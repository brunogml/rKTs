[\[1a\]]
[\[1a.1\]]@/_/sman dpyad yan lag brgyad pa'i snying po'i rnam par 'grel pa tshig gi don gyi zla zer zhes bya ba'i bar dum bzhugs so/_/
[\[1b\]]
[\[1b.1\]]@##/_/de nas thal sman rnon po dang me btsa' gdab pa'i cho ga'i le'u bshad par bya'o zhes bya ba la/_'di bshad pa'i 'brel pa ni 'di yin te/_ji ltar gtsags bus dbug pa dang /_gshags pa la sogs
[\[1b.2\]]pa'i las byed pa dang 'dra bar me btsa' gdab pa dang /_thal sman gnyis kyang rang gi yul la sbyar na gcad pa dang dbug pa la sogs pa'i las byed pas na de'i 'og tu 'di smos pa yin no/_/thal sman rnon po gtang ba dang /_/
[\[1b.3\]]me btsa' gdab pa'i las kyi sbyang ba yin pas na/_thal sman rnon po dang /_me btsa' gdab pa'i las kyi cho ga ces bya ste/_de bshad par bya'o/_/gtsags spyad lcags spyad rjes 'dra ba/_/mang po kun las thal sman mchog_/_
[\[1b.4\]]dka' ba rnams su'ang gcad pa'am/_/dbug pa la sogs byed par 'gyur/_/gtsags bus gdab par dka' ba yang /_/de yis bsgrub par rung ba dang /_/shin tu gso dka'i nad rnams la/_/gang zhig btung du rung
[\[1b.5\]]ba'ang yin/_/zhes bya ba la/_de la gtsags spyad ni rtse mo dkyil 'khor 'dra ba la sogs pa'o/_/gtsags spyad dang rjes su 'dra ba ni srin bu pad pa la sogs pa ste/_de dag thams cad kyi nang na mchog ni thal sman yin no/_/ci'i
[\[2a\]]
[\[2a.1\]]phyir de mchog yin na/_gang gi phyir lus kyi phyogs dka' zhing dogs pa'i gnas rnams su yang gcad pa dang /_dbug pa la sogs pa'i las byed par 'gyur ba dang /_de bzhin du sna'i thor bu la sogs pa gtsags bu gdab par dka' zhing
[\[2a.2\]]dogs pa rnams su yang gdab par dka' zhing bsgrub tu mi rung ba yang thal sman des bsgrub tu rung zhing rma la sogs pa'i nad mang po yang gso bar rung ba dang /_de bzhin du shin tu gso dka' ba'i nad skran dang lto sbos pa la sogs pa rnams la yang btang du mi rung zhing /_
[\[2a.3\]]gang btung du rung ba yang yin no/_/de ni gzhang 'brum me drod nyams/_/rde'u 'gags sbyar dug skran sogs btung /_/zhes bya ba la/_thal sman rnon po de ni gzhang 'brum gyi nad dang /_pho ba'i me drod nyams pa dang /_rde'us 'gags pa dang /_sbyar dug dang skran
[\[2a.4\]]la sogs pa la btung du rung ba yin no/_/sme ba sha bkra sna thor dang /_/phyi rol gzhang 'brum tshor med mdze/_/thor bu 'brum phran mtshan par rdol/_/rma log sogs la byug par bya/_/zhes bya ba la/_thal sman rnon po de ni sme ba dang sha bkra la sogs pa la phyi rol nas byug cing
[\[2a.5\]]bsku bar bya'o/_/sogs pa zhes smos pas ni de bsgrub par bya ba'i nad gzhan dag la yang bskur rung ba'i don to/_/khrag mkhris rlung can nad stobs chung /_/rims dang tshad 'khru snying klad nad/_/skya rbab yi ga 'chus pa dang /_/rab rib can dang slon khrus btang /_/lus
[\[2a.6\]]kun khyab pa'i 'or nad dang /_/'jigs dang sbrum ma zla mtshan 'dzag_/pho mtshan mo mtshan skrangs pa dang /_/byis pa rgan po zas ma zhu/_/rtsa bo che dang rus tshigs gnad/_/rus pa gzhon nu chu ba rtsa/_/lto srubs mgul ba lte ba dang /_/sha srab phyogs dang rlig pa dang /_/
[\[2a.7\]]pho mtshan bu ga sen mo phrag_/mig mchu ma gtogs mig nad rnams/_/tsha grang char dang yul rmus tshe/_/gnyis ka gtang bar mi bya'o/_/zhes bya ba la/_thal sman rnon po btung ba dang /_bsku ba gnyis ka yang mi bya ba'i nad dmigs ni/_khrag nad can dang mkhris pa'i nad
[\[2b\]]
[\[2b.1\]]can dang /_rlung nad can dang stobs chung ba dang /_rims dang tshad pas 'khru ba dang /_snying nad na ba dang /_klad nad na ba dang /_skya rbab kyi nad can dang /_yi ga 'chus pa dang /_mig nad rab rib can dang /_slon sman dang bkru sman gtang ba dang /_lus dang yan lag thams cad
[\[2b.2\]]skrangs pa dang /_'jigs pas nyen pa dang /_sbrum ma dang /_zla mtshan 'jag pa dang /_pho mtshan dang mo mtshan skrangs pa'i rgyud phyi ma las gsang ba'i nad brtags pa'i skabs nas bshad pa lta bu dang /_byis pa gzhon ches pa dang /_rgan po na tshod 'das pa dang /_de
[\[2b.3\]]bzhin du rtsa bo che la sogs pa dang /_sha srab pa'i phyogs dang /_rlig pa la sogs pa'i phyogs dang /_de bzhin du mig gnyis su mig mchu'i nad ma gtogs pa mig nad gzhan rnams dang /_so ga tsha ba'i tshe dang /_dgun grang ba'i tshe dang /_dbyar char 'bab pa'i tshe
[\[2b.4\]]dang /_char 'bab cing yul rmus pa'i dus su gzhan gyi tshe thal sman rnon po btung ba dang /_btang ba gnyis ka mi bya'o/_/mu ka ka na sha mya ka_/chu shing pa ri ba tra ka_/a shwa kar+Na 'dzam bu'i shing /_/pa la sha dang a po ta/_/in dri br-ik+Sha arka dang /_/nag ta ma la muk+ti
[\[2b.5\]]ka_/sring shing a pa marga dang /_/ka ka dza ka tsi tra ka_/ag ni man ta til bca' sga/_/rlon shing rtsa ba la sogs bcas/_/dum bur yongs su gtubs pa dang /_/ko sha ta ka rnam bzhi dang /_/nas kyi sog ma gra ma rnams/_/rlung med gnas su bsags nas de/_/rdo
[\[2b.6\]]leb steng du so sor bzhag_/mu ka ka yi phung po dang /_/rdo thal rdo ni bcug par bya/_/de nas til gyi sdong bus bsreg_/ces bya ba la/_shing mu ka nag po la sogs pa btus te/_dum bur yongs su gtubs la/_rlung med pa'i gnas su bsogs nas/_rdo leb kyi steng du phung
[\[2b.7\]]por so sor bzhag pa dang /_ko sha ta ka rnam pa bzhi dang /_nas kyi sog ma dang gra ma rnams kyang rdo leb kyi steng du so sor bzhag pa dang /_de bzhin du mu ka'i phung po dang /_rdo thal gyi rde'u phra mo bcug nas/_til gyi sdong bus bsreg cing sbyang bar bya'o/_/tshig nas me ni shi ba dang /_/
[\[3a\]]
[\[3a.1\]]rdo thal thal ba logs shig dbye/_/thal ba gzhan dag bre gang ste/_/mu ka'i thal lhag blangs nas ni/_/so sor phye ste chu dang gcin/_/srang stong dag dang bsres nas bzhu/_/tshags ni bzang pos de btsags la/_/ji srid 'byar bag dmar zhing
[\[3a.2\]]dngas/_/rno bar gyur gyi bar du ni/_/thal ba'i dngas ma de blangs la/_/lcags snod bzang por bskol zhing dkrugs/_/zhes bya ba la/_gong du smos pa'i rdzas de dag tshig par gyur nas me shi ba dang rdo thal bsregs pa dang /_thal ba logs shig tu so sor phye ste logs shig
[\[3a.3\]]bzhag nas/_thal ba gzhan te/_thal ba bye gang mu ka ka'i thal ba de lhag mar blangs par bya ste/_sha mya ka la sogs pa'i thal ba cha mnyam par bya la/_mu ga ni cha gnyis su byas nas so sor dbye ste/_chu dang thal ba la sogs pa gcin srang stong dang bsres la dkrugs te/_
[\[3a.4\]]ras chen po'i tshags bzang pos de btsags la bzhu bar bya'o/_/ji srid kyi bar du bzhu bar bya zhe na/_dus ji srid na thal sman gyi rgyun 'byar bag dang /_dmar ba dang dwangs pa dang /_rno bar gyur pa de srid kyi bar du bzhus la/_thal ba'i dwangs ma de blangs nas thal ba'i tshigs ma
[\[3a.5\]]bor te/_lcags sam zangs kyi snod bzang por sman mar btso ba'i tshul du bskol zhing gzar bus dkrugs shing btso bar bya'o/_/de nas 'tshod par byed pa der/_/rdo thal bsregs rdo'i dum bu dang /_/nya phyis k+Shi ra pa ka dang /_/dung gi lte ba lcags snod gzhug_/me
[\[3a.6\]]mdog can du lan mang bya/_/thal sman cha ni phul gang dang /_/me bsad de nyid dang btags la/_/lde gu der ni gzhug par bya/_/zhes bya ba la/_thal ba'i chu'i dwangs ma de 'tshod par byed pa der mu ka ka dang bsres la bsregs pa'i rdo thal gyi dum bu dang /_nya phyis dang /_k+Shi
[\[3a.7\]]ra pa ka zhes bya ba rde'u ke ru dang /_dung gi lte ba lcags snod du bcug pa me'i mdog ltar dmar bar yang dang yang du byas la/_thal sman gyi cha phul gang der bcug ste/_me bsad nas thal ba'i chu de nyid dang de zhib tu btags la/_lde gu de thal chu de'i nang du gzhug par bya'o/_/
[\[3b\]]
[\[3b.1\]]khyim bya rma bya bya rgod dang /_/kang ka phug ron rtug pa dang /_/bya dang rkang bzhi'i mkhris pa dang /_/ba bla ldong ros lan tshwa rnams/_/zhib btags bcug bya/_zhes bya ba la/_de dag gi lde gu 'ba' zhig gzhug par ma zad kyi/_khyim bya la sogs pa'i rtug pa la sogs pa
[\[3b.2\]]zhib tu btags la gzhug par bya'o/_/lan tsha ni lce myang tshwa la sogs pa'o/_/de nas ni/_/gzar bus de yang kun tu dkrugs/_/zhes bya ba la/_de ltar lde gu bcug pa'i rjes la/_gzar bus thal chu'i khu ba de kun tu dkrugs shing bskyod par bya'o/_/gang tshe lbu
[\[3b.3\]]ba bcas par khol/_/chu bur sbom ska lde gu 'dra/_/de tshe phab la grangs pa dang /_/lcags snod bcug ste nas nang gzhug_/'di ni thal sman 'bring po yin/_/zhes bya ba la/_dus gang gi tshe thal sman de lbu ba dang bcas par khol zhing chu bur dang bcas pa dang /_sla bag
[\[3b.4\]]las ska zhing lde gu 'dra bar gyur la/_gzar bu la chags pa de'i tshe thab las phab la/_grangs pa dang /_lcags kyi snod du bcug ste/_nas kyi nang du legs par sba zhing gzhug par bya ste/_'di ni thal sman 'bring po zhes bya'o/_/'jam po ma btags par bcug la/_/
[\[3b.5\]]gsur la slar ni gdon par bya/_/zhes bya ba la/_thal sman 'jam po ni rdo thal gyi thal ba dang /_rde'u la sogs pa ma btags par bsregs pa la thal chur de bcug cing gsur la/_de'i 'og tu slar phyir gdon par bya'o/_/rnon por snga ma bzhin bcug la/_/lang+ka ling+ka
[\[3b.6\]]dan+ti dang /_/shu dag bong nga tsi tra ka_/swartsa ka dang khron bu dang /_/shing kun ka rany+dza'i lo ma/_/ta la'i lo ma kha ru tsha'i/_/phye bcug_/ces bya ba la/_thal sman rnon po sbyar ba la ni sngar bshad pa'i thal sman 'bring po sbyar ba bzhin du lde gu'i sbyor ba bcug pa dang /_de bzhin
[\[3b.7\]]du lang+ka ling+ka nas/_kha ru tsha'i bar zhib tu btags pa'i phye ma gzhug par bya'o/_/zhag bdun de bzhag bya/_zhes bya ba la/_thal sman de gsum char yang zhag bdun bzhag la/_de'i 'og tu gtang bar bya'o/_/rnon po de ni rlung bad kan/_/tshil skyes thor bu sogs la
[\[4a\]]
[\[4a.1\]]gtang /_/zhes bya ba la/_thal sman rnon po de ni rlung bad kan dang /_tshil las skyes pa'i thor bu ba dang /_gzhang 'brum la sogs pa la gtang bar bya'o/_/'di nyid nad tshabs 'bring la 'bring /_/zhes bya ba la/_thal sman 'bring po ni thor bu la sogs
[\[4a.2\]]pa 'di dag nyid kyi nad tshabs 'bring tsam du gyur cing shin tu 'phel ba ma yin pa la gtang bar bya'o/_/'jam po khrag mkhris gzhang 'brum la'o/_/zhes bya ba la/_thal sman 'jam po ni khrag dang mkhris pa las byung ba'i gzhang 'brum la gtang bar bya'o/_/mthu skyed phyir
[\[4a.3\]]ni 'o ma chu/_/thal sman chu ni slar yang gzhug_/ces bya ba la/_thal sman de mthu dang nus pa bskyed pa'i phyir ska bar gyur pa 'o ma dang /_chu dang thal sman btsags pa'i chu slar yang gzhug par bya'o/_/shin tu rno min 'jam dang mnyen/_/'byar bag sna rno dkar ba dang /_/rtse can
[\[4a.4\]]bde bar 'jil ba dang /_/mi 'dzag byugs na nad mi che/_/thal sman yon tan bcu dang ldan/_/gtsags bu me btsa'i las kyang byed/_/ces bya ba la/_thal sman ni shin tu rno ba ma yin pa la sogs pa yon tan bcu dang ldan te/_de las kyang sna rno ba ni myur du khyab cing 'gro bar byed
[\[4a.5\]]pa'o/_/rtse can ni steng nas brtsegs pa'am rwa can lta bur gnas pa'o/_/de bde bar 'jil ba ni skyur la sogs pa'i khu ba skyur pos myur du tsha ba 'jil zhing bsil bar byed pa'o/_/mi 'dzag pa ni 'dzag bag med pa'o/_/gzhan yang gtsags bu'i las bcad pa dang /_dbug
[\[4a.6\]]pa dang /_dral ba dang /_phyi ba la sogs pa yang byed la/_de bzhin du mi btab pas zhi zhing gso dgos pa'i nad kyang zhi bar byed pas na/_gtsags bu dang me btsa'i las kyang byed pa yin no/_/dkrugs pas gzhibs pa lta bu dang /_/lus ni btsir ba lta bu dang /_/nad kyi rjes
[\[4a.7\]]'gro snyegs pas na/_/rtsa ba nas ni 'byin par byed/_/las byas nad dang bral nas kyang /_/rang nyid nye bar zhi bar 'gyur/_/zhes bya ba la/_thal sman bsku ba ni kun tu dkrugs shing rlangs pas gzhibs pa lta bu dang /_de bzhin du lus btsir ba lta bu dang /_thams cad du nad
[\[4b\]]
[\[4b.1\]]kyi rjes su 'gro zhing snyegs pas des gso bar bya ba'i nad rnams rtsa ba nas 'byin par byed pa dang /_de bzhin du nad bsil ba'i las tsha ba la sogs pa byas nas/_nad dang bral ba'i 'og tu rang nyid nye bar zhi zhing tsha ba med par 'gyur ro/_/thal sman gyis ni gso ba'i nad/_/mtshon
[\[4b.2\]]bcad brud pa'am gtar ga bya/_/thal sman thur ma gos kyis ni/_/dkris pa bsgos te glan nas su/_/grangs brgya'i bar du bsdad nas phyi/_/zhes bya ba la/_thal sman gyis gso zhing bcos pa'i nad ni mtshon gyis bcad cing gnyis su phye ba dang /_mtshon gyis brud cing
[\[4b.3\]]bdar ba dang /_gtar ga byas pa'i rma dag la thal sman gyi thur ma gos kyi dum bu bkrus shing spangs pas dkris par thal sman bsgos te/_glan zhing byugs la de'i 'og tu grangs brgya'i bar du bsdad de phyi bar bya'o/_/de la gzhang 'brum bskus gos kyis/_/g.yogs te
[\[4b.4\]]lag pas dgab par bya/_/zhes bya ba la/_de la gzhang 'brum thal sman gyis gso bar bya la/_thal sman bskus la/_gos kyis g.yogs te/_rang gi lag pas dgab pa'i cha spyad bya'o/_/de yang grangs brgya'i bar du gzhug par bya'o/_/mig mchu'i nad la mig mchu
[\[4b.5\]]bzlog_/mig 'bras nag por ras bal gyis/_/bkab ste legs par byug par bya/_/zhes bya ba la/_mig mchu'i nang du nad dbyung ba la/_mig mchu gyen du bzlog ste/_mig 'bras nag po ras bal gyis bkab la/_thal sman legs par byug par bya'o/_/thal sman pad
[\[4b.6\]]lo tsam srab bsku/_/zhes bya ba la/_mig chu der bsku ba de yang thal sman pad+ma'i lo ma tsam du srab tu bsku'i/_mthug par ni ma yin no/_/sna yi bu ga'i thor bu ni/_/nyi ma la bltas 'dug pa la/_/sna rtse legs par bteg nas ni/_/grangs ni lnga bcu'i bar du
[\[4b.7\]]gzhag_/ces bya ba la/_sna'i nang du thor bu byung ba la thal sman btang ba'i thabs ni/_nyi ma la kha bltas te 'dug tu bcug la/_de'i sna rtse mo legs par bteg cing bzlog la bskus te grangs kyi tshad lnga bcu'i bar du gzhag par bya'o/_/rna ba'i thor bu la de bzhin/_/zhes
[\[5a\]]
[\[5a.1\]]bya ba la/_rna bar thor bu byung ba la yang thal sman bskus nas snga ma bzhin du grangs lnga bcu'i bar du gzhag par bya'o/_/thal sman bskus pa'i 'og tu ni/_/phyis la legs nyes rtogs bya ste/_/legs tshig mar dang sbrang rtsi bsku/_/'o ma rang skyur zho ga
[\[5a.2\]]chus/_/dbal bsad de nas mar bcas pa'i/_/mngar dang bsil bas byug par bya/_/zhes bya ba la/_de ltar thal sman bskus pa'i 'og tu thur ma'i cha spyad kyis phyis la/_legs par tshig pa'am/_nyes par tshig pa rtogs par byas la/_legs par tshig na mar sar
[\[5a.3\]]dang sbrang rtsi sbyar bas bsku bar bya ba dang /_'o ma dang sbang rtsabs rang skyur dang zho ga chus dbal bsad cing grang ba bskyed la/_de'i 'og tu zhun mar dang bcas pa'i sman mngar ba dang 'jam pas byug par bya'o/_/bza' btung bad kan skyed pa dang /_/bsrul ba'i phyir ni sbyin
[\[5a.4\]]par bya/_/zhes bya ba la/_thal sman de la bad kan skyed par byed pa'i bza' btung dag bsrul zhing rnam par byang ba'i phyir sbyin par bya'o/_/gal te rtsa ba brtan gyur pas/_/thal sman gyis bsregs mi 'drul na/_/'u su skyur snyigs shing mngar dang /_/til gyi lde gus de tshe bsku/_/
[\[5a.5\]]zhes bya ba la/_gal te thal sman bskus pa'i nad rtsa ba brtan par gyur pas thal sman gyis bsregs shing /_zas bad kan can zos kyang 'drul bar mi byed na/_de'i 'og tu 'u su dang /_skyur gyi snyigs ma dang /_shing mngar dang /_til btags pa'i phye ma'i lde gus nad kyi gnas de
[\[5a.6\]]bsku bar bya'o/_/'dir skyur snyigs ni 'bras khu'i rtsab mo skyur po'i snyigs ma'am/_chang gi snyigs ma la bya'o/_/til gyi lde gu shing mngar bcas/_/mar gyis bskus na rma 'tsho byed/_/ces bya ba la/_til gyi lde gu ni til chu thags su byas pa'o/_/shing mngar dang bcas pa ni
[\[5a.7\]]de dang lhan cig btags pa'o/_/mar gyis bskus pa ni de gnyis kyang mar dang bskus pa ste/_des ni thal sman gyis tshig pa'i rma 'tsho bar byed do/_/smin pa 'dzam bu ltar kun gnag_/legs tshos/_zhes bya ba la/_smin cing tshos par gyur pa ni/_shing 'dzam bu'i 'bras bu ltar
[\[5b\]]
[\[5b.1\]]kun tu gnag pa ni legs par tshos pa yin no/_/de las go bzlog pa/_dmar zhing na ba g.ya' sogs byed/_/bsregs nyes yin te de slar bsreg_/ces bya ba la/_legs par tshos pa'i mtshan nyid de las go bzlog pa'i 'dzam bu'i 'bras bu smin pa lta bur ma gyur pa dang /_
[\[5b.2\]]thams cad tshig par ma gyur pa de ni bsregs nyes pa yin la/_de bzhin du dmar zhing na ba la sogs pa yang bsregs nyes shing ma tshig pa yin pas/_de ni slar yang bsreg dgos te/_der thal sman bsku ba bsnan par bya'o/_/bsregs drags khrag ni 'dzag pa dang /_/brgyal
[\[5b.3\]]zhing tsha dang rims sogs 'gyur/_/zhes bya ba la/_nad kyi gnas kyi lus kyi phyogs bsregs drags nas/_de las khrag 'dzag par gyur ba dang /_brgyal ba la sogs pa 'byung bar 'gyur ro/_/sogs pa smos pas ni na ba dang /_dmar ba dang /_skrangs pa dang /_rnag cing
[\[5b.4\]]'drul ba dang /_me dbal la sogs pa bsdu'o/_/gzhang khar bsregs drags khyad par du/_/'gags pa'am shas cher 'byung bar 'gyur/_/khu ba zad par 'gyur ba'am/_/gzhang kha 'byung bas 'chi bar 'gyur/_/zhes bya ba la/_gzhang 'brum bsregs pa'i gzhang khar
[\[5b.5\]]bsregs drags pas ni khyad par bshang ba dang /_gci ba 'gags pa'am/_de gnyis shas cher 'byung bar 'gyur ba'am/_khu ba zad cing gzhang kha 'byung bar 'gyur bas nges par gdon mi za bar 'chi bar 'gyur ro/_/snar drags sna yi mtshul par ni/_/nyams pa'am
[\[5b.6\]]yang na yo ba'am/_/yul ni 'dzin mi nus par 'gyur/_/zhes bya ba ni/_snar thal sman gyis bsregs drags pas ni sna'i mtshul pa nyams shing 'jig pa dang /_de bzhin du sna yo bar 'gyur ba dang /_de bzhin du sna'i yul dri 'dzin par mi nus shing tshor ba med par 'gyur ro/_/rna ba stsogs
[\[5b.7\]]pa'ang de dang 'dra/_/zhes bya ba la/_de dang 'dra bas na de 'dra ste thal sman gyis bsregs pa'i sna ltar rna ba la sogs pa thal sman gyis tshig pa la yang rang rang gi yul 'dzin mi nus par 'gyur ro/_/sogs pa ni lce dang pags pa la sogs pa bsdu'o/_/'dir ni mchog tu skyur ba blugs/_/shing
[\[6a\]]
[\[6a.1\]]mngar mar dang til btags byug_/rlung dang mkhris pa sel ba dang /_/bsil ba'i spyod pa thams cad phan/_/zhes bya ba la/_tshig drags pa 'dir ni mchog gam khyad par du sgyur rtsabs la sogs pa'i khu ba skyur ba blugs pa dang /_shing mngar dang mar dang til
[\[6a.2\]]btags pas byugs pa dang /_bza' btung la sogs pa rlung dang mkhris pa sel ba dang bsil bar bya ba'i spyod pa thams cad phan no/_/skyur ba'i reg pa bsil bas na/_/thal sman de dang 'dres gyur na/_/de yis myur du mngar 'gyur bas/_/skyur bas tsha ba shin tu 'jil/_/
[\[6a.3\]]zhes bya ba la/_gang gi phyir skyur ba ni reg pa bsil zhing grang ba yin pas na/_thal sman de dang 'dres shing 'brel par gyur na/_rgyu de'i dbang gis tsha ba dang /_lan tshwa'i shas mang po dang bral nas myur du mngar ba nyid du 'gyur bas na/_de'i phyir skyur ba'i dngos po rtsab mo'i
[\[6a.4\]]dngas ma la sogs pas tsha ba shin tu 'jil bar 'gyur gyi/_'o ma la sogs pa mngar bas ni de lta ma yin no/_/de yang bsdus pa las/_thal sman ro ni skyur dang phrad/_/skad cig gis ni mngar bar 'gyur/_/zhes bshad pa yin no/_/me btsa' thal sman las mchog ste/_/des bsregs
[\[6a.5\]]pas ni slar mi 'byung /_/sman dang thal sman mtshon spyad kyis/_/ma grub pa yang grub par byed/_/ces bya ba la/_me btsa' btab pa ni thal sman pas kyang mchog ste/_des bsregs pa'i gzhang 'brum la sogs pa slar mi 'byung ba dang /_de bzhin du sman la sogs pas gso ba ma grub
[\[6a.6\]]pa yang des 'grub par byed pa yin pas na/_de'i phyir mchog yin no/_/pags pa sha dang rtsa rgyus dang /_/tshigs dang rus sogs de la gdab/_/ces bya ba la/_me btsa' de yang pags pa la sogs pa bsreg pa'i phyir gdab par bya'o/_/sme ba mdze nad klad nad dang /_/mgo bo'i gzhogs
[\[6a.7\]]phyed na sogs la/_/lpags bsregs ras bal ba lang so/_/me shel mda' smyug sogs me gdab/_/ces bya ba la/_de la pags pa bsregs pa la sogs pa ras bal dang /_ba lang gi so la sogs pas me btsa' gdab par bya'o/_/sme ba la sogs pa'i nad 'di dag ni rgyud phyi ma las
[\[6b\]]
[\[6b.1\]]shes par bya'o/_/gzhang 'brum rmen bu mtshan par rdol/_/bu ga rma longs la sogs la/_/sha bsreg spra tshil mar bsregs dang /_/bu ram 'dzam bu'i chu yis bsreg_/ces bya ba la/_gzhang 'brum la sogs pa'i nad rnams la ni/_spra tshil la sogs pas sha bsreg par bya zhing /_
[\[6b.2\]]'di dag so so ci rigs par bsreg par bya'o/_/pags pa 'byar dang khrag ma chod/_/thig le gnag sogs lpags nad na/_/de dag nyid kyi rtsa bsreg go/_/zhes bya ba la/_pags pa 'byar ba la sogs pa la ni rtsa bsreg par bya'o/_/bsreg min thal sman bkag pa dang /_/nang
[\[6b.3\]]na mtshon lus rma chen 'byung /_/khrag gzags pa dang lto dral ba'o/_/zhes bya ba la/_bsreg par mi bya ba ni sngar thal sman btang ba bkag pa ste/_des 'jig pa dang /_sbrum ma la sogs pa dang /_de bzhin du nang na mtshon gyi zug rngu lus pa ma phyung ba dang /_rma chen po byung ba
[\[6b.4\]]dang /_de bzhin du nang du khrag gzags pa dang /_lto ba dral zhing gas pa dag la me btsa' mi bya'o/_/legs bsregs mar dang sbrang rtsis bsku/_/snum dang bsil bas byug par bya/_/zhes bya ba la/_nad kyi gnas legs par bsregs pa ni/_ba mar dang sbrang rtsi gnyis kyis
[\[6b.5\]]bskus nas/_de'i 'og tu mar dang shing mngar la sogs pa'i lde gus bsku zhing byug par bya'o/_/legs pa'i mtshan ma khrag mi 'byung /_/sgra can chu bur phre'u 'byung /_/ta la'i 'bras smin thi ba 'dra/_/na ba chung zhing 'tsho ba sla/_/zhes bya ba la/_me btsa' legs pa'i gnas kyi mtshan
[\[6b.6\]]ma 'am rtags ni khrag mi 'byung zhing chod pa dang /_gnas te sgra can du gnas shing chu bur gyi phre'u 'byung ba ste/_khrag las chu lta bu 'byung ba dang /_ta la'i 'bras bu smin pa'am/_bya thi ba'i mdog 'dra ba dang /_na ba'i tshabs chung zhing rma 'tsho ba sla ba yin no/_/bag med pas
[\[6b.7\]]bsregs thams cad dang /_/bsregs nyes bsregs ni drags pa dang /_/ma tshos mtshan nyid bcas dang bzhi/_/zhes bya ba la/_bag med cing ma dpyad par bsregs pa dang /_bsregs nyes ba dang /_de bzhin du bsregs drags pa dang /_mtshos shing legs par ma tshig pa'i mtshan
[\[7a\]]
[\[7a.1\]]nyid dang bcas pa ste/_rnam pa bzhi yin no/_/ma tshos lpags mdog mi sdug tsha/_/chu bur 'byung bar mi 'gyur ba'o/_/zhes bya ba la/_ma tshos pa'i mtshan ma ni pags pa'i mdog mi sdug par 'gyur ba dang /_shin tu tsha ba dang /_chu bur phra mo 'byung bar mi
[\[7a.2\]]'gyur ba yin no/_/bsregs nyes chu bur che rab tsha/_/zhes bya ba la/_bsregs pa nyes pas ni chu bur shin tu che ba dang bcas pa dang /_mi bzad par rab tu tsha ba yin no/_/bsregs drags pas ni sha 'phyang dang /_/pags pa 'khums shing rab tu tsha/_/dud pa 'khyims pa lta bu
[\[7a.3\]]dang /_/rtsa sogs 'khums shing skom dad brgyal/_/rma yi gting zab 'chi bar 'gyur/_/zhes bya ba la/_shin tu bsregs drags pas ni sha 'phyang ba la sogs par 'byung bar 'gyur te/_rtsa la sogs pa rab tu 'khums pa dang /_dud pa 'khyims shing 'dug pa lta bu dang /_rtsa
[\[7a.4\]]la sogs pa 'khums shing nyams pa dang /_skom dad skye ba dang /_rma'i gting zab cing phugs ring ba dang /_'chi ba nyid du yang 'gyur ro/_/ma tshos pa ni me phrad cing /_/tsha ba'i sman ni gtang bar bya/_/khrag ska shin tu na bar 'gyur/_/zags par gyur na nad tshabs chung /_/zhes bya
[\[7a.5\]]ba la/_ma tshos pa la mer phrad cing gdung bar bya ba dang /_tsha ba'i sman gyi lde gu la sogs pa khrag zhu ba'i phyir bsku bar bya ste/_gang gi phyir khrag shin tu ska zhing 'thas par gyur na na bar 'gyur la/_zags shing zhu bar 'gyur/_nad tshabs chung zhing zhu bar 'gyur ro/_/bsregs nyes bsil
[\[7a.6\]]dang dro ba'i sman/_/dang por btang na de 'og bsil/_/zhes bya ba la/_bsregs nyes par gyur pa la ni dro ba dang bsil ba'i sman rim gyis sbyar bar bya ste/_dang por dro ba'i sman bskus la/_de'i 'og tu bsil ba'i sman bsku bar bya'o/_/bsregs legs na ni cu gang dang /_/blag sha
[\[7a.7\]]tsan+dan btsag yug snam/_/sle tres bcas pa mngar bcas bsku/_/de'i 'og mkhris me dbal ltar spyad/_/ces bya ba la/_bsregs pa legs par gyur na ni/_cu gang la sogs pa nas/_sle tres kyi bar gyi sman btags pa mar dang bcas pa dang por bsku bar bya'o/_/de nas de'i 'og tu
[\[7b\]]
[\[7b.1\]]mkhris pa dang me dbal gso ba ltar spyad cing bsten par bya'o/_/bsregs drags mkhris pa me dbal gyi/_/cho ga thams cad myur du spyad/_/ces bya ba la/_bsregs drags pa la ni bza' btung dang /_sman gyi lde gu byug pa la sogs pa'i cho ga mkhris pa dang /_me dbal gso ba'i cho ga dang
[\[7b.2\]]'dra bar thams cad myur zhing rings par spyad par bya'o/_/snum gyis shin tu bsregs drags pa/_/der ni rtsub pa'i cho ga'ang bya/_/zhes bya ba la/_snum gyis bsregs drags pa la ni bza' btung la sogs pa'i cho ga thams cad rtsub pa'i bag bya'o/_/'ang zhes bya ba'i sgras ni de sman rtsub
[\[7b.3\]]pa bsku ba 'ba' zhig tu ma zad kyi/_gong du bshad pa rnams kyang ci rigs par sbyar bar bya'o zhes bya ba'i don no/_/snying po'i gsang ba lta bu ni/_/gnas 'dir rdzogs par byas pa yin/_/zhes bya ba la/_gsang ba'i sman dpyad kyi rgyud don gyis gsang zhing sba ba ste/_de lta bu'i gnas
[\[7b.4\]]so/_/gang gi gnas she na/_snying po'i gnas te/_tshe'i rig byed yan lag brgyad kyi snying po lta bu ste/_ji ltar/_lus ma lus pa'i snying po'ang /_/zhes bya ba la/_snying po yin pa dang 'dra bas na rgyud ma lus pa'i de kho na nyid du gyur pa'o/_/de lta bur 'dir rdzogs par byas shing mthar phyin par byas pa
[\[7b.5\]]yin no zhes bya'o/_/'dir don phra ba mdor bshad kyi/_/rgya cher kun tu bstan pa yin/_/zhes bya ba la/_gang gi phyir gnas 'dir don phra ba mdo tsam du bstan zhing blo rnon po dang ldan pa rnams la don gyi mdo gces pa 'dir bshad kyi/_rgya cher ni rgyud kun tu spros shing bstan pa yin no/_/
[\[7b.6\]]de bas na gnas 'dir ni gnas thams cad dang rgyud kyi mgo lta bu yin no/_/yan lag brgyad pa'i snying po bsdus pa'i rnam par 'grel ba tshig gi don gyi zla zer zhes bya ba/_slob dpon zla ba la dga' bas nye bar sbyar ba las/_mdo'i gnas le'u sum cu pa'i rnam par 'grel pa'o//_//mdo'i
[\[7b.7\]]gnas kyi 'og tu lus kyi gnas brtsams pa'i 'brel pa ni 'di yin te/_mdo'i gnas rdzogs khar 'dir don phra ba mdor bshad kyi/_rgya cher kun tu bshad pa ni gang 'dir don phra ba blo zhib pa'i skyes bus rtogs par bya ba ni/_gzhung nyung don mang po zhig mdo tsam du bstan pa yin gyi/_
[\[8a\]]
[\[8a.1\]]ma lus par thams cad bstan pa ni ma yin no/_/de bas na sman dpyad kyi rgyud ma lus pa'i don gyi mdo gces pa tsam zhig ston pas na/_de ni mdo'i gnas yin la/_don de nyid 'dir rgyud ma lus par rgya cher spros pa yin pas na/_de'i phyir mdo'i gnas kyi 'og
[\[8a.2\]]tu lus gnas brtsams pa yin no/_/de nas lus kyi rum du zhugs pa'i gnas dang po bshad par bya'o/_/zhes bya ba la/_lus kyi dbang du byas nas brtsams pa'i gzhung la ni/_lus kyi rum du zhugs pa zhes bya ste/_rum du zhugs pa ni byis pa mngal du chags pa ste/_gang
[\[8a.3\]]gi mngal du bu chags par 'gyur ba'o/_/de nas zhes bya ba la sogs pa ni snga ma bzhin du bshad par bya'o/_/sngon gyi drang srong chen po rgyun shes kyi bu la sogs pas 'di skad ces bshad do/_/zhes bya ba la yang snga ma bzhin du bshad par bya'o/_/khu khrag skyon med par
[\[8a.4\]]sems can/_/rang las nyon mongs kyis bskul nas/_/tshogs pas mngal du chags 'gyur te/_/gtsub shing las ni me 'byung mtshungs/_/zhes bya ba la/_khu ba ni khu chu'o/_/khrag ni dus tshigs su byung bas zla mtshan zhes bya ba'i khrag go/_/khu khrag de gnyis skyon med pa'i
[\[8a.5\]]rlung la sogs pa'i nad kyi nyes pa med pa ste/_de lta bu der sems can zhes bya ba srid pa bar ma dag mngal du chags par 'gyur ro/_/de yang rang gi las dge ba'am mi dge ba rang gis byas pa'am/_ma rig pa la sogs pa'i nyon mongs pa rnams kyis bskul zhing drangs nas de dag gi tshogs
[\[8a.6\]]pa la ltos shing /_de'i nus pa'i dbang gis sems can de mngal du chags shing zhugs par 'gyur ro/_/de yang ji ltar gtsub shing las me 'byung ba ni gtsub shing gtsub gtan dang /_gtsubs pa'i rtsol ba'i tshogs pa dang ldan pa las me 'byung bar 'gyur ba dang mtshungs pa 'di dag kyang tshogs pa las
[\[8a.7\]]byung ba yin par ston to/_/mngal der gnas shing 'phel ba'i rgyu gang zhig yin zhes smras pa ni/_sa bon bdag nyid 'byung ba che/_/phra mo sems kyi rjes 'gro dang /_/ma yi kha zas dwangs ma las/_/rim gyis mngal du rnam par 'phel/_/zhes bya ba la/_sa bon gyi bdag nyid du gyur cing mngal skyed
[\[8b\]]
[\[8b.1\]]pa'i bdag nyid can khu ba dang khrag gi gzugs yongs su gyur pa'i 'byung ba chen po nam mkha' la sogs pa dang /_de bzhin du phra zhing dbang po las 'das pa rnal 'byor pa'i spyod yul du gyur pa/_sems kyi rjes su zhi zhing 'brang ba rnams dang /_de bzhin du ma'i kha zas kyi dwangs ma'i bdag nyid du
[\[8b.2\]]yongs su gyur pa las/_rim gyis sems can de mngal du rnam par 'phel zhing rgyas par 'gyur te nur nur po dang /_mer mer po dang /_nar nar po la sogs pa'i gnas skabs 'byung bar 'gyur ba'o/_/dris pa/_sems can 'di mngal du zhugs pa ni mngon sum du mi snang nas nye bar
[\[8b.3\]]dmigs su med do zhes rtogs pa la/_de'i phyir 'di smras pa yin te/_ji ltar nyi ma'i zer gyi me/_/me shel dang ni phrad gyur pa'i/_/shing la 'gro bar mi snang ste/_/sems can mngal gnas de dang 'dra/_/zhes bya ba la/_dper na nyi ma'i 'od zer dang 'brel ba'i me ni me shel zhes bya ba'i
[\[8b.4\]]nor bu dang 'phrad cing /_'od des bsgribs nas me shel la gnas pa'i shing la mched mod kyi/_der 'gro zhing zhugs par 'gyur ba mi snang ngo /_/de bzhin du srid pa bar ma'i sems can mngal gyi gnas su 'gro ba mngon sum du mi snang yang der 'jug pa yin no/_/dris pa/_sems can
[\[8b.5\]]rang bzhin gcig pa nyid las skye ba dag lus kyi rnam pa du mar ji ltar snang du rung zhes rtogs par byed pa dag gi phyir/_gzhung rtsom par byed pas 'di smras pa yin te/_rgyu yi rjes su 'gro bas na/_/'bras bu de dang skal mnyam nyid/_/sems can skye gnas sna tshogs 'dzin/_/zangs ma
[\[8b.6\]]la sogs bzhu dang mtshungs/_/zhes bya ba la/_rgyu'am byed pa'i rjes su 'brang ba yin pas na rgyu'i rjes su 'gro zhes bya ba ste/_rgyu'i rang bzhin spangs shing ltos pa med par 'bras bu 'gyur ba ni ma yin no/_/de bas na rgyu'i rjes su 'brang ba'i phyir 'bras bu ni de dang 'dra/_rgyu de dang
[\[8b.7\]]skal ba mnyam pa nyid yin te/_'byung ba chen po la sogs pa rnam pa gang dag yin pa de dang de dag skal ba mnyam zhing cha 'dra ba nyid yin te/_skal ba mnyam pa dang cha 'dra ba zhes bya ba ni tshig gi rnam grangs yin no/_/gtan tshigs kyis sam rgyu des na sems can ni 'byung ba chen
[\[9a\]]
[\[9a.1\]]po la sogs pa rgyu'i rjes su 'gro bas/_rang bzhin gcig pa nyid las skye gnas sna tshogs pa'i tshul can gyis skye ba'i rnam pa'i gzugs brnyan gyi khyad par 'dzin cing 'jog pa yin no/_/de yang dper na zangs la sogs pa dngos po'i rigs mes bzhu zhing
[\[9a.2\]]khu bar byas pa zhu ba'i rnam pa'i tshul gcig pa dag kyang /_spra tshil la sogs pa las bzo byas pa'i mi la sogs pa'i gzugs su byas pa der blugs nas/_gzhi'i rnam pa ci 'dra ba de dang de'i gzugs su snang zhing 'byung bar 'gyur ro/_/de bzhin du sems can rnams kyang skye
[\[9a.3\]]gnas du mar song zhing gnas pa las/_de'i gzugs kyi rnam pa 'dzin par 'gyur ro/_/de bas khu ba mang ba las/_/phal cher skyes par skye 'gyur la/_/zla mtshan mang las bud med de/_/de gnyis mnyam pas ma ning 'gyur/_/zhes bya ba la/_sngar bshad cing brtags pa'i rgyu des
[\[9a.4\]]na/_pha'i khu chu mang zhing shas che ba las ni/_skyes par skye bar 'gyur gyi/_bud med du ma yin no/_/de bzhin du ma'i khrag mang ba las ni bud med du skye bar 'gyur gyi phor mi skye'o/_/khu ba dang khrag de gnyis cha mnyam zhing mtshungs pa las ni ma ning du skye bar 'gyur ba'am/_mtshan gnyis
[\[9a.5\]]par skye bar 'gyur ro/_/phal cher zhes smos pa ni/_rkyen gzhan gyis gzhan du yang 'gyur ba srid pa'o/_/mngal du sems can du ma chags par 'gyur ba de'i rgyu ci zhig yin pa bstan par bya ba'i phyir smras pa ni/_khu khrag rlung gis mang du phye/_/ji lta ba las mtshe mar 'gyur/_/zhes
[\[9a.6\]]bya ba la/_pha ma'i khu khrag rlung gis mang du phye zhing du mar byas pa las/_rang gi mtshan nyid ji lta ba bzhin mtshe ma skye bar 'gyur ba yin no/_/de yang khu ba mang ba'i khu khrag gyes pa las ni pho'i mtshe mar 'gyur ba yin la/_zla mtshan shas che ba'i khu khrag gyes pa las ni mo'i mtshe mar 'gyur
[\[9a.7\]]ba yin no/_/de bzhin du khu khrag cha mnyam pa du mar gyes pa las ni ma ning gi mtshe mar 'gyur ba yin no/_/de ltar na lan 'ga' ni phor skye bar 'gyur la/_lan 'ga' ni mor skye/_lan 'ga' ni ma ning du skye/_lan 'ga' ni bud med dang ma ning gnyis su cig car skye bar 'gyur ro/_/
[\[9b\]]
[\[9b.1\]]de dag ji ltar skye zhe na/_skye gnas mi mthun gzugs mi sdug_/gnod pa'i dri mas skye bar 'gyur/_/zhes bya ba la/_skye gnas rigs mi mthun pa dang /_gzugs mi sdug pa dag tu ni rlung la sogs pas khu khrag gi dri ma de dag gnod cing ma rungs par byas pa las skye bar 'gyur
[\[9b.2\]]te/_de la skye gnas mi mthun pa ni sbrul dang byi la la sogs pa'i gzugs su skye ba'o/_/mi sdug pa ni zhar ba dang sgur po dang zha bo dang 'theng po dang 'on ba dang long ba dang mi'u thung ba la sogs pa'o/_/bud med zla ba re re'i khrag_/dwangs ma las byung zhag gsum 'dzag_/lo ni
[\[9b.3\]]bcu gnyis yan chad nas/_/lnga bcu'i bar 'dzag de nas zad/_/ces bya ba la/_bud med dag ni zla ba re re zhing zla mtshan gyi khrag zas kyi dwangs ma las byung ba zhag gsum gsum mngal gyi sgo nas 'dzag cing 'byung bar 'gyur ro/_/de yang 'byung ba'i dus ni dang por lo bcu
[\[9b.4\]]gnyis yan chad nas 'byung bar 'gyur la/_de nas lo lnga bcu lon pa dang khrag de zad cing med par 'gyur ro/_/bud med lo ni bcu drug lon/_/skyes pa nyi shu lon dang 'dus/_/mngal gnas lam dang khu ba khrag_/rlung dang sems ni dag gyur pa'i/_/bu ni stobs dang
[\[9b.5\]]ldan pa skye/_/zhes bya ba la/_bud med gang lo bcu drug lon pa'i na tshod dang ldan pa dang /_skyes pa lo nyi shu lon pa dag 'dus pa'i khu ba khrag las gyur pa dang /_de bzhin du mngal gyi gnas dag cing skyon med pa dang /_bu 'byung ba'i lam rlung la sogs pas gnod par ma gyur pa
[\[9b.6\]]dang /_de bzhin du pha ma'i khu khrag la skyon med cing dag pa dang /_de bzhin du rlung dag cing sbyangs pas ma bkag pa dang /_de bzhin du sems can dag cing dang la skyon med par gyur pa las byung ba'i bu ni stobs dang ldan zhing brtson pa phun sum tshogs pa skye zhing btsas par 'gyur ro/_/de las
[\[9b.7\]]lo ni ma tshang ba'i/_/nad can tshe thung skal ngan pa'i/_/bu chags pa'am chags mi 'gyur/_/zhes bya ba la/_de las skyes pa dang bud med gnyis na tshod kyi tshad bstan pa de ma tshang ba ste/_bud med lo bco lnga lon pa dang /_skyes pa lo bcu dgu lon pa dag gi bu ni nad bu can dang /_tshe thung ba
[\[10a\]]
[\[10a.1\]]dang /_skal ba ngan zhing bkra mi shis pa'i bu chags par 'gyur ba'am/_yang na rnam pa thams cad du bu chags par mi 'gyur ro/_/rlung sogs rul dang mdud pa can/_/dri ma skyon dang ldan bshad pa'i/_/khu khrag sa bon byed mi nus/_/zhes bya ba la/_rlung la
[\[10a.2\]]sogs pa'i nad kyis ma rung zhing gnod par byas pa'i khu khrag ni sa bon gyi bya ba byed mi nus so/_/mngal du chags pa zhes bya ba'i 'bras bu skyed pa'i rgyur mi 'gyur ro zhes bya ba'i don no/_/'di dag gi dbye ba smras pa ni/_rang gi mtshan ma skyon byung bshad/_/khrag gis rul zhing
[\[10a.3\]]bad kan dang /_/rlung gis mdud pa can 'drar 'gyur/_/khrag dang mkhris pas rnag 'dra la/_/rlung dang mkhris pas zad par 'gyur/_/zhes bya ba la/_rlung la sogs pa rang rang gi mtshan ma'am rtags so sor nges pa'i tshul ma 'dres pa ste/_de la rlung gi mtshan ma ni rtsub pa dang /_
[\[10a.4\]]gnag pa dang /_dmar ba la sogs pa'o/_/mkhris pa'i mtshan ma ni dri mnam pa dang /_ser ba dang /_dkar ba la sogs pa'o/_/bad kan gyi mtshan ma ni snum pa dang /_skya ba dang /_'byar bag la sogs pa'o/_/de ltar na rang rang gi mtshan nyid ji lta ba las khu ba dang /_khrag
[\[10a.5\]]rlung la sogs pa'i skyon las byung ba yin par shes par bya'o/_/yang khrag gi skyon gyis ni khu ba dang khrag mi ro ltar myags shing dri ma mnam par shes par bya'o/_/bad kan dang rlung gi skyon gyis ni mdud pa chags pa dang 'dra bar snang zhing khu khrag chad pa'i dum bur snang bar shes
[\[10a.6\]]par bya'o/_/khrag dang mkhris pa shas che ba las gyur pa'i khu ba dang khrag ni rnag dang 'dra ba dang /_shin tu mnam par shes par bya'o/_/rlung dang mkhris pa 'dres pa'i ldan pa shas che ba las gyur pa ni/_de dag nyid kyi skabs las khu khrag zad cing med pa nyid du shes par bya'o/_/
[\[10a.7\]]'di dag gso dka' nyes gsum ldan/_/bshang gci 'dra ba gsor mi rung /_/zhes bya ba la/_gong du smos pa'i rlung la sogs pa'i skyon dang ldan pa'i khu khrag ni shin tu gso ba dka' ba yin par shes par bya la/_de dag las kyang rlung dang /_mkhris pa dang /_bad kan gsum car
[\[10b\]]
[\[10b.1\]]gyi mtshan nyid dang ldan pa la bshang gci 'dra ba ni gsor mi rung ste/_bcos par mi nus pa yin no/_/gsor rung ba dag gi phyir bcos pa'i thabs smras pa ni/_rlung la sogs pas gnod gyur pa/_/rang gi sman gyis gso bar bya/_/zhes bya ba la/_rang dang rjes su mthun pa'i sman ni
[\[10b.2\]]rlung 'khrugs par gyur pa la/_de zhi ba'i thabs ni/_snum pa dang /_dro ba dang /_skyur ba dang /_lan tshwa rnams yin no/_/mkhris pa'i ni bsil ba dang /_mngar ba dang /_kha ba dang /_bska ba la sogs pa yin no/_/bad kan gyi rtsub pa dang /_kha ba dang /_tsha ba la sogs
[\[10b.3\]]pa yin no/_/des na rlung nad ldan pa'i khu ba dang /_khrag la ni rlung zhi ba'i sman bya'o/_/mkhris pa'i nad dang ldan pa'i khu ba dang khrag la ni mkhris pa zhi ba'i sman bya'o/_/bad kan gyi nad dang ldan pa'i khrag la ni bad kan sel ba'i sman bya'o/_/rul la da ta ki'i me tog_/seng
[\[10b.4\]]ldeng se'u 'bru ardzu na/_/mar dang bskol ba blud pa'am/_/a san sogs bskol ba blud/_/ces bya ba la/_rul zhing mi ro ltar mnam pa'i khu ba dang khrag la ni/_da ta ki'i me tog la sogs pa'i sman bskol ba'i sman mar nad pa la blud par bya'o/_/yang na a sa na la sogs
[\[10b.5\]]pa'i sde tshan du bstan pa'i sman dang bskol ba'i mar blud par bya'o/_/khu khrag mdud 'dra pa la sha'i/_/thal ba sru sru'i rtsa bas phan/_/zhes bya ba ni/_khu ba dang khrag mdud pa 'dra ba la ni/_ba la sha'i thal ba dang /_sru sru'i rtsa ba dang bskol ba'i mar nad pa la blud par bya'o/_/pa la
[\[10b.6\]]sha'i thal ba ni shing pa la sha thal sman du byas pa'o/_/sru sru'i rtsa ba ni asma be de ste brag 'bigs zhes bya'o/_/rnag 'dra pa ru sha ka dang /_n+ya gro d+ha sogs bskol nas blud/_/ces bya ba la/_khu ba dang khrag rnag 'dra ba la ni/_pa ru sha ka la sogs pa dang /_n+ya gro d+ha la sogs pa'i
[\[10b.7\]]sde tshan gnyis po'i sman gang yin pa de dag dang bskol ba'i mar blud par bya'o/_/khu ba zad la ro tsa'i dpyad/_/ces bya ba la/_khu ba zad pa ni ro tsa zhing khu ba'i dpyad kyi las bya'o/_/bshang 'dra slon khrus shing kun dang /_/bu shel tsi tra ka bskol blud/_/ces bya ba la/_khu ba bshang ba gci ba
[\[11a\]]
[\[11a.1\]]'dra ba 'byung ba'i skyes bu la ni slon khrus kyis sbyang ba dang /_shing kun la sogs pa bskol ba'i mar blud par bya'o/_/pu shel tsi ni u shi ra'o/_/tsi tra kra kru trug tres so/_/zla mtshan mdud 'dra ba tha dang /_/tsha gsum dug mo yungs bskol blud/_/ces bya ba la/_bud
[\[11a.2\]]med kyi zla mtshan mdud pa'am rmen bu 'dra ba la ni/_sman pa tha la sogs pa bskol ba'i chu blud par bya'o/_/zla mtshan rul dang rnag 'dra la/_/tsan+dan blud bya/_zhes bya ba la/_bud med kyi zla mtshan mi ro ltar rul ba dang /_rnag 'dra ba la ni tsan+dan bskol ba'i chu blud par bya ste/_'dir
[\[11a.3\]]gsher ba'i rdzas kyi khyad par gang dang btung ba dngos su ma smos pas spyir bshad pa la snyegs pa yin pa'i phyir/_chu dang btung ba yin par shes par bya'o/_/phyis bshad pa'i/_gsang ba'i nad gsor bshad kun dang /_/'jam rtsir bcas pa gang yin bya/_/zhes bya ba la/_'dir 'di
[\[11a.4\]]dag 'ba' zhig bya bar ma zad kyi/_'og nas pho mtshan dang mo mtshan zhes bya ba'i nad gso bar bshad pa de thams cad dang 'jam rtsi dang bcas pa rnams kyang nad pa'i tshul las ci rigs par sbyar zhing gtang bar bya'o/_/khu ba dkar zhing lci ba dang /_/dmar dang bska dang mang ba dang /_/
[\[11a.5\]]mar dang sbrang rtsi til mar 'dra/_/mngal du legs chags/_zhes bya ba la/_khu chu gang dkar po la sogs pa'i yon tan dang ldan pa de ni mngal du legs par chags shing 'dzin pa'i rgyu yin par shes par bya ste/_dkar ba nas til mar 'dra ba'i bar 'di dag ni khu ba'i khyad par
[\[11a.6\]]yin par shes par bya'o/_/zla mtshan yang /_rgya skyegs khu ba ri bong khrag_/'dra zhing bkrus na dag 'gyur bzang /_/zhes bya ba la/_zla mtshan gyi khrag kyang khyad par 'di dag dang ldan na mngal zhig bzang du chags te/_rgya skyegs btsos pa'i khu ba 'dra ba dang /_ri bong gi khrag ltar dmar ba
[\[11a.7\]]dang /_gang gos la chags shing zhen pa bkrus na dag cing dmar ba med par 'gyur ba ste mngal du chags pa bzang ba'i rgyu yin no/_/khu khrag skyon med nad med cing /_/phan tshun du ni chags pa dang /_/ro tsa snum gyis brtas pa dang /_/sbyang ba byas shing 'jam rtsi btang /_/zhes bya ba la/_skyes
[\[11b\]]
[\[11b.1\]]pa dang /_bud med gang gi khu ba dang /_khrag dag cing skyon med pa dang /_nad med pa dang ldan zhing bde bar gnas pa dang /_phan tshun gcig la gcig rjes su chags shing zhen pa dang ldan pa dang /_de bzhin du ro tsa bar byed pa'i zas dang sman sha dang /_mar dang /_dge ba'i sman mar la sogs
[\[11b.2\]]pa'i snum gyis brta bar bya ba dang /_slon sman dang bkru sman gyis sbyang ba byas pa dang /_'jam rtsi btang zhing brtas kyang mngal du legs pa'i rgyur 'gyur ro/_/mchog tu skyes pa 'o ma mar/_/mngar ba'i sman gyis brta bar bya/_/bud med til mar sha dag ni/_/mkhris pa skyed pa nye bar
[\[11b.3\]]spyad/_/ces bya ba la/_mchog gam khyad par du skyes pa la ni mar dang 'o ma sman mngar ba dang bskol ba blud cing gso bar bya ste/_mngar ba ni 'tsho byed kyi sde tshan dang rgun 'brum la sogs pa'o/_/bud med la ni mchog tu til mar dang sha dang /_mkhris pa skyed pa'i sman dang kha zas srog
[\[11b.4\]]chags rlan can na gnas pa'i sha la sogs pa sbyin par bya'o/_/bud med nyam chung bzhin ras dang /_/nu ma rked pa 'gul ba dang /_/mig dang dku g.yo skyes pa 'dod/_/zla mtshan ldan par shes par bya/_/zhes bya ba la/_bud med gang sbeg cing nyam chung ba'i rgyu med par nyam chung bar
[\[11b.5\]]snang ba dang /_bzhin ras dang zhing dri ma med pa dang /_nu ma dang rked pa 'gul zhing g.yo ba dang /_mig dang dku g.yo zhing 'gul ba ltar snang ba dang /_skyes pa dang phrad cing bsten par 'dod pa gang yin pa ste/_ji skad bshad pa'i mtshan nyid de dag dang ldan pa'i bud med de ni zla mtshan can
[\[11b.6\]]yin par shes par bya'o/_/dper na nyi ma nub pa na/_/pad+ma'i kha ni zum par 'gyur/_/de bzhin zla mtshan dus 'das pa'i/_/mngal ni khu ba len mi 'gyur/_/zhes bya ba la/_dper na nyi ma 'char ba nas brtsams te/_nyi ma'i 'od kyis kha bye bar byas pa'i pad+ma ni nyi ma nub pa'i rjes la
[\[11b.7\]]kha zum par 'gyur zhing /_kha ma bye ba'i mtshan nyid can du 'gyur ro/_/de bzhin du bud med kyang zla mtshan 'dzag pa nas/_nyin zhag bcu gnyis kyi bar du mngal gyi kha bye bar 'gyur la/_de phan chad ni kha zum par 'gyur bas/_yang kha bye ste/_khu ba len zhing chags par mi 'gyur ro/_/
[\[12a\]]
[\[12a.1\]]zla ba gcig tu bsags pa'i khrag_/rtsa chen gnyis las dus su ni/_/cung zad gnag cing dri bral ba/_/rlung gis mngal gyi sgo ru 'byin/_/zhes bya ba la/_zla ba gcig gi bar du kha zas kyi bcud la sogs pas 'phel bar byas pa'i khrag gang yin pa ste/_rtsa
[\[12a.2\]]chen po gnyis las zla mtshan 'dzag pa'i dus su rlung gis mngal gyi sgo ru 'dren zhing 'byin par byed pa de yang kha dog cung zad gnag pa dang /_dri dang bral ba ste dring ba med pa yin no/_/de nas zla mtshan mthong nyid nas/_/zhag gsum bar du sems dge bsam/_/rgyan dang khrus
[\[12a.3\]]ni spang ba dang /_/ku sha'i stan la nyal ba dang /_/nas thug 'o mar btsos nyung zad/_/blud cing lto sbyang nyams smad bya/_/lo ma'am rdza skyogs legs par ni/_/bza' zhing 'khrig pa spang bar bya/_/zhes bya ba la/_de ltar zla mtshan byung ba de'i 'og tu bud med des sems la dge
[\[12a.4\]]ba bsam zhing sems ma 'khrugs par bya ba dang /_gdu bu dang do shal la sogs pas brgyan pa dang /_khrus byas shing gtsang sbrar spyod pa de gnyis dang bral zhing spang ba la/_rtswa ku sha bting ba'i stan gang yin pa de la nyal bar bya ba dang /_nas thug 'o ma dang btsos pa'i kha zas nyung zad cig lo
[\[12a.5\]]ma'am rdza skyogs gtsang mar legs par bza' zhing spyad pa dang /_lto sbyang zhing nyams smad par bya ba'i phyir bya'o/_/de bzhin du de'i tshe 'khrig pa spang zhing skyes pa bsten pa dor bar bya'o/_/de nas zhag ni bzhi pa la/_/khrus byas gos phreng dkar zhing gtsang /_/pha dang 'dra ba'i bu 'dod cing /_/mdun
[\[12a.6\]]du khyo ni blta bar bya/_/zhes bya ba la/_zla mtshan byung nas zhag gsum 'das te zhag bzhi pa la bab pa dang /_khrus byas shing gtsang sbra spyad nas/_gos dkar po bgos la phreng ba gdags pa dang /_gtsang sbra dang ldan pas pha dang 'dra ba'i bu 'dod cing /_bdag nyid kyi mdun du khyo gnas
[\[12a.7\]]pa la blta bar bya'o/_/zla mtshan zhag ni bcu gnyis dus/_/de las dang po'i zhag gsum dang /_/bcu gcig pa smad/_ces bya ba la/_zla mtshan snang ba nas zhag bcu gnyis kyi bar du ni dus te/_zla mtshan 'dzin pa'i dus yin la/_zhag bcu gnyis po de dag las dang po'i zhag
[\[12b\]]
[\[12b.1\]]gsum ni smad cing spang bar bya ba yin pas/_de'i tshe 'khrig pa'i bya ba mi bya'o/_/de bzhin du zhag bcu gcig pa yang smad par bya ba yin no/_/tshes zung la/_bur 'gyur gzhan du bu mor 'gyur/_/zhes bya ba la/_tshes bzhi dang /_tshes drug dang /_tshes brgyad dang /_tshes bcu
[\[12b.2\]]dang /_tshes bcu gnyis dag ni bu phor skye bar 'gyur la/_de las gzhan pa tshes lnga dang /_tshes bdun dang /_tshes dgu dang /_tshes bcu gcig gis nye bar mtshon pa dag tu ni bu mor skye bar 'gyur ro/_/de nas bu phyir slob dpon gyis/_/cho ga cho ga bzhin byas la/_/zhes bya ba la/_de nas
[\[12b.3\]]de'i 'og tu bu skye bar bya ba'i phyir/_slob dpon de'i cho ga shes pa bram ze srid srung gi rig byed shes pas bu skye ba'i cho ga las shes pa bzhin du bya la/_de yang srid srung gi rig byed kyi cho ga ni bram ze la sogs pa'i rigs gsum gyis bya'o/_/dmangs rigs phyag 'tshal la brtson pas/_/
[\[12b.4\]]sngags kyis bya ba med par bya/_/zhes bya ba la/_dmangs rigs kyi bud med kyi bu 'dod pa'i don du cho ga ni phyag 'tshal ba la brtson zhing gtso bor byas pas bya la/_de yang bram ze'i gsang tshig gi sngags mi brjod par sngags kyis bya ba med pa'i rig byed la smos pa'i cho ga bya'o/_/de
[\[12b.5\]]ltar 'dod spyod don ldan zhing /_/yid la 'dod pa'i bu skyed 'gyur/_/zhes bya ba la/_de ltar ji skad du bshad pa'i cho ga byas pa'i 'og tu dus la bab par 'dod pa spyod cing /_'khrig pa la sbyor ba ni don med par mi 'gyur te/_mngal gyi 'bras bu don yod par 'gyur ba dang /_de bzhin
[\[12b.6\]]du yang yid la 'dod pa bzhin du bu dang bu mo gang zhig la dga' ba de mngal du chags par 'gyur ro/_/bu 'dod bza' bran dben par ni/_/'dod spyad bya zhes dam pa smra/_/zhes bya ba la/_gang gi phyir dam pa ngo tsha shes pa dag gis ni bu skye bar 'dod pa'i phyir bza' bran te/_skyes pa
[\[12b.7\]]dang bud med dag dben zhing gcig tu gnas par 'dod pa spyad par bya ba ni mchog yin no zhes smra ste/_'khrig pa'i bde ba tsam la chags pa'i sgo nas bab col du 'dod pa spyod de/_bu 'dod pa tsam ma yin no/_/gzhan du na bu bzang po nyid bskyed par bya ba'i don du bya'o zhes bya ba'i don no/_/
[\[13a\]]
[\[13a.1\]]gzhan du rigs bzang dag las kyang /_/bu ngan rigs bsreg me 'drar 'gyur/_/zhes bya ba la/_de las gzhan par tshul dang mi mthun par byas pa'i dbang gis ni/_mngal du chags pa'i pho'am mo gang dag yin pa'i rigs shin tu bzang po mthu rtsal la sogs pa du ma
[\[13a.2\]]dang ldan pa'i rigs bzang po las skyes pa yin du zin kyang bu shin tu ngan par 'gyur te/_de'i rigs bsreg me 'drar 'gyur zhes bya ba mthong ba dang ma mthong ba'i rigs dang yon tan ma lus pa 'jig par byed pa'i rgyur 'gyur ba'i me ltar bsreg pa'i phyir rigs kyi me zhes bya'o/_/ji lta ba
[\[13a.3\]]yi bu 'dod pa/_/de yi tshul du de yis spyad/_/yul de'i skye bo'i spyod pa dang /_/de yi yo byad la bsam bya/_/zhes bya ba la/_gang bza' bran de gnyis bu dang bu mo ji ltar 'dod cing yid la dga' ba de'i gzugs dang spyod pa dang /_yid la gang 'dod pa de 'dra ba'i kha dog dang dbyibs
[\[13a.4\]]dang tshad yid la bsam pas spyad par bya ba dang /_de bzhin du yul gang na skyes bu gang bden par smra ba dang /_g.yo med pa dang /_gtong ba dang /_snying rje dang ldan zhing sbyin gnas su gyur pa'am/_dpa' zhing rtul phod pa'i rang bzhin de yid la bsam zhing mngon du bya ba ste/_'dir rigs dang
[\[13a.5\]]rjes su mthun pa'i las ji lta ba'i tshul gyi spyod pa dang /_de'i yo byad dang /_'khor bran pho dang bran mo dang /_rta dang ba lang la sogs pa dang /_nor bu dang /_'bru dang /_gos dang /_rgyan rin po che dang /_shing rta dang /_khyim dang /_skyed mos tshal dang /_pi wang dang /_gling bu dang /_rdza rnga dang /_
[\[13a.6\]]rnga bo che dang /_glu dang /_rol mo dang /_mal khri dang /_stan la sogs pa yid la bsams pas shes par bya'o/_/las mthar skyes pas zhun mar dang /_/'o ma 'bras chan bcas pa bza'/_/skar mkhan lung gis mal khrir ni/_/skyes pa dang po rkang g.yas kyis/_/'dzag bya bud
[\[13a.7\]]med g.yon gyis 'dzeg_/de yi g.yas logs dag tu nyal/_/til mar mon sran gre'u sbyar bza'/_/zhes bya ba la/_bu skye bar bya ba'i cho ga las byas zin pa'i mthar skyes pas ni zhun mar dang 'o ma dang 'bras chan du bcas pa bza' zhing longs spyad nas bud med las sngar mal khrir rkang pa g.yas
[\[13b\]]
[\[13b.1\]]pa sngon du 'dor bar 'dzeg par byas la/_de yang skar mkhan gyi lung gis te skar mkhan gyis skad cig ma dag la bzang zhing shis par bstan pa de la 'dzeg par byas la/_de'i 'og tu bud med rkang pa g.yon pa sngon du 'gro bas 'dzeg la/_skyes pa khri la 'dzeg pa de'i g.yas logs
[\[13b.2\]]su gnas par bya'o/_/de la khyad par du ni bud med kyis sngar til mar dang bcas pa'i mon sran gre'u ste/_sran ma ma sha lhag par bza' bar bya'o/_/der ni sngags kyi tshig brjod bya/_/A hI ra si/_u lu ra si/_sarba taHpra tiSh+Tha sad+d+hi twa d+han du/_bi tra ta twa da dan du/_brah+ma brtsa swa b+hA ba
[\[13b.3\]]zhes bya'o/_/tshangs pa phur bu khyab 'jug dang /_/nyi zla tha skar bu gnyis dang /_/legs ldan mdza' bo chu lha rnams/_/bdag la dpa' ba'i bu stsol cig_/ces bya ba la/_mal khrir 'dzeg pa'i dus der rig byed las byung ba'i sngags kyi tshig A hI ra si/_zhes bya ba la sogs pa
[\[13b.4\]]brjod cing /_gsol ba gdab pa'i tshig tshangs pa la sogs pa'i lha rnams kyis bdag la dpa' zhing rtul phod pa'i bu snying stobs dang ldan pa stsol cig_/ces kyang brjod par bya'o/_/de nas phan tshun spro bskyed de/_/dga' dang bcas pas gnas par bya/_/zhes bya ba la/_de'i rjes la khyo
[\[13b.5\]]shug phan tshun gcig la gcig spro bskyed cing yid mgu bar bya ba dang /_dga' ba dang bcas shing 'khrig pa'i chos dang ldan pas gnas par bya'o/_/bud med der sems gan rkyal gnas/_/yan lag legs par gnas 'dug bya/_/de ltar nyes pa rang gnas 'dug_/sa bon legs
[\[13b.6\]]par 'dzin par 'gyur/_/zhes bya ba la/_bud med dngos po de la yid gtod pa la sogs pa'i tshul gyis mgo dang lag ngar la sogs pa'i yan lag legs par gnas par bya ba la 'dug par byas te/_gang gi phyir rnam pa de ltar gnas pa de'i rlung la sogs pa'i nad kyi nyes pa ma 'khrugs
[\[13b.7\]]par tha mal par gnas pas bu'i sa bon de legs par 'dzin zhing gnas par 'gyur ro/_/'phral du mngal chags mtshan ma ni/_/mngal du sa bon 'dzin pa dang /_/'dod ngoms lci dang g.yo ba dang /_/khrag dang khu ba rjes 'dres dang /_/snying 'phar ba dang snyom pa dang /_/skom dang rmya
[\[14a\]]
[\[14a.1\]]dang ba spu ldang /_/zhes bya ba la/_bud med gang 'phral du mngal chags shing dus de'i tshe bu chags pa'i mtshan ma ni 'di dag yin te/_mngal der bya ba bya ba'i gzhir gyur bar sa bon zhes pa byed par gyur pa'i khu ba de 'dzin zhing chags par gyur pa dang /_'dod pas
[\[14a.2\]]ngoms shing chog shes par 'gyur ba dang /_lus kyi khong lci ba dang /_khu ba dang khrag rjes su 'dres shing phan tshun 'brel pa dang /_snying cung zad 'phar zhing 'gul ba dang /_gnyid kyis non pa bzhin du dbang po rnams yul 'dzin par mi nus shing snyom pa dang /_skom gyis nyen pa dang /_
[\[14a.3\]]rmya zhing dub pa dang /_spu ldang zhing dga' bas ba spu'i khung bu gyes par 'gyur ba yin no/_/zla ba dang por mi gsal zhag_/bdun nas nur nur po ru 'gyur/_/'dir ni mngal gyi bu skyes pa/_/gsal bar ma gyur gong du bya/_/zhes bya ba la/_dang po zla ba gcig gi zhag bdun ni mngal na
[\[14a.4\]]gnas pa de mi gsal zhing nges par mi mngon par 'gyur la/_zhag bdun po de dag 'das nas nur nur por phal cher ska sla 'dres pa'i tshul du zla ba gcig gi bar du gnas pa yin no/_/de ltar mngal gyi gnas gsal bar ma gyur pa'i gong du zla ba dang po 'di ltar mngal gyi bu skyed pa'i cho
[\[14a.5\]]ga ji ltar mngon par 'dod pa bzhin du 'og nas bshad pa ltar bya'o/_/skyes bu byed pa 'di stobs ldan/_/las kyang zil gyis gnon par nus/_/zhes bya ba la/_gang gi phyir bu skyes pa'i skyes bu byed pa'i rtsol ba 'di ni shin tu stobs dang ldan pa yin pas de dang mi mthun pa'i tha mal pa'i
[\[14a.6\]]las te/_zil gyis mnan nas ldang bar mi nus par byas te gnas pa yin no/_/bu skyes pa'i cho ga ni 'di yin te/_skar ma rgyal skyes bu yi gzugs/_/gser ram dngul lam lcags las byas/_/ma mdog 'gyur bsregs 'o mar bcug_/de ni snyim gang blud par bya/_/zhes bya
[\[14a.7\]]ba la/_skar ma rgyal la bab pa'i dus su skyes pa'i gzugs brnyan chung ngu zhig gser dngul gyi rgyu las byas pa'am/_lcags nag po las byas la/_de mer legs par bsregs la/_me'i mdog can dmar por byas la/_gzugs brnyan de 'o mar bcug cing gsur la/_gsur
[\[14b\]]
[\[14b.1\]]ba'i 'o ma snyim pa gang ste srang bzhi'i tshad tsam blud par bya'o/_/yang na go ra dan da dang /_/a ba marga dzi ba ka_/zangs rtsi ba dang sher+ya ka_/gcig gam gnyis sam gsum zhig gam/_/thams cad chu la btags pa ni/_/skar ma rgyal la bab tshe blud/_/ces bya ba la/_go ra dan da la sogs
[\[14b.2\]]pa sman sna re re'am gnyis gnyis gcig tu bya ba 'am/_gsum gsum mam bzhi bzhi gcig tu bsres pa'am/_yang na thams cad bsregs la chu dang btags te lde gur byas nas skar ma rgyal la bab pa'i tshe btung bar bya'o/_/bri ha ti ni dkar po'i rtsa/_/'o mar btab pa rang nyid
[\[14b.3\]]kyis/_/bu 'dod sna khung g.yas par blugs/_/bu mo 'dod na g.yon par blugs/_/zhes bya ba la/_sman bri ha ti dkar po'i rtsa ba 'o ma dang lde gur sbyar la/_bud med rang nyid kyis bu 'dod na ni/_de'i thigs pa sna khung g.yas par blugs par bya'o/_/bu mo 'dod na ni g.yon par blugs
[\[14b.4\]]par bya'o/_/lag sma na'i rtsa 'o mar sbyar/_/bu skyed gnas pa rab ster byed/_/de bzhin n+ya gro'i myu gu brgyad/_/sbyar ba sna'am kha nas btung /_/zhes bya ba la/_sman lag sma na'i rtsa ba'i 'o ma dang lde gur sbyar la 'thungs na bu skye bar byed pa dang /_sngar skyes pa legs par gnas pa rab tu
[\[14b.5\]]ster zhing bskyed pa yin pa de bzhin du shing n+ya gro d+ha'i myu gu skyes par gyur pa brgyad dang sbyar ba'i 'o ma'i lde gu yang skyed pa dang gnas par byed pa yin pas snar blugs pa dang kha nas btung bar bya'o/_/'tsho byed kyi ni sman sde rnams/_/phyi dang nang nas nye bar sbyar/_/zhes bya ba la/_'tsho byed
[\[14b.6\]]kyi sman dzi ban ti dang /_ra mnye ba la sogs pa bcu po khrus dang dril phyis la sogs pa phyi rol nas btang ba dang /_bza' ba dang btung ba la sogs pa nang nas btang zhing nye bar sbyar bar bya'o/_/mngal 'dzin yid 'ong phan pa yi/_/khyo dang 'khor gyis bsnyen bkur bya/_/zhes bya ba la/_
[\[14b.7\]]mngal 'dzin pa'i bud med la sdug cing phan par 'dzin pa khyo dang g.yog 'khor dag kyang yid du 'ong zhing phan par byed pa nyid kyis bsnyen bkur gyi las de dang rjes su mthun par byas na/_mngal de legs par 'phel zhing rgyas par 'gyur ro/_/mar sar zhun mar 'o ma rnams/_/rtag
[\[15a\]]
[\[15a.1\]]tu de la blud par bya/_/zhes bya ba la/_yang mngal 'dzin pa'i bud med de la mar sar la sogs pa rtag tu blud pas kyang bsnyen bkur bya'o/_/nyal po drags dang rtsol drags dang /_/khur dang gos ni lci ba dang /_/nyin nyal nub mo gnyid ma log_/stan srab tsog
[\[15a.2\]]pur 'dug pa dang /_/mya ngan khro dang 'jigs dang skyo/_/shugs dang sred pa dgag pa dang /_/smyung ba lam 'gro rno dang tsha/_/lci dang bshang 'gags zan za dang /_/gos dmar gyon dang g.yang sa dang /_/khron lta sha za chang 'thung dang /_/gan rkyal nyal dang bud med dang /_/mi 'dod
[\[15a.3\]]gang yin de kun spang /_/zhes bya ba la/_yang mngal 'dzin pa'i bud med kyis 'khrig pa spyad drags pa la sogs pa spang bar bya'o/_/'dir smos pa 'di dag 'ba' zhig spang bar ma zad kyi/_zas dang spyod lam la sogs pa'i dngos po gang sngar mang du bu tsha skye myong ba'i bud med mi 'dod
[\[15a.4\]]cing gnod par 'gyur ba rnams sam/_dus de'i tshe bya ba la mkhas pa'i bud med mi 'dod cing gnod par 'gyur bas de spang zhing dor bar bya'o/_/'di dag gi tshig gi don ni go bar zad do/_/de bzhin gtar ga gdab slon khrus/_/mas gtong zla brgyad par mi bya/_/zhes bya ba la/_de dag
[\[15a.5\]]'ba' zhig tu ma zad kyi/_gtar ga gdab cing khrag dbyung bar bya ba dang /_slon dang khrus kyis sbyang bar bya ba dang /_ni ru ha la sogs pa'i mas gtong ba gsum po dag kyang zla ba brgyad kyi bar du mi bya'o/_/'di dag gis ni mngal 'jig pa'am/_/dku skams pa'am 'chi bar
[\[15a.6\]]'gyur/_/zhes bya ba la/_de ltar sngar bstan pa nyal po drags pa la sogs pa dag sbrum mas byas su zin na/_rgyu des 'bras bu lus chad pa bzhin du mngal ma smin par mngal 'jig par 'gyur ro/_/yang na dku skams shing mngal du gnas pa 'phel mi nus par 'gyur ba'am/_
[\[15a.7\]]yang na mngal na gnas pa'i sems can de 'chi zhing srog dang bral bar 'gyur ro/_/rlung ni skyed par byed pas mngal/_/sgur po 'on long mi'u thung 'gyur/_/mkhris pa can gyis spyi tser ser/_/bad kan sha bkra skya rbab 'gyur/_/zhes bya ba la/_zas dang spyod lam rlung skyed par byed
[\[15b\]]
[\[15b.1\]]pa bsten pas ni mngal na gnas pa'i sems can de sgur po dang /_long ba dang /_'on pa dang /_mi'u thung du 'gyur ro/_/zas dang spyod lam mkhris pa skyed par byed pa bsten pas ni mngal na gnas pa ni spyi cer ram skra ser ba la sogs par 'gyur ro/_/zas dang spyod lam dang sman bad kan
[\[15b.2\]]can bsten pas ni mngal na gnas pa de sha bkra can nam/_skya rbab can du 'gyur ro/_/nad gzhan 'jam zhing bde ba dang /_/rnon po ma yin sman gyis gso/_/zhes bya ba la/_sbrum ma de la nad gang zhig byung bar gyur pa ni 'jam zhing bde bar gyur pa'o/_/mar dang /_'o ma dang /_sha kha
[\[15b.3\]]ra dang /_rgun 'brum la sogs pa dang /_sman gyi rnam pa rnon po ma yin pa dong ga la sogs pas gso zhing nad bsal bar bya'o/_/nur nur po las zla gnyis par/_/gor gor mer mer nar nar po'o/_/de las pho mo ma ning rim/_/zhes bya ba la/_mngal chags nas zla ba gnyis pa
[\[15b.4\]]la nur nur po de las gor gor po'am/_mer mer po'am/_nar nar por gyur la/_gor gor po la sogs pa de dag las rim gyis pho dang mo dang ma ning du 'gyur te/_de las gor gor po las ni skyes par 'gyur ro/_/mer mer po las ni mor 'gyur la/_nar nar po las ni skyes pa
[\[15b.5\]]yang ma yin bud med kyang ma yin pa'i ma ning du 'gyur ro/_/de nas gsal 'gyur mtshan ma ni/_/rid cing dku ni lci ba dang /_/brgyal skyugs yi ga 'chus pa dang /_/glal dang mchil mang snyom bag dang /_/spu yi phreng ba gsal ba dang /_/skyur la dga' zhing nu ma rgyas/_/nu zhor
[\[15b.6\]]bcas shing rtse mo gnag_/rkang pa skrangs shing kha zas tsha/_/sred pa sna tshogs nyid du 'gyur/_/zhes bya ba la/_de nas zla ba gnyis pa de la ni sbrum ma de'i mngal na gnas pa'i mtshan ma gsal po 'byung bar 'gyur te/_'di ltar rid cing spegs pa'am/_dku'am lto ba lci ba'am
[\[15b.7\]]brgyal zhing 'bog pa dang /_skyug cing slon pa dang /_yi ga 'chus shing zas la mngon par mi dga' ba dang /_yan lag 'gyur ba dang bcas pa'i glal ba dang /_mchil snabs mang ba dang /_yan lag snyom zhing rmya ba dang /_spu'i phreng ba brang la gnas pa gsal zhing kha gyes pa dang /_
[\[16a\]]
[\[16a.1\]]skyur bag la dga' zhing 'dod pa dang /_nu ma rgyas par 'gyur ba dang /_de bzhin du 'o ma cung zad bcas shing nu tog gi rtse mo nag por 'gyur ba dang /_rkang pa gnyis cung zad skrangs pa dang /_kha zas zos pa tsha zhing skyur bar 'gyur ba dang /_de bzhin du srid pa mchog
[\[16a.2\]]dang tha ma skye zhing phan pa dang /_gnod pa'i yul du mi 'dod pa nyid du 'gyur ro/_/'di yi snying ni ma las skyes/_/ma yi snying yang de dang ni/_/'brel pas de phyir sbrum ma ni/_/sred pa dgag par mi bya'o/_/de la gnod par 'gyur ba yang /_/phan dang bsres te cung zad sbyin/_/sred
[\[16a.3\]]pa bkag na mngal gyi bu/_/mi sdug pa'am 'jig par 'gyur/_/zhes bya ba la/_/gang gi phyir mngal na gnas pa 'di'i snying ngam sems kyi gnas de ni ma las skyes pa yin la/_de nas mngal na gnas pa de'i snying ma'i snying dang rjes su 'brel zhing 'byor ba'i cha yod pa yin no/_/
[\[16a.4\]]de'i phyir rgyu des na sbrum ma dag gang la sred cing 'dod pa dgag cing yid la re ba rdzogs par mi bya bar brnyas thabs su gzhag par mi bya'o/_/de bas sbrum ma de zas la sogs pa gnod par 'gyur ba zhig gis 'dod par gyur na yang gnod par 'gyur ba de phan par 'gyur ba'i zas mang
[\[16a.5\]]po dang bsres te/_gnod pa de ches mang bar byas la/_cung zad tsam byin pas 'dod pa bskang bar bya'o/_/gal te de lta ma yin te/_sred pa bkag na mngal gyi bu de gzugs mi sdug pa'am/_gnas skabs gzhan du 'gyur ba'am/_'jig cing gnas las 'pho ba nyid du
[\[16a.6\]]'gyur ro/_/zla ba gsum par de yi lus/_/mgo bo dpyi gnyis dpung pa gnyis/_/yan lag lnga ni gsal dod 'gyur/_/yan lag phra mo rnams kyang 'byung /_/mgo bo sogs dang cha mnyam du/_/bde dang sdug bsngal shes pa 'byung /_/zhes bya ba la/_mngal chags pa'i
[\[16a.7\]]zla ba gsum pa la ni de'i lus yan lag lnga gsal bar dod par 'gyur te/_mgo bo ni yan lag gcig go/_/de bzhin du dpung pa gnyis dang /_dpyi gnyis dang de ltar yan lag lnga dod par 'gyur ro/_/de bzhin du yan lag phra mo rnams kyang rim gyis 'byung bar 'gyur zhing /_
[\[16b\]]
[\[16b.1\]]mgo la sogs pa rnams dang cha mnyam zhing mtshungs pa nyid du shes pa dang /_sdug bsngal shes pa yang de'i tshe 'byung bar 'gyur ro/_/mngal gnas lte ba ma yi ni/_/snying gi rtsa dang 'brel ba'i phyir/_/de yis de ni 'phel 'gyur te/_/zhing gi yur ba dag dang mtshungs/_/zhes bya
[\[16b.2\]]ba la/_mngal na gnas pa'i sems can dang /_ma'i snying gi rtsa dang las kyi dbang gis 'brel bar gnas te/_de'i phyir rtsa rgyun de nas mngal na gnas pa'i lus 'phel zhing rgyas par 'gyur te/_dper na 'bras la sogs pa'i zhing yur ba nas chu drangs te/_des zhing gi lo tog 'phel zhing
[\[16b.3\]]rgyas par 'gyur ba dang 'dra'o/_/bzhi par yan lag gsal dod 'gyur/_/lnga par sems ni gsal bar 'gyur/_/zhes bya ba la/_zla ba bzhi'i skabs su mngal na gnas pa'i sems can de'i yan lag thams cad mi gsal ba las gsal bar dod par 'gyur/_zla ba lnga par ni sems
[\[16b.4\]]gsal ba ma yin pa de sngar bas ches gsal bar 'gyur ro/_/drug par chu ba rtsa dang spu/_/sen mo pags pa mdog stobs 'gyur/_/bdun par dngos po thams cad kyi/_/yan lag kun ni rdzogs par 'gyur/_/zhes bya ba la/_zla ba bdun par ni rnam pa thams cad nas thams cad du
[\[16b.5\]]yan lag thams cad rdzogs shing 'phel ba kho nar 'gyur ro/_/mngal gnas nad kyis nyer gzir na/_/de tshe snying dang 'brel ba'i phyir/_/g.ya' dang tsha bar byed pa dang /_/lpags gas rma phran 'byung bar 'gyur/_/zhes bya ba la/_mngal na gnas pa'i sems can rlung la sogs pa'i nad
[\[16b.6\]]kyis gzir na de'i tshe ma'i snying dang de 'brel ba yin pa'i phyir nad de yang 'byung ste/_mngal g.ya' ba dang tsha bar byed pa dang /_pags pa'i rma phra mo 'dra ba pags pa cung zad gas pa'i nad brla dang nu ma dang brang la sogs par 'byung bar 'gyur ro/_/de bzhin du rkang pa dang lag pa'i mthil dang /_mchan
[\[16b.7\]]khung la sogs pa tsha bar byed par 'gyur ro/_/der ni mar sar rgya shug chu/_/mngar ba'i sman sde bskol ba phan/_/zhes bya ba la/_de lta bu'i g.ya' ba la sogs pa'i nad zhi bar bya ba'i phyir mar sar dang /_rgya shug bskol ba'am/_mngar ba'i sman gyi sde tshan 'tsho byed la sogs
[\[17a\]]
[\[17a.1\]]pa'am/_rgun 'brum la sogs pa'i sman lde gur byas pa dang /_mar bskol ba phyi rol nas bsku zhing nang nas btung ba la sogs pa phan pa yin no/_/lan tshwa nyung zhing snum bag can/_/yang zhing mngar ba'i kha zas bza'/_/zhes bya ba la/_yang der kha zas ni
[\[17a.2\]]lan tshwa nyung zhig btab pa dang /_snum bag dang bcas pa dang /_tshad dang rang bzhin gyis yang ba dang /_mngar bag gi kha zas bza' ba phan no/_/tsan+dan pu shel tse'i lde gus/_/brang dang nu ma lto la bsku/_/zhes bya ba la/_tsan+dan dang u shi ra chu 'thags su btags pa'i lde gu sla
[\[17a.3\]]bas brang la sogs pa bsku bar bya'o/_/'bras bu gsum pa'am e ne ya/_/sha bkra ri bong khrag sbyar bsku/_/zhes bya ba la/_yang na 'bras bu gsum po lde gur byas pa'am/_/ri dwags e ne ya dang /_sha bkra dang /_ri bong gi khrag dang lhan cig btags pas brang dang nu ma dang
[\[17a.4\]]lto ba la sogs pa la bsku bar bya'o/_/ka ra bI ra'i lo ma dang /_/til mar bskol bas bskus te mnye/_/pa to la dang nim pa btsod/_/bye'u rug gis kyang bsku bar bya/_/zhes bya ba la/_yang ka ra bI ra dang lhan cig bskol ba'i til mar bskus la legs par mnye bar bya'o/_/
[\[17a.5\]]de bzhin du pa to la la sogs pa'i sman dang bskol ba'i til mar gyis kyang bsku zhing mnye bar bya'o/_/skyer pa shing mngar chu yis ni/_/bkru dang bsku ba bsten par bya/_/zhes bya ba la/_de bzhin du skyer pa dang shing mngar bskol ba'i chus bkru ba dang dril phyis la sogs pa bya'o/_/zla ba
[\[17a.6\]]brgyad par ma dang bu/_/thang re rim gyis gzi mdangs 'pho/_/de yis de gnyis zhum dgar 'gyur/_/byis mdangs ma la mi gnas pas/_/de tshe btsas na mi 'tsho la/_/bud med the tsom bcas skabs 'gyur/_/zhes bya ba la/_/zla ba brgyad pa'i tshogs la bab pa dang /_ma
[\[17a.7\]]dang mngal na gnas pa'i bu gnyis thang re yang dang yang du rim gyis lus zungs thams cad kyi dwangs ma'i bcud phan tshun 'phos te/_phyed 'ga' ni ma la 'pho/_phyed 'ga' ni bu la 'pho'o/_/de ltar mdangs 'pho ba des ma dang bu gnyis kyi lus zhum pa dang dga' bar 'gyur te/_gang
[\[17b\]]
[\[17b.1\]]gi tshe mdangs de mngal gyi bu la 'gyur na de'i tshe mngal na gnas pa ni dga' zhing mdangs can du 'gyur la/_sbrum ma ni lus zhum par 'gyur ro/_/gang gi tshe dwangs ma de la mngal 'phos pa de'i tshe ma ni dga' bar 'gyur la/_bu ni zhum par 'gyur ro/_/yang dus de'i tshe byis pa bcas
[\[17b.2\]]na'ang mi 'tsho'o/_/ci'i phyir zhe na/_byis pa'i mdangs ma'i mngal na mi gnas shing brtan por ma gyur pa'i phyir ro/_/de ltar 'phos pa de'i tshe btsas na bud med kyi srog ni the tsom dang bcas par 'gyur te/_'tsho bar 'gyur ba'ang srid pa'i don no/_/'dir ni 'o ma can blud cing /_/mngar
[\[17b.3\]]ba'i sman dang bskol ba yi/_/mar gyi 'jam rtsi gtang bya zhing /_/phyi sa rnying pa dag bya'i phyir/_/la phug skam dang rgya shug skyur/_/bska ba dang ni bskol ba bsngags/_/sha ta puSh+pa'i lde gu ni/_/rgyam tsha til mar 'jam rtsi gtang /_/zhes bya ba la/_zla ba brgyad pa'i skabs
[\[17b.4\]]'dir sbrum ma la 'o ma dang bskol ba'i nas thug blud par bya'o/_/yang zla ba brgyad pa'i skabs 'dir 'tsho byed la sogs pa'i sde tshan du gtogs pa sman mngar ba'i lde gu dang bskol ba'i mar gyi 'jam rtsi gtang bar bya'o/_/yang zla ba brgyad pa'i skabs 'dir phyi sa rnying pa dag par bya ba'i
[\[17b.5\]]phyir la phug skam po dang /_rgya shug skyur po dang /_sman bska ba dang bskol ba'i mar gyi 'jam rtsi'am/_sha ta puSh+pa'i lde gu rgyam tsha dang til mar du bcas pa'i 'jam rtsi gtang ba bsngags pa yin no/_/de tshe zhag gcig 'das pa na'ang /_/dus su btsas yin de phan chad/_/rlung gis
[\[17b.6\]]dkur ni bkag gyur na/_/lo yi bar du gnod pa byed/_/ces bya ba la/_zla ba brgyad pa de 'das nas zhag gcig lon phan chad kyang btsas pa'i dus yin pas/_de yang btsas pa ni dus su btsas pa zhes bya la/_de phan chad lo gcig gi bar du rlung gis mngal gyi gnas su bkag
[\[17b.7\]]cing 'byung du mi ster na/_gnod pa'i nad skyed par byed pa yin no/_/zla dgu lon na snum bcas pa'i/_/'bras chan sha khu blud par sngags/_/snum mang nas thug sbyin pa'am/_/sngar bshad pa yi 'jam rtsi gtang /_/zhes bya ba la/_sbrum ma de zla ba dgu ba la bab pa'i tshe/_sha la sogs
[\[18a\]]
[\[18a.1\]]pa'i snum dang bcas pa 'bras chan dang mar dang sha khu blud na phan zhing bsngags pa'am/_nas thug mar mang po btab pa byin na phan pa'am/_de bzhin bshad ma thag pa'i sman mngar ba dang bskol ba'i mar gyi 'jam rtsi gtang bar bya'o/_/de nyid la bcug ras
[\[18a.2\]]bal ni/_/mtshan mar rtag tu gzhug par bya/_/zhes bya ba la/_'jam rtsi sbyar ba'i mar de nyid la bcug cing spangs pa'i ras bal gyi ye'u yang sbrum ma de'i mo mtshan du gzhug par bya ste/_des ni rlung gi nad sel bar 'gyur ro/_/rlung 'joms lo ma bskol ba'i chu/_/bsgrangs
[\[18a.3\]]pas nyin re bkrus pa phan/_/zhes bya ba la/_rlung 'joms par byed pa'i sman sro ma la sogs pa'i lo ma brdungs pa bskol ba'i chu btsags pa bsgrangs pas nyin re zhing bkrus na yang sbrum ma la'ang phan pa yin no/_/zla dgu phan chad lus la ni/_/snum med par ni mi gzhag go/_/
[\[18a.4\]]zhes bya ba la/_sbrum ma zla ba dgu pa la bab pa nas btsas kyi bar du rtag tu snum gyis lus la bsku bar bya zhing /_snum med par gzhag par mi bya'o/_/nu zho g.yas pa sngar byung zhing /_/g.yas logs la ni brten pa dang /_/'dri tshig skyes pa'i ming can smra/_/dga' zhing
[\[18a.5\]]rmi lam skyes pa mthong /_/dku ni g.yas pa mtho ba dang /_/mngal yang kun nas zlum pa dag_/bu skye/_zhes bya ba la/_bud med gang gi nu ma g.yas pa'i nu zho sngar byung ba de la ni bu skye bar 'gyur ro/_/de bzhin du g.yas logs la brten cing gnas pa'am/_g.yas
[\[18a.6\]]nas 'gro ba rmi ba la sogs pa rmi ba dang 'dra ba'i tshig skyes pa'i ming can gyi dngos po smra ba la dga' ba dang /_rmi lam du skyes pa dang glang po che la sogs pa mthong ba dang /_de bzhin du dku g.yas logs mtho zhing che ba dang /_de bzhin du mngal kun nas zlum par gnas na bu skye bar 'gyur
[\[18a.7\]]ro/_/gzhan du bu mor 'gyur/_/gang yang skyes pa phrad 'dod dang /_/glu gar rol mo la dga' dang /_/dri dang phreng chags bu mo skye/_/zhes bya ba la/_bu skye ba'i mtshan nyid dang mi mthun pa de ni/_gzhan du zhes bya ba la/_de yang dngos su nu ma g.yon pa nas dang po zho byung ba la
[\[18b\]]
[\[18b.1\]]sogs pa ni bu mo skye ba'i mtshan nyid yin no/_/de bzhin du gzhan yang sbrum ma gang skyes pa dang phrad cing 'dod pa spyod cing lhag par dga' ba dang /_gar la sogs pa la dga' ba de yang bu mo skye bar 'gyur ro/_/de 'dres pas ni ma ning 'gyur/_/dku yi dbus ni mtho ba yin/_/
[\[18b.2\]]zhes bya ba la/_de zhes bya ba ni skyes pa dang bu mo skye ba'i mtshan nyid gnyi ga la snyegs te/_mtshan nyid de nyid 'dres pa dang ldan pa'i bu ni ma ning du btsas par 'gyur ro/_/ma ning de mngal na gnas pa'i tshe ma'i dku'i phyogs su dbus ma mtho zhing che bar 'gyur ro/_/mtshe ma
[\[18b.3\]]logs gnyis mtho bas na/_/lte ba dma' bar 'dug pa yin/_/zhes bya ba la/_mtshe ma ste mngal na gnas pa'i sems can gnyis skye bar 'gyur ba'i mtshan nyid ni logs gnyis mtho bas lte ba'i phyogs dma' zhing lung pa ltar 'dug pa yin no/_/dgu pa'i dang po nas
[\[18b.4\]]brtsams te/_/sa phyogs shis shing yo byad ni/_/phun tshogs ldan pa'i dge ba'i zhag_/de ni btsas khyim zhugs par bya/_/zhes bya ba la/_zla ba dgu pa'i tshigs kyi dang po nas brtsams te/_sbrum ma de btsas pa'i khyim gyi gnas su gnas par bya la/_khyim de yang dang por sa phyogs
[\[18b.5\]]shis pa'i khyim pa'i dpyad kyi cho ga shes pas legs par brtags par brtsigs pa dang /_yo byad dgos pa gang dag yin pa de phun sum tshogs pa dang ldan par dge ba'i zhag ste/_gza' dang rgyu skar dang byed pa bzang po'i zhag la de khang pa der gzhug par bya'o/_/der ni bud med btsa' myong
[\[18b.6\]]bas/_/bskor te btsa' ba'i dus bar bsdad/_/ces bya ba la/_gnas der bud med sbrum ma de sngar lan mang du btsa' myong zhing /_de'i bya ba la mkhas pa'i bud med rnams kyis kun nas bskor te gnas la bsdad par bya'o/_/deng ngam sang ni bu btsas rtags/_/snyom zhing dku dang mig lhod dub/_/
[\[18b.7\]]smad du lci zhing yi ga 'chus/_/mchil ma mang zhing gcin mang 'byung /_/brla dang rked pa lto dang rgyab/_/snying dang chu so brla rtsa na/_/mtshan bye na zhing zug pa dang /_/'gul zhing 'dzag par 'gyur ba yin/_/zhes bya ba la/_de ltar gnas pa las deng ngam sang bu btsas par 'gyur ba
[\[19a\]]
[\[19a.1\]]dang shin tu nye ba'i rtags ni/_sbrum ma de snyom zhing rmya la dga' ba chung ba dang /_dku dang mig lhod cing rang gi gnas las 'gul zhing bskyod pa lta bur 'gyur ba dang /_drag shul gyis ngal ba'i rgyu med par dub par 'gyur ba dang /_lus kyi ro smad lci zhing
[\[19a.2\]]'degs par dka' ba dang /_yi ga 'chus shing zas mi 'dod pa dang /_bad kan dang mchil ma kha nas 'dzag pa mang ba dang /_gcin mang po 'byung bar 'gyur ba dang /_de bzhin du brla la sogs pa'i las kyi phyogs su na zhing zug pa dang /_mtshan bkas pa ltar 'byed pa dang /_rgyun
[\[19a.3\]]mi 'chad par de na zhing skye ba nyid ltar zug pa dang /_mngal gyi sgo 'gul ba dang /_be'u snabs dang khrag la sogs pa 'dzag par 'gyur ba yin no/_/rang dbang med 'gyur rjes su ni/_/de 'og mngal gyi chu 'dzag 'gyur/_/zhes bya ba la/_lus snyom pa nas mtshan 'bye ba'i bar rang
[\[19a.4\]]dbang med par 'gyur ba'i nad du ma byung ba'i rjes la/_de'i 'og tu mngal gyi chu 'dzag cing 'byung bar 'gyur ba yin no/_/de nas mngal nas las byung rtsom/_/bkra shis bsrung ba'i cho ga bya/_/lag par 'bras bu skyes ming gzhag_/legs bskus chu ni dron mo blugs/_/mar dang
[\[19a.5\]]bcas pa'i thug pa blud/_/de 'og sa la mal bcas 'dug_/brla gnyis bkug ste gan rkyal gnas/_/yan lag yang dang yang du bsku/_/lte ba man chad mnye bya zhing /_/glal dang 'chag pa byed du gzhug_/ces bya ba la/_'dir de nas zhes bya ba'i sgra ni bkra shis pa'i don du
[\[19a.6\]]gzung ngo /_/mngal nas byung bar rtsom pa ni/_/'byung ba'i dus dang nye ba'o/_/bkra shis pa'i bsrung ba bya ba ni/_dpung pa la sogs par srung skud gdags shing bkra shis pa'i cho ga bya ba dang /_lag par 'bras bu skyes pa'i ming dang ldan pa star ga dang gla gor zho sha la sogs pa
[\[19a.7\]]gzhag pa dang /_snum gyis legs par bsku ba dang /_ro smad du chu dron po blugs pa dang /_de bzhin du mar dang bcas pa'i nas thug blud par bya'o/_/de nas de'i 'og tu sa la mal bcas par 'dug la/_brla gnyis bkug cing bskus la gan rkyal du gnas par bya ba dang /_
[\[19b\]]
[\[19b.1\]]de bzhin du rlung ldang zhing 'khrugs pa'i 'jigs pa yod pas/_de yang dang yang du mnye zhing snum gyis bsku bar bya'o/_/lte ba man chad bde bar mnye bar bya ba dang /_glal dang 'chag pa dag kyang bde bar byed du gzhug go/_/de ltas mngal gnas thur du 'byung /_/de rtags snying
[\[19b.2\]]ga las 'phos nas/_/mngal gnas lto bar zhugs nas su/_/chu so'i steng na gnas par 'gyur/_/zhes bya ba la/_las su bya bar bshad pa 'das ma thag pa de lta bus mngal na gnas pa'i sems can de steng nas thur du 'byung zhing 'gro ba dang /_snying ga las 'phos te chu so'i
[\[19b.3\]]steng du gnas par byed do/_/de'i mtshan nyid rtags ni snying gnas 'phos shing gnas de bor nas mngal na gnas pa de lto bar zhugs te rim gyis babs nas/_chu so zhes bya ba lgang pa'i thad kar gnas par 'gyur ro/_/de nas dbang med nad ldang ste/_/myur du khri la gzhag par
[\[19b.4\]]bya/_/zhes bya ba la/_de nas btsas pa'i dus su byung ba'i dbang med pa'i nad du ma dang ldan pa de la gong ma de dag byas pa'i rjes la sbrum ma de myur ba nyid du khri'i steng du gzhag par bya'o/_/de 'og mngal gnas legs btsir nas/_/de yis mtshan ni dbye bar bya/_/zhes bya ba la/_
[\[19b.5\]]de nas de'i 'og tu mngal na gnas pa de rim gyis thur du btsir nas/_de'i mtshan mo snum dang sman bsku ba la sogs pas bya ba nyid du bsgrub par bya'o/_/dang por dal gyis btsir bya zhing /_/btsas kar drag tu btsir bar bya/_/zhes bya ba la/_dang por mngal na gnas pa de dal bus
[\[19b.6\]]rim gyis btsir bar bya zhing mngal na gnas pa de 'byung khar ni shin tu drags par btsir bar bya'o/_/de yang mtshan gyi sgor phyin par gyur pa nas btsas kyi bar du shin tu btsir bar bya'o/_/de nas bu skye'i sgra dang ni/_/chu dang rlung gis dga' ba skyed/_/btsas pa'i nad kyis gzir
[\[19b.7\]]pa yis/_/srog bral 'dra ba slar gso bya/_/zhes bya ba la/_sbrum ma de bu 'byin par byed pa na bu skye ba'i sgra yang dang yang du brjod par bya ste/_skal ba can gyi bu skyes so skyes so zhes yang dang yang du smra ba lta bu dang /_de bzhin du chu grang mo gtor ba dang /_rlung yab kyis g.yab
[\[20a\]]
[\[20a.1\]]bdag gis de la dga' ba skyed la/_btsas par gyur pa'i nad kyis gzir cing nyon mongs par srog dang bral ba 'dra bar snang ba de slar gso zhing dbugs dbyung bar bya'o/_/mngal du thogs na sbrul nag po'i/_/pags pas mo mtshan bdug par bya/_/zhes bya
[\[20a.2\]]ba la/_bu btsas pa na mngal du thogs shing 'byung dka' bar gyur ba na/_sbrul nag po'i pags pa mer bsregs pas mo mtshan bdug par bya'o/_/bya rnu'i me tog rtsa ba'am/_/lcam pa'am yang na byi sha l+ya/_/rkang pa'am lag par gdags par bya/_/zhes bya ba la/_de bzhin
[\[20a.3\]]du mngal nas bu ma thon pa la/_bu war+Na puSh+pa zhes bya ba bya rnu'i rtsa ba dang /_me tog dang /_lcam pa dang /_byi sha lcags zhes bya ba gang yang rung ba rkang pa'am lag par gdags shing bcing bar bya'o/_/sha ma dbyung ba'i phyir yang ni/_/de dag nyid bya de nas bteg_/dpung pa gnyis nas
[\[20a.4\]]bzung ste sbrug_/rting pas mjug to brdeg pa dang /_/rkub tshos dam du btsir bar bya/_/skra yis lkog ma rkan reg bya/_/snu ha'i 'o ma spyi bor blugs/_/zhes bya ba la/_bu ma phyin pa la bya ba'i cho ga gang yin pa de nyid ni/_sha ma thogs te ma phyin pa la yang de dbyung bar bya ba'i phyir de dag
[\[20a.5\]]nyid bya ba dang /_gzhan yang bu btsas pa'i bud med de dal gyis bteg la/_dpung pa gnyis nas bzung ste sprug cing bsig par bya ba dang /_de bzhin du rting pas bu btsas pa'i mjug tor brdeg cing bsnun pa dang /_de bzhin du rkub tshos gnyis nas bzung ste dam du btsir zhing mnan par
[\[20a.6\]]bya'o/_/de bzhin du bcas pa'i skra'i tshoms kyi lan bu gcig drangs te/_rna ba dang rkan la reg cing byug par bya ba dang /_de bzhin du spyi bor shing snu ha'i 'o ma blugs par bya'o/_/stag pa ku ba lang+ga li/_/sbrul lpags ru rta yungs kar rnams/_/re re'am gnyis sam ma lus
[\[20a.7\]]pas/_/mo mtshan byug pa'am bdug par bya/_/zhes bya ba la/_stag pa la sogs pa'i sman sna re re'am gnyis gnyis sam thams cad dang bsres pa chu btags su byas pas byug par bya ba'am/_de dag me la bsregs pa'i dud pas bdug par bya'o/_/ku ba ni kha bo'o/_/lang+ga li ni byi sha l+ya'o/_/
[\[20b\]]
[\[20b.1\]]ru rta'am bal bu'i lde gu ni/_/chang dwangs dang ni blud par bya/_/ku lang+tha'am bal ba dza/_/chang rnying dag la btab ste blud/_/ces bya ba la/_ru rta dang bal bu'i lo ma chu 'thags su btags pa'i lde gu chang gi dwangs ma dang bsres te bud med de la blud na yang sham phyin par 'gyur ro/_/yang na lde gu de nyid rgya sran ku lang+tha btsos pa'i khu ba'am
[\[20b.2\]]bal ba dza'i khu ba rnying pa'i nang du btab ste blud na yang sha ma phyin par 'gyur ro/_/shu ti yungs kar zir dang /_/shi kru tig sna kru trug tres/_/shing kun ru rta po son cha/_/'o ma ba gcin yungs mar dang /_/bskol ba bshang ba'i sgo'am ni/_/mo mtshan nas ni 'jam rtsi btang /_/zhes bya ba la/_shu ti ste sha ta puSh+pa la sogs pa'i sman
[\[20b.3\]]rnams lde gur btags pa dang /_'o ma dang ba gcin gnyis ka dang /_sman lde gur byas pa la yungs mar dang bskol ba'i sman mar de bshang ba'i sgo'am/_mo mtshan nas 'jam rtsi btang na yang sha ma phyin par 'gyur ro/_/shu ti chu dag ru rta dang /_/yungs kar pi pi ling lde
[\[20b.4\]]gu/_/snum dang lan tshwar bcas pa yi/_/mas gtong sha ma myur du 'byin/_/zhes bya ba la/_yang shu ti la sogs pa sman lde gur byas pa snum dang lan tshwa dang bcas pa'i sman gyi ni ru ha mas gtong na yang sha ma myur du 'byin par byed pa yin no/_/der thogs rgyu ni rlung yin te/_/
[\[20b.5\]]de bcom sha ma myur du 'byung /_/zhes bya ba la/_gang gi phyir sha ma de thogs shing ma phyin pa'i rgyu ni rlung yin la/_de bas na rlung de sman dang snum gyi cho ga la sogs pas bcom nas sha ma myur du 'byung bar 'gyur te/_de bas rlung gzhom pa'i phyir 'jam rtsi gtang bar bya'o/_/yang na
[\[20b.6\]]lag bkrus sen mo bregs/_/mkhas pa yis ni drangs te dbyung /_/zhes bya ba la/_yang na sha ma de'i bya ba la mkhas pa'i bud med lag pa snum gyis bskus shing sor mo legs par bregs pas mngal gyi sgo nas drangs te dbyung bar bya'o/_/sha ma byung na mo mtshan dang /_/yan
[\[20b.7\]]lag til mar gyis byugs mnye/_/zhes bya ba la/_thabs de dag gis sha ma phyin par byas pa'i 'og tu mo mtshan til mar gyis bskus te mnye ba dang /_yan lag rnams kyang til mar gyis bsku zhing mnye bar bya'o/_/mngal nad gzer ni chu so mgo/_/lto ba gzer la thal sman
[\[21a\]]
[\[21a.1\]]ni/_/rnon po zhib tu btags pa dag_/mar ram chu tshan sbyar ba blud/_/ces bya ba la/_bu btsas pa'i tshe skye ba'i mngal nad mgo dang chu so dang lto bar gzer ba'i bdag nyid can/_ma ka la zhes bya ba la/_thal sman rnon po zhib tu btags pa mar ram chu tshan dang sbyar
[\[21a.2\]]te de blud par bya'o/_/'u su bskol chu bu ram dang /_/tsha gsum dri bzangs gsum btab blud/_/ces bya ba la/_yang na 'u su bskol ba'i chu la bu ram dang tsha ba gsum dang ste/_pi pi ling dang /_na le sham dang /_bca' sga dang /_dri bzang gsum po shing tsha dang /_gan d+ha b+ha dra dang /_
[\[21a.3\]]sug smel btab pa blud par bya ste/_de yang tsha ba gsum dang dri bzangs gsum zho gnyis/_bu ram zho gnyis sbyar ba gtang bar bya'o/_/zhes sman pa rgan po dag zer ro/_/de nas byis pa'i nyer spyod kyis/_/byis pa ma mas skyong du gzhug_/ces bya ba la/_de nas de'i 'og tu de las
[\[21a.4\]]gzhan pa'i bud med ma mar byas pa la byis pa skyes ma thag gtad de/_des kyang byis pa gso ba'i nye bar spyod pa'i cho ga dag gis bskyang zhing gso bar bya'o/_/bu btsas bkres yod til mar dang /_/mar las tshad chen blud bya ba/_/tsha ba lnga'i phye ran btab sbyin/_/de 'og bu ram chu dron nam/_/
[\[21a.5\]]rlung 'joms sman bskol chu blud de/_/des ni rlung nad ldang mi 'gyur/_/khrag ngan dag kyang dag par byed/_/rim 'di zhag ni gnyis gsum bya/_/zhes bya ba la/_de ltar bu btsas pa'i bud med de bkres shing bru ba tsha ba yod par gyur na/_til mar ram mar gang dang 'phrod cing goms pa las/_
[\[21a.6\]]sngar snum gyi skabs bshad pa'i tshad chen po gang nyin zhag gcig gi thun brgyad kyis 'ju bar 'gyur ba de blud par bya'o/_/de yang tsha ba lnga'i phye ma ran tsam btab pa sbyin par bya la/_de'i 'og tu bu ram dang chu bskol ba blud pa'am/_rlung 'joms pa'i sman rtsa ba bcu pa la sogs pa dang /_bskol
[\[21a.7\]]ba'i chu blud par bya'o/_/rnam pa de lta bu'i cho ga byas pa des ni rlung nad ldang zhing 'khrugs par mi 'gyur ba dang /_de bzhin du khrag ngan pa dang bcas pa dag kyang dag cing med par byed par gyur te/_rim pa 'dis ni zhag gnyis sam gsum gyi bar du bya ba yin no/_/snum mi 'phrod la cho ga 'di/_/snum med
[\[21b\]]
[\[21b.1\]]par ni bsten par bya/_/zhes bya ba la/_snum gyi cho ga dang mi 'phrod pa'am/_bsten par mi nus pa la/_tsha ba lnga la sogs pa'i cho ga bshad ma thag pa 'di snum dang ma sbyar bar sman gyi cho ga 'ba' zhig bsten zhing goms par bya'o/_/'thungs nas lto ba til mar dang /_/mar bskus
[\[21b.2\]]nas ni gos kyis dkri/_/zhes bya ba la/_bu btsas pa des sman gyi sbyor ba de 'thungs zin pa dang /_de'i lto ba mar dang til mar gyis bsku byug byas la/_de'i 'og tu gos kyis dkri bar bya ste/_de lta bus ni rlung gi nad kyis skabs mi rnyed pa'i phyir khong par gnod pa skyed par mi 'gyur ro/_/
[\[21b.3\]]zhu nas khrus byas thug pa ni/_/sngar bshad sman dang bskol ba blud/_/ces bya ba la/_snum zhu zin pa dang /_chu dron pos khrus byas la/_nas thug sngar bshad pa'i sman tsha ba la rlung 'joms pa'i sman gzhan dag dang bskol ba blud par bya'o/_/zhag gsum phan chad bi da ri/_/
[\[21b.4\]]la sogs sman sde'i khu bar bskol/_/nas thug phan zhing snum mang ba'am/_/goms pa'i dbang las 'o thug blud/_/zhag bdun phan chad de la ni/_/rim gyis brta ba'i cho ga phan/_/zhes bya ba la/_zhag gsum 'das pa'i rjes la yang btsas pa de la rim gyis zas kyi cha bsten
[\[21b.5\]]par bya'i/_mod la tha mal pa la mi dbab ste/_de yang de la kha zas dang sman brta bar byed pa dag sbyin zhing /_bi da ri la sogs pa'i sde tshan dang bskol ba'i nas thug gam/_'o thug shin tu snum mang po btab pa blud la/_de yang goms pa'i dbang las nas thug gam/_'bras kyi
[\[21b.6\]]'o thug gang yang rung ba blud par bya'o/_/zhag ni bcu gnyis ma lon par/_/sha ni sbyin par mi bya'o/_/zhes bya ba la/_zhag bcu gnyis ma rdzogs kyi bar du bu btsas pa'i bud med la sman pas sha sbyin par mi bya'o/_/zhag bcu gnyis 'das pa'i 'og tu ni srog chags skam sa na
[\[21b.7\]]gnas pa'i sha khu la sogs pa me drod kyi tshad las ltos te rim gyis sbyin par bya'o/_/mngal du 'phel dang btsas pa'i nad/_/gsher dang khrag 'dzag btsir ba yis/_/nad de gso dka' yin pa'i phyir/_/btsas tshe 'bad de rim gro bya/_/zhes bya ba la/_'dir bu btsas
[\[22a\]]
[\[22a.1\]]pa'i bud med ni shin tu 'bad pa dang ldan pas rim gro bya zhing gso dgos te/_gang gi phyir mngal du 'phel bas lus zungs zad cing /_lhod par byas pa nyid dang /_de bzhin du btsas pa'i nad 'dren cing 'byin par byed pa'i nad dang /_gsher bag dang /_khrag 'dzag
[\[22a.2\]]pa dang /_de bzhin du pags pa la sogs pa btsir zhing mnyes pas bu btsas pa'i bud med kyi lus ni khyad par du yang gsog dang khong stong lta bu yin pas/_btsas pa'i nad ni shin tu gso zhing btsas par dka' ba'am/_gsor mi rung ba lta bu yin pas/_de'i phyir ji skad du bshad
[\[22a.3\]]pa'i chogs 'bad de gso zhing rim gro bya'o/_/de ltar zla ba phyed dang gnyis/_/kha zas bsdams sogs dang bral nas/_/btsas pa'i ming dang bral ba'am/_/zla mtshan byung bar gyur bar du'o/_/zhes bya ba la/_rnam pa de dag gis btsas pa'i dus de 'das par gyur pa dang /_rim
[\[22a.4\]]gyis zla ba phyed dang gnyis lon pa'i 'og tu kha zas mi mthun pa bsdams pa la sogs pa dang bral zhing spangs nas btsas pa'i ming med par 'gyur te/_bu btsas pa zhes bya ba'i ming dang bral bar 'dod do/_/yang drang srong la la dag ni yang zla mtshan byung zhing mtshan nas 'dzag par gyur gyi
[\[22a.5\]]bar du bud med btsas pa zhes bya la/_de phan chad de'i ming med do zhes zer ro/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas nye bar sbyar ba las/_lus kyi gnas le'u dang po'i rnam par 'grel pa'o//_//de
[\[22a.6\]]nas lus kyi rum du zhugs pa'i nad kyi bye brag bshad par bya'o/_/zhes bya ba la/_'di brtsams pa'i 'grel pa ni 'di yin te/_byis pa rum du chags su zin kyang spang bar bya ba'i zas dang spyod lam dang sman gang yin pa sbrum mas bsten nas/_des mngal gyi gnas na gnas pa la nad 'byung
[\[22a.7\]]ba'am 'chi bar 'gyur ba yin pas na/_de gso bar bya ba'i phyir 'di brtsams pa yin no/_/sbrum mas spang bar bya ba dag_/bsten pa'am nad kyi dbang las ni/_/zla mtshan byung ba'am gzer zhing na/_/phyi nang snum dang bsil thabs bya/_/zhes bya ba la/_bud med sbrum mas spang bar bya ba'i
[\[22b\]]
[\[22b.1\]]dngos po nyal po bsten drags pa dang /_ngal dub la sogs pa bsten pa'am/_nad kyi dbang las zla mtshan byung zhing khrag 'dzag par 'gyur ba'am/_yang na chu so'i ngos gnyis dang /_mjug do dang mo mtshan gyi sgo la sogs par gzer zhing na bar gyur na/_de'i tshe lus kyi phyi nang snum zhing
[\[22b.2\]]bsil ba'i thabs su bya ste/_zas dang skom dang bsku ba la sogs pas snum pa dang bsil ba'i bag sbyar bar bya'o/_/u shir pad+ma tsan+dan dang /_/'o ma can shing shun pa yi/_/lde gur mar ni bsku ba dang /_/ras bal spangs pa bshang sgo dang /_/mo mtshan gnyis su them bur gzhug_/ces
[\[22b.3\]]bya ba la/_u shi ral sogs pa'i sman rnams lde gur byas pas byugs shing shin tu spangs par byas pa'i ras bal gyi them bu bshang sgo dang mo mtshan gnyis su gzhug cing nye bar gzhag par bya'o/_/tshig gi don ni go bar zad do/_/lan brgyar bkrus pa'i mar gyis ni/_/bsku ba'am bud
[\[22b.4\]]med de yi lus/_/u shir la sogs chu nang gzhug_/ces bya ba la/_lan brgyar zhes bya ba'i sgra ni lan mang du bya ba'i sgra nye bar mtshon pa yin par shes par bya ste/_de yang chu'i nang du lag pas yang dang yang du mnyes pa'i mar gyis bud med kyi lus bsku zhing byug pa dang /_de'i chu de u
[\[22b.5\]]shi ral sogs pa'i chur de gzhug cing lus nub par bya'o/_/kha ra sbrang rtsi ku mu ta/_/pad+ma ut+pal ge sar ni/_/'o ma'i mar sbyar ka she ru/_/shr-ing ga ta ka sbyin par bya/_/zhes bya ba la/_'o ma bsrubs pa las byung ba'i mar ni 'o ma'i mar te/_kha ra dang sbrang rtsi la sogs pa dang lde gur
[\[22b.6\]]byas la bza' bar bya ba dang /_de bzhin du sman shr-ing ga ta ka dang /_ka she ru dag dang bza' bar sbyin par bya'o/_/gan+d+ha pri yang ku dang ni/_/chu skyes rnams kyi rtsa ba dang /_/u dum+WA ra gzhon nu dang /_/ldan pa'i 'o ma skom du blud/_/ces bya ba la/_de bzhin du gan+d+ha pri yang ku la sogs pa'i
[\[22b.7\]]sman gyi lde gu'am/_phye ma 'o mar bcug pa'am/_pri yang ku la sogs pa dang lhan cig bskol ba'i 'o ma blud par bya ste/_chu skyes kyi rtsa ba ni ut+pa la sngon po la sogs pa'i rtsa ba'o/_/u dum+WA ra gzhon nu ni u dum+WA ra'i 'bras bu ma smin pa chung ba'o/_/sA lu'i rtsa ba ka ko la/_/ba la gnyis
[\[23a\]]
[\[23a.1\]]dang shing mngar dang /_/bu ram shing dang bskol ba yi/_/'o ma sA lu rtsa snar chan/_/sbrang rtsi kha rar bcas pa ni/_/skom sa'i sha khu ldan par bza'/_/zhes bya ba la/_sA lu'i rtsa ba la sogs pa'i sman 'o ma'i nang du btsos pa'i 'o ma dang 'bras sA lu'i rtsa snar gyi
[\[23a.2\]]chan sbag cing bza' bar bya'o/_/ba la gnyis ni ba la dang /_a ti ba la'o/_/yang na nus pa bsil ba dang ldan pa sbrang rtsi dang /_kha ra dang bcas pa'i sA lu rtsa snar gyi chan skam sa'i sha khu dang ldan pa cung zad bza' bar bya'o/_/khrus sman ma gtogs khrag mkhris kyi/_/gso dpyad
[\[23a.3\]]bshad pa thams cad bya/_/zhes bya ba la/_khrus sman gyi sbyor ba ma gtogs pa khrag dang mkhris pa gso ba'i dpyad du bshad pa'i bya ba phyi nang nas bya ba gang yin pa thams cad bya ste/_de nas bkru sman btang ba dang /_slon sman btang ba ma gtogs pa khrag gso ba'i cho ga thams cad bya'o/_/
[\[23a.4\]]zla gsum ma tshang bar du ni/_/khrag dgag phyir ni 'bad par bya/_/zhes bya ba la/_zla mtshan byung ba de la zla ba gsum ma tshang gi bar du khrag dgag pa'i cho ga gong du smos pa de dag 'bad pas bya ste/_de'i tshe shin tu snyi zhing snying po med pa'i phyir/_de'i tshe phal cher mngal du mi 'chags par
[\[23a.5\]]'gyur ro/_/be'u snabs ldan pa'ang dgag par bya/_/zhes bya ba la/_de bzhin du be'u snabs dang ldan pa la yang dgag pa'i cho ga bya ste/_'dir zla ba gsum rdzogs pa yan chad mngal du legs par chags pa yin pas dgag pa'i tshul gyis gso bar bya'o/_/'di'i gso ba ni mi mthun
[\[23a.6\]]pa yin te/_be+e'u snabs kyi gso ba ni rtsub pa dang /_rno ba dang /_kha ba la sogs pa yin mod kyi/_de khrag gi gso ba dang mi mthun la/_khrag gi gso ba mngar ba dang /_bsil ba la sogs pa bsten pa ni be'u snabs dang mi mthun pa yin pas/_de'i khyad par gyi gso ba smras pa ni/_der ni
[\[23a.7\]]bsel phan rtsub pa dang /_/smyung dang gla sgang u shi ra/_/sle tres 'u su a ra la/_/byi tsher dang ni par pa ta/_/tsan+dan pa la bong nga dkar/_/bskol ba'i chu ni blud par bya/_/rtswa 'bru las g.yos zas sbyin dang /_/mung+ga sogs khus be'u snabs ni/_/bsal la snum sogs sngon bzhin gtang /_/zhes
[\[23b\]]
[\[23b.1\]]bya ba yin te/_be'u snabs rigs kyi nad be'u snabs can de la ni zas dang skom la sogs pa bsil ba bsku zhing btung bas phan pa dang /_de yang rtsub ste rno ba dang bska ba la sogs pa dang ldan pa dang /_de bzhin du smyung bar gnas shing zan bcad pa dang /_de bzhin du gla sgang la sogs pa'i
[\[23b.2\]]sman dang bskol ba'i chu blud pa phan pa yin pas de bskol ba'i chu blud par bya'o zhes bya ba yin no/_/a ra la ni ka tang ga'o/_/gzhan dag ni go bar zad do/_/rtswa 'bru ni ci tse dang khre la sogs pa ste/_de dag gi chan mung+ga la sogs pa'i khu ba dang sbags pye sbyin par bya'o/_/sogs pa'i
[\[23b.3\]]sgras ni sran ma tsa na ka dang /_sran chung dang /_sran ma la sogs pa'i gong bu'i 'bru rnams kyi khu ba bsdu'o/_/de ltar be'u snabs bsal zhing med par byas nas/_snga ma bzhin du snum dang dro ba la sogs pa phyi dang nang nas gtang bar bya'o/_/mngal ni rnam par 'jig gyur na/_/mngal nang
[\[23b.4\]]dag par bya phyir dang /_/nad kyis gzir ba mi dran phyir/_/chang rno ci nus btung bar bya/_/zhes bya ba la/_mngal ma smin par 'jig cing zags par gyur na/_chang gang yang rung ba las chang rnon po btung bar bya la/_de yang ci tsam nus shing yog pa btung bar bya'o/_/ci'i phyir btung zhe na/_
[\[23b.5\]]mngal gyi nang nas nyes pa dag cing sbyang bar bya ba'i phyir dang /_nad kyis gzir ba mi dran cing brnags nus pa'i phyir ro/_/de nas rtsa ba lnga po ni/_/chung ngu'i thug pa rtsub de blud/_/ces bya ba la/_de ltar chang 'thungs pa'i rjes la/_rtsa ba chung ngu lnga po bri ha ti la sogs pa dang bskol ba'i thug
[\[23b.6\]]pa rtsub cing snum med pa'i nas thug blud par bya'o/_/chang mi 'thung la thug pa ni/_/tsha ba lnga dang bskol ba dang /_/bil ba la sogs lnga dang bskol/_/til dang rtsa 'bru'i chan sbyin bya/_/zhes bya ba la/_gang chang 'thung bar mi byed pa'i bud med de mngal 'jig par gyur na/_tsha ba lnga'i
[\[23b.7\]]lde gu dang sbyar te bskol ba dang /_bil ba la sogs pa rtsa ba chen po lnga bskol ba'i khu ba dang bcas pa'i til dang /_rtswa 'bru'i chan sbyin par bya'o/_/zla ba dang mnyam nyin zhag rim/_/mngal 'jig pa la thug sogs sbyin/_/zhes bya ba la/_mngal 'jig pa'i bud med la/_zla ba du
[\[24a\]]
[\[24a.1\]]lon nas mngal 'jig par gyur pa'i grangs dang nyin zhag gi grangs su sbyar te/_zhag de srid kyi bar du thug pa la sogs pa sbyin pa'i cho ga bya'o/_/yang zhing snum dang lan tshwa med/_/drod skyed ldan la phan pa yin/_/zhes bya ba la/_thug pa de yang rdzas rang bzhin gyis
[\[24a.2\]]yang ba dang /_tshad chung bar byas pa yang bar bya ba dang /_snum bag dang lan tshwa med pa dang /_drod skyed pa'i sman tsha ba lnga dang /_na le sham la sogs pa btab pa dag de la phan pa yin no/_/nad dang lus zungs ljan ljin ni/_/bskam phyir cho ga 'di bya'o/_/zhes bya ba la/_gong du bshad pa'i
[\[24a.3\]]cho ga byas pa 'di ni rlung la sogs pa'i nad rnams dag cing sbyang bar bya ba'i phyir dang /_de bzhin du mngal gyi ljan ljin bskom par bya ba'i phyir bya ba yin no/_/de phan chad zas snum 'jam rtsi/_/stobs skyed drod skyed 'tsho byed sbyin/_/zhes bya ba la/_cho ga de dag byas pa'i 'og tu kha zas snum
[\[24a.4\]]bag dang /_ni ru ha snum can dang /_'jam rtsi dang stobs la sogs pa skyed pa 'tsho byed kyi sde tshan dang 'o ma la sogs pa sbyin par bya'o/_/snying por ldan pas cher skyes la/_/mo mtshan nas ni khrag 'dzag pas/_/mngal du skye bar mi nus la/_/lto na 'gul dang bcas par gnas/_/de ni
[\[24a.5\]]so na gnas zhes bya/_/des ni lto ba rgyas mi 'gyur/_/zhes bya ba la/_mngal na gnas pa gang snying po dang ldan zhing dngos po thams cad kyi stobs thob la rgyas shing cher skyes par gyur pa na/_sbrum mas spang bar bya ba ma spangs pas mo mtshan nas khrag 'dzag cing zla mtshan byung bar gyur na/_
[\[24a.6\]]cher skyes zhing 'phel bar mi nus pa lto ba nas 'gul zhing g.yo ba dang bcas pas gnas par 'gyur la/_de lta bu'i mngal de ni so na gnas pa zhes bya'o zhes drang srong rnams kyis bshad de/_rgyu des na sbrum ma lto rgyas shing 'phel bar 'gyur ro/_/mya ngan smyung dang rtsub sogs sam/_/
[\[24a.7\]]yang na mngal nas khrag 'dzag pas/_/mngal du skye bar ma nus la/_/rlung 'khrugs skem zhing skams gyur pa'i/_/mngal de klu yi lto zhes bya/_/'dir ni lto ba rgyas gyur kyang /_/'grib cing ring zhig lon na 'phar/_/zhes bya ba la/_mya ngan la sogs pa rlung nad ldang bar gyur
[\[24b\]]
[\[24b.1\]]pa'i rgyus rlung nad 'khrugs shing ldang bar gyur pa'am/_yang na mngal nas khrag shas cher 'dzag pas kyang rlung nad 'khrugs shing skye bar 'gyur te/_des ni mngal na gnas pa de skem zhing nyam chung ba'am/_yang na bskams par gyur pas yongs su 'grib par 'gyur te/_de lta bu'i
[\[24b.2\]]mngal gyi gnas skabs de ni klu'i lto zhes bya bar bshad la/_klu'i lto zhes bya ba de nang na gnas na lto'am klu rgyas pa las 'grib par 'gyur ba dang /_de'i tshe 'phar zhing 'gul ba yun ring zhig na cung zad 'phar bar 'gyur ro/_/de gnyis brta dang rlung 'joms sman/_/mngar ba dag dang
[\[24b.3\]]bskol ba yi/_/mar dang 'o ma tshim sbyin zhing /_/skyes ma thag ba'i sha sbyin bya/_/de gnyis kyis ni tshim bya'i phyir/_/khyogs dang bzhon par bskyon te bskul/_/zhes bya ba la/_so na gnas pa dang /_klu'i lto zhes bya ba'i mngal gyi gnas skabs rnam pa de gnyis la mar dang 'o mas tshim
[\[24b.4\]]zhing ngoms par byas la/_de yang ro tsa bar byed pa dang rlung 'joms par byed pa'i sman mngar ba rnams dang bskol zhing btsos pa sbyin par bya ba dang /_de bzhin du mngal de rgyas par bya ba'i phyir/_re'u la sogs pa btsas ma thag pa'i sha'am/_de bzhin du mar la sogs pa de gnyis kyis
[\[24b.5\]]tshim zhing ngoms par bya ba'i phyir/_khyogs dang /_rta dang /_glang po la sogs pa'i bzhon pa la bskyon te/_sbrum ma de shugs kyis drangs la/_rgyun mi 'chad par bskul bar bya'o/_/sngon po zhes bya mi 'gul la/_/khra dang ba lang nya sha dang /_/sgra sgrogs bya dang rma bya yi/_/sha khu
[\[24b.6\]]mar ni mang po dang /_/mon sran gre'u dag dang ni/_/la phug dag gi khu ba blud/_/ces bya ba la/_mngal gyi gnas na/_gnas skabs nang na mi 'gul ba la ni sngon po zhes bya ste/_de la ni khra la sogs pa'i sha khu zhun mar mang po btab pa dang /_de bzhin du mon sran gre'u dang la
[\[24b.7\]]phug bskol ba'i khu ba la mar mang po btab pa blud par bya'o/_/bil ba gzhon nu ma sha til/_/phye dang 'o ma sbyar ba blud/_/ces bya ba la/_yang na bil ba gzhon nu la sogs pa thams cad gcig tu byas la/_'o ma dang sbyar la blud par bya'o/_/bil ba gzhon nu ni bil ba'i 'bras bu
[\[25a\]]
[\[25a.1\]]ma smin pa gzhon nu la bya'o/_/tshil bcas sha dang sbrang chang sbyin/_/rked pa bsku ba bsten par bya/_/zhes bya ba la/_phyugs gzhon pa'i tshil dang bcas pa'am/_sbrang rtsi'i chang ngam/_rgun chang sbyin par bya'o/_/de bzhin du lte ba'i gnas su til mar gyis
[\[25a.2\]]bsku zhing byug pa yang rgyun du bsten par bya'o/_/'dir rked pa zhes bya ba ni nye bar mtshon pa tsam du zad de/_de bas na chu so dang brla dang rtsib logs dang rgyab thams cad du yang bsku bar bya'o/_/de ni rtag tu dga' bskyed/_/de 'dras mngal ni 'phel bar byed/_/ces bya ba la/_yang sbrum ma de
[\[25a.3\]]lus thams cad du skad cig ma re re zhing ci nas kyang sems mgu zhing dga' ba skye bar 'gyur ba de ltar bya ste/_tshul de ltar byas pas ni mngal de 'phel zhing rgyas par 'gyur ro/_/rgyas pa gzhan du lo tshang nas/_/dka' bas btsas pa'am skye mi 'gyur/_/zhes bya ba la/_mngal rgyas pa de ji srid
[\[25a.4\]]du bshad pa las go bzlog pa'i tshul du bsten pas ni/_lo tshang bar gyur nas dka' zhing sdug bsngal ba dang bcas pas mngal gyi sgo nas skye zhing 'byung bar 'gyur ba'am/_yang na skye bar mi 'gyur bar mngal de nyid du gnas par 'gyur ro/_/sbrum ma rtug pa 'gags gyur na/_/snum mam
[\[25a.5\]]mthun pa'i 'jam rtsi yis/_/myur ba kho nar gso bar bya/_/gzhan du sbrum ma bu btsas 'chi/_/zhes bya ba la/_gal te sbrum ma rtug pa 'gags pa'i nad kyis btab na/_snum gyi sbyor bas myur du gso bar bya ba dang /_de bzhin du rjes su mthun pa'i 'jam rtsi gong du smos pa btang bas gso bar bya ste/_
[\[25a.6\]]gzhan du de ltar ma byas na sbrum ma bu dang bcas pa 'chi bar 'gyur ro/_/mngal du nad rab bsags pas sam/_/mi mthun pa'am gnod gzhan gyis/_/nang du shin lto grang zhing /_/rengs dang sbo dang nad tshabs che/_/mngal mi 'gul dang mgo 'khor skom/_/dbugs 'byin dka' zhing dub
[\[25a.7\]]pa dang /_/dga' ba med cing mi 'gyur dang /_/dbang med nang ni mang po 'byung /_/zhes bya ba la/_mngal gyi gnas su rlung la sogs pa'i nad rnams rab tu bsags shing nye bar 'phel ba'i nad shin tu sogs pa de las mngal gyi gnas su zhi bar 'gyur ba'am/_de bzhin du mi mthun pa'i ste/_ji skad
[\[25b\]]
[\[25b.1\]]bshad pa'i nyal po drags pa la sogs pa'am/_gnod pa'i rkyen gzhan rang bzhin gyis gnod pa dang /_dus kyis gnod pa dang /_tshad ches pa'i gnod pa las gzhan dag bsten pa'am/_yang na sngon gyi las nye bar bsags pa'am/_mi dge ba ma dang bus byas pas mngal gyi nang du shi
[\[25b.2\]]ba'i dus byed par gyur na/_sbrum ma'i lto grang zhing drod med pa dang /_rengs shing 'gyur mi shes pa dang /_sbo zhing rkyal pa dbugs kyis gang ba ltar gnas pa dang /_nad tshabs che zhing tshor ba drag pos gzir ba dang /_de bzhin du mngal gyi nang na g.yo zhing 'gul ba med par gnas pa dang /_
[\[25b.3\]]mgo 'khor zhing na ba dang /_skom dad che ba 'byung bar 'gyur ba dang /_de bzhin du sbrum ma de dbugs gyen du 'byin pa dka' zhing thogs pa dang /_ngal zhing dub pa dang /_dga' ba med cing sems gdung ba la gnas pa dang /_mngal la sogs pa la mngon par mi dga' ba dang /_mi 'gyur
[\[25b.4\]]zhing gnas las 'phos pa ltar 'gyur ba dang /_de bzhin du dbang med pa'i nad bu btsas pa'i tshe 'byung ba lta bu du ma zhig 'byung bar 'gyur ro/_/de la chu dron blugs pa dang /_/bu ram sbang ma lan tshwar bcas/_/btags pas mo mtshan bsku ba dang /_/shal ma li dang zar ma yi/_/
[\[25b.5\]]khu ba mar dang lde gur byas/_/nang du yang dang yang du gzhug_/sngags dang sha ma 'byin sbyor bya/_/zhes bya ba la/_nang du bu shi ba'i bud med de la chu dron po cung zad kyis mtshan gyi thog kor du blugs pa dang /_bu ram dang sbang ma dang lan tshwar bcas pa btags pa'i lde gus mo mtshan la bsku bar
[\[25b.6\]]bya ba dang /_de bzhin du shal ma li dang /_zar ma'i khu ba gzhug par bya ste/_'dir shal ma li'i khu ba zhes bya ba ni/_mo tsa ra sa'i khu ba la bya ste/_khu ba de mar dang lhan cig btags pa'i lde gur byas pas mngal gyi nang du yang dang yang du rgyun mi 'chad par gzhug cing dgang bar bya'o/_/
[\[25b.7\]]gal te bu shim byung na/_/de nas sman pas rgyal po la/_/zhus la de 'bad myur du dbyung /_/shal ma li ni thang chu mar/_/bcas pas lag pa mo mtshan bsku/_/zhes bya ba la/_gal te de ltar na yang bu shi ba mngal nas ma byung na/_srid srung gi rig byed la sogs pa'i sngags dang /_de
[\[26a\]]
[\[26a.1\]]bzhin du sha ma 'byin pa'i skabs su bshad pa'i sbyor ba bsten pa dang /_lang gu li sogs pas bdug cing byug pa la sogs pa bya'o/_/gal te de ltar byas kyang bu shi ba ma byung na/_de nas de'i 'og tu sman pas rgyal po la 'di ltar bya ba/_'di lta bus ni mngal du
[\[26a.2\]]bu shi ba'i bud med nges par 'chi bar 'gyur na ji ltar bgyi zhes zhus la/_de'i bka' lung mnyan par bgyi ste/_rang gi chad pa'i gnod pa spang ba'i phyir de ltar byas nas/_de'i 'og tu sman pa des shin tu 'bad pa dang bcas pa dang /_de la mkhas pa'i grogs po dang bcas pas
[\[26a.3\]]mngal na gnas pa de myur du dbyung bar bya ste/_de yang shal ma li'i thang chu mar dang bcas pas sman pa'i lag pa dang /_de'i mo mtshan bsku zhing byug par bya'o/_/lag pas dbyung nus de nyid kyi/_/zhes bya ba la/_gal te mngal du shi ba de lag pas dbyung bar nus pa yin na/_de'i
[\[26a.4\]]tshe lag pa nyid kyis myur du dbyung bar byas te/_/lus ni legs par mi gnas na/_/gcus shing bsgyur dang bzlog pa dang /_/btsir dang 'degs gzhag la sogs kyis/_/lugs dang mthun par drangs nas ni/_/mngal gyi sgor ni drang por drang /_/zhes bya ba la/_mngal na gnas pa'i
[\[26a.5\]]lus legs par mi gnas te/_dbyung ba bde bar mi 'dug na gcus shing bsgyur ba la sogs pas 'byung ba'i sgo ci lta ba bzhin du legs par gzhag nas/_mngal gyi sgor phyogs par byas nas drang por 'dug pa dang drang bar bya'o/_/de yang gcus shing bsgyur ba ni/_brla nas phan
[\[26a.6\]]tshun gcus shing bsgyur ba dang /_de bzhin du steng du bzlog pa dang /_kun nas btsir ba dang /_khyad par brdeg cing gzhug pa dang /_sogs pa zhes bya bas thabs gzhan dag kyang blos legs par brtags la drang bar bya'o/_/gang zhig rkang lag mgo bo ni/_/yon por mngal du gnas
[\[26a.7\]]gyur dang /_/rkang pa gcig ni mtshan du byung /_/gnyis pa bshang sgor chud yon po/_/de ni 'gags pa zhes bya ste/_/mtshon gyis bcad par 'os pa yin/_/zhes bya ba la/_mngal du shi ba gang yin pa de rkang pa dang lag pa dang mgo bo kun kyang cha mnyam par yon po nyid du gnas par
[\[26b\]]
[\[26b.1\]]gyur pa dang /_de bzhin du mngal du shi ba gang rkang pa gcig ni mo mtshan du byung la/_rkang pa gnyis pa bshang ba'i sgor byung bar gyur pa'i yon po de ni 'gags pa zhes bya ste/_mngal du thogs tshabs che ba yin pas de dag lag pas dbyung bar mi nus kyis/_/de ni gtsags spyad kyi mtshon
[\[26b.2\]]gyis bcad nas dbyung bar 'os pa yin no/_/las der dkyil 'khor sor gdub can/_/gtsags bu gnyis ni bsngags pa yin/_/zhes bya ba la/_mngal du shi ba de dbyung ba'i gtsags bu'i rtse mo dkyil 'khor lta bu dang /_sor gdub ces bya ba bsngags pa yin gyi/_'phel
[\[26b.3\]]gtsags la sogs pas mi bya'o/_/'phel gtsags rtse mo rno bas ni/_/mngal du gtang bar mi bya'o/_/zhes bya ba la/_gang gi phyir 'phel gtsags ni rtse mo rno zhing 'dzug pa yin pas na/_de'i mngal gyi nang du des gcad pa'i las byar mi rung ngo /_/dang por mgo bo'i thod pa ni/_/
[\[26b.4\]]phye la rnam par dbyung bar bya/_/de nas mchan khung brang kos ko_/rkan gyi phyogs ni gang rung bar/_/gtad de mngal gyi lcags kyu ni/_/brtan po dag gis mkhas pas drang /_/mgo bo ma phye mig sbubs dang /_/mkhur tshos nas kyang drang bya zhing /_/phrag pa thogs na dpung par
[\[26b.5\]]bcad/_/ces bya ba la/_de 'byin pa na dang po ste thog ma kho nar mgo bo'i thod par gtsags spyad kyis phye zhing dbral la/_mgo bo de mngal gyi lcags kyus dbyung bar bya'o/_/mgo ma gtubs shing ma phye ba ni rangs pa dbyung bar bya ste/_de bzhin du de yang mchan khung ngam/_brang
[\[26b.6\]]ngam kos ko'am/_rkan gyi phyogs gang yang rung bar gtad cing las kyi bya ba la mkhas pa'i sman pas mngal gyi lcags kyu de nyid brtan zhing mi 'gyur ba dag gis drang bar bya'o/_/de bzhin du mgo ma phye ba dag la mig sbubs gnyis dang /_mkhur tshos gnyis nas kyang mngal
[\[26b.7\]]gyi lcags kyu de nyid kyis drang bar bya'o/_/gal te de phrag par thogs na phrag pa'i phyogs kyi dpung pa bcad la de dbyung bar bya'o/_/lto ba rlung gis sbos gyur ba/_/nang grol dbral tam rgyu ma ni/_/phyi rol du ni bton te dbyung /_/zhes bya ba la/_mngal du shi ba de lto ba rlung gis gang zhing sbos
[\[27a\]]
[\[27a.1\]]par gyur te/_rkyal ba dbugs kyis gang ba ltar 'dug na/_shi ba de'i lto sbos pa dbral te dbyung bar bya ba'am/_rgyu ma phyi rol du bton la lhod cing snyi bar gyur pa dang dbyung bar bya'o/_/rked par thogs na de bzhin du/_/de yi rus tshigs dbye bar bya/_/zhes bya ba
[\[27a.2\]]la/_mngal du shi ba de rked par thogs te ma thon na ro smad kyi lhu tshigs snga ma bzhin du bcad cing phye la dbyung bar bya'o/_/rlung gi dbang gis yan lag gang /_/mngal du thogs pa de dang de/_/dum bur gtubs la legs phyung ste/_/'bad de bud med bsrung bar bya/_/zhes bya ba la/_rlung gi
[\[27a.3\]]dbang gis mngal du shi ba de'i yan lag gang dang gang chags shing thogs par gyur pa de dang de gtsags spyad kyis dum bur gtubs la legs par dbyung bar bya'i/_ma brtags par bcol du mi bya'o/_/de bzhin du mngal du bu shi ba de'i ma bud med ni 'bad de gnod pa med par bya'o/_/rlung ni rnam
[\[27a.4\]]par 'khrugs gyur pas/_/mngal gyi gnas skabs sna tshogs byed/_/de phyir de ni mkhas pa yis/_/gnas skabs dag ni bltas te spyad/_/ces bya ba la/_gang gi phyir rlung rnam par 'khrugs shing ldang bar byed pa na mngal gyi gnas skabs sna tshogs shing du ma dag skyed par byed pa
[\[27a.5\]]yin pa/_de'i phyir rlung gis gnas skabs du mar byed pa de sman pa mkhas shing shes rab dang ldan pa dag gis de'i gnas skabs dang sbyar te/_'dir ma smos pa dag kyang rig pas brtags te spyad par bya'o/_/ma dang lhan cig 'chi 'gyur bas/_/gson po mngal du gcad mi bya/_/'chi bar
[\[27a.6\]]'gyur ba dag la ni/_/yud tsam btang snyoms gzhag mi bya/_/zhes bya ba la/_gnas skabs 'ga' zhig tu tshul 'ga' zhig las brtags te/_'di ni nang du shi ba yin no snyam nas/_ma shi bzhin du gson po la mngal du gcad par mi bya ste/_ci'i phyir zhe na/_de ltar byas na de ma dang
[\[27a.7\]]lhan cig 'chi bar 'gyur ba'i skyon yod pa'i phyir ro/_/yang sbrum ma mngal na gnas pa shi bar nges par rtogs pa dag la ni/_yud tsam skad cig ma gcig tsam mam/_mig btsums tsam gyi bar du yang btang snyoms su gzhag cing dor bar mi bya'o/_/de la ni myur ba nyid du gso ba'i cho
[\[27b\]]
[\[27b.1\]]ga bya'o/_/mo mtshan 'gags dang nyams pa dang /_/gzer nad dbugs kyis nyam thag dang /_/sgregs pa mnam dang lus grang ba'i/_/mngal du bu shi bud med spang /_/zhes bya ba la/_mngal du bu shi ba gang mo mtshan 'gags shing 'dus pa'am/_de bzhin du de'i mtshan
[\[27b.2\]]nyams shing rang gi gnas las chags pa'am/_gzer nad mgo bo dang /_chu so dang lto ba gzer ba'i mtshan nyid can dang /_dbugs brtsegs pas nyam thag pa dang /_sgregs pa mnam zhing rul ba dang /_lus grang zhing drod yal ba ste/_de lta bu'i mngal du bu shi ba'i bud med
[\[27b.3\]]yongs su spang bar bya'o/_/de nas sha ma ma thon na/_/sman pas sngon bzhin gdon par bya/_/zhes bya ba la/_de ltar mngal du bu shi ba byung ba'i 'og tu sha ma thogs shing ma thon par gyur na/_sman pas sngar sha ma dbyung ba'i cho ga ji skad bshad pa lta bus dbyung zhing gdon par bya'o/_/
[\[27b.4\]]de ltar zug rngu phyung nas ni/_/chu dron gyis ni bkru bar bya/_/zhes bya ba la/_sngar bshad pa'i rnam pa de dag gis zug rngu phyung zhing mngal du bu shi ba thon nas chu dro 'jam tsam blugs shing de bkru bar bya'o/_/lus la snum gyis byugs pa dang /_/mtshan du ras bal snum can gzhug_/_
[\[27b.5\]]des ni mo mtshan 'jam 'gyur zhing /_/de yis gzer ba zhi bar 'gyur/_/zhes bya ba la/_de ltar chu dron pos bkrus pa'i 'og tu bud med kyi lus la snum gyis byugs pa dang /_mngal gyi mo mtshan du ras bal snum can gzhug par bya ste/_ras bal snum can des mo mtshan de 'jam zhing
[\[27b.6\]]mnyen par 'gyur ba dang /_de bzhin du de'i gzer zhing na ba'i bag gang dang gang yod pa zhi zhing med par 'gyur ro/_/la la phud dang bong nga dkar/_/ra sna shing kun sug smel dang /_/tsha ba lnga yi phye ma snum/_/sbyar ba'am lde gu chu bskol blud/_/ces bya ba la/_bud med mngal du
[\[27b.7\]]bu shi ba bton pa de la la la phud la sogs pa'i phye ma snum dang sbyar ba blud pa'am/_yang de dag nyid btags pa'i lde gu chu dang bskol ba'am/_yang na sman de dag cham chom brdungs te bskol ba blud par bya'o/_/de yang rang bzhin dang goms pa la sogs pa'i dbang gis mar dang sbyar bar
[\[28a\]]
[\[28a.1\]]ci rigs pa sbyin par bya'o/_/de bzhin nad rnams 'dzag pa dang /_/tshor ba zhi phyir zhag gsum ni/_/pu tse shel dang bong nga dkar/_/ba sha ka yi shun pa dang /_/shing kun te dzo ba ti rnams/_/btags pa'i phye ma'am bskol ba blud/_/ces bya ba la/_snga ma
[\[28a.2\]]bzhin du khrag la sogs pa'i nad rnams 'dzag par bya ba'i phyir dang /_de bzhin du nad kyi tshor ba zhi bar bya ba'i phyir/_mngal du shi ba'i ro bzhin zhag gsum gyi bar du pu tse shel dang bong nga dkar po la sogs pa'i sman rnams phye mar btags pa'am lde gur byas pa'am/_bskol ba snum
[\[28a.3\]]dang bcas pa blud par bya'o/_/de nas zhag bdun bar du ni/_/snum nyid nye bar btung bar bya/_/zhes bya ba la/_de nas de ltar zhag gsum 'das pa dang /_zhag bdun gyi bar du snum nyid btung bar bya'i/_sman rtsub pa gzhan dag ni btung bar mi bya'o/_/dgongs ka chang ni rnying pa dang /_/
[\[28a.4\]]de bzhin legs sbyar chang btung bya/_/zhes bya ba la/_de bzhin du dgongs ka ni chang rnying pa bzang po dang /_sman bskol ba las byas pa'i chang gi rnam pa btung bar bya'o/_/shir sha ka ku bar bskol sbangs/_/ras bal mo mtshan nang du gzhug_/ces bya ba la/_shi ri sha la sogs pa
[\[28a.5\]]bskol bar bcug pa'i ras bal dag kyang mo mtshan gyi nang du gzhug par bya'o/_/bla brnan gzhan dag gang byung ba/_/de la rang gi gso bas gso/_/zhes bya ba la/_mngal du bu shi ba bton pa dag la rims la sogs pa bla brnan gyi nad gzhan gang 'byung bar 'gyur ba de la rang rang gi gso
[\[28a.6\]]ba gang dag yin pa des gso bar bya'o/_/rlung 'joms sman ni 'o mar bskol/_/zhag bcu'i bar du bza' ba phan/_/zhes bya ba la/_rlung 'joms pa'i sman rtsa ba bcu pa la sogs pa 'o mar bskol ba dag zhag bcu'i bar du bza' zhing btung ba phan pa yin te/_'di ni gong ma'i zhag bcu 'das
[\[28a.7\]]nas zhag bcu gnyis pa yin par shes par bya'o/_/zhag bcu'i bar du sha khu btung /_/zhes bya ba la/_yang bud med de la zhag bcu pa gsum pa la ni sha khu btung zhing sbags te bza' ba phan pa yin no/_/de phan chad ni yang zhing phan/_/nyung ngu bza' zhing snum bsku dugs/_/ba la'i til
[\[28b\]]
[\[28b.1\]]mar la sogs bsten/_/zhes bya ba la/_de ltar zla ba gcig 'das pa dang /_de'i 'og tu bud med yang zhing phan pa'i zas nyung shas bza' ba dang /_ba la'i til mar la sogs pa'i snum gyis bsku ba 'og nas bshad pa bsten cing goms par bya'o/_/zla ba bzhi lon phan chad de/_/de ni
[\[28b.2\]]rim gyis ci bder spyad/_/ces bya ba la/_de ltar zla ba bzhi lon phan chad de zla ba lnga pa man chad rim gyis kha zas dang spyod lam la sogs pa bsdam pa med cing ci bder gnas pa la bsten par bya'o/_/ba la'i rtsa ba'i khu ba ni/_/chu drug 'o ma de mnyam dang /_/nas dang rgya shug ku lang+tha/_/
[\[28b.3\]]rtsa ba bcu pa'i cha gcig drug_/bskol ba'i cha ni char byas pa'i/_/til mar cha ni bcu bzhi dang /_/med gnyis dang thang shing btsod/_/ram nye ba gnyis tsan+dan dang /_/thal tres ru rta dzi ba ka_/rgya spos rgyam tsha zangs rtsi ba/_/gla sgang rdo dreg shu dag dang /_/pur+Na rna ba a ga ru/_/a
[\[28b.4\]]shwa gan+d+ha nye'u shing dang /_/k+Shi ra ku shu shing mngar dang /_/ba la ra sa shu ti dang /_/par+Ni gnyis dang sug smel dang /_/shing tsha gan+d+ha b+ha dra rnams/_/zhib tu btags pa'i lde gu dang /_/til mar me chung la bskol ba/_/rlung nad thams cad sel ba'i mchog_/bu btsas byis pa rus pa
[\[28b.5\]]gnad/_/snad dang skem la bsngags pa yin/_/rims skran gdon dang smyo byed dang /_/gcin nad rgyu ma skyes pa sel/_/thang la 'bar gyis mngal gyi ni/_/nad rnams sel ba'i mchog tu bsngags/_/zhes bya ba la/_sman pa la ni rtsa ba yin pas na ba la'i rtsa ba ste/_de bskol ba'i khu ba
[\[28b.6\]]cha drug gzhug par bya'o/_/de bzhin du 'o ma yang de dang mnyam pa ste/_cha drug nyid gzhug par bya'o/_/nas la sogs pa gsum po ni bzhi pa rtsa ba bcu bzhi pa'i cha gcig gzhug par bya'o/_/de ltar cha bcu gsum du 'gyur ro/_/til mar ni cha bcu bzhi gzhug par bya ste/_gang gi
[\[28b.7\]]tshe til mar srang bcu drug bskol ba de'i tshe/_ba la'i rtsa ba bskol ba'i khu ba srang nyi shu rtsa bzhi gzhug bar bya la/_nas la sogs pa'i sman bzhi'i khu ba ni srang bzhi gzhug par bya'o/_/chu srang bzhi brgya bzhi bcu rtsa brgyad dang bskol la de'i bzhi cha lus par byas pa dang /_srang brgya rtsa bcu
[\[29a\]]
[\[29a.1\]]gnyis su 'gyur ro/_/me da gnyis la sogs pa'i sman rnams kyi lde gu ni sman sna re re yang zho re re dang nam phyed sran ma gcig gi lnga cha gzhug par bya'o/_/med gnyis ni med dang ma hA me da'o/_/ram nye ba gnyis ni ka ko la dang k+Shi ra ka ko li zhes bya ba ste/_
[\[29a.2\]]ram nye ba 'o ma yod pa dang /_'o ma med pa'i dbye bas phye ba'o/_/par+Ni gnyis ni ma sha par+Ni dang mung+ga par+Ni'o/_/gzhan dag ni go bar zad do/_/de ltar sman de rnams zhib tu btags la/_me chung dus btsos shing bskol ba ni rlung nad thams cad sel ba'i mchog yin no/_/de bzhin
[\[29a.3\]]du btsas pa'i nad la sogs pa la yang phan zhing bde bar byed pa yin/_rims dang skran la sogs pa yang sel zhing 'joms pa yin no/_/ba la la sogs pa dang bskol ba'i til mar 'di ni mngal gyi nad thams cad sel ba'i mchog yin par sman pa'i gtso bo drang srong thang la
[\[29a.4\]]'bar gyis bshad cing bsngags pa yin no/_/ma ni shi tshe chu sor ni/_/mngal gnas gal te dkur 'phar na/_/de ni skye ba'i dus yin pas/_/dbral te byis pa myur du dbyung /_/zhes bya ba la/_mngal na gnas pa'i bu skye ba'i dus su gal te ma shi ba'i dus byed par gyur na/_de dbugs
[\[29a.5\]]chad pa'i skabs su chu so dang dku'i phyogs shin tu 'phar zhing g.yo bar gyur na/_bu de gson zhing btsas pa'i dus la bab pa yin pas/_chu so'i phyogs legs par dbral te dbyung bar bya la/_de yang gang gi tshe zhe na/_skye ba'i dus la bab pa'i tshe na de ltar bya'i gzhan du ma yin no/_/shi
[\[29a.6\]]ri ka yi sa bon dang /_/pa ya s+ya dang thang shing bzhi/_/til nag sru sru'i rtsa ba dang /_/btsod dang nye'u shing zhes bya bzhi/_/bri sha dang ni pa ya s+ya/_/ut+pal thal tres bri yang ku/_/byi tsher thal tres ra sna dang /_/pad+ma tsa ri shing mngar dang /_/bri ha ti gnyis tang pal dang /_/'o shing myu gu shun
[\[29a.7\]]pa dmar/_/kr-iSh+Na par+Ni ba la dang /_/shi kru gze ma sle tres dang /_/shring ga targa rgun pad rtsa/_/shing mngar kha ra ka she ru/_/tshigs bcad phyed kyis rdzogs bshad pa'i/_/bdun pa 'di dag 'o mar sbyar/_/zla ba bdun la rim bzhin du/_/mngal 'dzag pa la gtang bar bya/_/zhes bya ba la/_
[\[29b\]]
[\[29b.1\]]shing mngar la sogs pas nye bar mtshon pa'i sbyor ba bdun po tshigs su bcad pa phyed phyed kyis rdzogs par byas pa'i sde tshan rim bzhin du bshad pa dag ni zla ba bdun pa la go rims bzhin du mngal 'dzag par gyur pa la de bsrung ba'i phyir btang zhing sbyin par bya'o/_/de dag kyang ci bsten na dang po
[\[29b.2\]]shing mngar dang shi ri ka zhes bya ba'i sa bon dang /_pa ya s+ya dang thang shing zhes bya ba bzhi po de dag ni zla ba dang po mngal 'dzag pa la sbyar bar bya'o/_/til nag po la sogs pa sman bzhi po ni zla ba gnyis par ro/_/bri sha ta ni la sogs pa sman lnga po ni zla ba gsum par ro/_/byi tsher la sogs pa
[\[29b.3\]]sman sna lnga ni zla ba bzhi pa la'o/_/bri ha ti la sogs pa ni zla ba lnga pa la'o/_/kriSh+Na par+Ni la sogs pa sman sna lnga ni zla ba drug pa la'o/_/shring ga targa la sogs pa ni zla ba bdun pa la sbyin par bya'o/_/sru sru'i rtsa ba ni a man te/_lo ma gnyis brtsegs lta bu yod pa yin no/_/bri sha da ni ni phan da ka ste/_
[\[29b.4\]]shing gang yang rung ba la nad thabs su de dang mi mthun pa'i shing phre'u skyes pa'o/_/thal tres ni sha ri ba nag po'o/_/byi tsher ni yang ba sha ka'o/_/pad+ma tsa ri ni chu rtsa'o/_/bri ha ti gnyis ni kaN+Da ka ri dang bri ha ti'o/_/tang pa la ni kasma ri'o/_/'o ma can gyi shing ni n+ya gro d+ha la sogs pa ste/_de'i myu gu
[\[29b.5\]]dang shun pa'o/_/shi kru ni sa b+han dza'o/_/gzhan dag ni go bar zad do/_/ka pid tha dang bil ba dang /_/bri ha ti dang bu ram dang /_/kaN+Da ka ri pa to la'i/_/rtsa ba bskol bar byas pa dang /_/de bzhin 'o ma sha rnams ni/_/zla ba brgyad pa'i tshe na gtang /_/zhes bya ba la/_sman ka pid tha la sogs
[\[29b.6\]]pa drug po'i rtsa ba bskol ba'i 'o ma zla ba brgyad pa'i mngal 'dzag pa la gtang bar bya'o/_/dgu par thal tres e raN dang /_/pa ya s+ya dang shing mngar gtang /_/zla ba bcu par pa ya s+ya/_/'o ma dang ni bskol ba blud/_/ces bya ba la/_zla ba dgu pa'i tshe ni/_thal tres la sogs pa'i sman 'o
[\[29b.7\]]ma dang bskol ba mngal 'dzag pa la gtang bar bya'o/_/zla ba bcu pa la ni sman pa ya s+ya dang 'o mar bskol ba mngal 'dzag pa la sbyin par bya'o/_/yang na shing mngar dong gra dang /_/thang shing 'o mar bcas pa sbyin/_/zhes bya ba la/_yang na zla ba bcu pa'i skabs su mngal 'dzag pa la ni shing
[\[30a\]]
[\[30a.1\]]mngar la sogs pa'i sman 'di dag 'o ma dang bskol ba sbyin par bya'o/_/bud med mngal du rlung gis khrag bsgongs te/_/gnas pa de ni mngal chags cha 'dra bas/_/bu chags yin zhes mi mkhas pa dag smra/_/sman kha rno dros khrag ni 'ba' zhig zags/_/
[\[30a.2\]]blun pos mngal gnas 'byung pos zos zhes zer/_/mdangs 'phrog yin phyir de lus mngon sum du/_/'phrog par mi snang ba 'am 'byung po ni/_/gzhung 'dor ma ni btang snyoms 'jog mi byed/_/ces bya ba la/_zla ba re re zhing 'dzag par 'os pa'i zla mtshan rlung gis nang du
[\[30a.3\]]bsgongs te gnas pa ste/_mi mkhas pa'i blun po dag de ni mngal du bu chags pa yin no zhes smra ste de ni 'khrul pa yin no/_/'khrul pa de'i rtsa ba yang ci zhig yin zhe na/_mngal du chags pa dang cha 'dra ba yin te/_bu chags pa'i tshul dang rang bzhin mthun te/_nu mar 'o ma 'byung ba dang /_mchu dang
[\[30a.4\]]nu ma'i rtse mo gnag pa dang /_mig skya ba dang /_brgyal ba dang /_snying 'phar zhing dang ga mer mer por byed pa dang /_'dod pa skye ba dang /_rkang pa gnyis skrangs pa dang /_spu cung zad gyes pa la sogs pa mngal du bu chags pa'i mtshan nyid dang cha 'dra bas sha ma la sogs pa med par sman rnon
[\[30a.5\]]po la sogs pa'i dbang gis khrag 'ba' zhig 'dzag cing byung ba na/_de'i tshe mngal gyi gnas skabs la mi mkhas pa'i blun po dag mngal na gnas pa 'di mi ma yin pa'i 'byung pos zos pa yin no zhes zer mod kyi de ni ma yin no/_/ci'i phyir zhe na/_gang gi phyir 'byung po de dag ni mdangs 'phrog
[\[30a.6\]]cing mdangs za ba yin pa'i phyir/_de dag ni lus mngon sum du 'phrog par mi snang ba yin no/_/yang na 'byung po de dag thog ma med pa nas gnas pa'i gzhung lugs spong na/_mngal gyi ma nyid btang snyoms su mi 'jog gi ma nyid 'chi bar 'gyur ba yin te/_de nyid kyi lus che zhing rags pa yin
[\[30a.7\]]pa'i phyir ro/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas nye bar sbyar ba las/_lus kyi gnas kyi le'u gnyis pa'i rnam par 'grel pa'o//_//de nas lus kyi yan lag gi bye brag bstan pa bshad par bya'o/_/
[\[30b\]]
[\[30b.1\]]zhes bya ba la/_'di brtsams pa'i 'brel pa ni 'di yin te/_le'u gong mar ni rum du zhugs pa'i nad kyi bye brag bshad pa yin pas na/_mngal gyi gnas skabs de'i lus kyi yan lag dang nying lag gi rnam par dbye ba brtsams pa'i phyir 'di bstan pa yin no/_/de la yan lag ni lus
[\[30b.2\]]ma lus pa la bya la/_de'i bye brag cha dbye ba'am/_yan lag dang nying lag la sogs pa tha dad par dbye ste bstan pa de bshad par bya'o/_/mdor na yan lag rnam drug ste/_/mgo dang khog pa dpung pa gnyis/_/brla gnyis yin te de'i nying lag_/mig snying lag pa rkang la sogs/_
[\[30b.3\]]zhes bya ba la/_'dir mdor bsdu na yan lag gi cha'i tshogs ni mgo bo la sogs pa rnam pa drug ste/_mgo bo ni spyi bo'o/_/khog pa ni byang khog la sogs pa lus kyi cha ste/_yan lag lnga po 'di dag gi gang dbus na gnas pa'o/_/yang de bzhin du dpung pa gnyis dang /_brla
[\[30b.4\]]gnyis te de ltar rnam pa drug go/_/yan lag drug po de dag gi nying lag ni mig dang snying la sogs pa ste/_de la mig ni mgo bo'i nying lag go/_/snying ni nang gi'o/_/lag pa ni dpung pa'i nying lag go/_/rkang pa ni brla'i nying lag go/_/sogs pa'i sgra ni rna ba dang /_lte ba dang /_gru
[\[30b.5\]]mo dang /_pus mo la sogs pa bsdu'o/_/sgra dang reg bya gzugs ro dri/_/go rims bzhin du nam mkha' rlung /_/me chu sa yi yon tan yin/_/yon tan re res phyi ma skyed/_/ces bya ba la/_sgra la sogs pa lnga ni go rims ji lta ba bzhin du nam mkha' la sogs pa lnga'i yon tan yin par
[\[30b.6\]]shes par bya ste/_de la nim mkha'i yon tan ni sgra'o/_/rlung gi yon tan ni reg bya'o/_/me'i yon tan ni gzugs so/_/chu'i yon tan ni ro'o/_/sa'i yon tan ni dri'o/_/yon tan res phyi ma skyed pa'i tshul ni/_sgra la sogs pa'i yon tan ji skad bshad pa re re las phyi ma rlung la sogs
[\[30b.7\]]pa 'byung ba chen po bzhi yon tan re res bskyed par bya ste/_des na nam mkha' ni sgra'i yon tan 'ba' zhig dang ldan no/_/rlung ni sgra dang reg bya'i yon tan gnyis dang ldan no/_/me ni sgra dang reg bya dang gzugs kyi yon tan gsum dang ldan no/_/chu ni sgra dang reg bya dang /_gzugs dang
[\[31a\]]
[\[31a.1\]]ro'i yon tan bzhi dang ldan no/_/sa ni sgra dang reg bya dang /_gzugs dang ro dang dri ste yon tan lnga dang ldan no/_/de la mkha' las lus bu ga_/rna ba sgra dang khong stong nyid/_/ces bya ba la/_de la 'byung ba chen po lnga po dag gi nang nas lus 'di la nam mkha'
[\[31a.2\]]las ni/_lus kyi bu ga khong stong rnams dang /_rna ba'i dbang po'i gnas dang /_sgra 'byung bar 'gyur ba dang /_nang gi khong stong du gnas pa 'byung bar 'gyur ro/_/rlung las reg pa lpags dbugs 'byin/_/zhes bya ba la/_lus 'di la rlung las ni reg bya dang /_pags pa dang
[\[31a.3\]]dbugs 'byin par 'byung bar 'gyur te/_reg bya ni reg bya'i yon tan no/_/pags pa ni reg bya'i dbang po ste/_dbugs 'byin pa ni gyen du dbugs 'byin pa'o/_/me las mig dang gzugs 'ju nyid/_/ces bya ba la/_lus 'di la me las ni mthong bar byed pa'i rang bzhin can mig
[\[31a.4\]]gi dbang po dang /_gzugs zhes bya ba'i yon tan dang /_sman 'ju zhing smin par byed pa nyid 'byung ngo /_/chu las lce dang ro dang gsher/_/zhes bya ba la/_lus 'di la chu las ni lce zhes bya ba ro 'dzin par byed pa'i dbang po dang /_ro zhes bya ba'i yon tan dang /_gsher zhing rlan
[\[31a.5\]]par byed pa'i yon tan 'byung ngo /_/sa las sna dri rus pa yin/_/zhes bya ba la/_lus 'di la sa las ni sna'i dbang po dang dri zhes bya ba'i yon tan dang rus pa'i tshogs 'byung ba yin no/_/'dir ni ma las skyes 'jam khrag_/sha dang rkang dang gzhang kha sogs/_/zhes bya ba la/_lus
[\[31a.6\]]'di la gang dag 'jam pa'i dngos po yod pa sha dang khrag la sogs pa de dag ni ma'i cha las byung zhing skyes pa yin no/_/sogs pa zhes smos pa ni snying dang ma zhu ba'i gnas dang mkhal ma dang mcher pa la sogs pa bsdu'o/_/pha skyes brtan dang khu chu dang /_/rtsa bo che rus skra sogs yin/_
[\[31a.7\]]zhes bya ba la/_lus 'di pha las skyes shing 'byung ba ni gang brtan pa ni sra ba'i dngos po rnams khu ba 'phel ba las byung ba rtsa bo che dang rus pa dang skra la sogs pa yin la/_de bzhin du khu ba 'phel ba yang pha las byung ba yin no/_/sems las sems byung dbang po rnams/_/skye gnas
[\[31b\]]
[\[31b.1\]]sna tshogs rnams kyang 'byung /_/zhes bya ba la/_bdag nyid kyi sems kyi rang bzhin las ni/_sems las byung ba dang /_mig la sogs pa'i dbang po rnams dang /_de bzhin du mi dang rta dang ba lang la sogs pa skye gnas du ma de dang de rnams su skye zhing 'byung bar 'gyur ba yin no/_/
[\[31b.2\]]goms pa las byung nad med tshe/_/le lo med stobs gzi mdangs yin/_/zhes bya ba la/_lus 'di la goms pa'i mthu las 'byung ba'i yon tan ni/_tshe gnas shing 'tsho ba dang /_nad med cing khams snyoms pa dang /_de bzhin du le lo med pa ste/_bya ba thams cad la brtson zhing
[\[31b.3\]]sems spro ba dang /_gzi mdangs dang kha dog phun sum tshogs pa'i mdangs dang ldan pa dang /_stobs dang nus pa phun sum tshogs pa yin no/_/dwangs ma las byung lus skyed dang /_/gnas dang 'phel dang mi brkam nyid/_/ces bya ba la/_lus 'di la dwangs ma las byung ba'i lus
[\[31b.4\]]ma lus pa skye zhing 'byung la rgyas par 'gyur ba dang /_de bzhin du tshe'i rgyun gnas shing 'dug pa dang /_de bzhin du lus 'phel zhing chu dang zheng du 'phel ba dang /_mi brkam pa ste dngos po rnams la mngon par ma chags par gyur pa yin no/_/snying stobs can gtsang yod par lta/_/chos dkar
[\[31b.5\]]la dga' blo gros ldan/_/zhes bya ba la/_snying stobs can gyi rang bzhin las byung ba ni gtsang ma ste/_lus dang ngag dang yid dag cing skyon med pa dang /_yod par lta ba ste/_'jig rten pha rol dang /_'phags pa dang /_des gsungs pa'i chos yod pa dang /_chos dang chos ma yin pa yod
[\[31b.6\]]par 'dzin par 'gyur ba dang /_dkar po'i chos sbyin pa la sogs pa'i mtshan nyid skyon med pa la mngon par dga' ba dang /_blo gros te shes rab dang ldan par 'gyur ba yin no/_/rdul can mang du smra ba dang /_/nga rgyal tshul 'chos khro phrag dog_/ces bya ba la/_lus 'di la rdul lam zhe
[\[31b.7\]]sdang gi rang bzhin las ni/_mang du smra zhing tshig 'khyal pa'i rang bzhin can dang /_nga rgyal te bdag tu mngon par rlom pa dang /_tshul 'chos shing gtsang sbra la sogs pa spyod pa ltar ston pa'am/_med bzhin du chos la sogs pa yod pa ltar 'chos pa'o/_/khro ba ni sems 'khrugs shing
[\[32a\]]
[\[32a.1\]]zhe sdang ba'o/_/mang du smra ba dang phrag dog ni gzhan gyi yon tan phun sum tshogs pa la mi bzod pa'o/_/mun pa 'jigs dang mi shes dang /_/gnyid dang le lo skyo ba'o/_/zhes bya ba la/_lus 'di la mun pa'am/_gti mug gi rang bzhin las ni 'jigs shing skrag
[\[32a.2\]]pa dang /_mi shes shing rmongs pa dang /_gnyid che zhing stug pa dang /_le lo ste bya ba rnams la sems mngon par mi spro ba dang /_sems skyo zhing mya ngan dang sdug bsngal gyi shas che ba dag 'byung bar 'gyur ba yin no/_/de ltar 'byung ba'i rang bzhin lus/_/zhes bya ba la/_
[\[32a.3\]]de ltar gzhung 'di dag gis lus 'byung ba'i rang bzhin can yin par bstan to/_/de la khrag skyes lpags rim bdun/_/'o ma las ni spris ma bzhin/_/smin pa'i tshe na 'byung bar 'gyur/_/zhes bya ba la/_de la lus 'di las khrag las pags pa rim pa bdun 'byung bar
[\[32a.4\]]'gyur te/_de yang dper na 'o ma bskol ba las steng du spris ma chags pa dang 'dra bar lus zungs rnam pa bdun gyi drod kyis khrag smin par byas pa na pags pa rim pa bdun du 'byung bar 'gyur ro/_/lus zungs gnas ni nang gsher gyi/_/rang gi drod kyis smin pa dang /_/
[\[32a.5\]]bad kan rgyus pa sha mas g.yogs/_/char bshad shing gi snying po 'dra/_/zhes bya ba la/_pags pa'i rim pa bdun po de dag ni lus zungs bdun gyi gnas dang rten yin la de rnams kyi nang na gsher zhing rlan pa yod pas ni lus zungs gnas kyi nang gsher ba zhes bya ste/_
[\[32a.6\]]de rang rang gi drod bdun gyis smin cing tshos par byas pa yin pas na de ni bad kan dang rgyus pa dang sha mas g.yogs pa yin la/_g.yogs pa'i gsher ram rlan de ni cha zhes bya bas na char bshad ces bya ste/_de yang shing gi snying po dang 'dra bar dwangs ma rnams kyi snying po yin
[\[32a.7\]]te/_shing gi dbus na phra zhing sra ba'i cha yod pa de la snying po zhes bya ste/_de yang mtshungs shing 'dra ba yin te/_lus zungs rnams kyi snying po'i lhag ma ni shin tu phra ba yin pas cha zhes bya'o/_/des na lus zungs kyi gnas kyi nang gsher ba'i tshul las cha rnam pa bdun yin no
[\[32b\]]
[\[32b.1\]]zhes bya ba ni tshig gi lhag ma'o/_/bdun po de dag gnas bdun te/_/dang po khrag yin gnas rim bzhin/_/bad kan ma zhu mkhris zhu ba/_/rlung dang gcin gyi gnas su bshad/_/ces bya ba la/_lus 'di la khrag la sogs pa bdun po gzhi'am/_gnas rnam pa bdun yod de/_
[\[32b.2\]]de la dang po khrag gi gzhi ni gcig yin la/_de las gzhan pa'i gnas gang yin pa de dag ni bad kan la sogs pa'i gnas yin par bshad do/_/de yang 'di ltar bad kan gyi gnas dang /_ma zhu'i gnas dang /_mkhris pa'i gnas dang /_rlung gi gnas dang /_zhu ba'i gnas dang /_gcin
[\[32b.3\]]gyi gnas dang bdun no/_/bud med mngal la gnas brgyad de/_/mkhris pa zhu ba'i gnas par gnas/_/zhes bya ba la/_bud med rnams kyi mngal 'dzin pa'i gnas ni brgyad yin te/_de mkhris pa'i gnas dang zhu ba'i bar gyi gnas na gnas so/_/'di la nang grol yan lag gnas/_/
[\[32b.4\]]snying glo mchin mkhris mcher mkhal ma/_/pho bgrod pa rgyu ma dang /_/gnye ma long kha lgang pa'o/_/zhes bya ba la/_gnas 'di dag la nang gi gnas yan lag tu gnas shing 'brel pa ni snying zhes bya ba/_pad+ma'i sbubs 'dra ba nang khong stong kha thur du bltas pa ste/_sems kyi khyad par
[\[32b.5\]]gyi gnas yin no/_/de'i g.yon logs na glo ba dang mchin pa zhes bya ba yod la/_de'i g.yas rol na ni mcher pa zhes bya ba dang glo ba yod do/_/lgang pa ni gcin gyi gnas so/_/srog gi gnas ni rnam bcu ste/_/mgo dang lce yi rtsa ba dang /_/lkog ma khrag dang snying lte ba/_/chu so khu chu dang
[\[32b.6\]]dwangs gzhang /_/zhes bya ba la/_srog gi gnas sam 'tsho ba'i gzhi ni mgo bo la sogs pa rnam pa bcu ste/_mgo bo ni spyi bo'o/_/lce'i rtsa ba ni lce gong du chags shing gnas pa'o/_/lkog ma dang khrag dang snying dang lte ba dang chu so dang khu chu dang dngas ma dang gzhang ste de ltar rnam pa bcu'o/_/lus
[\[32b.7\]]la rtsa dra chu ba che/_/re re bcu drug yod par bshad/_/ces bya ba la/_lus la rtsa'i dra ba dang chu ba bcu drug yod par bstan cing bshad do/_/de yang dra ba lta bur gnas pas na rtsa'i dra ba ste de rnams la sha dang chu ba dang rus pa skyes pa bzhi po re res kyang 'dir long mo dang /_mkhrig mar
[\[33a\]]
[\[33a.1\]]phan tshun 'dres shing dra ba 'am skar khung dra ba can dang 'dra bar gnas pa yin no/_/chu ba chen po bcu drug ni/_/de las rkang pa dang lag pa gnyis gnyis te brgyad dang /_/rgyab dang mgrin par bzhi ste brgyad dang bcu drug go/_/de yang chu ba chen po che zhing zlum
[\[33a.2\]]pa la chu ba chen po zhes bya'o/_/pir 'dra drug dang /_/zhes bya ba la/_rkang pa gnyis dang lag pa gnyis dang rked pa dang pho mtshan te drug la pir 'dra ba'i rtsa rgyus yod pa'o/_/srubs 'dra bdun/_/pho mtshan lce dang mgo la brten/_/de dag gtsags bus gdab mi rung /_/zhes bya ba
[\[33a.3\]]la/_'di la srubs 'dra ba'i rtsa ba'i gnas ni bdun yod de/_de las lnga ni mgo la brten la/_lce dang pho mtshan la re re brten pa ste/_de ltar bdun po thams cad gtsags bus gdab tu mi rung bas der mtshon gyi las mi bya'o/_/sha yi thag pa rnam pa bzhi/_/zhes bya ba la/_lus
[\[33a.4\]]'di lta bu'i sha rnam pa bzhi yod de/_rgyab kyi sgal tshigs kyi ngos gnyis na sha'i sbrel mtshams su gyur ba yod de/_de las kyang gnyis ni phyi rol na gnas la gnyis ni nang na gnas pa yin no/_/rus pa'i tshogs 'dus bcu bzhi yod/_/ces bya ba la/_lus 'di la rus pa'i
[\[33a.5\]]tshogs 'dus shing 'dus shing phrad pa ni bcu bzhi yod de/_de dag kyang 'di ltar long mo dang pus mo dang brla rtsa dang mkhrig ma dang gru mo dang dpung mgo'i bar gnyis gnyis dang /_mjug do dang mgo bo rnams su re re yin no/_/mtshams ni dgu phrag gnyis yod la/_/zhes bya ba la/_lus
[\[33a.6\]]'di la sbrel mtshams dgu phrag gnyis te bco brgyad yod do/_/de yang mgo bo la lnga/_mjug dol gcig_/long mo gnyis la gnyis/_brla gnyis su gnyis/_pus mo gnyis la gnyis/_gru mo gnyis su gnyis/_dpung mgo gnyis na gnyis so/_/so dang sen mor bcas par
[\[33a.7\]]yi/_/rus pa sum brgya drug cu yin/_/zhes bya ba la/_lus 'di la rus pa sum brgya drug cu yod de/_de yang yan lag la rus pa brgya bzhi bcu/_khog pa la rus pa brgya nyi shu/_mgo bo la rus pa brgya ste/_de ltar sum brgya drug cu yod pa yang so dang sen mo dang bcas pa bgrangs
[\[33b\]]
[\[33b.1\]]pa yin gyi lus 'ba' zhig gi ni ma yin no/_/thang la 'bar ni sum brgyar 'dod/_/ces bya ba la/_drang srong thang la 'bar gyis ni lus 'di la rus pa sum brgyar yod par 'dod do/_/tshigs ni nyis brgya rtsa bcur 'dod/_/ces bya ba la/_lus 'di la rus pa'i tshigs ni nyis brgya
[\[33b.2\]]dang bcu yod do/_/de dag las ni yan lag la ni rus pa'i tshigs drug cu rtsa brgyad yod la/_khog pa la lnga bcu rtsa dgu/_nam tshong yan la brgyad cu rtsa gsum mo/_/rgyun shes bus ni tshigs kyi grangs/_/nyis stong dag ni yod par 'dod/_/ces bya ba la/_drang srong rgyun shes kyi bus ni
[\[33b.3\]]rus pa'i tshigs kyi grangs nyis stong yod par 'dod cing ston gyis nyis brgya rtsa bcu ni ma yin no zhes bshad/_de'i bzhed kyis rus pa dang rgyus pa dang sha'i mtshams dang bcas par grangs ni spyir nyis stong yod par 'dod pa yin no/_/rgyus pa dgu brgya/_zhes pa lus 'di la rgyus pa dgu brgya yod
[\[33b.4\]]de/_de yang yan lag rnams la sum brgya/_khog pa la sum brgya/_nam tshong yan chad du sum brgya'o/_/skyes pa la/_sha ni spar tshad lnga brgya yod/_/ces bya ba la/_skyes pa la sha spar tshad lnga brgya yod do/_/de las kyang yan lag la ni sha mtshams bzhi brgya yod la/_khog pa la drug cu/_
[\[33b.5\]]nam tshong yan tshad bzhi bcu yod par 'dod do/_bud med kyi ni nu ma dang /_/mo mtshan la gnas nyi shu lhag_/ces bya ba la/_bud med la ni sha'i spar tshad nyi shu lhag par 'dod do/_/de las kyang nu ma la bcu yod la/_bcu ni mo mtshan mngal la yod do/_/rtsa chen rtsa ba snying la gnas/_/de dag
[\[33b.6\]]kun gyis lus la khyab/_/dwangs ma'i bdag nyid mdangs su gyur/_/de ni phra ba kun dang 'brel/_/rtsa ba sbom zhing rtse rab phra/_/lo ma'i rtsa ltar gyes pa yin/_/gyes pa de las rtsa phran ni/_/bdun brgya dag tu gyur ba yin/_/zhes bya ba la/_snying gar gnas pas na snying gnas te/_
[\[33b.7\]]rtsa'i gtso bo'am/_rtsa ba bcu po snying la gnas pa yin/_de las gyes pa yin pas lus thams cad khyab cing dwangs ma'i rang bzhin du kha zas smin par 'gyur ba las/_de'i snying por gyur ba mdangs zhes bya bar 'gyur ba yin no/_/de bzhin du lus kyi bya ba thams cad de dang 'brel pa yin no/_/de yang
[\[34a\]]
[\[34a.1\]]rtsa ba sbom zhing che la rtse mo ni rab tu phra zhing shin tu phra mor gyes pa yin no/_/de yang lo ma'i rtsa ba ltar gyes pa yin te/_/sor gnyis dang sor gcig dang sor phyed dang nas dang nas kyi phyed tsam du gyes shing lo ma'i 'dab ma gyes pa ltar 'dra bar gnas shing du mar gyes pa yin no/_/
[\[34a.2\]]de bas na rtsa phran de rnams ni bdun brgya yod pa yin no/_/de la yan lag re re zhing /_/brgyad brgyad der ni gnas pa yin/_/zhes bya ba la/_des na yan lag bzhi bzhi brgyad yod do/_/yan lag re re zhing rtsa brgyad brgyad yod do/_/zhes bya ba'i don no/_/de la dbug par mi bya ba/_/
[\[34a.3\]]rtsa yi dra ba 'dzin zhes bya/_/nang na gnas pa'i gsum po yin/_/zhes bya ba la/_rtsa brgyad po de dag gi nang nas dra ba 'dzin pa zhes bya ba'i rtsa'i dra ba gong du bshad pa de dag 'dzin pa'i rten la gtsags bus gdab par mi bya ste/_de lta bu'i rtsa dang nang na gnas pa'i rtsa gsum ste/_rtsa
[\[34a.4\]]bzhi po mtshon gyis gdab cing gtsags bus dbug tu mi rung ngo /_/de bzhin du gnyis pa la brla dang dpung pa'i rtsa gnyis dbug tu mi rung ba yin no/_/rked par bcu drug phrag gnyis te/_/de las brla'i rtsar gnyis gnyis dang /_/rked pa'i gnad rnams gnyis gnyis te/_/de
[\[34a.5\]]brgyad gtsags bus gdab mi bya/_/zhes bya ba la/_rked pa'i gnas dang rtsa bcu drug phrag gnyis te sum cu rtsa gnyis yod pa la/_rtsa de dag gi nang nas brla'i rtsa gnyis gnyis dang /_rked pa gzhon nu rtsa gnyis gnyis te gnad kyi rtsa brgyad po de dag la gtsags bus gdab tu mi
[\[34a.6\]]rung bas na mtshon gyi las mi bya'o/_/zhes bya ba'i don no/_/rtsib logs gnyis la rtsa bcu drug_/de las gyen 'gro zhes bya spang /_/zhes bya ba la/_rtsib logs gnyis gnyis la rtsa bcu drug yod pa las/_de las gyen du 'gro ba'i rtsib logs kyi mtshams na gnas pa zhes bya ba
[\[34a.7\]]la gtsags bus gdab tu mi rung ngo /_/rgyab tu rtsa ni nyi shu bzhi/_/sgal tshigs kyi ni ngos gnyis na/_/de las gnyis gnyis gyen 'gro ba/_/mtshon gyis gdab par mi bya'o/_/zhes bya ba la/_rgyab na gnas pa'i rtsa nyi shu rtsa bzhi yod pa de las sgal tshigs kyi ngos gnyis na rtsa gnyis gnyis yod
[\[34b\]]
[\[34b.1\]]pa gyen du 'gro ba'i rtsa bzhi ni gtsags bus gdab tu mi rung ngo /_/rgyab bzhin lto na gnas rtsa de/_/pho mtshan steng na gnas pa dang /_/spu yi phreng ba'i ngos gnyis rtsa/_/gnyis gnyis mtshon gyis mi gdab bo/_/zhes bya ba la/_rgyab kyi sgal tshigs kyi rtsa dang 'dra bar lto la nyi shu rtsa
[\[34b.2\]]bzhi yod de/_rtsa de dag gi nang na pho mtshan gyi steng na gnas pa'i rtsa dang /_spu'i phreng ba'i ngos gnyis na gnas pa'i rtsa gnyis gnyis mtshon gyis gdab par mi bya'o/_/brang la gnas pa bzhi bcu las/_/bcu bzhi dbug par mi bya ste/_/nu 'jing de yi rtsa ba dang /_/snying ga dag
[\[34b.3\]]ni so sor gnyis/_/gnod bral gnad ni gnyis pa dang /_/mi gsal zhes bya gnyis kyi gnyis/_/zhes bya ba la/_brang la rtsa bzhi bcu gnas te/_de rnams kyi nang nas rtsa bcu bzhi gang yod pa de dag tu dbug cing dbral bar mi bya'o/_/de yang gang dag ce na/_nu ma'i rtse mo'i rtsa
[\[34b.4\]]gnyis dang /_snying ga'i rtsa gnyis dang /_gnod bral zhes bya ba'i gnad dang /_mi gsal zhes bya ba'i gnad dang re re la yang gnyis gnyis te de ltar bcu bzhi'o/_/mgrin pa ltag pa 'dra ba las/_/sngon po mjing pa ltag pa dang /_/'gal ba dang ni ma mo brgyad/_/bcu
[\[34b.5\]]drug yongs su spang bar bya/_/zhes bya ba la/_mgrin pa na ltag pa dang 'dra bar nyi shu rtsa bzhi yod de/_de las sngon po zhes bya ba'i gnad kyi rtsa gnyis dang /_mjing pa'i rtsa gnyis dang ltag pa'i rtsa gnyis dang /_'gal ba zhes bya ba'i gnad kyi rtsa gnyis dang /_ma mo zhes bya ba brgyad
[\[34b.6\]]de/_de ltar rtsa bcu drug po gtsags bus mi gdab par spang bar bya'o/_/'gram pa bcu drug de las gnyis/_/mtshams ni 'brel bar byed pa spang /_/zhes bya ba la/_'gram pa gnyis la rtsa bcu drug po yod de/_de las mtshams 'brel bar byed pa'i rtsa gnyis gtsags bus mi
[\[34b.7\]]gdab par spang bar bya'o/_/lce yang 'gram pa dang 'dra ste/_/'og gi ro tshor byed gnyis dang /_/tshig 'byin byed pa gnyis po spang /_/zhes bya ba la/_lce la yang 'gram pa dang 'dra bar rtsa bcu drug yod de/_rtsa de rnams kyi nang nas lce'i 'og gi rtsa ro tshor bar byed pa gnyis dang /_
[\[35a\]]
[\[35a.1\]]de bzhin du tshig 'byin par byed pa'i rtsa gnyis yod de/_bzhi po de dag gtsags bus mi gdab par spang bar bya'o/_/sna yi rtsa ni nyi shu bzhi/_/de las dri tshor byad gnyis dang /_/rkan du 'gro ba'i rtsa gcig spang /_/zhes bya ba la/_sna'i rtsa nyi shu rtsa bzhi yod de/_de las
[\[35a.2\]]sna'i gnyis ni dri tshor zhing snom par byed pas rtsa de gnyis dbug par mi bya'o/_/de bzhin du sna'i rtsa rkan du 'gro ba gcig yod pa de yang gtsags bus mi gdab pa ste/_de ltar gsum spang bar bya'o/_/mig gnyis kyi ni lnga bcu drug_/'byed dang 'dzums pa'i las byed pa/_/gnyis
[\[35a.3\]]gnyis dang ni mig 'gram gnyis/_/drug po de dag spang bar bya'o/_/zhes bya ba la/_mig gnyis la rtsa lnga bcu rtsa drug yod de/_de rnams las mig 'dzums pa dang 'byed par byed pa'i rtsa gnyis gnyis dang /_de bzhin du mig 'gram gyi rtsa gnyis te/_de ltar drug po de dag gtsags
[\[35a.4\]]bus mi gdab ste spang bar bya'o/_/mig dang snar gnas dpral ba la/_/brten pa'i rtsa ni drug cu las/_/gzhag pa gcig dang gtsug gi gnyis/_/skra mtshams gnas pa'i rtsa bzhi ste/_/bdun po de dag mtshon gdab spang /_/zhes bya ba la/_mig dang snar gnas shing brten pa'i rtsa
[\[35a.5\]]dpral bar 'dus pa bcu drug yod de/_rtsa de rnams kyi nang nas gzhag pa zhes bya ba gnad kyi rtsa gcig dang gtsug 'khyil ba'i gnad kyi rtsa gnyis dang /_de bzhin du skra mtshams kyi rtsa bzhi ste bdun po de dag la gtsags bus gdab par mi bya'o/_/rna bar bcu drug de las 'dir/_/sgra
[\[35a.6\]]thos byed pa'i rtsa gnyis spang /_/zhes bya ba la/_rna ba la rtsa bcu drug yod de/_de dag las sgra thos par byed pa'i rtsa gnyis po la mtshon gyis mi gdab bo/_/de nyid las ni mur 'gram gyi/_/mtshams su 'gro ba gnyis po spang /_/zhes bya ba la/_rna ba la brten pa'i rtsa bcu drug po
[\[35a.7\]]de las mur 'gram gyi mtshams su 'gro ba'i rtsa gnyis po la mtshon gyis mi gdab bo/_/spyi bor bcu gnyis de las ni/_/gyen 'gro skra mtshams bdag po las/_/so so'i re re spang bar bya/_/zhes bya ba la/_spyi bor gnas pa'i rtsa bcu gnyis yod de/_de dag las kyang gyen du 'gro
[\[35b\]]
[\[35b.1\]]ba'am 'degs pa zhes bya ba'i gnad gnyis kyi rtsa re re dang /_skra mtshams kyi rtsa lnga po re re dang /_bdag po zhes bya ba'i gnad kyi rtsa gcig ste/_de ltar mgo bo'i rtsa la gtsags bus gdab tu mi rung ngo /_/spang zhing dor bar bya'o/_/de ltar yan lag re re'i rtsa'i/_/dbye ba dbug min
[\[35b.2\]]shes phyir bshad/_/ces bya ba la/_rnam pa de ltar na yan lag re re'i rtsa'i dbye ba dbug tu mi rung ba dang rung ba shes par bya ba'i phyir so so'i dbye ba bshad pa yin no/_/de las lus la dbug mi rung /_/ma lus dgu bcu rtsa brgyad yod/_/dog dang rtsa mdud shin tu phra/_/yo dang tshigs
[\[35b.3\]]la gnas mi dbug_/ces bya ba la/_lus kyi yan lag la dbug tu mi rung zhing gtsags bus gdab par mi bya ba'i phyir/_ma lus pa mtha' dag bsdu ba la rtsa dgu bcu rtsa brgyad yod do/_/de ltar rnam pa de dag gis dbug tu mi rung ba de dag 'ba' zhig tu ma zad kyi rtsa gang
[\[35b.4\]]dog cing gcig la gcig 'brel ba dang /_rtsa mdud chags pa'i gnas dang /_shin tu phra ba dang chung ba dang /_ya yor gnas pa dang /_de bzhin du rus pa'i tshigs la gnas shing brten pa gang yin pa de dag dbug cing gtsags bus gdab par mi bya'o/_/rtsa ni bdun brgya
[\[35b.5\]]de rnams las/_/bzhi char phrag ni so sor rgyu/_/rlung dang mkhris pa bad kan khrag_/nad med khrag ni de ltar gnas/_/de ni lus la phan 'dogs te/_/gzhan du gnod pa skyed par 'gyur/_/zhes bya ba la/_rtsa bdun brgya yod pa de rnams las rang rang gi bzhi cha ste brgya bdun cu
[\[35b.6\]]rtsa lngar rlung re res mkhris pa'i rang bzhin can gyi khrag dang nad med pa'i khrag so sor rgyu ba yin no/_/de ltar rlung la sogs pa'i nad gnas shing snyoms par 'jug pa'i ni lus la phan 'dogs shing gnas par byed pa yin la/_gzhan du ste go rims 'chol zhing 'khrugs par gnas na
[\[35b.7\]]lus la gnod pa skyed cing nad du 'gyur ba yin no/_/de la gnag dang dmar dang phra/_/skad cig re re gang zhing stongs/_/mgul ba rlung gi khrag rtsa yin/_/zhes bya ba la/_rtsa de dag gi nang nas rtsa'i mdog gnag pa dang /_dmar bar gnas pa dang /_phra ba dang /_skad cig re re zhing gang
[\[36a\]]
[\[36a.1\]]zhing stongs pa ste/_rlung ni g.yo ba'i mtshan nyid can yin pas na lan 'ga' ni gang zhing rgyas par snang la/_lan 'ga' ni stong zhing khong stong gi tshul du skad cig re rer 'gyur ba dang /_de bzhin du rtsa gang shin tu 'gul zhing 'phar ba gang yin pa de ni rlung gi khrag rgyu ba'i
[\[36a.2\]]rtsa yin no/_/reg tshe tsha zhing myur du rgyu/_/mdog sngo ser por 'dug pa ni/_/mkhris pa'i khrag rtsa'i mtshan ma yin/_/zhes bya ba la/_mkhris pa'i khrag rgyu ba'i rtsa yin pa de ni reg na tsha ba 'ur 'ur por 'dug pa yin gyi grang bar gnas pa ma yin pa dang /_/de bzhin du myur du rgyu zhing 'bab
[\[36a.3\]]pa dang /_de bzhin du mdog sngon po'am/_ser por 'dug pa yin no/_/dkar snum brtan grang bad kan rtsa/_/zhes bya ba la/_bad kan gyi khrag rgyu ba'i rtsa ni 'di ltar gnas te/_kha dog dkar ba dang /_mdangs snum pa dang /_rgyu ba brtan zhing 'gyur ba med pa dang /_reg na grang ba yin no/_/
[\[36a.4\]]'dres pa'i mtshan nyid 'dren ma yin/_/zhes bya ba la/_ldan pa'i nad dang 'dus pa'i nad kyi rtsa'i mtshan nyid ni 'dren mar rgyu ba yin te/_rlung dang bad kan 'dres pa'am/_rlung dang mkhris pa 'dres pa 'am/_/mkhris pa dang bad kan 'dres pa'am/_gsum char 'dus pa las gyur
[\[36a.5\]]pa'i mtshan nyid ni rang rang gi mtshan ma 'dren mar snang ba yin no/_/mi mngon mnyam gnas snum pa dang /_/mdog dmar khrag rtsa nad med yin/_/zhes bya ba la/_rtsa mi mngon zhing nang du nub pa dang /_mnyam zhing snyoms par gnas pa dang /_rtsub cing snum bag med pa dang /_khrag gi mdog
[\[36a.6\]]dmar ba'i rtsa ni nad med pa'i khrag rgyu ba yin no/_/rtsa bo che ni nyi shu bzhi/_/lte ba la ni brten pa yin/_/de rnams kyis bsor lte ba ni/_/'khor lo'i lte ba rtsibs bskor mtshungs/_/des ni steng 'og thad ka ru/_/lus 'di rjes su 'dzin pa yin/_/zhes bya ba la/_lus la rtsa bo che nyi shu rtsa bzhi
[\[36a.7\]]yod pa gang yin pa de ni lte ba la brten cing gnas pa yin la/_de yang de rnams kyis lte ba yongs su bskor bar gnas te/_ji ltar shing rta'i lte ba gang yin pa de rtsibs kyis kun nas bskor cing gnas pa dang mtshungs pa yin no/_/de lta bu'i rtsa bo che des ni lus kyi steng dang 'og dang thad ka dag tu gyes
[\[36b\]]
[\[36b.1\]]pas phung po ni rjes su 'dzin cing 'tsho bar byed pa yin te/_rtsa bo che de dag kyang kun dga' ra ba'i chu 'dren pa'i wa lta bu'am zhing gi yur ba lta bu yin no/_/rtsa bo che de dag las bcu ni steng du 'gro ba yin la/_bcu ni 'og tu 'gro ba yin/_bzhi ni thad kar 'gro ba yin no/_/bu ga sna dang rna ba gnyis/_/
[\[36b.2\]]mig gnyis kha rkub pho mtshan no/_/zhes bya ba la/_skyes pa la ni bu ga dgu yod de/_sna'i bu ga gnyis dang /_rna ba gnyis dang /_mig gnyis dang /_kha dang /_rkub dang /_pho mtshan gyi bu ga'o/_/bud med nu ma gnyis khrag sgo/_/gsum gyis lhag par gyur pa yin/_/zhes bya ba la/_bud
[\[36b.3\]]med rnams ni snga ma las lhag par gyur pa'i bu ga gsum yod de nu ma gnyis kyi bu ga dang /_zla mtshan rgyu ba'i bu ga'o/_/nang gi srog gi gnas gyur pa'i/_/bu ga bcu gsum yod par bshad/_/srog dang lus zungs dri mchu/_/zas rgyu/_zhes bya ba la/_de bzhin du nang gi bu ga snga ma las gzhan
[\[36b.4\]]pa srog la sogs pa'i gnas su gyur pa'i bu ga bcu gsum yod de/_de la srog ces bya ba'i rlung ni srog gi gnas su rgyu'o/_/lus zungs rgyu ba rnams su ni dwangs ma la sogs pa'i lus zungs rgyu'o/_/dri ma rgyu ba'i gnas su bshang ba dang gci ba dang rdul rgyu'o/_/chu rgyu ba'i gnas su ni chu
[\[36b.5\]]'thungs pa rgyu'o/_/zas rgyu ba'i gnas su ni zas zos pa rnams rgyu ste/_de ltar na rnam pa bcu gsum yin no/_/zas rgyu mi mthun bstan pa yin/_/de la gnod pas nad skyed la/_/skyon med dag pas bde bar byed/_/ces bya ba la/_bu ga de dag zas dang spyod lam mi mthun zhing phan pa ma yin
[\[36b.6\]]pa bsten pas de la gnod par gyur cing 'khrugs par byas pa las nad rnams skyed par 'gyur la skyon med cing dag pa'i zas dang spyod lam bsten pas gnod pa med na bde ba nyid du 'gyur zhing nad med pa skyed par byed do/_/rang gi lus zungs mdog mnyam zhing /_/zlum dang sbom dang phra ba dang /_/bu
[\[36b.7\]]ga'i dbyibs kyi ring po ste/_/lo ma'i rtsa 'phros lta bu yin/_/zhes bya ba la/_rang gi lus zungs kyi gzhir gyur pa'i bu ga gang ba ste nad pa'i lus zungs de dang mdog mnyam zhing mtshungs pa yin te/_des na dwangs ma rgyu ba'i bu ga ni lus zungs kyi dwangs ma bu ga dang kha dog mtshungs pa yin pa
[\[37a\]]
[\[37a.1\]]la sogs pa lta bu'o/_/bu ga de dag thams cad las bu ga la la ni zlum po yin la/_bu ga la la ni sbom pa yin la/_la la ni phra zhing chung ba yin te/_bu ga de dag thams cad kyi dbyibs ni ring por gnas shing /_rtsa sbubs de dag kyang lo ma'i rtsa rgyus kyi ri mo
[\[37a.2\]]dang mthun pa'i ring thung du mar gyes pa yin no/_/zas dang spyod lam dag gis gang /_/nad kyi mthu dang mnyam gyur dang /_/gang yang lus zungs mi mnyam ste/_/bu ga'i rgyun la gnod byed yin/_/zhes bya ba la/_bza' ba dang btung ba la sogs pa'i mtshan nyid can gyi zas gang
[\[37a.3\]]rlung la sogs pa'i nad kyi mthu rtsub pa la sogs pa dang mnyam zhing mtshungs par gyur pa gang yin pa de ni bu ga rnams 'gags shing gnod par 'gyur ba'i rgyu yin no/_/spyod lam ni lus dang ngag dang yid kyi spyod pa'i mtshan nyid gang yin pa ste/_de yang nad kyi mthu dang cha mnyam par
[\[37a.4\]]gyur na bu ga rnams la gnod cing 'gags pa'i rgyu yin no/_/de bzhin du lus zungs bdun po zas dang spyod lam la sogs pa de'i mthu dang nus pa mi mnyam zhing yon tan tha dad par gyur pa gang yin pa de dag kyang bu ga'i rgyun la gnod cing 'gags pa'i rgyu yin no/_/mang du 'byung ba'am
[\[37a.5\]]'gags pa'am/_/rtsa ni mdud pa chags pa'am/_/lam gzhan dag tu 'gro ba ni/_/bu ga'i rgyu 'khrugs mtshan nyid yin/_/zhes bya ba la/_bu ga la mang du byung ba ni ji ltar gcin 'bab pa'i bu ga las gcin snyi ba'i nad ltar mang du byung ba na/_'gags pa ni mi 'byung ba'am cung
[\[37a.6\]]zad byung ba ste gcin sri ba'i nad lta bu'o/_/de bzhin du bshang ba 'byung ba'i bu ga las tshad pa 'khru ba ltar bshang gci lhag par 'khru ba ni mang du 'byung ba'o/_/'gags pa ni bshang ba cung zad byung ba'am/_yang na rtug 'gags kyi nad ltar thams cad nas thams cad du 'byung bar mi
[\[37a.7\]]'gyur ba de ni bu ga'i rgyu 'khrugs shing gnod pa dang ldan pa'i mtshan nyid yin te de bzhin gzhan dag la yang sbyar bar bya'o/_/de bzhin du rtsa la mdud pa chags par gyur pa dang /_de bzhin du lam gzhan du 'gro ba ste/_rang gi rgyu'i 'am ma spangs nas lam gzhan du 'gro ba de yang bu ga la
[\[37b\]]
[\[37b.1\]]gnod pa yod cing 'khrugs pa'i mtshan nyid yin no/_/pad+ma'i rtsa ba phra mo las/_/ring du rgyu bar byed pa ltar/_/gang gis dwangs ma nyer 'phel ba/_/lus kyi sgo ni bu ga yin/_/zhes bya ba la/_ji ltar pad+ma'i rtsa ba'i sbubs shin tu phra ba'i bu ga las ring du rgyu bar byed cing thams cad la
[\[37b.2\]]khyab par byed pa de bzhin du bu ga'i sgo gang nas lus 'di la dwangs ma nye bar sogs shing 'phel bar 'gyur ba'i sgo nas gang lus ma lus pa khyab par byed pa de ni bu ga zhes bya'o/_/bu ga rnams ni brtol gyur na/_/'dar myos lto sbos lkugs dang rims/_/sla dang gzer dang bshang
[\[37b.3\]]gci 'gags/_/yang na 'chi ba nyid du 'gyur/_/zhes bya ba la/_bu ga brtol zhing phyung bar gyur nas 'dar ba la sogs pa 'byung bar 'gyur ba'am/_yang na 'chi zhing dus byed pa nyid du 'gyur ro/_/de la 'dar ba ni lus g.yo zhing 'gul ba'o/_/myos pa ni sems stor ba'o/_/lto
[\[37b.4\]]spos pa ni dbugs kyis khengs pa'o/_/de bas sman pas bu ga brtol/_/re thag bcad de gso bar bya'o/_/'phral du rma byung cho ga yis/_/'bad de zug rngu dbyung bar bya/_/zhes bya ba la/_de ltar srog dang bral ba'i nyes pa de bas na sman pa dag gis bu ga brtol ba'i nad pa la re thag bcad
[\[37b.5\]]cing bzlog ste bya ba 'dis ni nges par 'chi ba yin te zhes smra la/_mtshon gyis zug rngu de phyung nas 'bad de gso bar bya'o/_/de yang ji ltar dbyung zhe na/_'phral du zug rngu dbyung ba'i cho ga sngar bshad pa ltar dbyung bar bya'o/_/zas 'ju byed pa mkhris pa ni/_/'ju byed yin zhes sngar bshad do/_/
[\[37b.6\]]zhes bya ba la/_zas 'ju bar byed pa ni mkhris pa lnga'i khyad par 'ju bar byed pa zhes bya ba'i mkhris pa yin no zhes sngar nad kyi bye brag shes par bya ba'i le'u las bshad pa yin no/_/nad dang lus zungs dri ma yi/_/drod yin zhes ni rgyun shes zer/_/zhes bya ba la/_drang srong rgyun shes kyi bus ni
[\[37b.7\]]nad dang lus zungs dang dri ma rnams kyi drod de rlung la sogs pa'i nad rnams dang /_dngas ma la sogs pa'i lus zungs rnams dang /_bshang gci zhes bya ba'i dri ma de rnams kyi drod ni me drod de/_nad dang lus zungs dang dri ma dang 'dus pa las byung ba'i nang gi me drod ji skad du bstan pa'i mes
[\[38a\]]
[\[38a.1\]]las byed pa yin no/_/zhes zer ro/_/de ni zas kyi gnas yin zhing /_/'dzin cing 'dzin byed ces bstan to/_/zhes bya ba la/_'ju bar byed pa zhes bya ba'i mkhris pa dang /_me drod ni zas kyi gnas yin zhing /_zas de nyid 'dzin cing chags par byed pas na 'dzin par byed
[\[38a.2\]]pa'o/_/zhes bshad do/_/de nyid thang la 'bar gzhung gis/_/mkhris pa 'dzin pa'i cha ru bshad/_/ces bya ba la/_'dzin pa de nyid ni/_drang srong thang la 'bar gyis gzhung ngam phyogs kyis de mkhris pa 'dzin pa'i cha yin no/_/zhes bshad do/_/tshe dang nad med brtson gzi mdangs/_/
[\[38a.3\]]lus zungs me drod stobs 'phel byed/_/zhu ba'i gnas kyi sgor zhugs pa/_/zas kyi lam gyi sgo gtan yin/_/zhes bya ba la/_'dzin pa de nyid zhu ba'i gnas kyi sgo na 'dug par gyur na tshe 'phel bar byed pa dang /_nad med pa la sogs pa 'phel bar byed pa yin no/_/de bzhin du
[\[38a.4\]]zas kyi lam zhu ba'i gnas kyi nang du 'gro ba'i gnas byed pa yin te sgo byed pa'i gags byed pa ni sgo gtan yin pa dang 'dra bar 'dir yang zhu ba'i gnas kyi sgor 'dug ste ma zhu ba'i gnas dang zhu ba'i gnas kyi bar du gnas nas des kyang me'i drod nang du skyed pas ma zhu ba'i gnas su 'gro bar
[\[38a.5\]]bdog pa'i zas stobs kyis bkag nas mkhris pa'i me drod kyis smin cing skem par byed do/_/de ni stobs ldan zos pa rnams/_/zhu nas thur du 'dren par byed/_/stobs zhan gyur na kha zas ni/_/ma smin nyid du 'byung bar byed/_/ces bya ba la/_'dzin par byed pa zhes bya ba ste stobs dang
[\[38a.6\]]ldan par gyur na kha zas zos pa rnams ma zhu ba'i gnas su bkag cing stobs kyis bkag nas smin cing zhu bar byas te/_de'i 'og tu zas de dri ma'i rnam par zhu ba'i gnas su 'dren par byed la/_de ni stobs dang ldan pa las gyur gyi stobs gzhan las ni ma yin no/_/gal te 'dzin pa zhes bya ba
[\[38a.7\]]ste/_stobs zhan cing nyam chung bar gyur ba la/_nad kyis nyen pa yin na/_kha zas ma zhu zhing ma smin pa nyid du 'byung zhing dor bar byed do/_/'dzin byed stobs ni me drod de/_/de yang 'dzin byed stobs can yin/_/de bas me drod nyams gyur na/_/'dzin byed nad ni skyed par byed/_/
[\[38b\]]
[\[38b.1\]]ces bya ba la/_'dzin byed de'i stobs ni 'ju bar byed pa zhes bya ba'i me drod yin la me drod de'i stobs kyang 'dzin byed yin te/_de ltar na grub pa dang /_bde ba'i sbyor ba gcig gis de gnyis lus gnas par byed pa yin no/_/rgyu de bas na khong pa'i me drod nyams shing bri bar gyur na 'dzin pa zhes bya
[\[38b.2\]]ba de nad 'byung bar byed pa'i rgyur 'gyur ro/_/zas gang lus kyi lus zungs mdangs/_/stobs dang kha dog sogs rgyas byed/_/der rgyu kha zas me drod ni/_/mi 'ju dwangs ma sogs mi 'gyur/_/zhes bya ba la/_gang zas 'di zos shing bsten pas lus dang lus zungs la sogs pa rgyas shing
[\[38b.3\]]'phel bar byed pa de'i rgyu ni me drod kho na yin te/_gang gi phyir kha zas ma zhu ba las ni dwangs ma dang khrag la sogs par mi 'gyur te/_de bas na lus dang lus zungs la sogs pa rgyas par byed pa la ni thams cad du me'i drod kyis 'ju ba'i bya ba rdzogs par bya ba'i phyir me drod kho na rgyu'i gtso bo
[\[38b.4\]]yin no/_/zas ni dus su zos gyur pa/_/lto bar srog gi rlung gis drangs/_/skom gyis gong bor rnam par dbye/_/snum gyis mnyen par byas pa yin/_/me mnyam gnas kyis bus nas ni/_/ma zhu'i gnas nas rnam smin byed/_/phyi yi snod gnas 'bras chu ltar/_/lto ba'i me yis
[\[38b.5\]]zhu bar byed/_/ces bya ba la/_zas su za ba'i kha zas dus su bsten/_/bshang ba dang ni gci ba bsal/_/dag zhes bya ba la sogs pa'i gzhung gis bstan pa'i tshul du longs spyod par 'gyur na/_lto'i gnas su srog ces bya ba'i rlung gis drangs shing bcug nas skom gyi rnam pa gsher
[\[38b.6\]]ba'i rdzas chu dang 'o ma dang chang la sogs pa gong por gnas pa che zhing bshig par 'gyur ba dang /_snum gyi rdzas mar la sogs pas mnyen zhing 'jam pa nyid du byas pa yin pa la/_de bzhin du ma zhu ba'i gnas na 'dug pa na smin cing 'jug par byed pa yin la/_de yang me dang mnyam du gnas
[\[38b.7\]]pa zhes bya ba'i rlung gis de mnyam par spar zhing bus nas smin cing 'ju bar byed pa yin no/_/de yang ji ltar phyi'i mes snod kyi nang na gnas pa'i sa dang chu 'tshed cing smin par byed pa dang 'dra bar lto ba'i mes kyang smin cing zhu bar byed pa yin no/_/dang por ro drug zas kyang ni/_/mngar ba nyid du
[\[39a\]]
[\[39a.1\]]gyur nas ni/_/lbu ba can gyur bad kan 'gyur/_/zhes bya ba la/_kha zas ro drug po de dag kyang dang po'i gnas skabs la bab pa'i tshe/_lto ba'i me drod kyis 'ju bar byed pas na/_kha zas ro drug car zos su zin kyang ro mngar ba nyid du gyur cing mngar ba'i rang bzhin gyis bad
[\[39a.2\]]kan gyi nad bslangs shing de'i mtshan nyid can du 'gyur ba dang /_lbu ba can lbu ba 'dra ba nyid du 'gyur ro/_/zhu ba'i gnas nas 'pho ba na/_/rnam par tsha bas skyur nyid 'gyur/_/mkhris gyur/_/zhes bya ba la/_dang po'i gnas skabs 'das nas gnas skabs bar ma la bab pa'i tshe/_lto ba me'i
[\[39a.3\]]drod kyis smin par byed cing 'ju bar byed pas na/_rnam par tsha bas skyur ba nyid du gyur pas mkhris par 'gyur te/_de ci'i phyir zhe na/_zas de zhu ba'i gnas nas 'pho ba na mkhris pa bskyed pa yin pa'i phyir ro/_/'phos pa'i rjes la ni/_me drod kyis skams zhu ba dang /_/kha zhing gong bur gyur rlung
[\[39a.4\]]skyed/_/ces bya ba la/_zas de ma zhu ba'i gnas nas zhu ba'i gnas su 'phos shing zhu ba'i gnas su phyin pa dang /_khong pa'i me drod kyis skams pa dang /_ro kha ba dang gong bur bsdus par gyur pa na/_gnas skabs gsum par sra bar gyur pa yin te/_de'i tshe na rlung skyed par 'gyur ba yin
[\[39a.5\]]no/_/sa dang chu dang me dang rlung /_/nam mkhar bcas pa'i drod lnga pos/_/rang rang yon tan zas lnga po/_/sa sogs kyis smin de 'og tu/_/de dag rang rang ji bzhin rgyas/_/smin 'byung yon tan tha dad yin/_/sa ru gtogs pas sa nyid dang /_/lhag mas lus gtogs lhag ma rgyas/_/zhes bya
[\[39a.6\]]ba la sogs pa'i me drod rlung dang bcas par gnas pa'i drod lnga po dag gis zas kyi yon tan lnga po lci ba la sogs pa rang rang gi yon tan la sogs pa rjes su mched cing smin par byed la/_de'i 'og tu sa la sogs pa de dag rang rang gi yon tan gang yin pa lus la ji ltar gnas pa bzhin du gnas
[\[39a.7\]]shing 'phel bar byed do/_/de yang so so nas tha dad pa byed pa yin/_de yang sa ru gtogs pa'i 'byung ba chen pos lus la gtogs pa'i sa'i yon tan rgyas shing 'phel bar byed pa yin la/_lhag ma sa'i yon tan las gzhan pa me dang chu dang rlung dang nam mkha' rnams kyis kyang sa'i yon
[\[39b\]]
[\[39b.1\]]tan las ma gtogs pa lhag ma rang rang gi yon tan rnams lus la gnas pa rgyas shing 'phel bar byed pa yin no/_/zas de zhu ba'i tshigs ma dang /_/dwangs ma zhes bya gnyis su 'gyur/_/zhes bya ba la/_zas de zhu ba'i tshe rnam pa gnyis su 'gyur te/_tshigs ma'i tshul can dang /_dwangs
[\[39b.2\]]ma'i tshul can no/_/de las zas kyi tshigs ma sla/_/gcin 'gyur ska ba bshang bar 'gyur/_/zhes bya ba la/_de la tshigs ma dang dwangs ma de nyid las zas kyi tshigs ma'i dwangs mar gyur pa de ni gcin yin par shes par bya la/_tshigs ma'i skabs gong bur gyur pa gang yin pa de ni bshang
[\[39b.3\]]ba yin par shes par bya'o/_/dwangs ma lus zungs rang rang gi/_/me drod kyis smin rnam bdun 'gyur/_/zhes bya ba la/_zas kyi dwangs ma bcud du gyur pa'i dwangs pa'i bdag nyid can gang yin pa de lus zungs rang gi me drod kyis yang smin cing tshos par byas pa na rnam pa bdun du 'gyur ro/_/
[\[39b.4\]]dwangs ma las khrag de las sha_/sha las tshil te de las rus/_/rus rkang de las khu ba yin/_/khu ba las ni mngal gnas 'gyur/_/zhes bya ba la/_lus zungs kyi dang po dwangs ma las ni khrag tu 'gyur ro/_/khrag de las ni sha ru 'gyur la/_sha las ni tshil du 'gyur ro/_/tshil las ni rus
[\[39b.5\]]pa'o/_/rus pa las ni rkang du 'gyur ro/_/rkang las ni khu chur 'gyur ro/_/khu chu las ni mngal du gnas shing bu chags pa'i rgyur 'gyur ro/_/lus zungs tshigs ma rim bzhin du/_/bad mkhris bu ga'i dri ma dang /_/rngul dang sen mo ba spu dang /_/mig lpags bshang snum dwangs ma yin/_/
[\[39b.6\]]zhes bya ba la/_de las lus zungs kyi nang na dwangs ma'i tshigs ma ni bad kan no/_/khrag gi tshigs ma ni mkhris pa'o/_/sha'i tshigs ma ni bu ga ste/_rna ba dang mig dang sna dang kha dang ba spu'i bu ga dang /_bshang sgo dang mtshan gyi nang nas gang dag 'byung ba rnams so/_/tshil gyi tshigs ma ni
[\[39b.7\]]gang lus kyi nang nas rngul 'byung ba'o/_/rus pa'i tshigs ma ni sen mo dang ba spu'o/_/rkang gi tshigs ma ni mig dang pags pa dang bshang ba'i yul snum pa'o/_/khu chu'i tshigs ma ni lus zungs thams cad kyi mdangs su gyur pa'o/_/de ltar na rim pa bzhin du sbyar ba yin te/_tshigs ma
[\[40a\]]
[\[40a.1\]]zhes bya ba ni dri ma la bya ba'i don no/_/de ltar lus zungs smin pa las/_/dwangs ma tshigs ma gnyis su 'gyur/_/zhes bya ba la/_ji skad du bshad pa'i dwangs ma la sogs pa'i lus zungs rnams ni me drod kyis smin par byas pa las/_dwangs ma dang snyigs ma ste/_
[\[40a.2\]]gnyis su 'gyur zhing rnam pa gnyis kho nar gnas pa yin no/_/lus zungs snum ni gcig la gcig_/phan tshun nye bar brten pa yin/_/zhes bya ba la/_lus zungs rnams kyi snum ni dwangs ma'i snying po ste/_lus zungs kyi snying po de gcig las gcig tu brgyud cing zas kyi ro bcud
[\[40a.3\]]kyis tshim zhing brten par byas pa las rgyun mi 'chad cing 'brel te gnas pa gang yin pa de ni phan tshun nye bar brten pa las skyes pa yin te/_lus zungs 'di dag phan tshun gcig la gcig brten cing 'dab 'byor pa de las lus zungs kyi snum gcig nas gcig tu brgyud pa 'byung bar
[\[40a.4\]]'gyur ro/_/zas 'ju dwangs ma sogs rim gyis/_/khu chur gyur pa la la ni/_/nyin zhag gcig 'dod gzhan dag ni/_/zhag drug kha cig zla gcig 'dod/_/ces bya ba la/_zas dang po zhu nas dwangs ma la sogs pa'i dngos po yongs su gyur pa'i mtshan nyid kyis khu chu nyid du
[\[40a.5\]]gyur pa ni/_sman pa la la nyin zhag gcig gis 'gyur bar 'dod la/_sman pa gzhan dag ni zhag drug gis khu chu dag tu 'gyur ro/_/zhes zer ro/_/yang srog 'tsho ba'i slob dpon kha cig zas zhu nas dwangs ma la sogs pa rim gyis zla ba gcig gis khu chur 'gyur bar 'dod do/_/
[\[40a.6\]]lus kyi zungs ni zas kyi rgyun/_/'khor lo lta bur yongs su 'khor/_/zhes bya ba la/_lus zungs rnams kyi zas yin pas na lus zungs kyi zas te/_lus zungs rnams ni lus zungs kyi zas yin no/_/zhes bshad pa'i phyir ro/_/de ltar na lus zungs rnams kyi rten du ni lus zungs rnams
[\[40a.7\]]gnas pa yin la/_de rnams kyi rgyu ba'i rgyun ni 'khor lo'i tshul ltar rgyun mi 'chad par 'khor ba yin zhing zas la brten pas brtas par 'gyur ba'i phyir ro/_/ro tsa la sogs mthu yis ni/_/'phral du khu ba la sogs skyed/_/ces bya ba la/_'o ma dang sha khu la sogs pa ro tsa bar byed pa'i kha zas
[\[40b\]]
[\[40b.1\]]dang de bzhin du sogs zhes smos pas dug dang sbyar dug rab tu zhi ba la sogs pas 'phral du ste/_de'i mod la de'i khu ba la sogs pa skyed do/_/phal cher sman gzhan nyin zhag ni/_/gcig gis las rnams byed pa yin/_/zhes bya ba la/_phal cher zhes bya ba ro tsa ba la sogs pa ma
[\[40b.2\]]gtogs pa'i sman gzhan phye ma dang bu ram la sogs pa/_smin pa la sogs pa'i bya ba byed pa dag ni/_phal cher nyin zhag gcig ni rang gi las byed pa yin no/_/khyab byed kyis dwangs lus zungs rnams/_/'thor bar byed pa'i las kyis ni/_/cig car rgyun mi 'chad kun tu/_/lus la
[\[40b.3\]]rtag tu rnam par 'thor/_/zhes bya ba la/_rlung khyab byed kyis dwangs ma dang /_lus zungs rnams la 'thor zhing khyab par byed pa yin la/_'thor zhing khyab par byed pa'i las de dang 'tsham pa'i rang bzhin du grub pa gang yin pa des cig car rgyun mi 'chad cing bar chad med par lus la rtag tu rnam
[\[40b.4\]]par 'thor zhing khyab par byed pa yin no/_/gtor tshe bu ga'i skyon gyis ni/_/dwangs ma gong du chags gyur te/_/der ni gnod pa skyed byed de/_/mkha' la sprin chags char 'bab mtshungs/_/zhes bya ba la/_dwangs ma'i zas rab tu sgrub par byed pa zhes bya ba ste/_khyab byed kyis gtor ba'i tshe
[\[40b.5\]]bu ga nad kyis 'khrugs pa'i skyon gyis dwangs ma'i phyogs gang du chags shing gnas par gyur pa'i lus kyi phyogs der gnod pa byed cing nad skyed par byed do/_/de yang ji ltar nam mkha'i bar snang la sprin chags par gyur na/_de las char bab par 'gyur ba dang mtshungs so/_/nad kyang ma snyoms
[\[40b.6\]]gyur pa las/_/phyogs gcig 'dus na ldang bar 'gyur/_/zhes bya ba la/_rlung la sogs pa'i nad rnams kyang tshul de bzhin du ma snyoms par gyur pa las phyogs gcig tu 'dus na gnas kyi skyon gyis nad skyed par 'gyur ro/_/de ltar 'byung ba lus zungs me'i/_/las ni yongs su bshad pa
[\[40b.7\]]yin/_/zhes bya ba la/_de ltar bshad pa'i rim pas me'i las bshad cing bstan pa yin/_de yang zas 'ju zhing smin pa'i las dang de bzhin du 'byung ba chen po lnga dang de bzhin du lus zungs kyi me bshad pa yin te/_zas kyi me ni/_zas ni dus su zos gyur pa/_/zhes bya ba la sogs pas
[\[41a\]]
[\[41a.1\]]lto ba'i me'i las bshad pa yin no/_/sa dang chu dang me dang rlung /_/zhes bya ba la sogs pa ni/_'byung ba lnga'i las bshad pa yin no/_/dwangs ma lus zungs rang rang gis/_/zhes bya ba ni/_lus zungs kyi me'i las bshad pa yin no/_/smin byed kun la zas 'ju ba'i/_/
[\[41a.2\]]me ni lhag pa yin par 'dod/_/ces bya ba la/_smin par byed pa me'i drod thams cad kyi nang nas zas 'ju bar byed pa'i pho ba'i me drod gang yin pa de ni lhag cing mchog tu gyur par 'dod pa yin no/_/de ni rtsa ba de 'phel 'phel/_/zad gyur zad pa'i bdag nyid 'gyur/_/zhes bya ba la/_gang
[\[41a.3\]]gi phyir zas 'ju ba'i me drod de ni rtsa ba yin te/_'phel bar gyur na/_me drod gzhan dag kyang 'phel bar 'gyur la/_zas kyi me drod de zad par gyur na 'byung ba lnga dang lus zungs kyi me drod kyang zas kyi bdag nyid can du 'gyur ro/_/de bas rigs pas cho ga bzhin/_/zas skom rigs shing
[\[41a.4\]]phan pa yin/_/de 'bad pas bsrung gnas gyur na/_/tshe dang stobs ni gnas par 'gyur/_/zhes bya ba la/_de ltar rtsa ba yin pa'i rgyu yin pa de bas na/_zas 'ju bar byed pa'i me drod de rigs shing phan pa'i cho ga bzhin du zas dang skom gyi bud shing rjes su mthun par bsrung zhing bskyang ba
[\[41a.5\]]la 'bad pa dang ldan par bya'o/_/ci'i phyir zhe na/_zas 'ju ba'i pho ba'i me gnas par gyur na tshe gnas par 'gyur ba dang /_lus kyi stobs gnas par 'gyur ba yin no/_/mnyam gnas rang gnas 'dug na mnyam/_/mnyam las gzhan 'gro drod mi snyoms/_/mkhris pa shas cher
[\[41a.6\]]rno bar 'gyur/_/bad kan gyis gnod me drod chung /_/zhes bya ba la/_me dang mnyam du gnas pa zhes bya ba'i rlung rang gi gnas su 'dug la/_me'i drod kyang mnyam zhing snyoms par 'gyur la/_lam gzhan du 'gro zhing rang gi gnas na 'dug na me'i drod mi snyoms shing cha mi snyoms par 'gyur
[\[41a.7\]]ro/_/me dang mnyam du gnas pa de bad kan gyi shas kyis mnan cing gnod par gyur na/_me drod chung bar 'gyur ro/_/me drod mnyam dang mi mnyam rno/_/chung dang de ltar rnam bzhi yin/_/zhes bya ba la/_me'i drod kyi stobs kyi dbye ba ni cha mnyam pa dang /_cha mi mnyam pa dang /_rno ba dang chung
[\[41b\]]
[\[41b.1\]]ba ste rnam pa bzhir 'gyur ba yin no/_/gang zhig zas ni legs zos pa/_/legs par 'ju 'di mnyam pa yin/_/zhes bya ba la/_da la me shas mnyam pa ni zas kyi tshod la sogs pa legs par brtags te/_zos pa de legs par 'ju bar 'gyur ba yin no/_/legs par ma zos myur
[\[41b.2\]]'ju ba'am/_/legs zos ring zhing 'ju mi mnyam/_/zhes bya ba la/_me drod mi mnyam zhing mi snyoms pa ni/_zas kyi cho ga'i tshul bzhin du legs par ma zos kyang myur du 'ju ba'am legs par zos su zin kyang ring zhig na 'ju bar gyur pa yin no/_/zas ni legs par ma zos kyang /_/myur
[\[41b.3\]]'ju me drod rnon po yin/_/zhes bya ba la/_me'i drod rnon po'i mtshan nyid ni/_tshad la sogs pa dang ldan par legs par ma zos su zin kyang myur du 'ju bar byed pa yin te/_de nyid 'phel bar gyur na/_me drod drags ches par 'gyur ro/_/zas ni legs par zos gyur kyang /_/ring nas 'ju zhing
[\[41b.4\]]kha skam dang /_/sbo dang rgyu ma 'khrugs pa dang /_/lci ba me drod chung ba yin/_/zhes bya ba la/_me drod chung ba ni zas kyi cho ga legs par zos su zin kyang kha skam pa la sogs par byed nas ring zhig na gdod 'ju bar byed pa yin no/_/rgyu ma 'khrugs pa ni sgra mi gsal bar krug krug zer ba'o/_/
[\[41b.5\]]lci ba ni lus kyi khong lci zhing snyom pa'o/_/me drod nyams na 'chi 'gyur zhing /_/skyon med na ni yun ring 'tsho/_/ma snyoms nad ni skye 'gyur bas/_/de'i phyir me drod gtso bo yin/_/zhes bya ba la/_gong du smos pa'i me drod nyams shing med par gyur na ni/_'chi zhing srog 'dor bar 'gyur la/_
[\[41b.6\]]skyon med cing nad kyi nyes pa dang ma 'dres na yun ring du 'tsho zhing tshe gnas par 'gyur ro/_/me'i drod che chung ma snyoms par gyur na ni nad rnams skyed par 'gyur la/_de bas na me'i drod ni lus gnas pa yin no/_/zhes bshad do/_/lus stobs lhan cig skyes pa dang /_/dus skyes rigs pa las
[\[41b.7\]]byung gsum/_/zhes bya ba la/_lus kyi stobs kyi tshul ni rnam pa gsum ste/_lhan cig skyes pa dang /_dus kyi dbang gis skyes pa dang /_rigs pa'i sbyor ba las skyes pa'o/_/de la lus sems las byung ba/_/rang bzhin lhan cig skyes pa'i stobs/_/zhes bya ba la/_stobs de dag gi
[\[42a\]]
[\[42a.1\]]nang nas lus dang sems las byung ba'i stobs rang bzhin gyis gnas pa'am/_tha mal bar gnas pa gang yin pa de ni lhan cig skyes pa'i stobs zhes bya'o/_/na tshod dus tshigs las byung ba/_/dus skyes yin te/_zhes bya ba la/_na tshod byis pa dang
[\[42a.2\]]dar la bab pa la sogs pa'i dbye bas phye ba'i dbang las byung zhing na tshod ji lta ba'i tshul ma skyes pa dang /_dgun la sogs pa'i dus las byung zhing skyed pa'i dus las bskyed pa ste/_de gnyis ni dus las skyes pa'i stobs zhes bya'o/_/rigs pa las/_byung ba spyod lam zas kyis
[\[42a.3\]]bskyed/_/de bzhin gzi bskyed sbyor las byung /_/zhes bya ba la/_de la rigs pa las byung ba'i stobs spyod lam zhes pa lus dang ngag dang yid kyis byas pa'i spyod lam rnam pa sna tshogs pa dang /_de bzhin du zas kyi rnam pa bza' ba dang /_btung ba dang /_bldag pa dang /_myang ba la
[\[42a.4\]]sogs pa rnam pa du ma ste/_de gnyis las byung ba ni rigs pa las byung ba zhes bya'o/_/de yang rigs pa ni 'di dang 'di ltar bya'o/_/zhes bya ba'i cho ga'i tshul nges pa ste/_de las byung ba'o/_/de bzhin du gzi mdangs bskyed pa'i sbyor ba las byung ba de yang rigs pa las byung ba yin te/_
[\[42a.5\]]gzi mdangs bskyed pa'i sbyor ba ni phal cher bcud kyis len pa dang /_ro tsa ba'i sbyor ba yin pas/_de gnyis las skyes pas na gzi mdangs bskyed pa'i sbyor ba las byung ba zhes bya'o/_/yul phyogs shing ri chu nyung la/_/skams nad nyung skyed byed yin/_/rlan can de las bzlog pa yin/_/
[\[42a.6\]]cha mnyam thun mong yin par bshad/_/ces bya ba ni/_skam sa'i yul phyogs shing dang ri dang chu nyung zhing shas chung ba gang yin pa de ni nad nyung ba skyed cing nad med pa'i rgyu yin la/_yul sa rlan can dag ni skams las go bzlog pa yin te/_shing dang ri dang chu mang ba de nad skyed pa yin
[\[42a.7\]]no/_/de gnyi ga'i cha mnyam pa ni thun mong yin te/_gnyi ga'i cha yod pa'i phyir ro/_/rkang dang tshil dang zhag dang gcin/_/mkhris pa bad kan phyi sa khrag_/dwangs ma chu rnams lus gnas pa'i/_/snyim pa re res bskyed par bya/_/zhes bya ba la/_lus dang rkang nas chu'i bar dag gang
[\[42b\]]
[\[42b.1\]]yod pa ni snyim pa re res bskyed par bya ste/_de'ang /_rkang ni snyim pa gcig go/_/tshil ni snyim pa gnyis so/_/zhag ni snyim pa gsum mo/_/gcin ni snyim pa bzhi'o/_/mkhris pa ni snyim pa lnga'o/_/bad kan ni drug go/_/phyis ni bdun no/_/khrag ni brgyad do/_/dwangs ma ni dgu'o/_/
[\[42b.2\]]chu ni snyim pa bcu'o/_/mdangs dang klad rgyas khu chu ni/_/re re'ang rang gi khyor gang yin/_/zhes bya ba la/_dwangs ma la sogs pa gsum po ni re re zhing yang rang gi khyor tshad kyi khyor re re yod par slob dpon dag gis bshad do/_/bud med nu zho snyim do dang /_/zla mtshan snyim pa bzhi
[\[42b.3\]]yod do/_/zhes bya ba la/_bud med rnams la nu zho ni rang gi tshad kyi snyim do yod la/_zla mtshan gyi khrag ni snyim pa bzhi yod pa yin no/_/'di ltar snyim pa dang khyor ba zhes smos pa ni/_rang rang gi lag pa'i tshad kyi che chung la bya'i/_srang tshad kyi yi ge las smos pa ltar srang bzhi dang srang
[\[42b.4\]]gnyis la mi bya ste/_'dir rang gi zhes smos pa'i phyir ro/_/de la snyim pa ni lag pa gnyis sbyar ba las byung ba'o/_/khyor ba ni lag pa gcig skyor te bzhag pa'o/_/lus zungs mnyam nas tshad 'di yin/_/de las 'phel dang zad ces bya/_/zhes bya ba la/_gong du bshad pa'i tshul 'di ni/_
[\[42b.5\]]skyes bu lus zungs cha mnyam par gnas pa las tshad du bya ba yin pas/_tshad de la 'phel ba dang zad par gyur par shes shing rtogs par bya'o/_/khu chu khrag dang sbrum ma'i zas/_/spyod lam mngal gnas dus tshigs nas/_/gang zhig nyes pa lhag gyur des/_/rang bzhin rnam pa bdun du
[\[42b.6\]]bshad/_/ces bya ba la/_khu ba dang /_khrag dang /_sbrum ma'i zas dang /_spyod lam mngal gyi gnas dang /_dus tshigs de rnams las gang zhig nad kyis nyen pa'i dbang gis tshad las lhag par gyur pa des/_khu chu la sogs par gnas pa'i rang bzhin rnam pa bdun bshad de/_rlung gi rang
[\[42b.7\]]bzhin dang /_mkhris pa'i rang bzhin dang /_bad kan gyi rang bzhin dang /_rlung dang mkhris pa'i rang bzhin dang /_rlung dang mkhris pa dang bad kan gyi rang bzhin te de ltar bdun no/_/khyab dang myur bar byed phyir dang /_/stobs ldan pa dang gzhan ldang byed/_/rang dbang can dang nad mang phyir/_/nad
[\[43a\]]
[\[43a.1\]]las phal cher rlung stobs can/_/zhes bya ba la/_rlung nad kyi rang bzhin ni khyab cing kun tu 'gro ba dang /_myur zhing rengs bar nad skyed pa dang /_stobs dang ldan zhing mthu che ba dang /_mkhris pa dang bad kan gyi nad ldang bar byed pa dang /_bshang gci la sogs pa 'dren par
[\[43a.2\]]byed pa dang /_rang dbang can rang rgyud du gnas pa dang /_de bzhin du nad mang ba ste/_rlung nad brgyad cu skyed pa'i phyir nad gzhi gsum cha las kyang rlung nad ni phal cher zhes smos pa ni khyad par du byas pa'i tshig smos pa yin no/_/de nyid kyis na rlung gis bskyod pa'i mi rnams ni/_nad kyi bdag
[\[43a.3\]]nyid rdul can skra bshor pags pa gas/_/grang lhags mi bzod brtan dran blo gros spyod mdzad sred/_/blta dang 'gro ba g.yo zhing smra ba shin tu mang /_/zhes bya ba la/_rgyu de nyid kyis ni rlung gi nad kyis bskyod pa'i mi rlung gis khu chu dang khrag la sogs pa bskyod par 'gyur ba'i mi rnams ni/_nad
[\[43a.4\]]kyi bdag nyid can du gnas pa dang /_rdul gyis gtor ba lta bur skra dang lus la sogs par gnas pa dang /_de bzhin du grang lhags mi bzod cing dro bar 'dod pa dang /_de bzhin du brten pa nas 'gro ba'i bar shin tu g.yo zhing brten pa ma yin te/_brtan pa ni sran thub pa'o/_/dran pa ni mi brjed
[\[43a.5\]]pa'o/_/blo gros ni shes rab bo/_/spyod pa ni rtsom pa'o/_/mdza' la sred pa ni yid gcugs par dga' ba'o/_/blta ba ni mthong ba'o/_/'gro ba ni kun tu 'phyan pa ste/_de dag g.yo zhing mi brtan pa'o/_/de bzhin du shin tu mang du smra zhing smra ba la dga' ba yin no/_/bad kan nor nyung tshe thung
[\[43a.6\]]gnyid srab dang /_/gcom chung tshig thogs g.yo zhing skad 'dzer dang /_/chad lta mang du za zhing sgeg dang bcas/_/glu dang dgod dang rngon las 'thab la dga'/_/zhes bya ba la/_gzhan yang rlung can gyi mi'i mtshan nyid ni bad kan dang nor nyung ba la sogs pa yin te/_gcom chung
[\[43a.7\]]ba ni tshig phra ba'o/_/tshig thogs pa ni phyed lus pa'o/_/g.yo ba ni mi brtan pa'o/_/skad 'dzer ba ni skad gsang nyams pa'o/_/chad par lta ba ni med par lta ba'i gzhung la dga' ba'o/_/mang du za ba ni lto che ba'o/_/sgeg pa dang bcas pa ni bsgyings tshul dang bcas pa
[\[43b\]]
[\[43b.1\]]dang glu dang dgod pa'o/_/rngon pa'i las ri dwags shor ba dang 'thab pa la dga' ba rnams dang ldan pa yin no/_/mngar skyur kha dang tsha ba'i ro goms sred/_/lus skem dbyibs reng 'gro tshe sgra dang bcas/_/mi brtan dbang po mi thul dam pa min/_/bud med mi chags bu mang skye mi
[\[43b.2\]]'gyur/_/zhes bya ba la/_rlung gi rang bzhin can gyi bu gang yin pa de ni ro mngar ba la sogs pa'i goms par sred pa dang /_lus skem zhing dbyibs ring ba dang /_'gro zhing rgyu ba'i tshe tshigs sgra 'khrol ba dang bcas pa ste/_'gro zhing 'chags mi brtan zhing g.yo ba dang /_dbang po mi
[\[43b.3\]]thul zhing zhi ba'i spyod pa med pa dang /_dam pa'i spyod pa med cing 'phags pa ma yin pa dang /_bud med rnams la mngon par mi dga' zhing rjes su chags par mi 'gyur ba dang /_bu tsha mang po skye zhing 'phel bar mi 'gyur ba yin no/_/de yi mig ni rtsub cing rdul gyis gang /_/zlum zhing
[\[43b.4\]]mi mdzes 'chi ba lta bu dang /_/phye gdangs gnyid log lta bur snang ba yin/_/de ni shing dang ri 'dzeg mkha' 'phur rmi/_/zhes bya ba la/_rlung gi rang bzhin gyi skyes bu mig rtsub cing snum pa med pa dang /_rdul gyis gang zhing phyag dar gtor ba ltar snang ba la/_mig gi dbyibs
[\[43b.5\]]zlum pa dang /_mi mdzes shing blta na mi sdug pa dang /_'chi ba'i mig dang mtshungs shing 'dra ba dang /_phye zhing gdangs par gyur ba dang /_gnyid kyis log pa 'dra bar snang ba yin no/_/de bzhin du rmi lam gyi nang du shing chen po la 'dzeg pa dang /_ri la 'dzeg pa dang /_nam mkha' la 'phur
[\[43b.6\]]ba rmi ba yin no/_/skal ngan ser sna che zhing khengs pa dang /_/rku zhing byin snying rtsa rings bcas pa dang /_/khyi dang wa dang bya rgod rnga mo khrag_/byi ba'i mtshan nyid ldan mi rlung can yin/_/zhes bya ba la/_rlung gi mtshan nyid can gyi mi ni skal ba ngan cing bkra mi shis pa dang /_ser sna che ba dang /_khengs
[\[43b.7\]]pa dang /_log par rlom pa dang /_rku 'phrog la dga' ba dang byin snying gi rgyab kyi rtsa mtho zhing rtse mo 'khyil zhing /_byin pa'i nywa glo zhing mtho ba yin no/_/de bzhin du khyi dang /_wa dang /_rnga mo dang /_bya rgod dang /_khra dang /_byi ba'i mtshan nyid dang ldan zhing de dag gi rang bzhin can gyi gzugs dang ro dang spyod
[\[44a\]]
[\[44a.1\]]pa rjes su mthun pa gang dag yin pa dang ldan te/_de lta bu'i mi ni rlung gi rang bzhin can yin par shes par bya'o/_/mkhris pa me 'dra me las byung yin phyir/_/mkhris pa rgyas pa skom dang bkres shas che/_/mdog ser lus tsha rkang lag gdong yang dmar/_/skra
[\[44a.2\]]ser spu nyung dpa' zhing nga rgyal che/_/zhes bya ba la/_drang srong thang la 'bar gyi gzhung gis mkhris pa rang nyid me dang 'dra ste/_smin pa la sogs pa'i las byed pas me'i sgrar bshad do/_/me'i rang bzhin can gyi mtshan nyid yin pa'am/_me drod kyi gzhi yin par gyur pa'i phyir ro/_/
[\[44a.3\]]de las byung ba ni tshigs ma'i rang bzhin can gyi khrag ni mkhris pa yin la/_de'i phyir mkhris pa de rgyas shing 'phel bar 'gyur ba'i srog chags rnams ni skom pa dang bkres pa'i shas che ba dang lus kyang mdog ser ba dang /_lus tsha ba 'ur 'ur por gnas pa dang /_rkang pa dang lag pa dang gdong
[\[44a.4\]]gi kha dog dmar ba dang /_skra dmar ser du gnas pa dang /_spu'i tshogs 'byi zhing nyung ba dang /_dpa' zhing rtul phod pa dang /_nga rgyal che zhing khengs pa dang bcas pa dang ldan pa yin no/_/phreng ba byug pa rgyan la lhag par dga'/_/spyod bzang gtsang sbra che zhing mnyes gshin la/_/'byor
[\[44a.5\]]dang rtul phod blo gros stobs dang ldan/_/'jig rten dgra bo 'ang skyabs 'ongs skyob par byed/_/ces bya ba la/_mkhris pa can gyi mi ni/_phreng ba la sogs pa la mngon par dga' ba yin te/_phreng ba ni me tog gi phreng ba la sogs pa'o/_/byug pa ni dri zhim pos bskus pa'o/_/rgyan ni mu tig gi
[\[44a.6\]]phreng ba la sogs pas brgyan cing bzhag pa'o/_/spyod pa bzang po ni byed spyod mdzes pa'o/_/gtsang sbra che ba ni lus dang ngag dang yid skyon med pa'o/_/mnyes gshin pa ni bran g.yog la sogs pa la byams pa'o/_/'byor pa ni longs spyod phun sum tshogs pa'o/_/rtul phod pa ni nyams
[\[44a.7\]]kyis mi lcogs ba dag kyang byed par spro ba'o/_/blo gros kyi stobs ni shes rab kyi nus pa ste/_de dag dang ldan par 'gyur ba'o/_/de bzhin du 'jigs shing skrag pas nyen pa'i dgra bo dag kyang skyabs su 'ongs shing 'dud par byed pas na/_skyob cing gnod pa las srung bar byed pa yin no/_/yid
[\[44b\]]
[\[44b.1\]]gzhungs tshigs kyi mtshams dang sha ni rab tu lhod/_/bud med mi dga' khu ba dang ni 'dod pa chung /_/gnyer ma'i tshogs dang skra dkar mig sngo'i gnas gyur la/_/zas ni mngar dang bska dang kha bsil za bar dga'/_/zhes bya ba la/_yang mkhris pa'i rang bzhin can gyi mi ni yid gzhungs
[\[44b.2\]]shing blo dang ldan pa dang /_rus pa'i tshigs kyi 'brel mtshams sha'i tshigs lhod cing grims bag med pa dang /_bud med rnams de la dga' bar mi 'gyur ba dang /_khu ba'i shas chung ba dang /_'dod pa chung zhing 'khrig pa la mngon par mi gdu ba dang /_phags pa'i tshogs gnyer ma mang
[\[44b.3\]]ba dang /_skra dkar lhags pa dang /_mig sngo ba'i nad rnams su 'gyur zhing de dag dang ldan par 'gyur ba dang /_kha zas kyang mngar ba la sogs pa'i ro dang ldan pa la sred cing dga' ba la longs spyod par 'gyur ba yin no/_/than pa mi bzod rngul zhing dri nga la/_/bshang gci bza' btung khro dang
[\[44b.4\]]phrag dog mang /_/rmi lam dong ka ba la sha'i me tog_/glog 'gyu phyogs tshig skar mda' nyi me mthong /_/zhes bya ba la/_gzhan yang mkhris pa can gyi mtshan nyid ni/_tshad pa mi bzod cing bsten mi nus pa dang /_rtag tu rdul 'byung ba dang /_lus dri nga zhing mnam pa
[\[44b.5\]]dang /_de bzhin du bshang gci la sogs pa mang zhing shas che ba dang /_gnyid log pa'i rmi lam gyi nang na dong ka'i shing dang /_de bzhin du pa la sha'i me tog dang /_de bzhin du glog 'gyu ba dang /_phyogs tshig pa dang /_skar mda' lhung ba dang /_nyi ma 'char ba dang /_me chen po 'bar ba
[\[44b.6\]]mthong ba yin no/_/'di yi lus phra mig ser g.yo ba dang /_/rdzi ma srab cing nyung zhing grang la dga'/_/khro dang chang dang nyi ma'i 'od zer gyis/_/mig ni myur bar dmar por 'gyur ba yin/_/zhes bya ba la/_mkhris pa dang ldan pa'i skyes bu 'di'i mig dbyibs phra ba dang /_mig ser
[\[44b.7\]]skyar gnas pa dang /_rnam par g.yo zhing dgod pa dang /_de bzhin du mig gi rdzi ma'i phyogs srab cing grangs nyung ba dang /_grang zhing bsil ba la mngon par dga' ba dang /_khro zhing 'khrugs pa dang chang 'thungs pa dang /_nyi ma'i 'od zer gyis phog na de'i mig myur du dmar zhing sngo bar
[\[45a\]]
[\[45a.1\]]'gyur ba yin no/_/tshe ni ran zhing stobs ni 'bring ba dang /_/mkhas shing sdug bsngal dag la sran chung 'gyur/_/stag dang dred dang sbre'u byi la dang /_/gnod sbyin rang bzhin ldan pa mkhris can yin/_/zhes bya ba la/_yang de ni tshe'i tshad ran cing 'bring tsam du gnas pa dang /_stobs shin tu che ba ma yin gyi 'bring
[\[45a.2\]]tsam du gnas pa dang /_mkhas shing blo dang ldan pa dang /_sdug bsngal sran chung zhing nyon mongs pa la bzod par mi nus shing 'jigs pa dang bcas pa yin no/_/gzhan yang stag la sogs pa'i gzugs dang skad kyi nga ro dang /_spyod pa dang rjes su mthun par byed pa ni mkhris pa'i rang bzhin
[\[45a.3\]]can gyi mi yin par shes par bya'o/_/bad kan bsil bas bad kan can bsil zhing /_/rus tshigs mi mngon snum zhing sha rus 'brel/_/bkres skom nyon mongs sdug bsngal than pa bzod/_/blo ldan snying stobs che zhing dam bca' brtan/_/zhes bya ba la/_gang gi phyir bad kan gyi
[\[45a.4\]]rang bzhin bsil ba yin pa'i phyir/_bad kan can gyi rang bzhin skyes bu yang bsil zhing khong drang ba yin te/_gang gi phyir na 'bras bu rnams ni rgyu dang rjes su mthun par 'byung ba yin pa'i phyir ro/_/de bzhin du bad kan can gyi skyes bu rus pa'i tshogs mi mngon par bags pa'i mdog snum
[\[45a.5\]]pa dang /_sha rus phan tshun 'brel cing gcig la gcig 'byor bar gnas pa dang /_de bzhin du bkres pa la sogs pa'i sdug bsngal rnams bzod cing sran thub pa dang /_blo dang ldan zhing shes rab che ba dang snying stobs kyi rang bzhin shas che ba dang /_dam bca' ba brtan zhing mi 'gyur ba yin
[\[45a.6\]]no/_/pri yang ku dang dUr ba 'dam bu'i mdog_/tshon dang gi wang pad+ma gser mdog can/_/lag ngar ring zhing brang ni yangs la rgyas/_/dpral ba'i dbyes che skra ni mthug cing gnag_/ces bya ba la/_yang bad kan can gyi mi bri yang ku la sogs pa'i mdog dang ldan par 'gyur te/_la la ni pri yang ku
[\[45a.7\]]lta bu'i mdog can yin no/_/la la ni dUr ba lta bu'i mdog can nas/_la la ni gser gyi mdog dang 'dra ba'i bar du 'gyur ba yin no/_/de yang de bzhin du lag ngar ring zhing pus mo'i bar du phyin pa dang /_brang phel che zhing yangs la sha rgyas pa dang /_dpral ba'i dbyes che zhing yangs pa dang /_
[\[45b\]]
[\[45b.1\]]skra'i tshogs mthug cing mdog gnag par gnas pa yin no/_/lus 'jam snyoms shing yan lag mdzes pa dang /_/mdangs che khu bcud bu tsha g.yog 'khor mang /_/chos ldan tshig rtsub nam yang smra mi byed/_/dgra la zhe sdang 'dam ring sa kho na 'dzin byed/_/ces bya ba la/_yang
[\[45b.2\]]lus kyi sha mdangs 'jam zhing mnyen pa dang /_yan lag gi tshogs snyoms pa dang /_yan lag dbyes shing mdzes pa dang /_mdangs che zhing mang ba dang /_'khrig pa la dga' zhing khu chu'i bcud che ba dang /_brang phel che zhing yangs la shas rgyas pa dang /_de bzhin du bu tsha dang 'khor
[\[45b.3\]]g.yog mang zhing 'phel ba dang /_chos dang ldan zhing chos la dga' ba dang /_tshig rtsub cing zhe la phog pa'i tshig nam yang mi smra ba dang /_de bzhin du dgra bo la zhe sdang gi 'dam rings shing rgyun du 'jog pa kho na du 'dzin cing yid la 'jog pa yin no/_/glang po'i mchog dregs bcas pa lta
[\[45b.4\]]bur 'gro/_/rgya mtsho 'brug dang rnga sgra seng ge yi/_/sgra ldan dran dang brtson 'grus dul bar ldan/_/byis pa'i tshe na'ang ngu dang skom shas chung /_/zhes bya ba la/_glang po che'i mchog dam pa dag dregs pa dang bcas shing ra ro ba lta bu'i 'gros dang ldan par 'gro ba dang /_de bzhin du sgra'i skad gsang rgya mtsho dang 'brug sgra la sogs
[\[45b.5\]]pa lta bu zab pa dang ldan pa dang /_dran zhing brjed pa med pa'i nus pa dang ldan pa dang /_brtson 'grus kyi 'bad pas bya ba rnams sgrub par byed pa dang /_zhi zhing dbang po bsdams pa la sogs pa'i dul ba dang ldan pa dang byis pa'i gnas nyid na yang ngu ba'i shas chung ba dang /_de bzhin du
[\[45b.6\]]skom zhing zas la gdu ba'i shas chung ba yin no/_/zas ni kha bska tsha dang dro zhing rtsub/_/nyung ngu zos kyang de ni stobs dang ldan/_/mig ni mtha' dmar snum zhing dkyus ring yangs/_/dkar nag rab gsal rdzi ma snyoms dang ldan/_/zhes bya ba la/_bad kan gyi rang bzhin can gyi skyes bu des kha
[\[45b.7\]]zas kyi rnam pa kha zhing bska ba la sogs pa stobs 'bri bar byed pa dang /_tshad chung zhing nyung zhig zos par gyur kyang de stobs dang ldan par 'gyur gyi/_stobs 'bri bar mi 'gyur ba dang /_de'i mig mtha' dmar ba la sogs pa'i mtshan nyid dang ldan pa yin no/_/smra dang khro dang bza' btung
[\[46a\]]
[\[46a.1\]]spyod pa nyung /_/tshe ring nor mang ring lta tshig 'jam smra/_/dad cing blo zab lta che bzod dang ldan/_/rang bzhin bzang zhing gnyid che las mtha' ring /_/zhes bya ba la/_smra ba'i tshig nyung ba dang /_'khrug pa'i shas chung ba dang /_bza' ba dang btung ba chung ngu za zhing 'thung
[\[46a.2\]]pa dang /_spyod pa ste lus kyi bya ba nyung ba dang /_tshe ring bar gnas pa dang /_nor mang zhing longs spyod che ba dang /_ring du lta ba ste phyis 'byung bar 'gyur ba'i don gyi legs nyes rnam par dpyod de 'di ltar byas na las kyi mtha' nges par 'dir 'gyur ro/_/zhes dpyod pa dang ldan pa dang /_tshig
[\[46a.3\]]snyan cing 'jam par smra ba'am/_gtong ba dang ldan pa ste/_gtong ldan snyan smra shes par bya/_/zhes bshad pa'i phyir ro/_/yang de bzhin du sbyin pa la sogs pa dad pa dang ldan pa dang /_blo zab cing gting ring ba ste/_de yang /_gang gis sems dga' spyod pa dang /_/khro dang mya ngan 'jigs
[\[46a.4\]]pa yi/_/gnas skabs shes par mi 'gyur ba/_/de ni zab pa yin zhes bya/_/zhes bshad pa dang ldan pa'o/_/de bzhin du lta ba che ba ste/_don che ba la gtsor 'dzin pa dang /_bzod pa dang ldan pa dang /_'khrug pa med pa dang /_rang bzhin bzang zhing dam pa'i spyod pa dang ldan pa dang /_sdig pa
[\[46a.5\]]la mngon par mi dga' ba dang /_gnyid che zhing stug pa dang /_las kyi mtha' ring zhing yun ring por rdzogs par byed pa'o/_/byas gzo drang mkhas skal bzang ngo tshar ldan/_/bla ma la gus mdza' bshes dag la brten/_/rmi lam pad+ma bya yi phreng bar bcas/_/chu yi gnas dang sprin yang
[\[46a.6\]]mthong ba yin/_/zhes bya ba la/_phan pa byas pa shes shing byas pa gzo ba dang /_bsam pa drang zhing g.yo chung ba dang /_mkhas shing bye brag phyed pa dang /_skal ba bzang zhing gzugs bzang ba dang /_ngo tsha dang ldan zhing 'dzem pa dang bcas pa dang /_bla ma la gus shing lus 'dud par 'dod pa
[\[46a.7\]]dang /_mdza' bshes la ngo brtan zhing dus thams cad du byams pas gnas kyi nam yang de'i yid dang 'gal bar mi byed la byams pa bsten pa dang /_gnyid kyis log pa'i rmi lam gyi nang du yang me tog pad+ma dang bya'i phreng ba'i tshogs kyis bskor ba dang bcas pa'i chu'i gnas mtsho la sogs pa
[\[46b\]]
[\[46b.1\]]mthong ba dang sprin gyi tshogs 'dus pa dag mthong ba yin no/_/tshangs pa drag po dbang phyug chu lha dang /_/nam mkha' lding dang ngang pa glang po mchog_/de bzhin seng ge dang ni khyu mchog dang /_/bad kan can ni rang bzhin 'drar shes bya/_/zhes bya ba la/_bad kan gyi rang bzhin can gyi mi ni spyod
[\[46b.2\]]pa'i rang bzhin tshangs pa la sogs pa dang 'dra zhing mtshungs pa yin par shes par bya'o/_/glang po che'i mchog ni sa srung ngo /_/rang bzhin gnyis dang kun las 'byung /_/gnyis gnyis kun gyi yon tan bskyed/_/ces bya ba la/_nad gzhi gnyis po rlung dang /_mkhris pa dang /_
[\[46b.3\]]bad kan dang /_mkhris pa'am/_bad kan byung ba'i rang bzhin ni gnyis 'dren ma dang ldan pa yin la/_de ni rang bzhin gsum yin par shes par bya'o/_/rang bzhin bzhi pa ni thams cad las skyes pa yin no/_/de ltar na/_yon tan gnyis pa las byung ba de dang rjes su mthun pa'i
[\[46b.4\]]rang bzhin bskyed pa yin no/_/gtsang sbra yod par smra tshogs kyi/_/yon tan gyis ni de ldan bshad/_/ces bya ba rnams de dag gis na rlung la sogs pa'i rang bzhin re re dang gnyis gnyis dang /_kun las byung ba ni gtsang sbra dang yod par smra ba la sogs pa'i snying stobs la sogs pa'i
[\[46b.5\]]yon tan gyis rang rang gi mtshan nyid dang ldan par bshad cing bstan pa yin no/_/de yang gtsang sbra dang yod par smra ba la sogs pas ni snying stobs dang ldan pa yin no/_/mang du smra ba la sogs pas ni rdul dang ldan par bshad do/_/'jig pa la sogs pas ni mun pa dang ldan par
[\[46b.6\]]bshad do/_/de ltar so sor bshad pa dang rang bzhin gnyis dang ldan pas ni gnyis ka dang ldan pa dang /_rang bzhin thams cad kyis ni thams cad dang ldan par ston to/_/de ltar na sems snying stobs la sogs pa'i yon tan gyi rang bzhin bdun bstan pa yin no/_/na tshod bcu drug
[\[46b.7\]]par byis pa/_/de las lus zungs dbang po gzi/_/'phel 'gyur bdun cu'i bar bar ma/_/zad pa phan chad rgan po yin/_/zhes bya ba la/_dus kyis byas shing de las byung ba'i lus kyi gnas skabs la ni na tshod ces bya la/_de yang byis pa dang /_bar ma dang /_rgan
[\[47a\]]
[\[47a.1\]]po'i dbye bas rnam pa gsum yin pa las/_skyes nas lo bcu drug lon pa'i bar du byis pa yin la/_byis pa'i na tshod de la ni/_dwangs ma la sogs pa'i lus zungs rnams dang /_mig la sogs pa'i dbang po rnams dang /_de bzhin du mdangs rnams 'phel zhing rgyas par
[\[47a.2\]]'gyur ba yin no/_/lo bcu bdun lon pa nas lo bdun cu'i bar du ni na tshod bar ma ste/_gnas skabs der lus zungs la sogs pa shas cher 'phel ba dang 'bri ba gnyis kar mi 'gyur ro/_/bdun cu rtsa gcig yan chad nas ji srid 'tsho'i bar du rgan po yin no/_/na tshod de'i
[\[47a.3\]]skabs su ni lus zungs la sogs pa rim gyis zad cing 'bri ba yin te/_byis pa dang bar ma'i na tshod smos pa las ni gsum pa 'di don gyis ston pa yin no/_/rang rang khru ni phyed dang bzhi/_/lus ni tshe ring bde ba'i snod/_/ces bya ba la/_skyes bu rang rang gi khru'i tshad kyi phyed dang bzhi ni
[\[47a.4\]]skyes bu'i tshad yin pas de dang ldan pa'i lus ni tshe ring ba dang bde ba'i snod yin pas der srog gi dbang po dang /_nad med par legs par gnas par 'gyur ro/_/spu med gnag dang shin tu sbom/_/ring po nyid ni mi mthun bcas/_/smad pa brgyad dang rang nyid ldan/_/gang yin de ni snod
[\[47a.5\]]min 'gyur/_/zhes bya ba la/_gang gi lus la rang bzhin gyis spu med pa la sogs pa smad par bya ba brgyad dang rang nyid ldan pa de ni tshe ring ba dang bde ba'i snod du mi 'gyur ro/_/smad pa brgyad ni shin tu sbu med pa dang /_shin tu sbu mang ba dang /_gnag ches pa dang /_dkar ches pa dang /_shin tu sbom pa dang /_
[\[47a.6\]]shin tu phra ba dang /_ring ches pa dang /_thung ches pa dang /_rnam pa brgyad do/_/skra ni rab snum 'jam pa dang /_/phra zhing rtsa ba ma 'dres brtan/_/zhes bya ba la/_skyes bu'i skra kha dog gi mdangs snum pa dang /_'jam zhing mi bshor ba dang /_phra zhing mi sbom pa dang /_rtsa ba ma 'dres shing bu ga re re
[\[47a.7\]]nas skyes pa dang /_brtan zhing mi 'byi ba bsngags pa yin no/_/dpral ba mtho zhing mur 'gram 'byar/_/zla ba kha ma pa 'dra ba bzang /_/zhes bya ba la/_dpral ba ni dpangs mtho zhing dpral mtshams 'byes pa dang /_mur 'gram 'byar zhing legs par gnas pa dang /_de bzhin du zla ba kham pa ste/_
[\[47b\]]
[\[47b.1\]]zla ba phyed pa'i dbyibs 'dra ba bzang ngo /_/rna ba rgyab phyogs rgya che mdzes/_/rna shal che zhing sha yis rgyas/_/zhes bya ba la/_rna ba'i rgyab kyi phyogs rgya che zhing mdzes pa dang /_rna shal che zhing sha rgyas pa bzang ngo /_/mig ni dkar nag 'byes pa dang /_/rdzi ma mthug cing snyoms pa bzang /_/
[\[47b.2\]]zhes bya ba la/_mig gi mtshan nyid ni mig 'bras dkar nag 'byes pa dang /_rdzi ma'i tshogs mthug cing snyoms pa dang ldan pa bzang ngo /_/sna yi rtse mo dbugs cher 'byung /_/sha rgyas drang zhing snyoms pa bzang /_/zhes bya ba la/_sna ni mtho zhing legs pa dang /_dbugs chen po
[\[47b.3\]]'byung zhing rgyu ba rung ba dang /_sha rgyas shing ma zhum pa dang /_drang zhing ya yo med pa dang /_snyoms shing mthon dman med pa bzang ngo /_/mchu ni dmar zhing ma 'phyangs pa/_/zhes bya ba la/_mchu bim pa ltar dmar ba dang /_'phyang zhing phyi rol du ldog pa med pa bzang ngo /_/'gram
[\[47b.4\]]pa yangs shing mi 'bur bzang /_/zhes bya ba la/_skyes bu'i 'gram pa gnyis ni yangs shing rgya che ba dang 'bar 'bur med pa bzang ngo /_kha che/_/zhes bya ba ni/_kha'i zheng ni che ba bzang ngo /_/so yi tshags dam la/_snum zhing 'jam la dkar zhing snyoms/_/zhes bya ba la/_so
[\[47b.5\]]tshags dam zhing legs par gnas pa dang /_mdangs snum pa dang /_'jam zhing snum bag med pa dang /_dkar zhing rnyog pa med pa dang /_snyoms shing mtho dman med pa bzang ngo /_/lce ni dmar zhing yangs la srab/_/ces bya ba la/_lce ni kha dog zangs bzhin dmar ba dang /_yangs
[\[47b.6\]]shing ring ba dang /_srab cing 'jam pa'o/_/kosko che zhing sha yis rgyas/_/zhes bya ba la/_kosko'i dbyibs ni lhun che zhing shas legs par rgyas pa bzang ngo /_/mgrin pa thung zhing sha rgyas zlum/_/zhes bya ba la/_de la mgrin pa ni mgo bo'i rten te/_mtshams thung zhing ha cang mi ring ba
[\[47b.7\]]dang /_shas legs par rgyas pa dang /_zlum zhing bum pa'i mgul pa ltar gnas pa bzang ngo /_/phrag pa mtho zhing sha yis rgyas/_/zhes bya ba la/_phrag pa'i dpangs mtho ba dang /_shas legs par rgyas pa bzang ngo /_/lto ba zlum zhing lte ba ni/_/zab cing mtho la g.yas su 'khyil/_/
[\[48a\]]
[\[48a.1\]]zhes bya ba la/_lto ba'i dbyibs cung zad zlum pa dang /_lte ba zab cing dma' ba dang /_kun nas mdzes par mtho ba dang /_g.yas su 'khyil pa bsngags so/_/rkang pa lag pa legs gnas shing /_/sen mo 'jam zhing mtho la dmar/_/snum zhing kun
[\[48a.2\]]dmar sha rgyas pa/_/sen mo ring zlum bug med/_/ces bya ba la/_rkang pa dang lag pa'i phyogs ni sa la legs par gnas shing mthil mnyam par gnas pa dang /_sen mo 'jam zhing mnyen la cung zad mtho zhing dmar ba dang /_mdangs snum pa dang /_kun nas dmar la sha
[\[48a.3\]]rgyas par 'gyur ba dang /_sen mo'i dbyibs ring zhing zlum pa dang /_phan tshun 'byor zhing bu ga med pa bsngags so/_/rgyab zheng che zhing sgal tshigs nub/_/ces bya ba la/_rgyab ni zhing shin tu che zhing sgal tshigs rnams nang du nub pa lta bu bzang ngo /_/tshigs mtshams mi mngon
[\[48a.4\]]dam pa dang /_/zhes bya ba la/_tshigs rnams kyi mtshams phyir mi 'bur zhing mi mngon pa dang /_dam zhing brtan par rus pa'i tshigs thams cad gnas pa bzang ngo /_/tshigs gsang mtho zhing brtan pa dang /_/zhes bya ba la/_tshigs kyi gsang mtho zhing ring du 'gro ba dang /_
[\[48a.5\]]brtan zhing zhum bag med pa bzang ngo /_/mdog snum kha dog brtan par gnas/_/zhes bya bya la/_lus kyi mdog mdangs snum zhing kha dog mi 'gyur bar gnas pa bzang ngo /_/rang bzhin gyis 'byung snying stobs can/_/phongs pa'i tshe na'ang zhum pa med/_/ces bya ba la/_rang
[\[48a.6\]]bzhin gyis 'byung zhing rkyen gyis bskyed pa ma yin pas na rang bzhin gyis 'byung ba ste/_de lta bu'i snying stobs dang /_spyod pa brtan zhing mi 'gyur ba dang /_de nyid kyis na phongs shing rgud par gyur pa'i tshe na yang zhum zhing mi dga' ba med pa bzang ngo /_/'ang zhes smos pa ni phongs pa'i tshe na zhum
[\[48a.7\]]pa med pa 'ba' zhig tu ma zad kyi 'byor pa dang ldan pa'i tshe na yang khengs pa med pa bsngags so zhes pa'i don to/_/mngal nas brtsams te nad med pa/_/gong nas gong du zhing bzang la/_/shes dang ye shes rgya cher ni/_/'phel zhing rim gyis dge bar 'gyur/_/zhes bya ba la/_dang po mngal du
[\[48b\]]
[\[48b.1\]]zhugs shing skyes pa nas brtsams te/_gnas pa'i skabs su nad kyi skyon med pa'i rgyu gong nas gong du 'phel zhing gnas pa'i zhing bzang po la brten cing de bzhin du/_rtsol ba la sogs pas rim gyis bskyed pa'i lus ni dge bar 'gyur ba yin te/_de la shes pa ni 'jig rten pa'i bya ba cung zad cig shes
[\[48b.2\]]pa la mkhas pa'o/_/ye shes ni bstan bcos la mkhas par byas pa la sogs pa las skyes pa don dam pa'i ye shes rtogs pa'i bar te/_de dag kyang rgya cher 'phel zhing rgyas par 'gyur ro/_/de ltar yon tan kun ldan pa'i/_/lus ni ston brgya'i bar dag tu/_/tshe dang dbang phyug 'dod pa yi/_/
[\[48b.3\]]dngos po thams cad rab tu gnas/_/zhes bya ba la/_de ltar bshad ma thag pa'i rnam pa yon tan thams cad dang ldan pa'i lus ni ston brgyar gnas shing lo brgyar 'tsho ba dang /_de bzhin du dbang phyug gi 'byor ba dang ldan pa dang /_de bzhin du 'dod cing yid du 'ong ba'i dngos po thams cad rab tu
[\[48b.4\]]gnas pa dang /_yun ring por gnas par 'gyur ro/_/pags pa khrag tshogs snying stobs par/_/brgyad po phyi ma bzhin du mchog_/stobs dang tshad dang shes pa'i phyir/_/lus can rnams kyi snying por bshad/_/ces bya ba la/_pags pa dang sha dang khrag dang tshil dang rus pa dang rkang dang khu chu dang
[\[48b.5\]]snying stobs zhes bya ba'i bar gyi brgyad po ni phyi ma bzhin du mchog yin par bshad pa la/_de yang stobs dang tshad ji tsam pa shes par bya ba'i phyir lus can rnams kyi snying po brgyad po de dag bshad pa yin no/_/snying po kun dang ldan pa yi/_/mchog tu bkur bar bya bar 'gyur/_/rtsom pa kun la'ang re
[\[48b.6\]]bcas dang /_/bzod ldan blo bzang brtan par 'gyur/_/zhes bya ba la/_de ltar gong du smos pa'i snying po brgyad po thams cad dang ldan pa'i skyes bu ni mchog tu bkur zhing bla mar bya ba nyid du 'gyur ba dang /_de bzhin du ji ltar mngon par 'dod pa'i bya ba'i las kyi rtsom pa thams cad la re ba dang bcas par
[\[48b.7\]]'gyur ba ste/_bya ba'i las 'di dang 'di dag byas pas nges par 'di dag 'byung bar 'gyur ro/_/zhes re ba dang bcas par 'gyur ba dang /_de bzhin du bzod pa dang ldan pa ste lus dang sems kyi sdug bsngal gyis de zil gyis gnon par 'gyur zhing zhum par mi 'gyur ba dang /_de bzhin du blo gros bzang zhing
[\[49a\]]
[\[49a.1\]]shes rab dam par 'gyur ba dang de bzhin du bya ba rnams la brtan zhing mi g.yo bar 'gyur ro/_/dregs dang zhum pa med pa ni/_/bde dang sdug bsngal bsten 'gyur la/_/snying stobs can yin rdul can khengs/_/mun pa can ni de ltar min/_/zhes bya ba la/_skyes bu gang snying
[\[49a.2\]]stobs dang ldan pa ni/_snying stobs kyi shas che ba ni bde ba la spyod pa na yang dregs shing nga rgyal med pas bde ba la brten pa yin la/_sdug bsngal nyams su myong ba na yang zhum zhing gdung ba med par de nyams su myong zhing bsten par byed pa yin no/_/skyes bu rdul can zhe sdang gi shas che ba dag ni/_
[\[49a.3\]]bde ba myong ba na yang khengs shing dregs pas bsten la/_sdug bsngal yang nga rgyal gyis bsten pa yin te/_bdag nyid 'ba' zhig gzhan dang thun mong ma yin pa'i bde ba nyams su myong ba yin no/_/zhes sems pa dang rtag tu nga rgyal bas khengs pa sems la gnod pa'i phyir bdag 'ba' zhig gis
[\[49a.4\]]sdug bsngal mi bzad pa 'di lta bu nyams su myong ba yang bzod par nus so zhes khengs par byed pa bsten pa'o/_/skyes bu mun pa'am gti mug gi shas che ba dag ni/_bde ba yang de ltar bsten par mi byed la/_sdug bsngal yang de ltar bsten par mi byed de/_shin tu rmongs pa'i phyir/_de bde ba myong ba na yang bde ba myong bar mi sems la/_sdug
[\[49a.5\]]bsngal myong na yang sdug bsngal myong bar mi sems la/_gti mug pa'i phyir de'i rgyu bsgrub pa la yang bde ba dang sdug bsngal du 'dzin par mi byed do zhes bya ba'i don to/_/yang na mun pa can ni dregs pa dang zhum pa dang bcas pas bde ba dang sdug bsngal la bsten par byed de/_bde ba myong na yang dregs pa'i shas che
[\[49a.6\]]la/_sdug bsngal myang na yang zhum pa'i shas che ba yin no/_/sbyin dang tshul khrims snying brtse ldan/_/tshangs par spyod dang byas pa gzo/_/byams ldan bcud kyis len bsten pa/_/tshe dang bsod nams 'phel ba'i sde/_/zhes bya ba la/_sbyin pa dang tshul khrims la sogs pa sde tshan 'di ni tshe
[\[49a.7\]]dang bsod nams 'phel bar byed pa yin te/_de yang sbyin pa ni gser la sogs pa'i dngos po ci nus par gtong ba'o/_/tshul khrims ni nyes pa sdom pa'i bdag nyid do/_/snying brtse ba ni sems can rnams la snying rje ba dang ldan pa'o/_/bden pa ni brdzun med pa'o/_/tshangs par spyod pa ni mya ngan
[\[49b\]]
[\[49b.1\]]'das pa thob pa'i don du spyod pa'o/_/'khrig pa'i chos spang ba'o/_/byas pa gzo ba ni phan du byas pa shes shing drin du gzo ba'o/_/byams pa dang ldan pa ni sems can thams cad bdag dang 'dra bar bde ba dang ldan par byed pa'o/_/bcud kyis len ni tshangs pa dang 'phrog byed dang gnas 'jog la sogs pas
[\[49b.2\]]bshad pa'i tshul bcud kyis len gyi le'u las bshad pa lta bu ste/_sbyin pa la sogs pa 'di dag la brten cing goms par byas na la la ni bsod nams 'phel bar byed pa yin/_la la ni gnyis ka 'phel bar byed pa yin no/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes
[\[49b.3\]]bya ba/_slob dpon zla ba la dga' bas rnam par sbyar ba las/_lus kyi gnas kyi le'u gsum pa'i rnam par 'grel pa'o//_//de nas lus kyi gnad kyi bye brag bshad par bya'o/_/zhes bya ba la/_yan lag gi bye brag bsten pa'i 'og tu gnad kyi bye brag brtsams pa ni/_gnad rnams kyang yan lag
[\[49b.4\]]la brten pa yin pa'i phyir 'di brtsams pa yin no/_/de yang gnad rnams kyi khyad par dbye ba ni bye brag bstan pa ste gong du bstan pa de bshad par bya'o zhes pa'o/_/gnad ni brgya las bdun lhag pa/_/zhes bya ba la/_lus 'dir gnad ni brgya rtsa bdun yod pas na brgya las bdun lhag pa zhes bya'o/_/
[\[49b.5\]]de las bcu gcig brla dang ni/_/de bzhin lag ngar gnyis so sor/_/lto ba la gsum brang la dgu/_/rgyab la bcu bzhi nam tshong ni/_/yan chad sum cu rtsa bdun yod/_/ces bya ba la/_gnad de rnams brla gnyis dang /_de bzhin lag ngar gnyis ka so sor gnad bcu gcig gnas pa yin
[\[49b.6\]]no/_/lto ba la gnad gsum dang /_brang la dgu dang /_rgyab la bcu bzhi dang /_nam tshong yan chad du gnad sum cu rtsa bdun yod do/_/zhes bya ba ni tshig gi lhag ma'o/_/rkang pa'i mthil nas gung mo yi/_/thad ka yi ni mthil 'phrog pa'i/_/gnad yod ces ni rnam par bshad/_/de phug gnad
[\[49b.7\]]kyis 'chi bar 'gyur/_/zhes bya ba la/_rkang pa'i mthil gyi dbus na gung mo'i sor mo'i thad ka na/_mthil 'phrog pa zhes bya ba'i gnad yod do zhes sngon gyi slob dpon rnams kyis bshad do/_/gnad de phug cing brtol na gzer ba la sogs pa'i nad des 'chi zhing lus dang 'bral bar 'gyur ba
[\[50a\]]
[\[50a.1\]]yin no/_/mtheb sor dbus na rgya tshigs te/_/de phug bskyod pa'i gnad kyis 'chi/_/zhes bya ba la/_rkang pa'i mthe bong sen mo'i dbus na rgya tshigs zhes bya ba'i gnad yod de/_/de phug na bskyod pa zhes bya ba'i rlung gi gnad kyis 'chi bar byed do/_/de gong sor gnyis
[\[50a.2\]]shes par bya/_/rkang pa 'khor zhing 'dar bar byed/_/ces bya ba ni/_rgya tshigs kyi gong nas sor gnyis kyis chod par pir zhes bya ba'i gnad yod do/_/de bcad dam phug na rkang pa 'khor zhing g.yo la 'dar bar byed do/_/long mo'i tshigs 'og pir mgo ste/_/de bcad skrang dang nad skyed
[\[50a.3\]]byed/_/ces bya ba la/_long mo'i tshigs kyi 'og na pir gyi mgo 'dra ba dang po'i 'og na pir gyi mgo drangs pa zhes bya ba'i gnad yod do/_/de phug cing bcad na skrang pa dang nad skyed par byed do/_/byin pa rkang pa gnyis kyi bar/_/long mo'i gnad rengs bem por byed/_/ces bya ba la/_byin pa
[\[50a.4\]]dang rkang pa gnyis kyi bar mtshams na long mo zhes bya ba'i gnad phug na na zhing gzer ba dang /_brla zug rengs pa bem por 'gyur zhing tshor ba med par 'gyur ro/_/byin pa'i nang na nywa zhes pa/_/khrag zad pa yis 'chi bar byed/_/ces bya ba la/_byin pa'i nang na rting pa yan chad sor bcu gzhal
[\[50a.5\]]ba na/_byin nywa zhes bya ba'i gnad yod do/_/de phug na khrag zad pa'i nad kyis 'chi bar 'gyur ro/_/byin pa brla mtshams pus mo ste/_/de phug gson yang 'theng por 'gyur/_/zhes bya ba la/_byin pa dang brla gnyis 'dus pa'i mtshams na pus mo zhes bya ba'i gnad yod de/_de phug na skyes bu
[\[50a.6\]]gson zhing srog dang ma bral na yang 'theng po nyid du 'gyur ro/_/pus gong sor gsum par gnyan gong /_/de phug brla rengs skrang bar byed/_/ces bya ba la/_pus mo'i gong du sor gsum gzhal ba'i gnas na gnyan gong zhes bya ba'i gnad yod de/_de phug na brla rengs pa dang skrang bar byed pa yin no/_/
[\[50a.7\]]brla nang brla dbang zhes bya ba/_/de phug khrag zags brla skam 'gyur/_/zhes bya ba la/_brla'i nang na brla dbang zhes bya ba'i gnad yod de/_de phug cing gtses pa na khrag gzags shing zad pas brla skam par byed par 'gyur ro/_/brla rtsa mig dmar zhes bya ba/_/khrag zad pas ni gzhogs phyed
[\[50b\]]
[\[50b.1\]]'joms/_/zhes bya ba la/_brla'i steng dang chu so'i mtshams na mig dmar zhes bya ba'i gnad yod de/_de phug na khrag zad pas lus kyi gzhogs phyed 'joms shing zad par byed do/_/brla rtsa rlig pa'i bar gyi gnad/_/ljon shing zhes bya ma ning byed/_/ces bya ba la/_rlig pa dang brla'i bar na
[\[50b.2\]]ljon shing zhes bya ba'i gnad yod de/_de phug na ma ning ste/_bu tsha med pa'am bud med la spyod pa'i nus pa med par 'gyur ro/_/de dag brla'i'o/_/zhes bya ba la/_de dag ces bya ba ni rdzogs pa'i tshig ste brla rtsa man chad na gnad ji snyed yod pa rdzogs par byas shing bstan zin to zhes bya ba'o/_/dpung de bzhin/_/
[\[50b.3\]]zhes bya ba la/_dpung pa gnyis kyi bar gyi gnad rnams kyang grangs de snyed yod pas na/_de bzhin zhes bya ba la/_de'i khyad par 'di yin te/_/mkhrig ma 'di ni long mor mtshungs/_/gru mo byin 'dra de gnyis phug_/ces bya ba la/_rkang pa dang byin pa'i mtshams su ni long mo zhes bya ba'i gnad
[\[50b.4\]]yod par bshad la/_de lag pa'i skabs su lag pa lag dar gyi mtshams kyi gnad ni mkhrig ma zhes pa'o/_/de bzhin du gru mo dang lag ngar gyi mtshams kyi dpung pa'i dbus kyi phyogs kyi gnas ni gru mo zhes bya'o/_/de ltar mkhrig ma dang gru mo'i gnad gnyis phug na sgur zhing zha bo nyid du 'gyur ro/_/
[\[50b.5\]]zha bo ljon shing 'dra ba ni/_/mchan khung nang na mchan khung 'dzin/_/de phug zha bo nyid du 'gyur/_/zhes bya ba la/_sngar gyi ji ltar ljon shing zhes bya ba'i gnad la/_rlig pa dang brla rtsa'i bar na 'dug pa dang 'dra bar mchan khung gi dbus nas dpung mgo'i bar na mchan khung 'dzin pa zhes
[\[50b.6\]]bya ba'i gnad yod de/_gnad de phug na lag ngar zha zhing sgur ba nyid du 'gyur ro/_/de ltar na de dag gis yan lag gi gnad rnams smras pa yin no/_/long kha'i gnad ni gzhang zhes bya/_/de phug gzhang rlung gis 'phral gsod/_/ces bya ba la/_long kha rgyu ma sbom po zhes bya ba dang
[\[50b.7\]]'brel pa ni gzhang kha zhes bya ste/_de phug na bshang ba dang rlung ngam 'phyen 'byung zhing zags pas 'phral du de'i mod la 'chi bar 'gyur ro/_/lgang pa gzhu ltar yo ba yi/_/chu so'i gnad ni sha khrag nyung /_/dbus na kha cig thur du lta/_/rked pa'i dbus na srog 'phral 'joms/_/rde'u
[\[51a\]]
[\[51a.1\]]'byin rma phug gnas ma gtogs/_/de yang ngos gnyis phug ste 'dra/_/gcin 'dzag gnas dang gcig tu phug_/rma ni 'tsho bar shin tu dka'/_/zhes bya ba la/_lgang ba'i gcin gyi gnas te/_de na gzhu'i dbyibs ltar yo ba'i gnad chu so zhes bya ba la/_sha dang
[\[51a.2\]]khrag nyung zhing shas chung bar gnas pa/_dbus na kha gcig yod pa kha thur du bltas pa rked pa'i dbus na yod de/_de phug na srog 'phral du de'i mod la 'jig cing 'jig par byed de gcin nad rde'us 'gags pa 'byin pa'i rma gang zhig byed pa de ma gtogs te/_rde'u 'byin pa'i rma'i skabs der yang
[\[51a.3\]]ngos gnyis su phug cing brtol na snga ma dang 'dra bar 'phral du 'chi bar 'gyur ro/_/chu so'i phyogs gcig tu phug na gcin 'dzag pa'i rmar 'gyur te/_de yang 'tshob cing 'byor pa ni shin tu dka' ba yin no/_/lus ni zhu dang ma zhu'i gnas/_/dbus la lte ba rtsa kun gyi/_/rten yin de yang 'phral
[\[51a.4\]]gsod byed/_/ces bya ba la/_lus kyi dbus su zhu ba dang ma zhu ba'i gnas na lte ba zhes bya ba'i bar gyi gnad yod de/_de yang rtsa thams cad kyi rten dang gnas yin la/_de phug par gyur na yang 'phral du gsod cing srog dang 'bral bar byed pa yin no/_/ma zhu ba yi gnas sgor gyur/_/'dod
[\[51a.5\]]chags sogs gnas snying zhes bya/_/brang dang nu ma lto dbus gnas/_/zhes bya ba la/_ma zhu ba'i gnas kyi sgor gyur pa 'dod chags zhe sdang gti mug gi gnas su gyur pa snying zhes bya ba'i gnad yod de/_de yang brang dang nu ma dang lto ba'i dbus na gnas pa yin te/_de phug na yang 'phral
[\[51a.6\]]du 'chi ba yin no/_/nu 'jing nu ma'i rtsa zhes bya/_/steng 'og sor gnyis nu ma'i gnad/_/de phug bad kan khrag gis ni/_/rim gyis lto 'gengs 'jig par byed/_/ces bya ba la/_nu 'jing dang /_nu ma'i rtsa zhes bya ba'i gnad gnyis/_nu ma gnyis kyi gong 'og na yod de/_nu ma
[\[51a.7\]]gnyis kyi gong gi sor gnyis dang /_/nu ma gnyis kyi rtsa ba'i sor gnyis kyi zabs na yod la/_nu 'jing dang nu ma'i rtsa'i gnad de nyid phug pa'i mi ni khrag dang bad kan gyis lto 'gengs nas 'chi bar byed de/_de yang rim bzhin khengs pa/_nu 'jing gi gnad phug pa ni bad kan dang khrag gis/_
[\[51b\]]
[\[51b.1\]]lto gang ste 'chi la/_nu ma'i rtsa phug pas ni khrag gis khengs te 'chi bar 'gyur ro/_/rengs bral brang gi ngos gnyis na/_/rtsa sbubs gnyis po rlung rgyu ba/_/de phug khog pa khrag gis khengs/_/lud pa dbugs mi bde bas 'chi/_/zhes bya ba la/_rengs pa dang bral ba zhes bya ba'i gnad
[\[51b.2\]]kyi bye brag brang gi ngos gnyis na rtsa sbubs gnyis po ni rlung rgyu bar byed pa yod la/_de phug cing brtol na khong pa khrag gis bkang nas lud pa dang dbugs mi bde ba'i nad kyis 'chi bar 'gyur ro/_/rgyab kyi sgal tshigs brang gi bar/_/de nyid kyi ni ngos gnyis na/_/phrag pa gnyis kyi 'og na ni/_/mig gsal
[\[51b.3\]]zhes bya'i gnad gnyis yod/_/de nyid phug pas khong pa ni/_/khrag khengs rnag ste 'chi bar 'gyur/_/zhes bya ba la/_rgyab kyi sgal tshigs dang mdun gyi brang gi bar te/_nang rgyab dang brang bar de nyid kyi ngos kyi nang na phrag pa'i mgo logs mi gsal ba zhes bya ba gnad gnyis yod par shes par bya ste/_
[\[51b.4\]]de nyid phug na khong pa'i byang khog khrag gis khengs shing /_khrag de nyid rnag tu gyur nas 'chi ba'i dus byed par 'gyur ro/_/sgal tshigs kyi ni ngos gnyis na/_/rked pa'i cha gnyis gnas pa dang /_/rkub tshos ltag gnas sgal tshigs brten/_/rked pa can dang gzhon nur bshad/_/de
[\[51b.5\]]snad khrag zad skya rbab dang /_/gzugs nyams pas ni 'chi bar 'gyur/_/zhes bya ba la/_rgyab kyi sgal tshigs kyi ngos g.yas g.yon gnyis na rked pa'i dbyi zur gyi cha gnyis na gnas pa dang /_rkub tshos kyi ltag na gnas pa'i sgal tshigs rus pa la brten cing gnas pa dang /_rked pa
[\[51b.6\]]can na gzhon nu zhes bya ba'i gnad gnyis yod do/_/gnad de gnyis snad cing phug na khrag zad pas skya bo bseng bseng por 'gyur zhing /_gzugs dang gzi mdangs zad pas kha dog mi sdug pas 'chi bar 'gyur ro/_/rgyab kyi sgal tshigs ngos gnyis kyi/_/rked pa'i mtshams ni gang
[\[51b.7\]]yin pa/_/ro smad kyi ni rgyab phyogs na/_/khung bu zhes bya'i gnad gnyis yod/_/de snad bskyod pa nyams pa dang /_/ro smad tshor ba med par 'gyur/_/zhes bya ba la/_rgyab kyi sgal tshigs ngos gnyis ni rked ba'i mtshams ro smad kyi phyi rol gyi rgyab kyi cha na khung bu zhes bya ba'i gnad
[\[52a\]]
[\[52a.1\]]gnyis yod de/_de gnyis snad cing nyams pas lus kyi ro smad kyi bskyod cing 'gul ba nyams pa dang /_ro smad la tshor ba med cing bem bem por 'gyur ro/_/gang zhig rtsib logs gnyis dang 'brel/_/sta zur rtse mo gnyis steng gi/_/gnas ni g.yogs par
[\[52a.2\]]gyur pa dang /_/ro smad gzhon nu'i rus par gnas/_/de snad ro smad skrangs pa dang /_/nyam chung 'chi ba nyid du 'gyur/_/zhes bya ba la/_gnad gang zhig rtsib logs gnyis kyi gnad dang 'brel zhing rtsib logs kyi bar dang 'dab 'byor ba dang /_sta zur gyi rtse mo gnyis kyi steng gi gnas gang
[\[52a.3\]]yin pa de g.yogs shing bsgribs par gyur pa ni/_gnad ro smad ces bya ste/_de yang gzhon nu zhes bya ba'i gnad kyi rus par gnas pa yin la/_gnad de dag phug cing snad pas ni/_lus kyi ro smad kyi cha skrang ba dang /_nyam chung zhing stobs zhan pa nyid du gyur nas/_de'i 'og tu 'chi ba
[\[52a.4\]]kho nar 'gyur ro/_/rtsib logs gnyis kyi nang dang 'brel/_/rked pa'i ngos gnyis dbus gang gnas/_/thad ka dang ni gyen gnas pa/_/rtsib logs mtshams te de phug na/_/khong pa khrag gis gang ba dang /_/lus dang bral ba nyid du 'gyur/_/zhes bya ba la/_rtsib logs gnyis kyi
[\[52a.5\]]nang grol dang 'brel cing 'dab 'byor pa/_rked pa'i ngos gnyis kyi dbus na thad ka dang gyen du gnas pa'i gnad gnyis ni drang srong rnams kyis rtsib logs kyi mtshams zhes bshad de/_de gnyis phug cing snad par gyur na/_khong pa khrag gis gang nas lus dang bral te 'chi ba nyid du 'gyur
[\[52a.6\]]ro/_/nu ma gnyis kyi thad ka'i cha/_/rgyab kyi sgal tshigs la brten pa/_/rtsa chen zhes bya de phug na/_/khrag zad nas ni 'chi bar 'gyur/_/zhes bya ba la/_nu ma gnyis kyi rtsa'i thad ka'i cha ni rgyab kyi sgal tshigs la brten cing gnas pa'i gnad ni rtsa bo che zhes bya ste/_de phug na khrag
[\[52a.7\]]zad nas 'phral du 'chi bar 'gyur ro/_/dpung mgo gnyis dang 'brel ba yi/_/sgal tshigs kyi ni ngos gnyis na/_/phrag pa gnyis kyi sog pa ste/_/de snad bskams shing tshor bral 'gyur/_/zhes bya ba la/_dpung mgo gnyis dang 'brel ba'i gnas la/_sgal tshigs kyi ngos gnyis
[\[52b\]]
[\[52b.1\]]dang yang 'brel pa ni/_sog pa zhes bya ba de la brten pa'i gnad yod do/_/de snad pas ni lag ngar bskams pa dang /_tshor ba dang bral bar 'gyur ro/_/mgrin pa gnyis kyi ngos gnyis rtsa/_/dpung mgo dang ni mgrin pa'i bar/_/phrag pa phrag pa la brten gnad/_/da phug lag ngar bya ba
[\[52b.2\]]nyams/_/zhes bya ba la/_mgrin pa gnyis kyi ngos gnyis kyi mtshams gnyis na dpung pa dang /_mgo bo dang mgrin pa'i bar na gnas pa'i gnad phrag pa zhes bya ba yod de/_de yang phrag pa la brten cing gnas la/_de lta bu de phug na lag ngar gyi bya ba nyams shing 'jas te/_brkyang ba
[\[52b.3\]]ba dang bskum pa'i bya ba byed mi nus par 'gyur ro/_/srol gang gi ni ngos gnyis na/_/'gram pa la ni brten pa'i rtsa/_/bzhi ste de la sngon po gnyis/_/gnyis pa'ang mjing pa'i gnad du bshad/_/de phug skad 'gags mi sdug dang /_/lce yis ro ni mi tshor 'gyur/_/zhes bya ba la/_
[\[52b.4\]]srol gong gi ngos g.yas g.yon gnyis na 'gram pa la brten cing gnas pa'i rtsa bzhi yod de/_rtsa de dag gi nang nas rtsa gnyis ni sngon po zhes bya ba'i gnad yin la/_gnyis ni mjing pa'i gnad yin par bshad do/_/de phug cing bcad na skad 'gags pa la sogs par 'gyur ro/_/de la skad
[\[52b.5\]]'gags pa ni skad thams cad nas thams cad du 'gags par 'gyur ro/_/yang na mi sdug pa ste skad gzhan du 'gyur ba dang /_ro mi tshor zhing lce bem bem por 'gyur ro/_/lkog ma'i sbubs kyi ngos gnyis nas/_/lce dang snar ni 'gro ba'i rtsa/_/so sor bzhi bzhi yod ma mo/_/de
[\[52b.6\]]bcad 'phral du srog 'joms so/_/zhes bya ba la/_lkog ma'i sbubs kyi g.yas g.yon gnyis nas lcer 'gro zhing rgyu ba'i rtsa dang /_de bzhin du snar 'gro zhing rgyu ba'i rtsa so so zhing bzhi bzhi yod de/_de ni ma mo zhes bya ba'i gnad yin te/_de phug na skad cig ma de nyid la 'phral du
[\[52b.7\]]srog 'joms shing 'chi bar 'gyur ro/_/mgo bo ske mtshams ltag pa ste/_/de phug mgo bo ldem por 'gyur/_/zhes bya ba la/_mgo bo dang ske'i mtshams na ltag pa zhes bya ba'i gnad gnyis tshigs mtshams kyi ngos gnyis na gnas te/_de phug na mgo bo ldem zhing 'dar bar
[\[53a\]]
[\[53a.1\]]'gyur ro/_/rna ba gnyis 'og lcong ba ni/_/rna rtsa zhes bya 'on par 'gyur/_/zhes bya ba la/_rna ba gnyis kyi 'og na lcong zhing dma' ba na rna rtsa zhes bya ba'i gnad yod de/_de gnyis phug na sgra thos pa 'joms shing 'on par 'gyur ro/_/sna yi bu ga
[\[53a.2\]]gnyis dang ni/_/sna yi lam 'gro mgrin nang gnas/_/sbrul mgo zhes bya de bcad na/_/dri mi tshor bar byed par 'gyur/_/zhes bya ba la/_sbrul mgo zhes bya ba'i gnad kyi bye brag sna'i bu ga'i gnas g.yas g.yon gnyis dang /_sna'i bu ga'i lam du 'gro ba dang /_de bzhin
[\[53a.3\]]du mgrin pa'i nang na gnas shing brten par byed de/_de'i ming ni sbrul mgo can zhes bya ba ste/_de bcad na dri mi tshor zhing sna'i dbang po nyams par byed do/_/mig gnyis kyi ni phyi rol mtshams/_/smin ma skyes pa'i mtha' yi 'og_/mig zur smin steng dma' bar gnas/_/
[\[53a.4\]]'khyil pa phug pas long bar 'gyur/_/zhes bya ba la/_mig gnyis kyi phyi rol mur 'gram gyi phyogs kyi mtshams smin ma skyes pa'i rgyun chad pa'i mtha' 'og nas mig zur zhes bya ba'i rtsa'i gnad yod do/_/de bzhin du smin ma'i steng na dma' zhing lcong ba la 'khyil pa zhes bya ba'i gnad
[\[53a.5\]]yod de/_mig zur dang 'khyil pa zhes bya ba ni gnad bzhi po de dag phug na skyes bu long bar 'gyur ro/_/rna mchan dpral ba'i mtha' na ni/_/mur 'gram zhes bya 'phral 'chi byed/_/ces bya ba la/_rna ba'i mchan dang dpral ba'i mtha' bar na mur 'gram zhes bya ba'i gnad gnyis yod
[\[53a.6\]]de/_de phug na skyes bu de 'phral la 'chi zhing myur du dus byed par 'gyur ro/_/mur 'gram gnyis steng skra mtshams na/_/gdeg pa zhes bya gzhag bya yang /_/smin mtshams bar gnas gsum char la'ang /_/zug rngu dag ni ma phyung zhing /_/smin nas rang nyid byung na 'tsho/_/phyung na
[\[53a.7\]]'phral du 'chi bar 'gyur/_/zhes bya ba la/_mur 'gram gnyis kyi steng ma ltag skra mtshams kyi steng na gdeg pa zhes bya ba'i gnad yod la/_yang gzhag par bya ba'i gnad ni smin mtshams kyi bar na yod de/_gdeg pa gnyis po dang ldan pa ste/_gnad gsum char la
[\[53b\]]
[\[53b.1\]]mtshon gyi zug rngus zug na/_de ma phyung bar dus gzhan zhig na smin nas rang nyid byung bar gyur na 'tsho bar 'gyur gyi zug de phyung na skyes bu de 'phral du 'chi bar 'gyur ro/_/lce mig sna dang rna ba yi/_/bu ga bzhi ni 'dus ba dag_/rkan dang sgo ru kha bzhi ste/_/bu ga'i gnad ni de rnams
[\[53b.2\]]kyi/_/gnad ni sum mdo ris zhes bya/_/de bcad srog ni 'phral du 'dor/_/zhes bya ba la/_lce dang mig dang sna dang rna ba'i bu ga ste/_rtsa sgo bzhi po 'du zhing 'phrad par gyur ba dag_/rkan gyi phyogs su kha bzhi par gnas pa dang /_de bzhin du bu ga dang 'brel ba'i gnad ni sum mdo
[\[53b.3\]]ris zhes bya ste/_gnad de rnams bcad na skyes bu'i srog 'phral du 'dor bar 'gyur ro/_/thod pa yi ni mtshams lnga po/_/thad ka gyen 'gro mtshams kyi mtha'/_/de snad pas ni mgo 'khor dang /_/smyo zhing dran pa nyams te 'chi/_/zhes bya ba la/_mgo bo'i thod pa'i mtshams lnga po ni/_
[\[53b.4\]]mtshams kyi mtha' zhes bya ba'i gnad yod de/_de thad ka dang gyen du 'gro bas gnas pa yin la/_mtshams kyi mtha'i gnad de rnams snad pas ni mgo 'khor ba dang /_smyo zhing dran pa nyams pa'i nad kyis skyes bu 'chi bar 'gyur ro/_/spyi bo'i steng na gtsug 'khyil ba'i/_/rtsa dang ldan sbubs
[\[53b.5\]]'dus pa na/_/spu 'khyil bdag po zhes bya ba'i/_/gnad kyis srog ni 'jig par byed/_/ces bya ba la/_mgo bo'i steng gi gtsug rtsa 'khyil pa'i mtshams 'dus pa spu 'khyil ba'i gnas kyi gnad ni ming bdag po zhes bya ste/_gnad de bcom pa na srog 'phral du 'jig cing 'dor bar 'gyur
[\[53b.6\]]ro/_/gang du mnan na shin tu 'gul/_/rab na de ni gnad ces bya/_/zhes bya ba la/_'di ni yang gnad rnams kyi spyi'i mtshan nyid bstan pa yin te/_lus kyi phyogs gang du mnan na shin tu 'gul zhing 'phar ba dang /_yang de bzhin du mnan par gyur na mi bzod par na ba de ni gnad yin par
[\[53b.7\]]shes par bya'o/_/sha rgyus rus pa rtsa chen dang /_/rtsa dang tshigs ni 'dus pa ru/_/gnad ces bya ste des na der/_/srog ni lhag par gnas pa yin/_/zhes bya ba la/_sha la sogs pa nas tshigs kyi bar rang rang gi rigs mthun pa la ltos pa 'dus shing phrad par gyur pa de ni gnad ces
[\[54a\]]
[\[54a.1\]]bya ste/_de ni na zhing mi bde bar byed pa yin no/_/rgyu des na gnad rnams su srog lhag par gnas pa yin pas der gnod pa byas pas srog la lhag par gnod pa yin no/_/mang du rnam par bstan mod kyi/_/gnad ni rnam pa drug tu bstan/_/zhes bya ba la/_gnad grangs
[\[54a.2\]]mang du bstan mod kyi sha la sogs pa la gnas pa'i rnam pa 'dis gnad kyi grangs ni rnam pa drug kho nar bstan pa yin no/_/srog gi gnas su thun mong pas/_/gnad ni gcig tu gnas pa'ang yin/_/zhes bya ba la/_yang na gnad ni drug tu yang rnam par mi dbye'i/_gzhan du na
[\[54a.3\]]srog gi gnas yin pa'i mtshan nyid du gcig pa'am/_thun mong yin pas gnad ni gcig kho nar bstan gyi/_drug tu rnam par mi gzhag go/_/shar gtogs bcu ste byin lag nywa/_/mthil 'phrog nu 'jing nu rtsa'o/_/zhes bya ba la/_gnad la sha'i rigs su gtogs pa'i gnad ni
[\[54a.4\]]bcu ste/_de gang zhe na/_byin snying dang lag ngar gyi sha'i gnad dbang po'i chu so zhes bya ba bzhi dang /_mthil 'phrog pa zhes bya ba bzhi dang /_nu 'jing dang nu rtse gnyis te bcu yin no/_/rus pa'i gnad brgyad mur 'gram dang /_/rked pa can dang gzhon nu dang /_/ro smad dang ni sog pa'o/_/
[\[54a.5\]]zhes bya ba la/_rus pa la gnad brgyad yod de/_mur 'gram gyi gnad gnyis dang /_rked pa can dang gzhon nu zhes bya ba gnyis dang /_ro smad ces bya ba gnyis dang /_sog pa zhes bya ba gnyis te brgyad yod do/_/rgyus ba'i gnad ni nyi shu gsum/_/gnyan gong zhes bya'i pir dang ni/_/
[\[54a.6\]]pir mgo mig zur rgya tshigs dang /_/phrag pa gzhag dang chu so yi/_/zhes bya ba la/_rgyus ba'i gnad ni nyi shu rtsa gsum ste/_gnyan gong gi gnad bzhi dang /_gru mo'i gong gnyis kyi pir zhes bya ba bzhi dang /_pir mgo zhes bya ba bzhi dang /_mig zur gyi gnad gnyis dang /_rgya tshigs
[\[54a.7\]]bzhi dang /_phrag pa gnyis dang /_gzhag ces bya ba gnyis dang /_chu so zhes bya ba ste nyi shu rtsa gsum mo/_/rtsa chen gnad ni rnam dgu ste/_/gzhang dang rengs bral rna rtsa dang /_/sum mdo ris zhes bshad pa yin/_/zhes bya ba la/_rtsa chen po'i gnad ni rnam pa dgu yod par bshad de/_gzhang
[\[54b\]]
[\[54b.1\]]zhes bya ba gcig dang /_rengs bral zhes bya ba'i gnad dang gnyis/_rna rtsa zhes bya ba'i gnad gnyis dang /_sum mdo ris zhes bshad pa bzhi ste dgu'o/_/rtsa lag nas gnad sum cu bdun/_/rtsa chen gnyis dang ma mo sngo/_/'gram pa mchan khung 'dzin sbrul mgo/_/ljon
[\[54b.2\]]shing snying dang lte ba dang /_/rtsib logs mtshams dang nu ma'i 'og_/mi gsal gzhag dang brla dbang dang /_/dmar po zhes bya bzhi bo'o/_/zhes bya ba la/_rtsa la gnas pa'i gnad kyi bye brag ni sum cu rtsa bdun yod de/_rtsa bo che gnyis dang /_ma mo brgyad dang /_sngon po gnyis dang /_'gram
[\[54b.3\]]pa'i rtsa gnyis dang /_mchan khung 'dzin pa'i gnad gnyis dang /_sbrul mgo gnyis dang /_ljon shing gnyis dang /_snying gi gnyis dang /_lte ba'i gcig dang /_rtsib logs mtshams kyi gnyis dang /_nu ma'i 'og gi gnyis dang /_mi gsal ba zhes bya ba gnyis dang /_gzhag pa
[\[54b.4\]]gnyis dang /_brla dbang gnyis dang /_dmar po zhes bya ba bzhi'o/_/tshigs la nyi shu 'khyil ba dang /_/mkhrig ma gnyis dang khung bu dang /_/mtshams mtha' gru mo long mo dang /_/ltag pa pus mo bdag po'o/_/zhes bya ba la/_tshigs la gnas pa'i gnad ni nyi shu ste 'khyil pa zhes bya
[\[54b.5\]]ba'i gnad gnyis dang /_mkhrig ma gnyis dang /_khung bu zhes bya ba gnyis dang /_mtshams kyi mtha' zhes bya ba lnga dang /_gru mo'i gnad gnyis dang /_long mo gnyis dang /_ltag pa'i gnyis dang /_pus mo'i gnyis dang /_bdag po zhes bya ba gcig ste nyi shu'o/_/gzhan dag gzhang sha'i
[\[54b.6\]]gnad ces zer/_/mchan khung 'dzin dang ljon shing dang /_/rgyus pa la brten rna rtsa dang /_/sum mdo ris dang rengs bral dang /_/mig 'gram rtsa ni gnad yin te/_/rtsa chen gnas par de ma bshad/_/ces bya ba la/_slob dpon gzhan dag ni gzhang gi gnad ni sha'i nang du gtogs pas rtsa
[\[54b.7\]]bo che'i gnad ma yin no zhes zer ro/_/de bzhin du mchan khung 'dzin pa dang /_ljon shing zhes bya ba'i gnad bzhi bo ni rgyus pa la brten pa'i gnad yin gyi/_rtsa la gnas pa'i gnad ma yin no/_/zhes zer ro/_/de bzhin du rna rtsa yang rtsa la gnas pa yin gyi rtsa bo che la gnas pa ma yin no/_/
[\[55a\]]
[\[55a.1\]]sum mdo ris kyi gnad bzhi dang /_rengs bral zhes bya ba'i gnad gnyis dang /_mig 'gram gyi gnad gnyis po dag ni rtsa'i gnad yin gyi rtsa bo che dang rgyus pa'i gnad ma yin no/_/zhes zer ro/_/de bas na de dag ni rtsa bo che la gnas par ma bshad do/_/sha yi
[\[55a.2\]]gnad bcad khrag rgyun 'dzag_/sha bkrus 'drar 'gyur sla ba dang /_/skya zhing dbang po nyams pa dang /_/myur du 'chi ba nyid du 'gyur/_/zhes bya ba la/_shar gtogs shing gnas pa'i khrag gi rgyun 'dzag pa sha bkrus pa lta bur gyur pa dang /_sla zhing rkyang rkyang por gyur pa dang /_mdog skya
[\[55a.3\]]ba dang /_dbang po'i tshogs nyams pa dang /_myur du 'chi ba kho nar 'gyur ro/_/rus gnas gnad bcad rkang bcas na/_/sla dang bar bar chad cing 'dzag_/ces bya ba la/_rus pa la gnas pa'i gnad bcad na rkang dang bcas pa'i khrag 'dzag pa dang /_shin tu na ba dang /_sla zhing dwangs
[\[55a.4\]]pa dang /_bar bar du rgyun chad cing 'dzag par 'gyur ro/_/rgyus pa'i gnad bcad na zhing 'khrug_/brkyang bskum mi shes gnod par 'gyur/_/'gro dang stan gnas nus pa chung /_/dbang po nyams pa'am 'chi bar 'gyur/_/zhes bya ba la/_rgyus par gnas pa'i gnad bcad na/_na
[\[55a.5\]]zhing kun tu shas cher 'khrugs pa dang /_brkyang ba dang bskum mi shes pa'i rlung nad kyi gnod pa 'byung bar 'gyur ro/_/de bzhin du 'gro ba la sogs pa la yang nus pa chung bar 'gyur te/_'gro ba ni 'gro zhing bskyod pa'o/_/gnas pa ni sdod pa'am stan la 'dug pa ste/_de dag mi nus par
[\[55a.6\]]gyur pa'am/_yang na dbang po nyams shing mi gsal ba'am/_srog dang bral bar 'gyur ro/_/rtsa chen gnad bcad lbu ba dang /_/sgra bcas 'byung zhing dran nyams 'gyur/_/zhes bya ba la/_rtsa bo che la gnas pa'i gnad bcad na khrag lbu ba dang sgra dang bcas pa 'byung zhing dran pa nyams
[\[55a.7\]]par 'gyur ro/_/rtsa yi gnad bcad khrag ska zhing /_/rgyun mi 'chad par mang du 'byung /_/de zad mgo 'khor dbugs mi bde/_/skom rmongs skyigs bus 'debs pas 'chi/_/zhes bya ba la/_rtsa la gnas pa'i gnad bcad na khrag ska bar 'byung ba dang /_rgyun mi 'chad par 'byung ba dang /_
[\[55b\]]
[\[55b.1\]]mang du 'byung bar 'gyur la/_des na khrag de zad pas mgo 'khor ba la sogs pas 'chi bar byed par 'gyur ro/_/lus ni gra ma lta bus khyab/_/'tshob kyang sgur po'am [(]'thing [,]'theng [)]por 'gyur/_/zhes bya ba la/_skyes bu de'i lus nas kyi gra ma lta bus khyab par snang ba dang /_rma de 'tshob
[\[55b.2\]]cing 'byor par gyur na yang lus sgur ba dang yan lag 'jas shing 'theng por 'gyur ro/_/tshigs gnad stobs dang spyod pa nyams/_/lus skem tshigs ni skrang bar 'gyur/_/zhes bya ba la/_tshigs la gnas pa'i gnad bcad na stobs zad pa dang /_lus kyi g.yo 'gul gyi spyod pa
[\[55b.3\]]nyams pa dang /_lus kun skem zhing sbeg pa dang /_tshigs kyi tshogs rnams skrang bar 'gyur ro/_/lte ba mur 'gram bdag po gzhang /_/snying dang chu so sum mdo ris/_/ma mo brgyad dang bcu dgu po/_/'phral du srog ni gcod par byed/_/de rnams 'phral du mi 'chi yang /_/zhag
[\[55b.4\]]bdun gyis ni nges par 'chi/_/zhes bya ba la/_lte ba dang mur 'gram la sogs pa'i gnad bcu dgu phug cing bcad na 'phral du de'i mod la 'chi zhing gsod par byed la/_gal te tshe'i lhag ma yod na yang zhag bdun gyis nges par 'chi'o/_/de las lhag par ni nges par mi 'tsho'o/_/
[\[55b.5\]]rengs bral mthil 'phrog rtsib logs mtshams/_/rked pa can gzhon mtshams kyi mtha'/_/mur rtsa dbang po chu so'i gnad/_/rgyab tshigs mi gsal rtsa chen dang /_/ro smad nu 'jing sum cu gsum/_/zla ba'am zla phyed son nas ni/_/dus gzhan du ni 'chi bar byed/_/ces bya ba la/_
[\[55b.6\]]rengs bral la sogs pa'i gnad sum cu rtsa gsum phug cing /_snad pa ni 'phral du 'chi bar mi byed na yang zla ba phyed dam zla ba gcig gis 'chi bar 'gyur ro/_/brdeg dang gzhag pa zhes bya gsum/_/der ni zug rngu byung gyur na/_/rlung gis sha dang tshil rkang dang /_/klad rgyas dag ni skems
[\[55b.7\]]par byed/_/mtshon phyung lud pa dbugs mi bde/_/'byung zhing srog ni 'joms par byed/_/ces bya ba la/_brdeg pa zhes bya ba'i gnad gnyis dang gzhag pa zhes bya ba ste/_gsum po de dag tu mtshon gyis zug rngu zug pa phyung na 'chi bar 'gyur gyi/_/zug rngu ma phyung bar ni myur du 'chi bar
[\[56a\]]
[\[56a.1\]]mi 'gyur ro/_/ci'i phyir zug rngu phyung bas 'chi zhes bya/_de zug rngu phyung yang rlung byung ste/_des lud pa dang dbugs mi bde ba bskyed nas srog 'joms par 'gyur la/_ci zhig byas nas 'joms she na/_sha la sogs pa bskams pas gsod par byed do/_/sbrul mgo
[\[56a.2\]]mig zur rna rtsa dang /_/sngon po 'gram gnas ltag pa'i gnad/_/phrag pa'am phrag sogs 'khyil pa dang /_/ljon shing brla dbang khung bu dang /_/mig dmar pus mo'i gnad dang bcas/_/mchan 'dzin pir 'dra gru mo'i gnad/_/de ltar gnad ni bzhi bcu bzhis/_/rkang lag 'jas
[\[56a.3\]]par byed 'gyur ram/_/gal te tshabs cher snad gyur na/_/des ni srog kyang 'joms par byed/_/ces bya ba la/_sbrul mgo la sogs pa'i gnad bzhi bcu rtsa bzhi snad pas ni/_rkang lag 'jas shing 'phye bo la sogs pa'i gnod pa skyed par 'gyur la/_gal te de dag bsod nams ma
[\[56a.4\]]yin pa la sogs pa'i dbang gis snad tshabs chen srog 'joms shing 'chi ba nyid du 'gyur ro/_/pir mgo 'dra dang long mo dang /_/mkhrig ma'i gnad brgyad nad tshabs skyed/_/ces bya ba la/_pir mgo 'dra ba la sogs pa'i gnad brgyad po phug pas ni shin tu nad tshabs chen po skyed
[\[56a.5\]]par 'gyur ba yin no/_/de las ljon shing mchan khung 'dzin/_/brla dang pir mgo lta bu ste/_/bcu gnyis sor gcig tshad yin no/_/zhes bya ba la/_gnad de rnams las ljon shing la sogs pa gnad bcu gnyis kyi tshad ni rang gi sor tshad kyi sor gcig gi tshad du gnas pa yin no/_/
[\[56a.6\]]mkhrig ma dang ni long mo dang /_/nu ma'i rtsa ba sor gnyis tshad/_/ces bya ba la/_gnad de rnams la mkhrig ma'i gnad gnyis dang /_long mo'i gnad gnyis dang /_nu ma'i gnad gnyis te/_gnad drug po de dag gi tshad ni sor gnyis su gnad pa yin no/_/pus mo gru mo sor gsum
[\[56a.7\]]tshad/_/ces bya ba la/_pus mo'i gnad gnyis dang /_gru mo'i gnad gnyis te/_bzhi po'i tshad ni sor gsum yin no/_/gzhang dang chu so lte ba snying /_/sngon po mtshams mtha' ma mo dang /_/pir 'dra sum mdo ris 'gram pa/_/gnad ni nyi shu rtsa dgu'i tshad/_/rang gi lag mthil
[\[56b\]]
[\[56b.1\]]tshad yin no/_/zhes bya ba la/_gzhang kha la sogs pa'i gnad kyi khyad par nyi shu rtsa dgu rang gi lag mthil tsam gyi tshad du gnas pa yin no/_/lhag ma gnad ni lnga bcu drug_/sor phyed kyi ni tshad du 'dod/_/ces bya ba la/_de ltar tshad bshad pa'i gnad kyi lhag ma tshad ma bshad
[\[56b.2\]]pa dag ni lhag ma yin la/_de dag ni grangs lnga bcu rtsa drug yod de/_de dag gi tshad ni rang gi sor phyed yod par 'dod do/_/gzhan dag gnad de til 'bru ste/_/'bras tsam gyi ni tshad du 'dod/_/ces bya ba la/_sman pa gzhan dag ni gnad de dag til 'bru tsam gyi tshad du gnas par
[\[56b.3\]]'dod la/_gzhan dag ni 'bras tsam gyi tshad du yod do/_/zhes 'dod do/_/rtsa bzhir bshad pa gang yin pa/_/lus kun brtas par byed pa rnams/_/de ni gnad la gnas pa yin/_/zhes bya ba la/_sngar gang rtsa bzhi por rlung dang mkhris pa dang bad kan 'dres pa dang /_nad med
[\[56b.4\]]pa ste rtsa bzhi po grangs bdun brgya yod par sngar bshad la/_gang yin pa des ni lus ma lus pa thams cad la brtas shing tshim par byed pa yin te/_de dag thams cad kyang gnad la gnas shing brtan pa yin no/_/des na de phug khrag drag 'byung /_/lus zungs rnams ni zad pa'i phyir/_/
[\[56b.5\]]rlung 'phel nad ni mi bzad 'debs/_/rlung gis mkhris pa rgyas par byed/_/mkhris pa rgyas par gyur bas na/_/skom dang mgo 'khor skam dang myos/_/zhes bya ba la/_gang gi phyir rtsa thams cad gnad la gnas pa yin pa'i rgyu des na/_rtsa de phug cing khrag drag tu phyung zhing shas cher
[\[56b.6\]]brten na des na lus zungs bdun po rnams zad par byed par 'gyur la/_lus zungs de zad pas rlung nad skye zhing 'phel ba'i gnas skabs su gyur nas mi bzad pa'i nad kyis 'debs shing na ba dang /_gzer ba la sogs pa'i tshor ba de skye zhing 'debs la/_yang rlung de mkhris pa'i tshogs kyi nad
[\[56b.7\]]rgyas shing 'phel bar byed par 'gyur ro/_/mkhris pa des rgyas shing bdo bar 'gyur ro/_/skom dad dang mgo 'khor ba dang /_kha skams pa dang /_myos pa'i nad skye bar 'gyur ro/_/lus rngul tshigs 'bye lus lhod dang /_/de ni gshin rje'i dbang du 'gro/_/zhes bya ba la/_des na gnad du
[\[57a\]]
[\[57a.1\]]phug cing snad pa'i skyes bu de lus rngul zhing tshigs 'bye ba dang /_lus lhod cing shig shig por gyur bas/_de gshin rje'i dbang du 'gro zhing 'chi bar 'gyur ro/_/gnad gcod na ni myur ba ru/_/lus kyi tshigs ni chod 'gyur te/_/tshigs kyi phyogs su bcad pas na/_/rtsa
[\[57a.2\]]ni 'khums par byed pa yin/_/zhes bya ba la/_gnad gcod cing snad par gyur ba na myur ba nyid du lus kyi rkang pa dang lag pa la sogs pa'i tshigs chod cing snad par 'gyur/_ci'i phyir zhe na/_tshigs kyi phyogs su bcad pa'i phyir/_rtsa thams cad kyang 'khums shing gcod par byed pa yin no
[\[57a.3\]]de la srog chags rnams kyi srog_/khrag gnas na ni gnas pa yin/_/zhes bya ba la/_de la srog chags rnams kyi srog ni shas cher khrag la gnas pa'i phyir/_de'i nang na gnas zhing skyon med na ni/_srog de yang gnas par 'gyur ba yin no/_/de bas gnad min legs phog ni/_/nges
[\[57a.4\]]par 'chi bar mi 'gyur ro/_/zhes bya ba la/_gang gi phyir gnad de phug cing chod pas ni srog chags 'chi bar byed pa yin gyi/_gzhan du snad cing rma byung ba tsam gyis ni 'chi bar mi 'gyur ro/_/de bas na gnad ma yin par log par phog cing snad par gyur na/_mda' brgya phog kyang 'chi bar mi
[\[57a.5\]]'gyur ba'i gnad ni yod pa kho na yin no/_/'ga' zhig sman pa'i yon tan dang /_/phyogs gcig tu ni phog pa yis/_/'tsho bar gyur yang de yi ni/_/dbang po ma tshang nyid du 'gyur/_/zhes bya ba la/_gang gi phyir srog chags 'ga' zhig gnad du phog pa yod na/_yang sman pa mkhas
[\[57a.6\]]pas bcos ba'i yon tan nam/_gnad kyi phyogs gcig gi mthar phog pas gnad du phog kyang 'tsho bar 'gyur mod kyi/_'on kyang de'i dbang po ma tshang zhing zha bo'am 'theng po nyid du 'gyur ba yin no/_/de bas 'bad de gnad du ni/_/thal sman me btsa' la sogs spang /_/zhes bya ba
[\[57a.7\]]la/_gang gi phyir gnad la phog cing snad pa ni gnod pa dang bcas shing srog la gnod pa byed pa yin pa de bas na thal sman rnon po dang /_me btsa' gdab pa la sogs pa yang gnad du mi bya bar spang bar bya'o/_/sogs pa smos pas ni bse shing gi 'bras bu dang /_ka pid tha'i khu ba la
[\[57b\]]
[\[57b.1\]]sogs pa dag 'bad de gnad du ma phog par spang zhing dor bar bya'o/_/gnad du phog na chung ngus kyang /_/phal cher shin tu gnod pa yin/_/zhes bya ba la/_gang gi phyir gnad du phog na tshabs chung ngus kyang phal cher zhes pa mang du shin tu gnod cing sdug bsngal bar byed pa yin no/_/
[\[57b.2\]]de bzhin gnad la brten pa'i nad/_/rab tu 'bad pas gso bar bya/_/zhes bya ba la/_gnad du phog cing snad pa la 'ba' zhig gis gnod pa skyed par ma zad kyi/_gnad rnams kyang gnad rnams la brten cing gnas par gyur na/_mtshon gyis phog ba dang 'dra bar gnod pa skyed pa
[\[57b.3\]]yin pas/_de ni shin tu 'bad cing brtson pas gso dgos pa'am/_'bad pas gsos kyang 'tsho ba dka' ba yin par ston to/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas rnam par sbyar ba
[\[57b.4\]]las/_lus kyi gnad kyi le'u bzhi pa'i rnam par 'grel pa'o//_//de la lus kyi 'gyur ba'i bye brag shes par bya ba'i le'u bshad par bya'o/_/zhes bya ba la/_gnad kyi bye brag shes par byas pa'i 'og tu 'di brtsams pa'i dgos pa ni 'di yin te/_'chi bar byed pa'i rgyu
[\[57b.5\]]yin pa'i phyir gnad ces bya ba la/_'chi ba de yang rang bzhin snga ma las 'gyur ba'i mtshan nyid 'chi ltas kyi rnam par 'gro ba rnams sngar gnas pas na/_'dir smos pa yin no/_/lus kyi 'gyur ba ni rang bzhin snga ma las gzhan du 'gyur ba ste/_de'i bye brag gam khyad par shes shing rtogs
[\[57b.6\]]par bya na/_gang na yod pa de bshad par bya'o/_/zhes pa'o/_/'gyur ba de ji lta bu yin zhe na/_de'i phyir smras pa ni/_ji ltar 'bras bu me tog dang /_/me yi du ba char gyi sprin/_/phyis 'byung mtshan ma yin pa ltar/_/de bzhin 'chi ltas las nges 'chi/_/zhes bya ba la/_tshul ji ltar 'bras
[\[57b.7\]]bu 'byung bar 'gyur ba'i sngon du me tog 'byung ba dang /_me 'byung ba'i sngon du du ba 'byung ba dang /_char 'bab pa'i dus su sprin 'dus pa dag ni rgyu sngar byung ba 'bras bu phyis 'byung ba'i mtshan ma yin pa ltar/_tshul de bzhin du rang bzhin las gzhan du 'gyur ba las 'chi bar shes par
[\[58a\]]
[\[58a.1\]]'gyur ba'i ltas sam mtshan ma yin pas/_de las phyis nges par 'chi bar 'gyur bar ston pa yin no/_/'chi ltas med na mi 'chi la/_/'chi ltas snang na 'tsho mi 'gyur/_/zhes bya ba la/_gang la sngar 'chi bar 'gyur ba'i mtshan ma'i ltas med na/_ltas
[\[58a.2\]]kyis mtshon pa'i 'chi bar yang med pas mi 'chi la/_de bzhin du 'chi ltas snang ba las kyang 'tsho bar 'gyur ba ma yin no/_/'chi ltas 'chi ltas min zhes pa/_/mi mkhas 'chi ltas med min shes/_/zhes bya ba la/_yang dag par na gang 'chi ltas nyid du ston par 'os pas de
[\[58a.3\]]la yang 'chi ltas ma yin par shes la/_'chi ltas med pa dag la yang 'chi ltas med pa mi shes te/_ci'i phyir zhe na/_mi mkhas shing 'chi ltas dang 'chi ltas ma yin pa shes pa la ma byang bas/_'chi ltas yod med mi shes pa yin no/_/la la rten dang brten pa po'i/_/khyad par gyis
[\[58a.4\]]de gnyis su 'dod/_/nad kyi tshul ni mang po las/_/'chi ltas tshul du 'byung bar 'gyur/_/nad zhi na ni zhi 'gyur la/_/brtan par gnas na 'chi bar 'gyur/_/zhes bya ba la/_yang sman pa gzhan dag ni 'chi ltas de rten gyi lus dang /_brten pa'i nad la sogs pa khyad par gyis
[\[58a.5\]]te/_rnam pa gnyis su 'dod la/_de yang rlung la sogs pa'i nad kyi tshul rnam pa mang po las 'chi ltas kyi tshul du snang zhing 'byung bar 'gyur bde dag las rlung la sogs pa'i nad zhi bar 'gyur na/_de las byung ba mtshan ma yang zhi bar 'gyur la ma zhi bar brtan par gnas pa ni/_
[\[58a.6\]]de nges par 'chi ba nyid du 'gyur bas 'chi ltas zhes bya'o/_/zhes zer ro/_/gzugs dang dbang po skad dang mdog_/gzugs brnyan bya ba sogs pa dang /_/dngos po dag ni gzhan la yang /_/tha mal pa las rgyu med par/_/gzhan du gyur gang mdor gang ni/_/'chi ltas yin
[\[58a.7\]]par de shes bya/_/zhes bya ba la/_gzugs ni kha dog dang dbyibs kyi rnam pa'o/_/dbang po ni mig la sogs pa'o/_/skad ni nga ro'o/_/mdog ni 'byung ba chen po lnga'i rang bzhin rnam pa lnga'o/_/gzugs brnyan ni nyi ma dang chu dang me long la sogs par gang zhig snang ba'i gzugs dang mthun
[\[58b\]]
[\[58b.1\]]par byung ba'o/_/bya ba ni/_lus dang ngag dang yid kyi las su bya ba'i rnam pa mang po'o/_/sogs pa zhes bya ba ni lus su gtogs pa'i dngos po gzhan dag kyang bsdu'o/_/de ltar na gzugs la sogs pa'i dngos por gtogs pa de dag dang /_'dir smos pa'i rnam pa gzhan dag ste/_/
[\[58b.2\]]blo dang dran pa dang rang bzhin brtan pa la sogs pa'i sems kyi spyod pa dag tha mal pa ste/_rang bzhin du gnas pa las rgyu med pa ste 'gyur ba'i rgyu yang med bzhin du glo bur gzhan du 'gyur zhing snang ba mdor bsdu na/_de lta bu gang yin pa de ni 'chi ltas yin pa shes par bya'i/_/rgyu gang yang
[\[58b.3\]]rung ba las gzhan du gyur pa ni 'chi ltas su ni gzung ngo /_/skra dang ba spu ma bskus par/_/snum gyis bskus ltar gang snang dang /_/zhes bya ba la/_'gro ba gang zhig skra dang spu rnams ma bskus par bskus shing byugs pa ltar snang ba de yang /_dus kyis bskus shing 'chi bar 'gyur
[\[58b.4\]]ba yin no/_/gang zhig mig ni rab g.yo dang /_/mi 'gyur phyir byung khung bur zhugs/_/yo dang bgrad dang 'dzums pa dang /_/bcum zhing smin ma smad pa dang /_/'khrul dang mthong ba nyams pa dang /_/sre mo'i mig ltar blta ba dang /_/thi ba 'dra dang mgal me 'dra/_/mchi ma 'dzag
[\[58b.5\]]cing rdzi ma 'khrugs/_/zhes bya ba la/_de bzhin du mi gang zhig mig rab tu g.yo zhing 'gul ba dang /_yang na mi 'gyur zhing har har por 'dug pa dang /_yang na phyir 'byung zhing glo ba dang /_yang na mig 'bras khong du zhugs shing gting du song bar snang ba dang /_yo zhing ma snyoms par
[\[58b.6\]]snang ba dang /_lhag par bgrad cing gdangs pa dang /_de bzhin du shas cher 'dzums shing mi 'byed pa dang /_smin ma bcum zhing 'dus pa 'gyur ba'am/_khyad par du smad cing dma' bar gyur pa dang /_yang de bzhin du 'khrul par mthong zhing log par mthong ba dang /_mthong ba
[\[58b.7\]]nyams shing rtul ba dang /_de bzhin du sre mo'i mig ltar blta ba dang /_thi ba'i mdog ltar snang ba dang /_mgal me'i 'khor lo bskor ba lta bur snang ba dang /_rgyu med par mchi ma 'dzag cing 'byung ba dang /_de bzhin du rdzi ma 'khrugs shing g.yo bar 'gyur ba ste/_de dag kyang nad la
[\[59a\]]
[\[59a.1\]]sogs pa'i rgyu med par snang ba ni 'chi ltas yin no/_/sna ni shin tu gdangs pa dang /_/zhom dang 'brum phran gyis khyab dang /_/skrang dang gas dang rnyid pa dang /_/zhes bya ba la/_de bzhin du gang zhig gi sna rgyu med par glo bur du gdangs shing yangs par snang
[\[59a.2\]]ba'am/_yang na zhom zhing 'dus par 'gyur/_'brum phran rnams kyis kyang khyab cing gang ba dang /_skrang zhing rgyas par 'gyur ba dang /_gas shing pags pa zhig pa ltar snang ba dang /_rnyid cing skams pa yang 'chi ltas yin no/_/gang gi ma mchu 'phyang ba dang /_/ya mchu gyen du
[\[59a.3\]]brdzes pa dang /_/gnyi ga 'dzam bu smin 'drar snang /_/zhes bya ba la/_skyes bu gang zhig ma mchu thur du 'phyangs pa dang /_ya mchu gyen du brdzes shing ldog par 'gyur ba'am/_yang na mchu gnyis ka 'dzam bu smin pa ltar kha dog nag por snang ba yang 'chi ltas so/_/so nag
[\[59a.4\]]gseg mar bcas pa dang /_/dmar zhing so zho nag nog can/_/glo bur rgyu ni 'byung ba dang /_/zhes bya ba la/_gang zhig so gnag par gyur ba dang /_gseg mar bcas pa ste/_rdo'i gseg ma phra mo lta bu byung ba dang /_yang na dmar zhing zangs ltar snang ba glo bur du so zho chags pa'am/_
[\[59a.5\]]'dam gyis bskus pa ltar nag nog tu gyur pa'am/_glo bur rgyu med par 'khrul zhing 'byung ba yang 'chi ltas so/_/lce ni yo dang rtag tu 'byin/_/skrang dang skams dang lci dang gnag_/gos dang rtsub dang tshor ba med/_/ces bya ba la/_gang gi lce glo bur du yon por gyur pa dang /_rtag tu
[\[59a.6\]]phyir 'byin pa dang /_skrang zhing spo ba dang /_skams shing ring pa dang /_lci zhing mthug pa dang /_kha dog gnag pa dang /_ljan ljin gyis gos pa dang bcas pa dang /_rtsub cing tsher mas khyab pa ltar gnas pa dang /_tshor ba med cing be+em por gyur pa yang 'chi ltas so/_/mjing pas mgo ni
[\[59a.7\]]mi theg dang /_/rang gi ltag rgya ba khur ltar lci/_/'gram pas kha na gnas pa yi/_/kha zas bldad par mi nus pa/_/zhes bya ba la/_mjing pa ni ske ba ste/_des mgo bo mi theg cing brten par mi nus pa dang /_gang rang gi ltag pa rgyab khur ltar shin tu lci bar sems pa dang /_gang gi 'gram
[\[59b\]]
[\[59b.1\]]pas kha zas bldad cing mid par mi nus pa de yang 'chi ltas yin no/_/gang zhig rgyu med par yan lag_/shin tu lci ba'am shin tu yang /_/zhes bya ba la/_skyes bu gang zhig nad la sogs pa'i rgyu med par brla dang dpung pa la sogs pa'i yan lag shin tu lci ba'am/_yang na lan 'ga' zhig
[\[59b.2\]]tu yang bar sems pa yang 'chi ltas so/_/dug dang snad pa med pa yang /_/bu ga rnams las khrag 'byung dang /_/zhes bya ba la/_yang skyes bu gang dug 'thungs pa'am lus la snad pa med par gyur na/_mig la sogs pa'i bu ga rnams las khrag 'byung ba yang 'chi ltas yin no/_/
[\[59b.3\]]gang zhig pho mtshan nub pa dang /_/rlig pa rab tu 'phyang ba dang /_/zhes bya ba la/_gang gi pho mtshan nub cing gyen du brdzes pa dang /_rlig pa thur du 'phyang ba'ang 'chi ltas so/_/de las go bzlog gyur pa rnams/_/thams cad 'chi bdag dbang du 'gyur/_/zhes bya ba la/_skyes bu gang gi
[\[59b.4\]]pho mtshan dang rlig pa de las go bzlog pa ste/_pho mtshan 'phyang bar gyur la/_rlig pa nub par gyur pa yang 'chi ltas so/_/de ltar na/_skra dang ba spu ma bskus par/_/zhes bya ba nas/_de las go bzlog gyur pa rnams/_/zhes bya ba'i gzhung gis bstan pa'i mtshan ma de dag dang
[\[59b.5\]]ldan pa thams cad kyang 'chi bdag gi dbang du 'gyur zhing 'chi ba'i ltas yin no/_/zhes thams cad du sbyar bar bya'o/_/gang gi rtsa ris sngon med par/_/zla ba tshes pa lta bu ni/_/dpral ba'am chu so'i steng na gnas/_/de ni zla drug las mi 'tsho/_/zhes bya ba la/_skyes bu gang
[\[59b.6\]]zhig nad med par gnas pa las rtsa ris sngon med pa'i sar pa snga na mi gnas pa/_zla ba tshes pa lta bu'i yon po dpral ba'am chu so'i steng na gnas par gyur na skyes bu de zla ba drug las mi 'tsho zhing 'chi ba'i dus byed par 'gyur ro/_/lus can gang gi lus la chu/_/pad+ma'i 'dab ma
[\[59b.7\]]lta bur ni/_/rkyal tshe chu la mi chags pa/_/de ni zla ba drug na 'chi/_/zhes bya ba la/_lus can de mi gang rkyal zhing chu'i nang na zhugs pa khrus byed pa na/_de'i lus la chu pad+ma'i 'dab ma la chu gtor ba'i tshul du/_chu de 'dril zhing chags par ma gyur pa de yang zla ba drug nas 'chi ba yin no/_
[\[60a\]]
[\[60a.1\]]spyi bo du ba'am snum bcas snang /_/de ni zla ba gcig nas 'chi/_/zhes bya ba la/_skyes bu gang gi spyi bor du ba lta bu'am/_snum dang bcas pa lta bur rgyu med par snang na/_de ni zla ba gcig nas nges par 'chi bar 'gyur ro/_/spyi bo'am smin mtshams
[\[60a.2\]]gsar du ni/_/mtshams bye ba'am gtsug 'khyil snang /_/nad med zhag ni drug gis 'chi/_/nad pa zhag gsum nas 'chi 'gyur/_/zhes bya ba la/_spyi bo ste mgo bo'am/_smin mtshams kyi gnas su gsar du mtshams bye zhing gyes pa ltar snang ba'am/_gtsug 'khyil
[\[60a.3\]]ba lta bur snang ba ste/_mtshams bye ba ni ri mo drang po'o/_/gtsug 'khyil ba ni ri mo zlum por 'khor ba'o/_/de lta bu snang na nad med cing bde bar gnas pa ni zhag drug gis 'chi la/_nad pa zhig yin na ni zhag gsum nas 'chi bar 'gyur ro/_/lce gnag kha ni mnam pa dang /_/mig
[\[60a.4\]]g.yas phugs su bros pa'am/_/bya ni mgo la babs pa dag_/gang yin de ni yongs su spang /_/zhes bya ba la/_gang zhig gi lce'i mdog gnag pa dang /_kha'i dri mnam pa dang bcas pa dang /_mig g.yas phugs su bros shing khung bur zhugs pa dang /_yang na mgo la bya babs shing
[\[60a.5\]]'dug pa gang yin pa de ni gso bar mi bya zhing spang bar bya'o/_/gang zhig khrus byas byugs pa dang /_/lus kun gsher bar gnas bzhin du/_/snying ga bzhin du myur bar skams/_/de ni zla phyed las mi 'tsho/_/zhes bya ba la/_skyes bu gang zhig dang por khrus byas shing de'i 'og tu byug
[\[60a.6\]]pas byugs pa na lus thams cad gsher dang rlan dang bcas par gnas bzhin du snying ga'i phyogs cher myur du skams par gyur na/_mi de zla ba phyed las mi 'tsho'o/_/glo bur du ni lus kun mdog_/cig car tha mal pa las nyams/_/de bzhin du ni sogs pa dang /_/rtsub dang snum 'gyur 'chi
[\[60a.7\]]ba yin/_/zhes bya ba la/_glo bur du rgyu med par lus kyi mdog thams cad cig car dus gcig tu tha mal pa las nyams te/_gzhan du gyur pa ste/_tha mal pa'i mdog ni dkar ba dang gnag pa la sogs pas yongs su myur ba'i mdog sngo ba dang dmar ba la sogs par gyur pa dang /_de bzhin du
[\[60b\]]
[\[60b.1\]]lus thams cad dam/_de'i yan lag la nad la sogs pa dang rtsub pa dang /_snum par gyur cing grang ba dang dro ba la sogs pa cig car byung bar gyur na yang 'chi bar 'gyur ba yin no/_/gang gi sor mo drang ba na/_/sgra mi 'byung ba de mi 'tsho/_/zhes bya ba la/_skyes bu gang zhig gi sor mo'i phyogs
[\[60b.2\]]la drang ba'am mnan par gyur pa na/_sgra mi 'byung ba de yang 'chi ltas yin pas mi 'cho'o/_/de bzhin lud pa sbrid sogs la/_/gang zhig sngon med sgra 'byung ba'am/_/zhes bya ba la/_mi gang gi lud pa lu ba dang sbrid pa 'byung ba dang /_gcin gtong ba la sogs pa'i skabs su sngon med cing
[\[60b.3\]]tha mal pa'i rang bzhin las 'das pa'i sgra byung na de yang mi 'tsho'o/_/dbugs 'byin thung ba'am ring ba'am/_/dri mnam pa'am dri zhim 'gyur/_/zhes bya ba la/_mi gang zhig dbugs 'byin pa ni shin tu thung ba'am/_shin tu ring bar 'gyur ba dang /_glo bur du dri mnam pa dang /_dri zhim par
[\[60b.4\]]gyur na yang mi 'tsho'o/_/lus ni khrus byas ma byas rung /_/mi ma yin pa'i dri byung ba'am/_/gos rma dri mar byung na yang /_/de ni lo gcig nas 'chi 'gyur/_/zhes bya ba la/_skyes bu gang gis khrus byas kyang rung ma byas kyang rung /_mi ma yin pa'i dri ste/_mi'i spyod yul las 'das pa'i dri
[\[60b.5\]]mi zhim pa'am/_dri nga ba yid du 'ong ba'am mi 'ong ba 'byung bar 'gyur ba dang /_gang gi gos la rma'am dri ma la mi ma yin pa'i dri byung na de ni lo gcig nas 'chi bar 'gyur ba yin no/_/gang zhig shig dang sbrang ma sogs/_/dri zhim pas ni 'du ba'am/_dri nga ba yis spong gyur na/_/de ni
[\[60b.6\]]lo gcig las mi 'tsho/_/zhes bya ba la/_mi gang zhig la shig dang sbrang ma la sogs pa dri zhim po bro bas 'du shing 'phungs par gyur pa'am/_yang na dri nga ba'i dbang gis spang zhing lus 'dor bar 'gyur ba de yang lo gcig las mi 'tsho'o/_/gang zhig rtag tu lus tsha ba/_/grang ba
[\[60b.7\]]nyid du snang ba dang /_/bsil ba shin tu tsha bar snang /_/rgyu med par ni rngul dang rengs/_/zhes bya ba la/_yang skyes bu gang zhig rgyu med par rtag tu lus tsha ba 'ur 'ur por 'dug pa'am/_rtag tu grang zhing bsil bar snang ba dang /_lus bsil ba nyid la yang shin tu tsha ba dang /_de bzhin du
[\[61a\]]
[\[61a.1\]]rgyu med par shas cher rngul ba dang /_grang zhing rengs pa de yang lo gcig las mi 'tsho'o/_/gang zhig grang ba'i chu bur 'byung /_/lus grang ba las tsha ba skye/_/grang gdungs than la mi dga' ba/_/de ni gshin rje'i dbang gyur yin/_/zhes bya ba la/_
[\[61a.2\]]skyes bu gang lus grang bar gyur kyang /_chu bur 'byung ba'am/_lus grang ba las tsha ba skyes pa dang /_grang bas gdungs kyang tsha ba'i than pa la mi dga' na/_de ni gshin rje'i dbang du gyur cing 'chi ba yin no/_/gang gi snying ga dro gyur la/_/lto ba shin tu grang gyur cing /_/bshang
[\[61a.3\]]ba 'khru zhing skom dad che/_/de ni ro dang 'dra ba yin/_/zhes bya ba la/_skyes bu gang gi snying ga dro zhing tsha bar gyur kyang /_lto ba shin tu grang bar gyur pa dang /_bshang ba sla zhing 'khru ba dang /_skom dad che zhing skom pas gdungs pa de yang gson bzhin du ro dang 'dra ste 'chi ba yin par shes
[\[61a.4\]]par bya'o/_/bshang dang gci ba mchil snabs dang /_/khu chu chu nang nub gyur pa'am/_/mchil ma kha dog sna tshogs dang /_/gang yin pa de zla gcig 'chi/_/zhes bya ba la/_srog chags gang gi bshang ba la sogs pa chu'i nang du nub cing 'og tu 'gro ba'am/_gang gi mchil ma kha
[\[61a.5\]]dog mang zhing sna tshogs par snang na/_de yang zla ba gcig gis 'chi bar 'gyur ro/_/sa ni nam mkhar mthong ba dang /_/nam mkha' sar ni mthong gyur dang /_/zhes bya ba la/_skyes bu gang gis sra zhing stug pa'i sa ni nam mkha'i bar snang du gyur par mthong ba dang /_nam mkha'
[\[61a.6\]]yang sa'i rnam pa ltar gzugs can du mthong ba gang yang rung ba de ni 'chi bar 'gyur ro/_/zhes thog ma dang thams cad la sbyar bar bya'o/_/gzugs med gzugs can lta bu dang /_/gzugs can gzugs med lta bur mthong /_/zhes bya ba la/_dngos po gang gzugs med cing bltar med pa
[\[61a.7\]]de gzugs can snang ba ltar mthong ba dang /_gzugs can gyi rnam pa la la gzugs med pa ltar gnas par mthong zhing 'khrul pa de yang 'chi bar 'gyur ro/_/de bzhin 'od chen 'od med mthong /_/dkar po gnag dang yod pa med/_/ces bya ba la/_yang de bzhin du me la sogs pa'i
[\[61b\]]
[\[61b.1\]]'od can gang yin pa 'od med par mthong ba dang /_dkar po ni nag por mthong la/_nag po ni dkar por mthong ba dang /_yod pa ni med par mthong la/_med pa ni yod par mthong ba de yang 'chi bar 'gyur ro/_/mig nad med par zla ba ni/_/gzugs mngar ri med mthong dang /_/zhes bya ba la/_
[\[61b.2\]]mig la nad kyi skyon med bzhin du zla ba gzugs du mar mthong /_ra ri med pa ste ri bong gi mtshan ma med pa mthong na de yang 'chi bar 'gyur ro/_/gnyid ma log pa dri za srin/_/yi dwags gzhan yang de 'dra zhing /_/gzugs mi sdug par mthong gyur pa/_/gang yin de ni 'chi bar 'gyur/_/
[\[61b.3\]]zhes bya ba la/_skyes bu gnyid kyis ma log par dri za la sogs pa dang /_gzhan yang de 'dra ste mi'am ci dang /_sha za la sogs pa dang /_gzugs mi sdug pa 'dir ma smos su zin kyang /_skye gnas tha dad pa phye ba'i mi ma yin pa de mthong bar gyur pa gang yin pa de yang 'chi zhing dus
[\[61b.4\]]byed par 'gyur ro/_/sme bdun dang ni nyer gnas pa'i/_/skar ma sgrib byed ma mthong dang /_/dgu tshigs gung tshugs ma mthong ba/_/de ni lo gcig mi 'tsho'o/_/zhes bya ba la/_skyes bu gang skar ma sme bdun dang nye bar gnas pa'i skar ma sgrib byed ces bya ba chung ngu zhig ma mthong ba dang /_de
[\[61b.5\]]bzhin du dgu tshigs zhes bya ba nam mkha'i gang gA zhes grags pa dang /_skar ma gung tshugs ma mthong ba de ni lo gcig mi 'tsho ste lo 'khor bar mi 'gyur ro/_/'brug sgra chu bo'i sgra dang ni/_/gling bu pi waM rnga yi sgra/_/sgra gzhan med par thos pa'am/_/yod pa yang thos par ma gyur dang /_/
[\[61b.6\]]zhes bya ba la/_'brug sgra nas rnga'i sgra'i bar gyi sgra rnams dang /_sgra gzhan gang yin pa dag mi gzhan pa dag yod kyang ma thos pas de thos pa dang /_de bzhin du 'brug sgra la sogs pa sgra rnams dang /_sgra che ba gzhan dag grag par gyur ba gzhan yod du zin kyang mi thos pa ste/_de lta bu de ni
[\[61b.7\]]'chi bar 'gyur ro/_/zhes 'og nas smos pa'i tshig dang sbyar ro/_/rna ba'i bu ga bkag pa yis/_/'ur 'ur po yi sgra mi thos/_/zhes bya ba la/_gang zhig rna ba'i bu ga sor mos bkag pa na/_'ur 'ur po'i sgra me 'bar ba'i sgra dang 'dra ba de mi thos pa yang 'chi bar 'gyur ro/_/de bzhin dri dang
[\[62a\]]
[\[62a.1\]]ro dang reg_/gang zhig log par shes pa dang /_/zhes bya ba la/_yang de bzhin du dri la sogs pa phyin ci log tu shes pa ste/_dri zhim pa ni dri nga bar 'dzin la/_dri nga ba ni dri zhim par 'dzin pa'am/_de bzhin du ro mngar ba yin yang /_kha ba la sogs pa gang yang rung
[\[62a.2\]]bar 'dzin pa'am/_kha ba mngar ba la sogs pa gang yang rung bar tshor ba'am/_de bzhin du reg bya yang 'jam pa ni rtsub par shes la/_grang ba ni tsha bar shes pa dang /_de las go bzlog par shes pa'i 'khrul pa dang ldan pa de yang 'chi bar 'gyur ro/_/yang na yong ye mi tshor dang /_/zhes
[\[62a.3\]]bya ba la/_yang rnam pa thams cad nas thams cad du dri la sogs pa mi tshor zhing yong ye mi shes pa de yang 'chi bar 'gyur ro/_/me mar shi ba'i dri mi tshor/_/zhes bya ba la/_skyes bu gang zhig me mar shi bar gyur ba'i dri sna'i dbang pos mi tshor ba de yang 'chi ba'i ltas so/_/cho ga bzhin byas
[\[62a.4\]]nad skyes la/_/cho ga log pas bder gnas dang /_/zhes bya ba la/_mi gang la sman dpyad kyi gzhung las byung ba'i cho ga bzhin du gso bar byas kyang /_nad skyed cing thu bar 'gyur ba dang yang gang zhig sman dpyad kyi cho ga ltar ma byas par sbyor ba log par bsten du zin kyang bde bar gnas pa ltar byed
[\[62a.5\]]pa de 'chi bar 'gyur ro/_/gang gi lus ni rdul g.yogs 'dra/_/lus la snad par mi tshor dang /_/zhes bya ba la/_skyes bu gang zhig lus rdul gyis g.yogs shing phyag dar gyis khebs pa ltar rdul can gnas pa de yang mi 'tsho'o/_/yang gang gi lus la mtshon gyis snad cing bcad kyang tshor ba med pa
[\[62a.6\]]de yang 'chi bar 'gyur ba yin no/_/dka' thub drag dang cho ga ni/_/sngon 'gro'i rnal 'byor med pa ru/_/dbang po las 'das shes pa skyes/_/de rnams 'chi bar shes par bya/_/zhes bya ba la/_dka' thub drag po'i sbyor ba med par dbang po las 'das shing mi shes pa'i yul ma yin pa lha yul la
[\[62a.7\]]sogs pa na yod cing shes pa'i shes pa skye ba dang /_yang de bzhin du bstan bcos ji lta ba'i yang dag pa'i man ngag cho ga sngon du 'gro ba'i sems nang du bsdus pa'i rnal 'byor sems rtse gcig pa med par dbang po las 'das pa'i shes pa skye ba de yang 'chi bar 'gyur ba'i ltas yin no/_/skad 'gags
[\[62b\]]
[\[62b.1\]]dman zhing mi gsal dang /_/gang zhig skad ni 'dzer gyur dang /_/smra 'dod pa ni 'phral du ni/_/brjed 'gyur de ni mi 'tsho'o/_/zhes bya ba la/_skyes bu gang glo bur du rang bzhin gyis skad 'gags nas dman zhing zhum pa dang ldan pa dang /_mi gsal zhing brda sprod ma nus par gyur na de mi 'tsho 'o/_/yang de
[\[62b.2\]]bzhin du skad 'gyur zhing 'dzer ba dang /_gang smra bar 'dod pa ni rgyu med par 'phral du brjed par 'gyur zhing /_ci yang smra bar mi nus pa de yang mi 'tsho'/_/skad gsang shin tu nyam chung 'gyur/_/mdog dang stobs ni nyams pa dang /_/rgyu med par ni nad 'phel bar/_/snang ba dag kyang 'chi bar 'gyur/_/zhes bya
[\[62b.3\]]ba la/_yang gang zhig smra ba'i skad gsang dma' bar 'gyur ba dang /_de bzhin mdog dang stobs nyams shing bri ba dang /_zas dang spyod lam la sogs pa'i nad skye ba'i rgyu med par nad 'phel zhing rgyas par 'gyur bar snang ba dag kyang mi 'tsho ste 'chi bar 'gyur ro/_/skad gsang nyams par gyur ba dang /_/bdag
[\[62b.4\]]nyid 'chi bar smra ba ste/_/de 'dra'i sgra ni thos pa dag_/ring du yongs su spang bar bya/_/zhes bya ba la/_rang bzhin gyis skad gsang nyams te/_skad kyi gsang gzhan du gyur pa dang /_bdag nyid 'chi bar smra ba ste/_kho bo ni 'chi'o 'chi'o zhes rtag tu smra ba dang /_yang de lta bu'i sgra thos pa dang /_khyed 'chi'o khyed ni
[\[62b.5\]]'chi'o/_/zhes gzhan smra ba dag thos pa'i skyes bu de 'chi bar 'gyur bas ring du spang bar bya'i gso bar mi bya'o/_/lus kyi dbyibs dang tshad dang ni/_/mdog gam gzi mdangs gang dag gi/_/gzugs brnyan 'gyur ba'i rmi lam du/_/mthong na der ni 'chi bar 'gyur/_/zhes bya ba la/_lus kyi dbyibs ni ring
[\[62b.6\]]thung la sogs pa ste/_de dag rang gi mtshan nyid dang mi ldan par mthong ba dang /_tshad ni chu zheng la sogs pa'o/_/mdog ni sngo bsangs la sogs pa'o/_/gzi mdangs ni kha dog de nyid 'byes par byed cing ring nas gsal bar snang ba'o/_/de ltar skyes bu'i dbyibs la sogs pa'i rnam pa de dag gi gzugs
[\[62b.7\]]gzhan du 'gyur zhing mi mthun par snang ba rmi lam gyi gnas skabs su mthong na yang skyes bu de 'chi bar 'gyur ba yin na/_gnyid kyis ma log pa'i gnas skabs su mthong ba lta smos kyang ci dgos/_nyi ma me long chu sogs la/_/gang zhig dbyibs dang tshad dang ni/_/lus kyi rnam pa snang gyur pa/_/gzugs
[\[63a\]]
[\[63a.1\]]brnyan zhes ni de la bshad/_/ces bya ba la/_gang gi lus la nyi ma dang /_me long dang chu la sogs pa lus kyi dbyibs dang tshad kyi rnam pa gzugs brnyan gyi gzugs can du 'byung bar 'gyur ba la ni gzugs brnyan zhes bya'o/_/mdog dang gzi mdangs la brten gang /_/lus
[\[63a.2\]]gtogs gzugs brnyan lta bu yin/_/zhes bya ba la/_gang gi mdog dang gzi mdangs kyi rnam pa la brten cing gnas pa gang yin pa de ni lus su gtogs pa nyid kyi gzugs brnyan ltar logs shig na snang ba ni ma yin no/_/gang gi gzugs brnyan bcad pa dang /_/gyes dang lhag dang 'khrugs
[\[63a.3\]]pa dang /_/mgo med mgo gnyis yon po dang /_/mi sdug gzhan du gyur snang ba/_/mtshan nyid las byung ma yin na/_/de ni tshe zad yin zhes bya/_/zhes bya ba la/_skyes bu gang zhig gi gzugs brnyan bcad cing du ma bu gnyis su byas pa lta bur snang ba dang /_de bzhin du gyes shing bkas pa lta bu dang /_de bzhin du
[\[63a.4\]]lhag pa ste tshad las che ba dang /_'khrugs pa ste rnam par g.yo zhing kun tu 'khrugs pa'i rang bzhin can dang /_mgo med cing bcad pa lta bur snang ba dang /_mgo gnyis yod pa dang /_mgo bo yon por snang ba dang /_yang na mdog mi sdug pa'i rnam pa gzhan dang gzhan du snang ba'am/_'dir bshad pa las gzhan
[\[63a.5\]]pa ste/_rta dang glang po dang ba long dang bong bu la sogs pa dang 'dra ba'i gzugs su nyi ma dang me long dang chu la sogs par snang na/_skyes bu de ni tshe zad pa yin par shes par bya'o/_/de yang gzugs brnyan te/_de'i mtshan nyid dang rang bzhin nam/_bcos pa'i rgyu la sogs pa las byung ba ma yin par de ltar
[\[63a.6\]]snang ba 'chi ltas yin par shes par bya'o/_/gang gi mig gi rgyal mor ni/_/gzugs brnyan snang bar ma gyur dang /_/zhes bya ba la/_mi gang gi mig gi rgyal mo zhes 'jig rten na grags pa'i mig gi dbang po dang bar gzhan gyi gzugs snang bar ma gyur na/_de yang tshe zad pa yin par shes par bya'o/_/nam
[\[63a.7\]]mkha' la sogs lnga bo yi/_/gzugs brnyan rnam pa sna tshogs lnga/_/zhes bya ba la/_nam mkha' la sogs pa'i 'byung ba chen po lnga la/_gzugs brnyan dbyibs dang kha dog gi rnam pa sna tshogs pa yod do/_/nam mkha' dwangs shing sngo ba dang /_/snum bcas mdog dang bcas pa yin/_/zhes bya ba la/_de
[\[63b\]]
[\[63b.1\]]la nam mkha'i gzugs brnyan nam/_mdangs ni dwangs shing dri ma med pa dang kha dog sngo ba dang /_snum pa dang bcas shing rtsub bag med pa dang /_mdog dang bcas shing mdangs dang ldan pa nyid yin no/_/rlung las rdul can dmar dang gnag_/thal mdog rtsub cing mdog nyams yin/_/zhes bya ba la/_rlung
[\[63b.2\]]gi gzugs brnyan la phyag dar gyis gtor ba ltar rdul can du gyur pa dang /_kha dog dmar ba dang /_kha dog gnag pa dang /_thal ba'i mdog tu snang ba dang /_rtsub cing mdog mdangs nyams pa yin no/_/me yi dmar zhing dwangs par snang /_/mdangs ldan blta na sdug pa yin/_/zhes bya ba la/_me'i gzugs
[\[63b.3\]]brnyan mdangs ni dmar zhing dwangs par snang zhing /_gser btso ma lta bu mdangs dang ldan zhing dmar ba dang /_blta na sdug cing mdzes pa yin no/_/chu skyes bai DUr+ya 'drar snang /_/dag cing rab snum bde ba yin/_/zhes bya ba la/_chu las skyes bu'i gzugs brnyan ni bai DUr+ya ltar snang zhing sngo ba dang /_dag cing
[\[63b.4\]]dri ma med pa dang /_/snum pa'i mdangs dang ldan pa dang /_/bde zhing nad med par skyed pa yin no/_/sa yi brtan snum dag pa dang /_/mthug cing dkar dang sngo bsangs yin/_/zhes bya ba la/_sa'i gzugs brnyan brtan zhing mi 'gyur ba dang /_mdog mdangs snum pa dang /_dag cing dri ma med pa dang /_mthug
[\[63b.5\]]cing gsal ba dang /_kha dog dkar ba dang /_sngo ba la sogs su gnas pa yin no/_/rlung ni nad 'chi sdug bsngal skyed/_/ces bya ba la/_de dag gi nang nas rlung gi gzugs brnyan ni nad rnams skyed pa dang /_'chi ba dang sdug bsngal zhing nyon mongs pa chen po skyed pa yin no/_/gzhan dag bde ba skyed pa yin/_/
[\[63b.6\]]zhes bya ba la/_gzugs brnyan nam mdog mdangs de las gzhan pa'i phyi ma bzhi po ni bde ba skyed cing dge ba ston pa dang /_nad med pa skyed pa yin no/_/me yis thams cad mdog can te/_/de ni rnam pa bdun du bshad/_/dmar dang ser dkar nag po dang /_/ljang nag skyu dang gnag pa'o/_/zhes bya ba la/_mdog
[\[63b.7\]]can thams cad ni me'i rang bzhin las byung ba yin par bshad de/_de yang dmar dang ser ba la sogs pa'i kha dog gi dbye bas rnam pa bdun yin no/_/de rnams las ni gang gsal 'gyur/_/snum dang dri ma med de dge/_/dri ma can dang rtsub pa dang /_/zhum pa sdug bsngal skyed pa yin/_/zhes bya ba la/_mdog mdangs
[\[64a\]]
[\[64a.1\]]de rnams kyi nang nas gang zhig snang zhing gsal bar 'gyur ba dang /_mdangs snum pa dang /_dri ma med cing nag nog dang bral ba de ni dge zhing bde ba skyed pa yin/_dri ma can dang kha dog rtsub pa dang /_zhum zhing rgyas pa ma yin pa rnams ni mi dge ste/_sdug bsngal skyed par byed pa yin no/_/
[\[64a.2\]]mdangs kyi mdog ni zil gyis gnon/_/'od ni kha dog gsal byed yin/_/zhes bya ba la/_mdog dang mdangs kyi khyad par ni 'di yin te/_mdangs kyi kha dog gi rnam pa nag po dang /_dkar po la sogs pa zil gyis mnan nas der gnas pa yin la/_'od kyi rnam pa ni lus kyi kha dog gsal shing
[\[64a.3\]]che bar gyur pa yin no/_/mdangs kyis nye bar snang ba yin/_/'di ni ring nas snang ba yin/_/zhes bya ba la/_gzi mdangs kyi rnam pa gang nye bar snang ba yin la/_'byung ba lnga'i 'od ni thag ring po nas snang ba ste/_de'i khyad par ni de yin no/_/gang zhig mdangs dang kha dog gi/_/mtshan ma'i khyad par med
[\[64a.4\]]min te/_/mi rnams mtshan ma bzang ngan 'byung /_/dus su mdangs la brten pa yin/_/zhes bya ba la/_mi rnams la ni mdangs med pa dang /_kha dog gi khyad par 'ga' yang med pa ma yin te/_thams cad kyang mdangs kyang mdog dang bcas pa yin pas de dang bral ba ma yin no/_/des na mi rnams kyi mtshan
[\[64a.5\]]ma'am/_ltas bzang po dang ngan pa 'byung ba'i dus su mdangs la brten cing gnas nas de'i khyad par ston cing gsal bar byed do/_/gang zhig rkang pa 'drud pa dang /_/phrag pa g.yo bas 'gro ba dang /_/zhes bya ba la/_skyes bu gang zhig rkang pas sa la drud cing 'gro ba dang /_de bzhin phrag pa g.yo zhing 'gul bas
[\[64a.6\]]'gro ba de yang 'chi bdag gi dbang du 'gro ba yin no/_/gang zhig phan zas mang zos kyang /_/rtag tu stobs ni nyams 'gyur dang /_/zhes bya ba la/_gang zhig gis phan zhing rjes su mthun pa'i zas mang zhing lhag par zos su zin kyang rgyun mi 'chad par stobs nyams shing 'bri bar 'gyur ba yang 'chi ltas
[\[64a.7\]]yin no/_/gang zhig nyung zos bshang gci mang /_/mang zos bshang gci nyung ba dang /_/zhes bya ba la/_yang gang zhig zas nyung ba zos kyang bshang ba dang gci ba mang zhing 'byung ba dang /_de las go bzlog pa dag kyang 'chi ltas yin no/_/nyung zos bad kan gyis nyen cing /_/dbugs ring 'byin cing sa la
[\[64b\]]
[\[64b.1\]]'gre/_/zhes bya ba la/_gang zhig zas nyung ngu zos kyang /_bad kan gyis nyen cing gzir ba dang /_dbugs mi bde ba ring por 'byin cing sa la 'gre ldog na yang 'chi ltas yin no/_/gang zhig dbugs ring phyung nas ni/_/thung ngu rngubs te shugs 'byin dang /_/zhes bya ba la/_yang gang zhig dbugs
[\[64b.2\]]gyen du 'byin pa ring du phyung nas/_de'i 'og tu thung ngu rngubs te shugs 'byin cing sdug bsngal bar byed pa yang 'chi ltas so/_/thung ngu 'byin cing bsnun pa ltar/_/shin tu 'dar bar byed pa dang /_/zhes bya ba la/_gang zhig dbugs kyi rgyun thung ngu 'byin cing /_de'i 'og tu bsnun pa ltar shin tu 'gul zhing 'dar
[\[64b.3\]]bar byed pa yang 'chi ltas yin no/_/gang zhig lag ngar bskum nas ni/_/mgo ni dka' bas 'degs pa dang /_/zhes bya ba la/_yang gang zhig lag ngar bskum nas mgo bo shin tu dka' bas 'degs shing bskyod pa yang 'chi bar 'gyur ro/_/gang zhig dpral ba las rngul 'dzag_/tshigs mtshams lhod par gyur
[\[64b.4\]]pa dang /_/zhes bya ba la/_yang gang zhig dpral ba'i phyogs nas rgyu med par rngul 'dzag pa dang rus pa'i tshigs kyi bog re lhod par byed pa yang de bzhin no/_/nyams che ba'am nyam chung gyur pa gang /_/ldong ba'i tshe na mi dran 'gyur/_/zhes bya ba la/_gang zhig nyams stobs dang ldan nam/_/nyam chung bar gyur kyang
[\[64b.5\]]rung ste/_mal nas ldang ba'i skabs su mi dran zhing myong bar 'gyur ba yang de bzhin no/_/gang zhig gan rkyal nyal nas ni/_/rkang pa rnam par bskyod pa dang /_/zhes bya ba la/_gang zhig glo gnyis mi 'bebs par gan rkyal du nyal zhing rkang pa rnam par bskyod cing 'gul bar byed pa yang 'chi ltas so/_/rtsig pa
[\[64b.6\]]mal stan la sogs par/_/gang zhig rtag tu snyes pa dang /_/zhes bya ba la/_gang zhig nyam chung bas rtsig pa la sogs par rtag tu snyes pa yang de bzhin no/_/rgyu med par dgod myos tshul gyis/_/mchu las ldags par byed pa dang /_/zhes bya ba la/_dgod pa la sogs pa'i rgyu med par shas cher dgod pa dang /_
[\[64b.7\]]myos shing mi dran pa'i tshul gyis mchu ldags par byed pa yang 'chi ltas so/_/ya mchu ldags par byed pa dang /_/sgra bcas par yang gang byed pa/_/zhes bya ba la/_lces ya mchu ldags par byed pa dang /_kha nas sgra sna tshogs 'byin pa yang 'chi ltas so/_/lus mdog nag po ser po dang /_/dmar po'i gzugs
[\[65a\]]
[\[65a.1\]]brnyan snang ba dang /_/zhes bya ba la/_yang mi gang gi mdog nag po la sogs pa'i gzugs brnyan du snang ba yang gshin rje'i dbang du 'gro ba yin no/_/sman pa sman dang kha zas dang /_/bla ma mdza' bshes la sdang gang /_/'di dag thams cad gshin rje yi/_/dbang gyur yin par shes par
[\[65a.2\]]bya'o/_/zhes bya ba la/_yang skyes bu gang zhig sman la sogs pa la zhe sdang ba gang yin pa dang /_sngar bshad pa thams cad kyang gshin rje'i dbang du gyur cing 'chi ba yin par shes shing rtogs par bya'o/_/gang zhig drod chung sems g.yengs dang /_/rtag tu mdangs ngan yid mi bde/_/zhes bya ba la/_yang mi
[\[65a.3\]]gang khong pa'i me drod chung zhing zhan pa dang /_sems g.yengs shing rtag tu 'khrugs pa dang /_mdog mdangs ngan pa dang /_yid mi bde zhing mya ngan gyis non pa de yang mi 'tsho'o/_/gang zhig gtor ma bya rog la/_/byin yang za bar mi byed dang /_/zhes bya ba la/_yang mi gang zhig gi phyir de'i ming nas smos te gtor
[\[65a.4\]]ma byin zhing gtor ma bya rog la sogs pas mthong nas za bar mi byed pa de yang gshin rje'i khyim du 'gro bar 'gyur ro/_/gang zhig rgyu med yid gzhungs dang /_/mdzes shing lus rgyas dpal thob pa'am/_/de las nyams par gyur pa dag_/de ni gshin rje'i khyim du 'jug_/ces bya ba la/_yid gzhungs pa la
[\[65a.5\]]sogs pa'i rgyu bcud kyis len pa la sogs pa med par yid gzhungs shing blo rno ba dang /_mdog mdzes pa dang /_lus kyi sha rgyas pa dang /_dpal gyi 'byor pa glo bur du thob par gyur ba'am/_yang na yid gzhungs pa la sogs pa snga na yod pa las/_rgyu med par glo bur du nyams par 'gyur ba dag kyang yod de/_/
[\[65a.6\]]de dag ni gshin rje'i khyim du 'jug cing 'gro ba'i ltas yin no/_/tha mal ba'am nad pa yis/_/gang gi yon tan skyon rang bzhin/_/snga las gzhan du 'gyur bar snang /_/de ni zla drug las mi 'tsho/_/zhes bya ba la/_skyes bu tha mal par gnas shing /_nad med pa'am nad pa yang rung ste/_snying stobs la sogs pa'i
[\[65a.7\]]yon tan gyi rang bzhin dang /_rlung la sogs pa'i skyon gyi rang bzhin snga ma las gzhan du 'gyur te/_rang gi rang bzhin spangs nas dngos po gzhan du gyur na skyes bu de yang zla ba drug las mi 'tsho'o/_/dad dang tshul khrims dran dang sbyin/_/blo gros stobs ni rgyu med par/_/'di drug las ni ldog gyur ba/_/zla ba drug nas 'chi
[\[65b\]]
[\[65b.1\]]bar 'gyur/_/zhes bya ba la/_yang gang zhig dad pa la sogs pa'i chos drug las rgyu med par ldog par gyur pa yang 'chi bar 'gyur ro/_/de la dad pa ni lha la sogs pa la yid dang zhing mnyes par byed pa'o/_/tshul khrims ni sdom pa'i mtshan nyid do/_/dran pa ni 'das pa'i dngos po mi brjed pa'o/_/sbyin
[\[65b.2\]]pa ni gtong ba'i ngang tshul can no/_/blo ni shes rab bo/_/stobs ni lus kyi nus pa'o/_/'gro dang tsheg ni smyo ba 'dra/_/'dar rmongs zla ba gcig na 'chi/_/skra byi ba na tshor ba med/_/zhag drug nas ni 'chi bar 'gyur/_/zhes bya ba la/_gang gi 'gro ba'i tshul dang /_smra ba'i tshig smyon pa lta bur 'chol bar spyod
[\[65b.3\]]pa dang /_lus 'dar zhing sems rmongs par gyur pa dag ni zla ba gcig nas 'chi bar 'gyur ro/_/yang de bzhin du skra byi zhing bregs pa na tshor ba med par 'gyur ba'i mi yang zhag drug nas 'chi bar 'gyur ro/_/gang zhig lkog nad med pa ru/_/mid par kha zas mi chud dang /_/zhes bya ba la/_yang mi gang zhig
[\[65b.4\]]lkog ma'i nad gang yang med par zas ma tshud cing thogs pa de yang 'chi ltas yin no/_/bran g.yog log par byed gyur pa/_/de ni 'chi ba dang 'drar bshad/_/ces bya ba la/_yang mi gang zhig gi bran g.yog gam bsnyen bkur ba log par byed cing rgyu med par mi mthun par byed pa de 'chi ltas yin te/_'chi ba
[\[65b.5\]]dang 'dra bar shes par bya'o/_/gang zhig rtag tu gnyid log pa'am/_/gnyid med de yang mi 'tsho'o/_/zhes bya ba la/_yang skyes bu gang zhig nyin mtshan rtag par gnyid log pa'am/_gnyid med pa de yang mi 'tsho'o/_/mchi mas gdong ni khebs pa dang /_/rkang pa shin tu rngul ba dang /_/mig ni mi sdug
[\[65b.6\]]par snang ba/_/gshin rje'i gnas su 'gro bar 'gyur/_/zhes bya ba la/_gang zhig rgyu med par mchi mas gdong khebs par ngu ba dang /_de bzhin du rkang pa shas cher rngul ba dang /_de bzhin du mig mi sdug cing rnyog pa can du snang ba de yang gshin rje'i gnas su 'gro bar 'gyur ba'i mtshan ma yin no/_/
[\[65b.7\]]sngon chad dga' ba'i dngos la gang /_/dga' mi 'gyur ba de mi 'tsho/_/zhes bya ba la/_gang gzugs la sogs pa'i dngos po la sngon chad dga' zhing rtsed mo nyams su myong ba las dngos po de nyid la 'phral du mi dga' bar 'byung ba de yang mi 'tsho'o/_/gang zhig 'phral du 'gyur ba yi/_/mtshan nyid thams
[\[66a\]]
[\[66a.1\]]cad snang ba dang /_'phral du ldog par 'gyur ba dag_/de ni mod la 'chi bar 'gyur/_/zhes bya ba la/_yang mi gang zhig rgyu med par 'phral du glo bur 'gyur ba'i mtshan nyid rims la sogs pa mtshan nyid pa'am/_yang de lta bur 'gyur ba dag bcos shing zhi ba'i rgyu
[\[66a.2\]]med par ldog cing zhi bar 'gyur na skyes bu de ni ring po mi thogs par de'i mod la 'chi bar 'gyur ro/_/rims ni stobs dang ldan pa dang /_/gting du zhen cing yun ring dang /_/bla bcas mgo 'khor dbugs mi bde/_/rid cing skrangs dang me drod nyams/_/tshig mi gsal zhing thogs pa dang /_/mig
[\[66a.3\]]dmar snying ni gzer ba dang /_/snga dro lud pa skam po 'byung /_/phyi dro de las gzhan du 'gyur/_/bad kan lud par bcas pa dang /_/stobs dang sha ni zad nas 'chi/_/zhes bya ba la/_rims kyi nad ni stobs dang ldan pa la sogs pa'i mtshan nyid dang ldan nas skyes bu 'chi bar 'gyur ro/_/de
[\[66a.4\]]yang stobs dang ldan pa'i nad tshabs che ba'o/_/gting du zhen pa ni lus zungs thams cad kyi nang du phyin pas gting ring ba'i mtshan nyid can no/_/yun ring ba'i dus lon pa'o/_/bla ba ni 'brel ba med pa'i tshig mang du smra ba de dang bcas pa'o/_/de bzhin mgo 'khor ba dang /_dbugs mi bde ba dang
[\[66a.5\]]bcas pa dang /_rid cing lus zungs zad pa dang /_skrangs pa dang /_me drod nyams shing bri ba dang /_tshig mi gsal zhing brda sprod mi nus pa dang /_tshig thogs shing mi thon pa dang /_mig dmar ba dang /_snying ga na zhing gzer ba'i rims de lta bus ni nad pa 'chi bar 'gyur ro/_/de bzhin du rims
[\[66a.6\]]kyis thebs pa'i gang zhig snga dro lud pa skam po 'byung ba'am/_phyi dro de las gzhan pa'i bad kan gyi bdag nyid can gyi lud pa 'byung ba dang /_sha zad par 'gyur bas nad pa de 'chi bar byed pa yin no/_/khrag dang mkhris pa shin tu dmar/_/yang na gnag pa'am mtshon can nam/_/dmar dang ser dang
[\[66a.7\]]ljang mdog dang /_/khrag gi gzugs ni rab tu snang /_/ba spu'i bu ga nas 'dzag pa/_/lkog ma snying gar gos pa dang /_/gos la ma chags dri nga ba/_/shugs 'byung shin tu mang bar 'byung /_/rgan po skya rbab rims thabs skyug_/lud pa skrang dang tshad 'khru gsod/_/ces bya ba la/_khrag dang
[\[66b\]]
[\[66b.1\]]mkhris pa'i nad ni tshul 'di 'dra na skyes bu gsod par byed do/_/shin tu dmar ba ni shas cher dmar ba'o/_/yang na shin tu gnag pa dang /_/tshon can de dag kha dog sna tshogs par snang zhing 'ja' ltar snang ba dang /_zangs ltar dmar ba la sogs pa'i gzugs su khrag gi mdog ltar
[\[66b.2\]]snang na 'chi bar 'gyur ba'am/_/gsod par byed pa yin no/_/yang de bzhin du ba spu'i bu ga rnams las 'dzag cing 'byung ba dang lkog ma dang snying ga dang kha'i phyogs su cig car gos shing chags pa dang /_de bzhin du khrag mkhris pa gang gos la chags ba dang /_de bzhin du mi 'dod
[\[66b.3\]]pa dang /_de bzhin du shin tu dri mnam zhing mi zhim pa dang /_de bzhin du shugs kyis 'byung zhing 'chad nas kyang 'byung ba dang /_shin tu mang du 'byung na yang gsod par byed do/_/de bzhin du rgas shing na tshod yal ba dang /_skya rbab dang rims kyis btab cing skyug pa dang /_lud pa lu
[\[66b.4\]]zhing grang ba dang /_tshad pas 'khru ba'i bla brnan dang ldan yang gsod par 'gyur ro/_/lud pa dbugs mi bde rims skyugs/_/skom dang tshad 'khru 'or nad can/_/zhes bya ba la/_lud pa lu ba dang dbugs mi bde bas thebs pa'i skyes bu ni rims la sogs pa dang ldan na de 'chi bar 'gyur
[\[66b.5\]]ro/_/gcong chen sbos dang rtsib logs gzer/_/khrag sgyugs phrag pa tsha na 'chi/_/zhes bya ba la/_gcong chen pos thebs pa'i nad pa ni/_/sbos pa la sogs pa dang ldan na 'chi bar 'gyur ro/_/skyugs pa shugs dang ldan pa dang /_/bshang gci dri yod tshon can dang /_/lud pa bshang
[\[66b.6\]]nag khrag dang bcas/_/dbugs mi bde yun ring na 'chi/_/zhes bya ba la/_skyugs pa'i nad kyis btab pa'i skyes bu ni/_skyugs pa'i shugs drag po la sogs pa dang ldan zhing yun ring du gnas pa yin na 'chi bar byed do/_/skom dad nad gzhan gyis nyams dmad/_/lce 'byung
[\[66b.7\]]dran pa stor na 'chi/_/zhes bya ba la/_skom dad can gyi nad pa ni gzhan gyis nyams dmad pa rims la sogs pas shin tu rmya bar bya ba dang /_lce phyir 'byin cing sdud mi shes pa dang /_dran pa stor zhing brgyal ba dang bcas na 'chi bar 'gyur ro/_/chang nad shin tu grang bas nyen/_/sha zad
[\[67a\]]
[\[67a.1\]]til mar gdong bskus 'dra/_/zhes bya ba la/_chang nad kyis btab pa'i mi ni shin tu grang bas nyen cing lhags pas gdungs pa/_sha zad cing stobs 'bri ba dang /_til mar gyis gdong bskus pa 'dra na 'chi'o/_/gzhang 'brum rkang lag lta ba dang /_/bshang
[\[67a.2\]]sgo rlig pa'i kha skrangs dang /_/snying ga rtsib logs yan lag na/_/slon bro gzhang rnams rims kyis 'debs/_/zhes bya ba la/_gzhang 'brum gyis btab pa'i mi ni rkang pa dang lag pa la sogs pa skrangs pa dang /_snying ga na ba la sogs pa'i mtshan nyid dang ldan na 'chi'o/_/tshad
[\[67a.3\]]'khru mcher ba'i dum bu dang /_/sha bkrus pa'am snum nag dang /_/til mar 'o ma mar 'dra yang /_/zho dang rkang zhag chang snying dang /_/klad pa snag tsha 'dra ba dang /_/sha brdungs chu dang sbrang rtsi dang /_/rab dmar gnag dang snum bag dang /_/rnag 'dra ska sla gnag dang bcas/_/lus
[\[67a.4\]]zungs sna tshogs 'byung ba dang /_/bshang ba med pa'am che ba'am/_/'byar bag sbrang ma lta bu dang /_/ri mo can dang tshon can dang /_/gzhang gi gnyer ma phyir 'byung dang /_/sgra gcan rus tshigs gzer ba dang /_/bshang sgo bye zhing stobs zad dang /_/zas ni ma nyams 'byung ba dang /_/
[\[67a.5\]]skom bcas rims dang skyugs pa dang /_/lus tsha lto sbos rgyun 'khru 'chi/_/zhes bya ba la/_tshad par 'khru ba ni/_mcher pa'i dum bu lta bu nas/_rgyun du 'khru ba'i bar gyi mtshan nyid dang ldan na skyes bu de ni 'chi zhing gsod par byed do/_/'di dag gi tshig gi don ni go sla'o/_/rde'u
[\[67a.6\]]'gags rlig pa skrangs pa dang /_/gcin 'gags nad kyis nyam thag gsod/_/ces bya ba la/_gcin nad rde'u 'gags pa'i nad ni rlig pa skrangs pa la sogs pa'i mtshan nyid dang ldan na/_skyes bu gsod par byed do/_/gcin snyi skom dad tsha 'brum bcas/_/sha rul tshad par
[\[67a.7\]]'khru bas 'chi/_/zhes bya ba la/_gcin snyi ba la sogs pa'i nad ni skom dad la sogs pa dang bcas na nad pa 'chi bar 'gyur ro/_/thor bu'i nad ni snying ga rgyab/_/nu ma phrag pa spyi bor byung /_/tshigs dang rkang pa lag la gnas/_/zhes bya ba la/_thor bu'i nad ni gnad dang snying
[\[67b\]]
[\[67b.1\]]ga la sogs par byung na 'chi'o/_/gcin sri nad can stobs chung dang /_/sha rnams thams cad 'drul ba dang /_/skom dad tsha smyos rims btab 'chi/_/me dbal gnad ni 'gags pa dang /_/skyigs bu mgo 'khor dbugs mi bde/_/zhes bya ba la/_gcin sri ba'i nad ni stobs chung ba
[\[67b.2\]]la sogs pa dang ldan na 'chi'o/_/skran ni rgya che kun nas zlum/_/sra zhing rus sbal ltar mtho dang /_/rtsa mngon rims btab skyugs pa dang /_/skyigs bu lto sbos zug gzer bcas/_/lud pa cham pa snying 'phar dang /_/tshad 'khru skrang dang dbugs mi bde/_/zhes bya ba la/_skran ni rgya
[\[67b.3\]]cher gnas shing /_khyon che ba dang /_kun nas zlum zhing kha zheng che ba dang /_rdo ltar sra ba dang /_rus sbal ltar rgyab mtho ba dang /_rtsas khyab cing mngon pa dang /_rims kyis btab pa la sogs pa dang ldan na 'chi bar 'gyur ro/_/dmu rdzing bshang gci 'gags pa dang /_/dbugs mi bde
[\[67b.4\]]skrang skyigs bu dang /_/rims mgo 'khor brgyal slon cing 'khru/_/nyam chung mi ni gsod 'gyur zhing /_/mig skrang /_pa dang mchan khung dang /_/pags pa rul zhing srab pa dang /_/bkru sman gyis bkrus lto sbos shing /_/yang dang yang du 'phel ba 'chi/_/zhes bya ba la/_dmu rdzing can ni
[\[67b.5\]]bshang gci 'gags pa dang ldan zhing nyam chung ba yin na gsod par 'gyur ba yang de bzhin du gzhan mig skrang pa la sogs pa dang ldan na 'chi bar 'gyur ba yin no/_/skya rbab skrang dang bcas pa dang /_/mig dang sen mo ser por snang /_/snyoms tsha yig 'chus dang slon/_/brgyal dang lto sbos tshad
[\[67b.6\]]'khru 'chi/_/zhes bya ba la/_skya rbab kyi nad ni skrangs pa la sogs pa dang bcas pa yin na/_nad pa gsod cing 'chi ba yin no/_/skrangs nad bla brnan sna tshogs ldan/_/skyes pa rkang gnyis dang po skrangs/_/bud med mgo nas skrangs na 'chi/_/gnyi ga mtshan dang mchan khung
[\[67b.7\]]skrangs/_/zhes bya ba la/_skrangs nad ni rims nad dang dbugs mi bde ba la sogs pa'i bla brnan sna tshogs pa dang ldan pa dang /_rkang pa gnyis su dang por skrangs pa na skyes pa 'chi la/_bud med kyi mgo na zug ste skrangs na 'chi'o/_/skyes pa dang bud med gnyi ga yang pho mtshan nam mo
[\[68a\]]
[\[68a.1\]]mtshan nam mchan khung du skrangs na 'chi'o/_/ri mor bcas 'dzag skyugs pa dang /_/rims dang tshad 'khru dbugs mi bde/_/zhes bya ba la/_yang nad de nad gzhi sna tshogs pa dang ldan pa'i ri mo dang bcas pa dang /_nad gzhi ji lta ba bzhin du 'dzag pa
[\[68a.2\]]dang /_skyug pa la sogs pa bcas pa'i skrangs nad kyis kyang gsod par 'gyur ro/_/skrangs pa'i tha mar rims tshad 'khru/_/de gnyis zad mthar skrangs pa dang /_/lus can nyam chung gyur ba dag_/skrangs par gyur na 'chi bar 'gyur/_/zhes bya ba la/_skrangs pa'i nad
[\[68a.3\]]mtha' ma'am rjes la gang la rims sam tshad par 'khru ba 'byung bar 'gyur ba'am/_yang rims dang tshad par 'khru ba zad pa'i mthar skrangs par gyur pa ste/_de lta bu'i skrangs pa dang /_rims dang tshad par 'khru bar bcas pa ni 'chi bar 'gyur ro/_/de las kyang khyad par du
[\[68a.4\]]nyam chung bar 'gyur ba dag skrangs nas 'chi bar 'gyur ro/_/gang zhig skrangs pa rkang par gnas/_/byin pa'i nywar ni phyin pa dang /_/dpyi yi bar du gnod gyur pa/_/de ni sman pas spang bar bya/_/zhes bya ba la/_skyes bu gang gi skrangs pa rkang par gnas pa de byin pa'i nywa zhes bya
[\[68a.5\]]ba byin pa'i rgyab kyi tshar phyin nas de bskyod par byas pa dang /_dpyi'i bar du gnod cing nyam thag par byed pa de lta bu'i nad pa sman pas spang zhing dor bar bya'o/_/gang gi gdong lag rkang pa ni/_/lhag par skams par gyur pa 'am/_/lus ma gtogs 'di shas cher skrangs/_/de ni zla ba
[\[68a.6\]]gcig na 'chi/_/zhes bya ba la/_nad pa gang gi gdong dang lag pa dang /_rkang pa rnams lhag par bskams shing sha bri bar gyur ba'am/_lus ma gtogs par gdong la sogs pa 'dir shas cher skrangs par gyur na/_de ni zla ba gcig nas 'chi bar 'gyur ba yin no/_/me dbal lud
[\[68a.7\]]pa kha dog nyams/_/rims brgyal yan lag bcag snyam sems/_/mgo 'khor kha skams snying ga na/_/lus snyom tshad par 'khru ldan spang /_/zhes bya ba la/_me dbal gyi nad la ni bla brnan lud pa la sogs pa dang ldan na 'chi bar 'gyur bas de spang bar bya'o/_/mdze ni yan lag
[\[68b\]]
[\[68b.1\]]'drul ba dang /_/mig dmar skad ni 'gags pa dang /_/drod nyams srin bu rnams kyis gtses/_/skom dad tshad pas 'khru ldan 'chi/_/zhes bya ba la/_mdze'i nad ni yan lag 'drul zhing 'chad pa nas/_tshad pas 'khru ba'i bar dang ldan na 'chi bar 'gyur ro/_/rlung nad pags pas
[\[68b.2\]]tshor med byed/_/lus 'dar skrang dang nad kyis gzir/_/zhes bya ba la/_rlung nad ni pags pas tshor ba med cing bem por 'gyur ba dang /_tshigs kyi mtshams bye zhing lhod pa dang /_lus 'dar ba la sogs pa'i nad kyis gzir na spang bar bya'o/_/dreg nad rmongs shing brgyal ba dang /_/myos
[\[68b.3\]]dang gnyid che rims mgo rengs/_/yi ga 'chus dang dbugs mi bde/_/'khums shing chu bur rul ba 'dra/_/zhes bya ba la/_rlung dang khrag tu 'dres pa'i dreg nad ni/_rmongs pa la sogs pa dang ldan na 'chi bar 'gyur ro/_/mgo nad yig 'chus dbugs mi bde/_/rmongs bag 'khru
[\[68b.4\]]zhing skom mgo 'khor/_/skad 'gags lus zungs me drod zad/_/lus nyam chung nad kun gsod byed/_/ces bya ba la sogs pa'i nad thams cad ni mgo'i nad la sogs pas lus nyam chung bar gyur pa'i nad pa gsod cing 'joms par byed do/_/rlung gi nad dang brjed byed dang /_/mdze nad khrag
[\[68b.5\]]ni dmu rdzing gcong /_/skran can gcin nad ldan pa yis/_/sha zad nad tshabs chung yang spang /_/zhes bya ba la/_rlung gi nad la sogs pas sha zad cing lus shin tu nyam chung na 'phral du nad tshabs chung ba ltar snang yang de mi 'tsho bas spang bar bya'o/_/sha dang stobs ni shin tu zad/_/nad
[\[68b.6\]]'phel yi ga 'chus pa dag_/nad pa gang la snang 'gyur te/_/zla ba phyed dang gnyis na 'chi/_/zhes bya ba la/_nad pa gang zhig lus kyi sha dang stobs shin tu zad par gyur cing /_nad rab tu 'phel ba dang /_yig 'chus ba'i mtshan nyid nad pa gang zhig la snang bar gyur pa de ni zla ba phyed
[\[68b.7\]]dang gnyis nas nges par 'chi bar 'gyur ro/_/rlung nad gtun 'dra 'phel 'gyur zhing /_/mi bzad snying gar gnas pa dang /_/skom dad kyis ni yongs gdungs pa/_/'phral du srog ni 'phrog par byed/_/ces bya ba la/_rlung nad rdo 'am lcags kyi gtun 'dra ba 'phel zhing rgyas par gyur pa
[\[69a\]]
[\[69a.1\]]dang /_brnag mi bzod par na ba snying gar gnas shing brten pa dang /_skom dad kyis yongs su gdungs shing khyab par byed pa ni 'phral du de'i mod la srog 'phrog par byed pa yin no/_/rlung nad nya ni lhod byed cing /_/sna ni yon por 'chus byed pa/_/gang gi 'gram pa zad par snang /_/
[\[69a.2\]]'phral du srog ni 'phrog pa yin/_/zhes bya ba la/_yang rlung nad kyis byin pa'i nywa lhod par byed pa dang /_sna yon por byed cing 'chus par byed pa'am/_yang na 'gram pa zad cing bzhog pa ltar snang bar byed pa yang nad pa'i srog 'phral du 'phrog cing nyam chung bas 'chi bar byed pa yin no/_/
[\[69a.3\]]rlung nad lte ba gzhang khar song /_/yang na brla phrag gnyis na gnas/_/zhes bya ba la/_yang de bzhin du rlung gi nad lte ba dang gzhang gi bar du song zhing gnas pa'am/_yang na brla phrag gam chu sor gnas pa yang 'phral du srog 'phrog par byed pa yin no/_/stobs ldan rlung ni nyam chung ba/_/
[\[69a.4\]]gzhang dang snying gar gnas byed pa'am/_/zhes bya ba la/_stobs dang ldan pa'i rlung gi nad kyis mi nyam chung ba'i gzhang dang snying gar gnas par byed cing 'dzin par byed pa yang 'phral du gsod par byed pa yin no/_/dri ma chu so'i ltag lte ba/_/bkag ste nad ni skyed pa dang /_/zhes bya ba la/_rlung gis
[\[69a.5\]]bshang gci dri ma bkag pa dang /_chu so'i ltag dang lte ba bkag ste/_nad skyed par byed pa yang 'phral du srog 'phrog par byed pa yin no/_/chu sor gzer bar byed 'gyur la/_/skom dad 'khru bar byed pa dang /_/zhes bya ba la/_yang chu sor rlung drag tu gzer bar byed pa dang /_skom dad che zhing drag tu 'khru
[\[69a.6\]]bar byed pa de yang de dang 'dra'o/_/chu so bshang sgor gnas nas ni/_/rlung ni dbugs mi bde skyed dang /_/zhes bya ba la/_yang na rlung nad chu so bshang sgor gnas nas dbugs mi bde ba'i nad skyed par byed pa dag kyang 'phral du srog 'phrog par byed pa yin no/_/rtsib ma'i rtse mo 'degs byed cing /_/snying gar rlung ni
[\[69a.7\]]brten pa dang /_/mig bgrad 'gyur ba med byed dang /_/'phral du srog ni 'phrog par byed/_/ces bya ba la/_yang rlung nad rtsib ma'i rtse mo 'degs shing 'gyed par byed pa dang /_de bzhin snying gar brten cing gnas pa dang /_mig bgrad cing phan tshun 'gyur ba med par byed pa dag kyang de'i mod la 'phral du srog 'phrog
[\[69b\]]
[\[69b.1\]]par byed pa yin no/_/'phral du rims dang tsha bas btab/_/skom dad brgyal dang stobs zad dang /_/tshigs mtshams bral bar gyur pa rnams/_/nye bar 'chi bar 'gyur ba yin/_/zhes bya ba la/_'phral du glo bur du rims dang tsha ba la sogs pa skye bar 'gyur ba yang 'chi bar 'gyur ba'i ltas yin no/_/nad par gang gi gdong ba las/_/
[\[69b.2\]]rngul ni shas cher byung gyur cing /_/khar chags rims kyis gdungs pa rnams/_/de yang 'tsho bar dka' ba yin/_/zhes bya ba la/_nang par ba lang gzas la 'gyed ba'i dus su gang gi gdong las rngul shas cher mi zad par 'byung zhing 'dzag par 'gyur ba dang khar dri ma shas cher chags pa'i rims kyis gdungs pa de ni 'tsho bar
[\[69b.3\]]dka' ba yin no/_/gang gi lus la 'brum phran ni/_/byi ru'i mdog 'dra snang gyur pa/_/byung nas myur du mi snang 'gyur/_/de ni ring por mi thogs 'chi/_/zhes bya ba la/_yang mi gang gi lus la 'brum bu phra mo byi ru'i mdog ltar dmar bar snang bar gyur pa dang /_yang gang gi lus la 'brum phran byung nas de ma thag tu mi snang bar
[\[69b.4\]]gyur na de yang 'chi bar 'gyur ro/_/'brum pa sran chung bshus 'dra zhing /_/de bzhin byi ru'i mdog 'dra la/_/nang du kha blta tshad 'brum 'dra/_/'brum bus lus ni 'jig byed yin/_/zhes bya ba la/_'brum pa sran chung pags pa bshus pa ltar dmar ba dang /_byi ru'i mdog ltar dmar ba dang kha nang du bltas pa 'bur ba dang /_
[\[69b.5\]]tshad 'brum gyi rnam pa shin tu phra bar gnas pa des kyang lus 'jig par byed pa yin no/_/mig ser gdong ser rgyas pa dang /_/mur 'gram gnyis kyi sha zad la/_/skrag cing lus ni tsha ba dag_/gang yin de ni spang bar bya/_/zhes bya ba la/_mig gi phyogs ser zhing gdong yang ser la skrangs te rgyas pa ltar snang ba dang /_mur
[\[69b.6\]]'gram gyi phyogs kyi sha lhag par zad pa dang /_skrag cing 'jigs pa dang /_lus tsha ba shas che ba'i nad pa gang yin pa de yang spang bar bya'o/_/rgyu med phrugs pa dag las rma/_/'phel zhing mched par byed pa dang /_/zhes bya ba la/_rgyu med cing glo bur du pags pa phrugs pa tsam las rma byung bar gyur la/_de yang
[\[69b.7\]]'phel zhing mched par byed pa de yang spang bar bya'o/_/rlung skyes gang zhig na ba med/_/mkhris pa las gyur tsha ba med/_/bad kan las gyur rnag med dang /_/gang zhig nad skye zug gzer med/_/phye mas khyab dang rnying par snang /_/gang du glo bur dag tu ni/_/rgyal mtshan mdung la sogs gzugs snang /_/rma de thams
[\[70a\]]
[\[70a.1\]]cad spang bar bya/_/zhes bya ba la/_yang rma gang zhig rlung las gyur pa yin du zin kyang na zhing zug med pa de yang spang bar bya'o/_/de bzhin du mkhris pa las gyur pa yin yang de'i rang bzhin tshab med pa dang /_bad kan las gyur pa yin yang 'drul zhing rnag pa med pa dang /_nad kyi gnas
[\[70a.2\]]su byung yang zug cing lhang lhang por na ba med pa dang /_yang rma gang phye mas gtor ba med pa phye mas khyab pa ltar snang ba dang /_rnying zhing rengs pa ltar snang ba dang /_yang rma gang glo bur du rgyu med par rgyal mtshan dang mdung rtse gsum pa dang /_dgra sta la sogs pa'i gzugs su snang bar gyur pa ste/_de lta
[\[70a.3\]]bu'i rma thams cad gsor mi rung bas spang bar bya'o/_/mtshan bar rdol ni bshang gci rlung /_/'byung zhing srin bus gtses pa dang /_/pus mo phan tshun 'byer ba dang /_/rkang pa bteg nas ltung gyur dang /_/yang dang yang du kha bsgyur ba'i/_/nad pa de ni 'tsho mi 'gyur/_/zhes bya ba la/_mtshan bar rdol ba'i
[\[70a.4\]]nad kyis btab pa'i mi/_bshang ba dang gci ba dang 'phyen mang du 'byung ba dang /_srin bus shin tu gtses pa dang /_pus mos pus mo bcer zhing bskyod pa dang /_rkang pa bteg nas sa la ltung bar 'gyur ba dang /_de bzhin du kha yang dang yang du bsgyur ba'i nad pa de 'tsho bar mi 'gyur ro/_/so yis sen mo'i
[\[70a.5\]]rtse gcod cing /_/sen mos skra dang rtsa gcod dang /_/zhes bya ba la/_so yis sen mo'i rtse mo gcod cing za bar byed pa dang /_nad pa sen mos skra'am rtsa rnams gcod par byed pa yang mi 'tsho'o/_/sa la shing bus 'dri ba dang /_/bong bas bong ba brdeg pa dang /_/zhes bya ba la/_yang nad pa gang sa la shing
[\[70a.6\]]bus yi ge 'dri ba dang /_de bzhin du bong bas bong ba brdeg cing bsnun pa de yang mi 'tsho'o/_/spu ldang gcin ni ska ba dang /_/lud pa skams shing rims kyis 'debs/_/zhes bya ba la/_yang nad pa gang rgyu med par spu ldang ba dang /_gcin ska ba dang /_lud pa shas cher skams pa de yang mi 'tsho'o/_/skad cig
[\[70a.7\]]dgod cing sgyugs glu len/_/mal stan rkang pas brdeg pa dang /_/skad cig re res bu ga sol/_/nad pa gang yin de mi 'tsho/_/zhes bya ba la/_skad cig skad cig cing dgod pa dang /_skad cig re rer sgyugs glu len pa dang /_/skad cig ma re re zhing mal stan la rkang pas brdeg pa dang /_de bzhin du skad cig
[\[70b\]]
[\[70b.1\]]ma re re la sna dang rna ba dang kha la sogs pa'i bu ga sol ba'i nad pa gang yin pa de yang mi 'tsho'o/_/gdong la sme ba ngo khabs dang /_/mdzer skyes so sen thig le chags/_/lto bar sna tshogs rtsa snang ba/_/glo bur byung ba de mi 'tsho/_/zhes bya ba la/_yang nad pa gang zhig gdong la glo bur ram 'phral du sne ba la
[\[70b.2\]]sogs pa skyes sam de bzhin du so dang sen mor thig le lta bur dkar po chags pa glo bur du byung ba dang /_lto la dbyibs dang kha dog sna tshogs pa'i rtsa sngon chad med pa du ma snang bar 'gyur ba glo bur du byung ba'i nad pa de mi 'tsho ste 'chi ltas yin no/_/zhes bya ba'i don no/_/gyen du dbugs rtseg drod yal zhing /_/
[\[70b.3\]]brla phrag gnyis su gzer gyis nyen/_/dpal dang rnam par bral gyur pa/_/blo dang ldan pas yongs su spang /_/zhes bya ba la/_yang nad pa gang gyen du dbugs mi 'byung ba yang dang yang du rtseg pa'am/_drod yal zhing bral ba dang /_brla rtsa gnyis su gzer gyis nyen cing na ba dang /_dpal gyi 'byor ba dang bral
[\[70b.4\]]bar gyur pa'i nad pa de ni sman pa blo dang ldan pas spang bar bya'o/_/gang gi nad ni 'phel 'gyur dang /_/rang bzhin yongs su nyams pa ni/_/gang la 'phral du 'byung 'gyur ba'i/_/de ni mod la 'chi bar 'gyur/_/zhes bya ba la/_skyes bu gang gi nad shas cher 'phel bar 'gyur ba dang /_/rang bzhin rnal ma las yongs
[\[70b.5\]]su nyams shing bri ba 'phral du glo bur du byung na de yang 'chi ltas yin no/_/sman pas nad pa gang zhig la/_/sman gyi bya ba byas gyur pa/_/'bad kyang sos par ma gyur na/_/de yi srog ni rnyed par dka'/_/zhes bya ba la/_sman pas nad pa gang yang rung ba zhig la/_sman mar la sogs pa'i sman gyi bya ba byas shing sbyor ba
[\[70b.6\]]byas pa 'bad cing sgrim pa ste byas par gyur kyang sos par ma gyur na/_de'i srog gam 'tsho ba rnyed par dka' ste 'chi ba yin no/_/mkhas shing mang du grub pa dang /_/cho ga bzhin du byin gyur kyang /_/sman gyi bya ba ma grub gang /_/de la gso ba'i thabs med do/_/zhes bya ba la/_sman gyi sbyor ba la mkhas shing ro dang nus pa dang
[\[70b.7\]]'ju ba'i khyad par la sogs pa la byang zhing lan mang du sbyar bar grub ste/_/bya ba byas pa yang yin la/_de bzhin du sman dpyad kyi bstan bcos las byung ba'i cho ga bzhin du/_dus dang yul dang tshad la sogs pa legs par brtags te/_nad pa la byin zhing sbyor ba byas su zin kyang sman gyi bya ba nad bsal ba'i las
[\[71a\]]
[\[71a.1\]]ma grub pa gang yin pa de la ni nad gso ba'i thabs med pa yin par shes par bya'o/_/gang gi sman ni sbyor ba'i tshe/_/rgyu med par ni phyin ci log_/mdog dang ro sogs log gyur na/_/nad med yin yang de mi 'tsho/_/zhes bya ba la/_nad pa gang gis sman mar dang /_phye ma dang /_lde gu la sogs pa
[\[71a.2\]]sbyor ba dang /_'bras chan la sogs pa kha zas g.yo ba na/_rgyu med par phyin ci log tu gyur cing /_glo bur du kha dog dang ro la sogs par rang bzhin gzhan du gyur na/_des nad med cing bde bar gnas pa yang mi 'tsho'o/_/gang gi gnas su shing bcas me/_/rlung med par ni shi gyur dang /_/nad pa gang gi khyim du ni/_/
[\[71a.3\]]snod ni shin tu mang po dag_/chag gam lhung bar gyur pa na/_/de yi srog ni rnyed par dka'/_/zhes bya ba la/_yang nad pa gang gi gnas su me shing dang bcas par yang gnas nas 'bar la/_rlung yang med par gyur la glo bur du chu blugs pa ltar shi bar gyur pa dang /_yang nad pa gang gi khyim du snod spyad shin tu mang
[\[71a.4\]]po yang dang yang du lhung bar gyur pa'am/_gang gi khyim du snod lag pa nas yang dang yang du lhung bar gyur ba na/_de'i srog kyang rnyed par 'gyur ba ma yin no/_/mi gang nyam chung gyur pa yang /_/glo bur sos par snang gyur pa/_/de yi srog kyang ma nges pa/_/yin par rgyun shes bus bshad do/_/zhes bya ba la/_yang nad
[\[71a.5\]]pa gang shin tu nyam chung zhing stobs dang mi ldan pa glo bur du rgyu med par sos shing /_nad med pa ltar snang ba de'i srog kyang ma nges pa yin no/_/zhes rgyun shes kyi bus bshad pa yin no/_/nye du mdza' bo rnams kyis ni/_/dris kyang mnyan par mi bya la/_/sman pas smra bar mi bya zhing /_/de yi gso ba'ang khas mi
[\[71a.6\]]blang /_/zhes bya ba la/_nad pa'i nye du dang dga' bshes pa rnams kyis nad pa de 'tsho ba 'am 'chi zhes dris kyang /_'chi ltas kyis mtshon pa'i 'chi ba de ni mnyan par mi bya zhing /_yid gdung bar byed pa'i rgyu yin pas sman pa des 'di ni 'chi bar 'gyur zhes smra bar mi bya ba/_tshe zad pa'i nad de gso dpyad kyis gso zhing
[\[71a.7\]]bcos pa khas blang bar yang mi bya ste/_de lta bu'i nad pa sman pas bcos su zin kyang ngal ba don med 'gyur ro/_/gshin rje'i pho nya sha za sogs/_/gzhan gyis nye bar bsten pa gang /_/sman gyis stobs ni 'joms pas na/_/de phyir de ni yongs su spang /_/zhes bya ba la/_gang gi phyir tshe zad pa la ni/_gshin
[\[71b\]]
[\[71b.1\]]rje'i pho nya la sogs pas nye bar bsten cing gnas pa yin pas de'i phyir nad pa de yongs su spang bar bya'o/_/'o na des nyes pa ci zhig byed ce na/_sha za dang srin po la sogs pa de dag ni bcud kyis len pa la sogs pa'i sman gyis stobs nad med pa 'joms shing med par byed pas/_nad rnams ji lta ji lta ba
[\[71b.2\]]bzhin du zhi bar byed pa'i thabs gzhan du byed pas sbyor ba mi 'grub pa'i phyir spang bar bya'o/_/tshe yi rig byed 'bras bu kun/_/tshe shes pa la gnas pa yin/_/de bas 'chi ltas rnam pa kun/_/sman pas 'bad de shes par bya/_/zhes bya ba la/_tshe'i rig byed kyi 'bras bu ni nad med pas byed pa la sogs
[\[71b.3\]]pa'i tshul te/_de lta bu ma lus pa kun tshe shes pa'i sman pa rnams la gnas shing rgyud la yod pa yin pas de bas na 'chi ltas kyi rnam pa thams cad de nad med par gnas pa dang /_nad pa'i mtshan ma gang dag yin pa kun sman pas 'bad par ldan pas shes par bya'o/_/de yang tshe'i rig byed kyi 'bras bu ni 'di
[\[71b.4\]]dag yin te/_gang tshe gnas pa'i tshad shes pa dang /_de'i tshe srung zhing bskyangs pa yin pas de gnyis ka yang shes par bya dgos so/_/tshe dang bsod nams gnyi ga zad/_/de gnyis zad par ma gyur kyang /_/yang ba ni ma spangs pas/_/srog chags rnams ni 'chi bar 'gyur/_/zhes bya ba la/_'di ltar tshe zad cing 'chi bar 'gyur ba ni/_yang
[\[71b.5\]]dag pa'i don mthong ba'i drang srong chen po rnams kyis rgyu rnam pa bzhi bshad de/_tshe zad pa zhes bya ba rang gi las nye bar bsags pa'i tshe gnas pa'i tshe tshad zad cing mthar thug pa dang /_de bzhin du bsod nams zad pa ste/_sngon chad legs par spyad par byas pa'i 'bras bu zad par gyur pa dang /_gnyi ga zad pa de bshad ma
[\[71b.6\]]thag pa'i tshe dang bsod nams gnyis ka zad pa dang /_yang de bzhin gnyis ka ma zad cing gnas pa yin du zin kyang /_ya nga ba mtshon dang dug la sogs pa ma spangs shing chu dang g.yang sa la sogs par lhung ba ste/_bzhi po de dag gis srog chags rnams 'chi zhing srog dang bral bar bshad la/_de las go bzlog pa tshe dang
[\[71b.7\]]bsod nams la sogs pa mi zad pa yang ba spang bas ni 'tsho bar 'gyur ba yin no/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas rnam par sbyar ba las/_lus kyi gnas le'u lnga pa'i rnam par 'grel pa'o//_//_
[\[72a\]]
[\[72a.1\]]de nas lus kyi gnas kyi pho nya la sogs pa bshad par bya'o/_/zhes bya ba la/_'di brtsams pa'i 'brel pa ni 'di yin te/_nad pa la brten pa'i 'chi ltas kyi mtshan nyid bshad nas/_pho nya 'am bang chen la sogs pa'i rigs kyi tshul dris ba las
[\[72a.2\]]sman pa chas pa la sogs pa'i tshe nad pa la dge ba dang /_mi dge ba'i mtshan ma ston pa yin pas na de'i 'og tu 'di brtsam pa yin no/_/pho nya ni gzhan gyis bsgo ba byed pa'i mngag gzhug pa la sogs pa smos pas ni/_sman pa dang phrad pa'i tshul dag dang /_yid
[\[72a.3\]]kyis rtogs pa dang chas pa dang lam du zhugs pa dang /_khyim du 'jug pa'i skabs kyi mtshan ma bzang ngan mthong ba dang /_rmi lam mthong ba bsdu bar bya ste/_de lta bu shes par bya ba la phan 'dogs shing dgos pa'i don de bshad par bya'o/_/zhes bya ba'i don no/_/ya
[\[72a.4\]]mtshan can dang dge sbyong dang /_/rigs mthun pas ni grub par 'gyur/_/de las go bzlog pho nya ni/_/las ni 'grub min rtags su 'gyur/_/zhes bya ba la/_ya mtshan can ni brtul zhugs kyi bye brag la gnas pa'i phyi rol pa'o/_/dge sbyong ni rab tu byung zhing tshangs par
[\[72a.5\]]spyod pa'o/_/rigs mthun pa ni rigs 'dra ba ste/_de lta bu'i pho nya 'ongs par gyur na/_gso ba'i las 'grub par 'gyur ba yin no/_/de las go bzlog pa ste/_ya mtshan can la sogs pa'i pho nya de las go bzlog par rigs mi mthun pa yin na gso ba'i las mi
[\[72a.6\]]'grub cing don med pa'i mtshan ma yin no/_/dman dang 'jigs rengs dngangs pa dang /_/rtsub dang bkra mi shis smra dang /_/mtshon cha dbyug thogs mgo reg dang /_/ma ning sma ra ral pa can/_/bkra mi shis pa'i ming dang ldan/_/sdig las bud med dri ma can/_/mang po nad pa mi
[\[72a.7\]]sdug dang /_/phreng ba byug pa dmar pos brgyan/_/til mar 'dam bskus gos rnying dang /_/mdog ngan rlan can gos gcig gyon/_/bong bu rnga mo ma he zhon/_/shing dang bong ba nyed pa dang /_/ring nas 'bod pa'i pho nya 'ongs/_/sman pas yongs su spang bar bya/_/zhes bya ba la/_pho nya
[\[72b\]]
[\[72b.1\]]rigs mthun pa yin du zin kyang /_'di ltar dman pa dang /_'jigs pa la sogs pa'i khyad par gyis phye ba yin na sman pa 'gro bar mi bya ste/_de dag gso ba don med par 'gyur ba'i las yin no/_/de la dman pa ni zhum zhing sgyid lug pa dang bcas pa'o/_/'jigs
[\[72b.2\]]pa ni skrag pa'o/_/rengs pa ni drag pa'o/_/sdangs pa ni sbrul la sogs pas sdangs shing bred pa'o/_/rtsub cing zhes bya ba ni snying rje med par smra ba'o/_/bkra mi shis par smra ba ni yid du 'ong ba'i tshig mi shes par smra ba'o/_/mtshon cha thogs pa ni dgra cha thogs pa'o/_/dbyug
[\[72b.3\]]pa thogs pa ni dbyug pa 'chang ba'o/_/mgo reg ni skra bregs pa'o/_/ma ning ni bu tsha med pa'o/_/sma ra dang ral pa can ni sma ra 'phyang ba dang /_ral pa skra 'phyang ba dang ldan pa'o/_/bkra mi shis pa'i ming dang ldan pa ni sdig cing mi shis pa'i ming can no/_/sdig pa'i
[\[72b.4\]]las can ni nges par spyod pa'i las byed pa'o/_/bud med ni mo rigs so/_/dri ma can ni gos dri ma can gyon pa'o/_/mang po ni cig car du ma 'ongs pa'o/_/nad pa ni nad kyis nyam thag pa'o/_/mi sdug pa ni yan lag mi mdzes pa'o/_/phreng ba dang byug pa dmar pos
[\[72b.5\]]brgyan pa ni/_me tog dmar po'i phreng ba dang byug pa dmar pos lus brgyan pa'o/_/til mar 'dam bskus ni/_til mar gyi lde gu 'dam 'dra bas lus la byugs pa'o/_/gos rnying pa ni dengs pa'o/_/mdog ngan pa ni mdog ngan pa'o/_/rlan can ni chus bangs pa'o/_/
[\[72b.6\]]gos gcig gyon pa ni/_stod g.yogs sam smad g.yogs gcig gyon pa'o/_/bong bu dang rnga mo dang ma he zhon pa ni de la zhon te 'ongs pa'o/_/shing dang bong ba la sogs pa nyed cing 'jig pa dang /_de bzhin thag ring po nas 'bod cing ku co 'don pa'i pho nya 'ongs na yang sman pa
[\[72b.7\]]'gro bar mi bya'o/_/de spang zhing dor bar bya'o/_/bkra mi shis pa sems dang smra/_/gcer bu gcod dang 'jig pa dang /_/mtshun gtor me la sreg pa dang /_/'chi ba rnams la ster ba dang /_/sar nyal skra bshig skud pa dang /_/ngu dang ma bsdams gnas skabs su/_/sman
[\[73a\]]
[\[73a.1\]]pa gnas tshe pho nya 'ongs/_/mi ni 'chi bar ston pa yin/_/zhes bya ba la/_sman pa la pho nya 'ongs pa'i tshe/_bkra mi shis pa'i dngos po yid la sems sam/_kha nas smra ba'am/_gcer bur 'dug cing gos med par 'dug pa dang /_rtsa la sogs
[\[73a.2\]]pa gcod pa'i skabs su'am/_bong ba la sogs pa 'jig pa'i skabs su 'am/_mtshun gtor me la sreg cing gnas pa 'am/_yang 'chi ba rnams la mtshun gtor ster cing gtor la skabs su sa la nyal zhing gnas pa dang /_skra bshig cing bkrol ba dang /_mar gyis lus
[\[73a.3\]]bskud cing byugs pa'am/_ngu zhing mya ngan byed pa 'am/_ma bsdams shing mi gtsang bar gnas pa'i skabs su pho nya 'ongs par gyur na/_nad pa 'chi zhing srog 'dor ba ston pa'i ltas yin no/_/nad dang mtshan nyid mtshungs pa yi/_/yul lam dus su sman pa
[\[73a.4\]]gnas/_/bang chen 'bod du 'ongs mthong na/_/nad pa de ni gso mi bya/_/zhes bya ba la/_nad pa gang rims la sogs pa dag na ba dang /_yon tan nam mtshan nyid 'dra zhing mtshungs pa'i yul lam dus te/_de lta bu'i yul lam de'i dus su sman pa gnas shing
[\[73a.5\]]'dug pa na/_bang chen pho nya sman pa la 'bod cing sbron du 'ongs pa mthong na nad de sman pas bcos shing gso bar mi bya'o/_/nad pa dang yul dus mtshungs pa'i tshul 'di ltar bad kan las byung ba'i rims la sogs pa nad kyis btab pas pho nya sman pa chu mang zhing rlan gyi
[\[73a.6\]]yul na gnas pa 'am/_nang par gyi skabs su pho nya 'ongs na mi shis pa yin no/_/mkhris pa'i nad la me la sogs pa'i tsha ba'i yul dang /_nyi ma phyed kyi dus su pho nya 'ongs na mi shis pa yin no/_/rlung gi nad la ni rtsub pa dang /_grang ba dang /_rdo dang /_bye ma
[\[73a.7\]]dang /_gshag ma la sogs pa'i phyogs su dgongs ka pho nya 'ongs na mi shis pa yin no/_/lte ba kha dang sna reg dang /_/skra dang spu dang sen mo so/_/mtshan rgyab nu ma mgrin pa dang /_/lto dang srin lag dag dang ni/_/ras bal phub ma zha nye rtsa/_/rus pa gtun brdung phyags
[\[73b\]]
[\[73b.1\]]ma rdo/_/zhabs ma gos kyi mtha' ma dang /_/thal ba sol ba kha tshar sogs/_/thag pa gtun dang zhags pa srang /_/gzhan yang thog gi zhags pa thogs/_/pho nya de 'dra mngon du mthong /_/'chi ba dag tu ston pa yin/_/zhes bya ba la/_yang pho nya de'i mtshan nyid 'di dag
[\[73b.2\]]dang ldan pa yang mi shis shing 'chi ba'i mtshan ma yin par ston te/_de na de'i tshe pho nya gang dag 'ong ba lte ba la sogs par reg pa de ni mi shis pa yin pas de yang spang bar bya'o/_/de bzhin mtshan phyed nyi ma'i gung /_/thun mtshams dang ni dus tshigs dang /_/tshes drug tshes
[\[73b.3\]]bzhi tshes dgu dang /_/sgra gcan mjug rings 'char dus sogs/_/bra nye smin drug skag chu stod/_/gre dang khrums stod snubs dang ni/_/gang du pho nya nad pa yi/_/mtshan nyid la ni brten pa'i tshig_/mi dge smra dang mi shis mthong /_/der ni sman pa 'gro mi bya/_/zhes bya ba
[\[73b.4\]]la/_yang de bzhin du sman pa nad pa'i gam du 'gro ba na/_mtshan phyed la sogs pa'i dus dang /_tshes drug la sogs pa'i tshes grangs gsum dang /_sgra gcan dang mjug rings 'char pa'i dus dang /_sogs pa zhes smos pas nyi ma dang /_zla ba gzas zin par
[\[73b.5\]]mthong ba'i dus dang bra nye la sogs pa'i skar ma la bab pa'i nyin zhag la sman pa 'gro bar mi bya'o/_/yang gnas gang du pho nya 'ongs pa de nad pa'i mtshan nyid dam rang bzhin la brten pa'i tshig gzugs dang sgra la sogs pa mi shis pa'i rnam par smra ba dang /_mi shis
[\[73b.6\]]pa mthong bar gyur na/_sman pas nad pa gso ba'i phyir 'gro bar mi bya'o/_/dbang po ma tshang mi ro 'am/_/mi rus kyis ni brgyan pa 'am/_/chad dang tshig dang nyams chag dang /_/de yi tshig tu smra ba 'am/_/ro ni tsha dang drag pa'am/_/dri ni shas cher rul ba 'am/_/
[\[73b.7\]]reg bya rgya cher mi bzad dang /_/gang yang de 'dra gzhan dag ni/_/de kun mdun du smra ba 'am/_/yang na de skad smra ba'i tshe/_/pho nya 'ongs par mthong na ni/_/nad pa de ni gso mi bya/_/zhes bya ba la/_yang dbang po ma tshang ba la sogs pa'i tshig mi shis pa 'di dag gam/_
[\[74a\]]
[\[74a.1\]]gzhan yang 'di dang cha 'dra ba dag dang /_kyi hud kyi hud ces bya ba la sogs pa 'og nas bshad pa'i tshig dag gam/_mdor na nad pa la brten pa'i tshig mi shis pa ston par byed pa/_brdzun du smra zhing 'ongs par ram/_/yang na nad pa'i
[\[74a.2\]]tshig gleng slong ba'i skabs mi shes par zer ba'i tshe/_pho nya 'ongs shing de nyid kyi tshe bang chen lhags na/_bang chen bdag po nad pa gso bar mi bya'o/_/de la 'dir dbang po ma tshang ba ni mig la sogs pa dbang po gang yang rung ba nyams pa ste/_/zhar ba dang zha bo la
[\[74a.3\]]sogs pa'o/_/mi ro ni mi shi ba'o/_/mi rus kyis brgyan pa ni mi rus dang /_de'i khrag dang gos la sogs pas brgyan pa'o/_/chad pa ni thag pa la sogs chad pa'o/_/tshig pa ni gos la sogs pa'o/_/nyams shing chag pa ni snod spyad la sogs pa'o/_/de'i
[\[74a.4\]]tshig tu smra ba ni/_chad do chag go/_/nyams so zhes bya ba la sogs pa smra ba'o/_/ro tsha ba ni na le sham la sogs pa'o/_/rul ba ni mi ro la sogs pa'i dri'o/_/de bzhin du reg bya ni rgya che zhing yangs pa'o/_/mi bzad cing bzod par dka' ba dang /_gzhan yang de
[\[74a.5\]]dang cha 'dra ba'i tshig dag smra na de gso bar mi bya'o/_/kyi hud kyi hud tsho nges 'debs/_/'o dod dmod mo 'gyel sbrid sgra/_/gos dang gdugs dang lham 'jig dang /_/sdug bsngal ba dag mthong ba dang /_/shing chen rgyal mtshan gang ba'i snod/_/chu nang 'bying bar mthong
[\[74a.6\]]ba dang /_/gsod sogs yid du mi 'ong smra/_/thal ba phyag dar gyis gtor dang /_/byi la sram dang sbrul dang ni/_/spre 'us lam ni bcad pa dang /_/'bar ba'i phyogs su ri dwags bya/_/gdug pa sgra ni sgrogs pa dang /_/'bru gnag bu ram dar ba dang /_/lan tshwa chang
[\[74a.7\]]rnying pags pa dang /_/yungs kar zhag dang 'bru mar dang /_/rtswa dang 'dam bu bud shing dang /_/ma ning mi sru na sme sha can/_/rgya dag dang ni rnyi rnams dang /_/slon dang bshang ba gtong ba dang /_/rnag dang mtshan ma ngan pa mthong /_/snying po med dang 'khrig pa spyod/_/ras
[\[74b\]]
[\[74b.1\]]ba la sogs dang dgra bo mthong /_/mal stan dang ni khyogs la sogs/_/kha spub tu ni gnas par mthong /_/nad pa dag dang gzhan dag dang /_/snod sogs ngan mthong mi shis so/_/zhes bya ba la/_sman pa 'gro ba'i tshe/_kyi hud ces bya ba la sogs pa thos shing mthong na
[\[74b.2\]]'ang mi shis pa yin no/_/de yang kyi hud kyi hud ces zer cing ngu ba ni/_kyi hud kyi hud kyi nga ro 'don pa ste/_'o dod 'bod pa'i mi snyan pa zer ba 'am/_ce spyang la sogs pa'i sgra'o/_/dmod mo ni rmo mo 'debs pa ste/_de dag gi sgra thos pa dang /_yang 'gyel zhing
[\[74b.3\]]chag pa dang /_sbrid pa'i sgra thos pa dang /_gos la sogs pa ral cing 'jig pa dang /_de bzhin du sdug bsngal zhing phongs par gnas pa mthong ba dang /_de bzhin du shing chen po dang /_rgyal mtshan la sogs pa dang /_'bru la sogs pas gang ba'i snod chu'i
[\[74b.4\]]nang du nub cing 'bying bar mthong ba dang /_de bzhin du bsad pa la sogs pa'i cho ga yid du mi 'ong zhing bkra mi shis par smra ba ste/_gsad do bcom mo lhung ngo zhig go tshig go zhes bya ba la sogs pa'i tshig gsang mthon por smra ba dang /_de bzhin du sman pa lam du
[\[74b.5\]]'gro ba na/_thal ba dang phyag dar la sogs pas gtor cing gos pa dang /_yang sman pa lam du 'gro ba na/_byi la la sogs pas lam bcad pa dang /_yang de bzhin du 'bar ba'i phyogs te nyi ma phyogs gang na gnas pa'i phyogs de na ri dwags dang /_bya dang /_
[\[74b.6\]]stag dang /_khra la sogs pa gdug pa sgra sgrogs na/_de yang bkra mi shis pa yin no/_/yang sman pa lam du 'gro ba 'am/_nad pa'i khyim du 'jug pa na/_'bru nag po la sogs pa mthong ba yang bkra mi shis pa ston par byed pa yin pas/_ras la sogs pa ni/_ras
[\[74b.7\]]bal phub ma zha nye rtsa/_/zhes bya ba la sogs pa pho nya ba 'ongs pa'i skabs su bsdu ste/_de dag ni mthong na yang mi shis pa yin no/_/dgra bo mthong ba ni 'dir de'i skabs su yin pas sman pa'i dgra bo bzung ste de mthong ba yang mi shis so/_/yang de bzhin du mal stan kha sbubs pa la
[\[75a\]]
[\[75a.1\]]sogs pa mthong ba yang mi shis pa yin pas/_mtshan ma de dag mthong na yang gso ba'i las mi brtsam mo/_/skyes bu'i ming can bya g.yon nas/_/bud med ming can g.yas 'dug bzang /_/zhes bya ba la/_'di dag ni ltas bzang po ste/_
[\[75a.2\]]bya skyes pa'i ming can dang pa dang /_ti ti ra dang /_par pa ta ka la sogs pa ste/_de ni g.yon phyogs na gnas shing skad sgrogs pa bzang la/_bud med kyi ming can sha ri ba dang /_/ljon mo la sogs pa ni g.yas na 'dug cing sgra 'byin pa bzang ngo /_/bya dang ri
[\[75a.3\]]dwags g.yas skor bzang /_/khyi dang wa ni de lta min/_/zhes bya ba la/_bya dang ri dwags rnams ni g.yon nas g.yas su bskor te 'gro ba bzang ste/_bya ni tsa sha dang khu byug la sogs pa'o/_/ri dwags ni spra la sogs pa'o/_/khyi dang wa ni de ltar 'gro ba bsngags
[\[75a.4\]]pa ma yin te/_gzhan du g.yas nas g.yon du bskor te 'gro ba bzang ngo /_/ri dwags rnams ni zung min shis/_/zhes bya ba la/_ri dwags rnams ni zung du mi them pa gcig dang gsum dang lnga dang bdun la sogs pa 'gro ba bzang ngo /_/tso sha bya rgod khany+dza ri/_/ne'u
[\[75a.5\]]le dang rma bya rnams/_/mthong ba rtag tu shis pa yin/_/zhes bya ba la/_tso sha dang bya rgod la sogs pa mthong ba ni/_rtag tu shis shing bsngags pa yin no/_/'ug pa byi la sbrul mthong ba/_/rnam pa kun tu shis ma yin/_/zhes bya ba la/_'ug pa la sogs pa
[\[75a.6\]]mthong ba ni rnam pa kun tu ste/_thams cad nas thams cad du dge ba ma yin no/_/go da dang ni ri bong sbrul/_/dza ba ka ni ming thos dge_/_mthong dang sgra sgrogs ma yin no/_/zhes bya ba la/_yang 'gro ba'i tshe srog chags go da la sogs pa'i ming sgrogs pa thos pa ni/_
[\[75a.7\]]dge ba yin gyi/_mthong ba dang sgra sgrogs pa thos pa ni dge ba ma yin no/_/dred dang spre'u de las bzlog_/ces bya ba la/_dred dang spre'u dag ni gong ma de las bzlog pa ste/_mthong ba dang sgra sgrogs pa thos pa ni dge ba yin gyi/_mi sgrogs pa thos pa ni dge ba ma yin no/_/
[\[75b\]]
[\[75b.1\]]dpral ba'i phyogs su 'ja' tshon mthong /_/mi shis rgyab tu mthong na shis/_/zhes bya ba la/_'ja' tshon dpral ba'i phyogs kyi drang thad na mdun na gnas pa ni mi shis pa yin la/_mdun du phyogs pa ma gtogs pa rgyab tu gnas shing 'char ba ni dge zhing shis pa yin
[\[75b.2\]]no/_/me yis gang ba'i snod dag ni/_/chag dang khong stong gnas pa dang /_/zhes bya ba la/_lam du 'gro ba na mes gang ba'i snod lhung zhing chag par gyur pa'am/_khong stong du gnas na ni mi shis pa yin no/_/nad pa 'chi 'gyur khyim du ni/_/sman pa 'jug par
[\[75b.3\]]byed pa'i tshe/_/zho sogs bkra shis 'og nas bshad/_/gang ba'i snod phyir byung mthong dang /_/zhes bya ba la/_nad pa 'chi bar 'gyur zhing nye bar srog dang 'bral bar 'gyur ba'i khyim du sman pa 'jug par byed pa na/_dus de nyid kyi nad pa'i khyim nas zho dang 'bru la sogs
[\[75b.4\]]pas gang ba'i snod 'og nas 'byung ba'i bkra shis kyi rdzas gang yang rung ba phyir 'byung bar mthong na yang mi shis pa yin no/_/pho nya la sogs mi shis mthong /_/de lta'i nad pa spang bar bya/_/de las gzhan par snying rje'i rgyud/_/dag pas 'bad de gso bar bya'o/_/zhes
[\[75b.5\]]bya ba la/_pho nya la sogs pa ji skad smos pa lta bu bkra mi shis pa mthong na nad pa de sman pas spang bar bya zhing gso bar mi bya'o/_/de las gzhan pa pho nya la sogs pa bkra shis pa'i rnam pa mthong na/_sman pas snying brtse zhing phan par 'dod pas/_sems kyi rgyud dag cing
[\[75b.6\]]skyon med par bya ste/_ma yengs shing 'bad pas nad de gso bar bya'o/_/zho 'bru bu ram shing dang khre/_/sbrang rtsi zhun mar pri yang ku/_/nas thug dngul rdo bum pa dang /_/dril bu mar me chu skyes dang /_/dUr ba nya dang sha rlon dang /_/'bras yos 'bras bu kha zas dang /_/bum
[\[75b.7\]]pa rin po che yis gang /_/bu mo gzhon dang shing rta dang /_/mi ni go 'phang mtho ba dang /_/lha rnams dang ni rgyal po dang /_/gos dkar gyon dang me tog dkar/_/khyim dang rnga yab rta dkar mthong /_/dam pa bram ze gtsug tor dung /_/rta babs dang ni g.yung drung dang /_sa ni brkos
[\[76a\]]
[\[76a.1\]]par gyur pa dang /_/me ni rab tu 'bar ba dang /_/bza' btung yid du 'ong ba dang /_/mi yis shing rta legs gang dang /_/ba ni be'u dang bcas pa 'am/_/rgod ma bud med bu btsas dang /_/shang shang te'u sha bkra dang /_/dang pa khu byug rma bya dang /_/sa ra sa
[\[76a.2\]]ni sgra snyan sgrogs/_/de bzhin phyugs gcig btags pa dang /_/gdu bu me long yungs kar dang /_/gi wang rnams ni mthong ba dang /_/byug pa dri zhim gyis byugs dang /_/khu ba dkar zhing mngar ba dang /_/khyu mchog de bzhin ba lang rnams/_/rjes su mthun pa'i sgra
[\[76a.3\]]sgrogs dang /_/ri dwags bya dang mi rnams ni/_/yid 'ong sgra snyan smra ba yi/_/gdugs dang rgyal mtshan ba dan bsgreng /_/mngon par bstod par byed pa dang /_/rdza rnga dung dang rnga bo che/_/sgra dang bkra shis sgra sgrogs pa/_/bram ze rig byed 'don pa dang /_/bde ba'i rlung ni
[\[76a.4\]]rjes mthun rgyu/_/lam dang khyim du 'jug tshe yod/_/nad sos mtshan nyid yin zhes bya/_/zhes bya ba la/_zho la sogs pa'i bkra shis kyi rdzas mthong ba dang reg pa dang /_mis thogs pa dag lam du 'gro zhing rgyu ba dag khyim gyi nang du 'gro ba yod na/_nad pa de nad
[\[76a.5\]]sos pa'i mtshan nyid yin par shes par bya'o/_/'bru ni nas la bya'o/_/la la ni 'bras la bya'o/_/zhes zer ro/_/bu ram shing ni pon da la sogs pa spom phras phye ba'o/_/khre ni 'bru'i khyad par ro/_/chu skyes ni pad+ma la sogs pa'o/_/nya dang sha ni gnyi ga rlon pa'o/_/
[\[76a.6\]]kha zas ni zas gang yang rung ba'o/_/rin po che ni bai DUr+ya la sogs pa'o/_/mi go 'phang mtho ba ni shes rab dang /_thos pa dang /_gtong ba dang /_dpa' rtsal dang /_rgyal pos bkur ba la sogs pa'o/_/nyin re zhing 'phel zhing rgyas pa'i skyes bu mthong na yang shis
[\[76a.7\]]pa yin no/_/de bzhin du lha'i sku gzugs mthong ba dang /_rgyal po mthong ba dang /_gos dkar po gon pa dang /_su ma na la sogs pa'i me tog dkar po mthong ba yang shis pa yin no/_/dam pa ni chos dang ldan pa'i skyes bu'o/_/gtsug tor ni mgo la sogs pa'o/_/
[\[76b\]]
[\[76b.1\]]rta babs ni lha'i khang pa la sogs pa'i mdun du shing rgyan can bsgreng ba'o/_/g.yung drung ni bkra shis zhes bya ba'i mtshan ma'o/_/shing rta legs par gang ba ni bkra shis par gnas pa'o/_/phyugs gcig btags pa ni ra la sogs pa'i phyugs gcig brtod pa'o/_/
[\[76b.2\]]gdu bu ni rgyan gyi dam pa'o/_/khyu mchog dang ba lang rnams rjes su mthun pa'i sgra sgrogs pa ni/_khros shing 'khrugs pa'i sgra ma yin pa'i sgra 'don pa'o/_/yang de bzhin du ri dwags la sogs pa yid du 'ong ba'i skad sgrogs pa ni bkra shis par smra ba'o/_/gdugs la
[\[76b.3\]]sogs pa bsgreng ba ni gyen du gdegs pa'o/_/ba dan ni rnam par rgyal ba'i ba dan no/_/de bzhin du mngon par bstod pa ni gang rgyal po la sogs pa'i 'khor gyi tshogs bkra shis smra ba la sogs pa'o/_/rgyal bar gyur cig rgyal bar gyur cig ces bya ba la sogs
[\[76b.4\]]pa smra ba'i sgra dang /_rdza rnga la sogs pa'i sgra grag pa dang /_de bzhin du bram ze rig byed 'don pa'i sgra grag pa dang /_de bzhin du rlung rtsub cing rdul can ma yin pa bde ba dang ldan zhing rjes su mthun par rgyu zhing ldang ba ste/_de dag thams cad mthong ba dang /_reg
[\[76b.5\]]pa dang /_smra ba'i sgra sgrogs pa bkra mi shis pa'i rnam pa bsal zhing spangs nas/_nad sos pa la sogs pa'i yon tan gyi mchog ston pa yin no/_/tshig gi don gzhan dag ni go bar zad do/_/de ltar pho nya dge bshad nas/_de 'og rmi lam bshad bya ste/_/zhes bya
[\[76b.6\]]ba la/_de ltar zhes bya ba'i sgra ni rdzogs pa'i tshig go/_/pho nya ni ya mtshan can la sogs pa'i pho nya'o/_/zho la sogs pa ni ltas dge ba ste/_de dag bshad nas/_de'i 'og tu rmi lam gyi mtshan ma dge ba dang /_mi dge ba ston par byed pa bshad par bya'o/_/zhes
[\[76b.7\]]bya ba'i don no/_/rmi lam shi ba'i mi rnams dang /_/lhan cig chang 'thung khyis drangs gang /_/mi de rims kyi gzugs can gyi/_/'chi bdag gis ni myur khyer 'gyur/_/zhes bya ba la/_mi gang zhig legs par gnyid kyis log pa'i rmi lam du sngon chad shi ba'i mi rnams
[\[77a\]]
[\[77a.1\]]dang lhan cig tu chang 'thung zhing khyis drangs shing drud par rmis pa'i mi gang yin pa de ni/_ring po mi thogs par rims [(]gyi [,]kyi[)]gzugs can gyi 'chi bdag gis khyer zhing dbang du 'gyur ro/_/lus dang gos dang phreng ba dmar/_/bud med rgod pas drangs rmis
[\[77a.2\]]gang /_/de ni khrag mkhris dag gis 'chi/_/zhes bya ba la/_yang mi gang zhig lus kyi mdog dmar ba dang /_phreng ba dmar zhing bud med rgod pas dbang med par drangs par rmis na mi de ni khrag dang mkhris pa'i 'chi bdag gis khyer bar 'gyur ro/_/ma he rta phag
[\[77a.3\]]bong bu dang /_/rnga mo zhon te lho phyogs 'gro/_/de ni gcong chen nad kyis 'chi/_/zhes bya ba la/_yang mi gang zhig ma he la sogs pa gang yang rung ba la zhon te lho phyogs gshin rje'i gnas su 'gro na/_de ni gcong chen po'i nad kyis 'chi bar 'gyur ro/_/lcug ma
[\[77a.4\]]tsher can 'od ma'am/_/ta la snying gar skyes pa rmi/_/gang yin de ni skran gyis 'chi/_/zhes bya ba la/_yang mi gang lcug ma tsher ma can snying gar skyes pa rmi ba'am/_'od ma'am/_ta la'i shing snying gar skyes pa rmi na skran gyi gzugs can gyi 'chi bdag gis 'chi bar 'gyur ro/_/
[\[77a.5\]]gang zhig me ni mi 'bar la/_/sbyin sreg byed cing mar gyis bskus/_/gcer bur 'dug dang pad+ma ni/_/snying gar byung rmi mdze yis 'chi/_/zhes bya ba la/_yang mi gang zhig me mi 'bar ba ste/_me lce med pa la sbyin sreg byed par rmi ba dang /_mar gyis lus bskus shing
[\[77a.6\]]gcer bur 'dug la/_pad+ma snying ga nas byung zhing skye bar rmis na/_de mdze nad kyis 'chi ba'i dus byed par 'gyur ro/_/gang zhig sme sha can lhan cig_/snum mang 'thung bar rmi ba de/_/gcin nad kyis ni 'chi bar 'gyur/_/zhes bya ba la/_yang mi gang zhig rigs ngan sme sha
[\[77a.7\]]can gyi rigs dang lhan cig mar dang /_til mar la sogs pa'i snum mang po 'thung bar rmis na/_de gcin nad kyi gzugs can gyi 'chi bdag gis khyer zhing dbang du byas par 'gyur ro/_/srin po lhan cig gar byed cing /_/chu la bying rmi smyo byed 'dzin/_/zhes bya ba la/_
[\[77b\]]
[\[77b.1\]]yang mi gang zhig srin po rnams dang lhan cig gar gyi bya ba byed cing chu la nub pa rmis na/_smyo byed kyi gzugs can gyi 'chi bdag gis khyer bar 'gyur ro/_/ra ro gar byed shi ba yi/_/mis khyer rmi ba brjed byed 'dzin/_/zhes bya ba la/_yang gang zhig rmi lam gyi nang
[\[77b.2\]]du ra ro zhing gar byed la 'chi ba'i mis khyer zhing khrid par rmi ba de brjed byed kyi gdon gyis bzung nas 'chi bar 'gyur ro/_/bong bu rnga mo byi la spre'u/_/seng ge stag dang khwa dag dang /_/wa 'am mi ro la zhon rmis/_/de ni 'chi bdag khar song yin/_/zhes bya ba la/_yang mi gang
[\[77b.3\]]zhig rmi lam du bong bu la sogs pa la zhon pa rmis pa de ni 'chi bdag gi kha'i nang du son cing chud pa yin no/_/snum khur sha khu li zos rmis/_/sad nas de 'dra slon gyur pa/_/gang yin de ni 'tsho mi 'gyur/_/zhes bya ba la/_yang dag gi rmi lam du snum khur la sogs
[\[77b.4\]]pa zos pa rmis nas/_sad pa'i 'og tu snum khur la sogs pa de 'dra slon par gyur na de 'chi bar 'gyur ro/_/nyi zla gzas zin rmis mig na/_/nyi ma zla ba ltung ba yi/_/rmi lam mthong na long bar 'gyur/_/zhes bya ba la/_yang gang gi rmi lam du nyi ma dang zla ba gzas
[\[77b.5\]]bzung zhing dmar ba rmis na/_de mig nad kyis btab par 'gyur ro/_/yang nyi ma dang zla ba de nyid sa la lhung ba rmi lam du mthong bar 'gyur na/_de gtan du long bar 'gyur zhing mthong ba nyams par 'gyur ro/_/spyi bor 'od ma'i lcug sogs skyes/_/de bzhin bya rog tshang 'cha'
[\[77b.6\]]dang /_/mgo bo chad par rmis pa dang /_/khwa dang bya rog sogs kyis bskor/_/zhes bya ba la/_gang dag gi rmi lam du 'od ma la sogs pa'i shing gi lcug ma skyes pa nas/_bya rog dang 'ug pa la sogs pa'i srog chags kyis bskor ba'i bar de dag kyang mi 'tsho'o/_/de bzhin
[\[77b.7\]]yi dwags sha za mo/_/byad ma sme sha can gyis bskor/_/zhes bya ba la/_de bzhin du yi dwags nas sme sha can gyis bskor ba rmi ba yang mi 'tsho'o/_/'od ma'i tshal dang tsher ma dang /_/rtswa yi tshang tshing nang du chud/_/ces bya ba la/_'od ma'i tshal la sogs pa'i tshang tshing shin tu
[\[78a\]]
[\[78a.1\]]stug pa'i nang du chud cing nyam thag par rmis pa yang mi 'tsho'o/_/g.yang sar lhung dang dur khrod nyal/_/phyag dar thal ba'i nang du lhung /_/zhes bya ba la/_g.yang sa'i khrod du lhung ba dang /_dur khrod dang dur sa'i nang du nyal bar rmis pa dang /_
[\[78a.2\]]phyag dar ram thal ba'i phung po'i nang du lhung bar rmis pa de yang mi 'tsho'o/_/chu dang 'dam la sogs par nub/_/chu rgyun gyis ni myur du khyer/_/zhes bya ba la/_yang mi gang zhig chu la sogs pa'i nang du nub cing bying ba'am/_chu rgyun 'bab pa'i shugs kyis myur
[\[78a.3\]]du khyer bar rmi na de yang mi 'tsho'o/_/glu gar dang ni rol mo dang /_/gos dang phreng ba dmar po 'chang /_/zhes bya ba la/_nad pa'i rmi lam du glu len pa la sogs pa rmi zhing gos la sogs pa dmar po 'chang ba yang mi shis te 'chi bar 'gyur ba yin no/_/lus 'phel na
[\[78a.4\]]tshod rgas pa dang /_/bag ma len zhing kha spu 'dreg_/ces bya ba la/_yang rmi lam du lus kyi yan lag 'phel ba dang /_na tshod rgas pa dang /_bag ma len cing 'dus pa dang /_skra dang kha spu 'dreg pa rmi ba yang mi shis pa yin no/_/zas btsos snum za chang 'thungs
[\[78a.5\]]dang /_/skyugs dang 'khru ba rmi ba dang /_/zhes bya ba la/_yang de bzhin du kha zas btsos pa dang /_snum bag za ba dang /_chang mang po 'thungs pa dang /_skyugs pa dang /_'khru ba rmi ba yang mi shis pa yin no/_/lcags dang gser dag rnyed pa dang /_/btsong dang rtsod las
[\[78a.6\]]pham pa dang /_/zhes bya ba la/_rmi lam du lcags dang gser gnyis rnyed pa dang /_btsong ba dang /_rtsod cing 'thab pa las pham par 'gyur ba rmi na yang mi dge'o/_/mchil lham gnyis ni stor ba dang /_/rkang pags lhung ba rmi ba dang /_/zhes bya ba la/_lham mam
[\[78a.7\]]mchil lham gnyis stor ba rmis pa'am/_de bzhin du rkang pa gnyis kyi pags pa sa la ltung bar rmi ba yang mi dge ba yin no/_/shin tu dga' dang rab khros pa'i/_/shi ba'i gnyen gyis spyos pa dang /_/zhes bya ba la/_rmi lam du shin tu dga' zhing rangs pa dang /_rab tu
[\[78b\]]
[\[78b.1\]]khros shing 'khrugs pa'i sngon chad shi ba'i nye du pha ma la sogs pas yid spyos pa rmis pa yang mi dge'o/_/mar me gza' dang skar ma dang /_/so mig lha yi gzugs rnams ni/_/lhung ba 'am 'jig pa rmis pa 'am/_/ri bo ral bar gyur pa dang /_/zhes bya ba la/_rmi lam
[\[78b.2\]]gyi nang du mar me la sogs pa lhung zhing 'gyel ba 'am/_'jig cing brlag par rmis pa yang shin tu mi dge ba yin no/_/de bzhin du ri bo ral zhing 'jig pa rmis pa yang mi shis pa yin no/_/nags tshal 'bar ba'i nang dang ni/_/sdig can khyim du 'jug pa dang /_/
[\[78b.3\]]ro bsregs pa dang mun par zhugs/_/ma yi mngal du zhugs pa dang /_/zhes bya ba la/_nags tshal me tog 'bar ba'i nang du 'jug pa dang /_de bzhin du rkun po la sogs pa sdig can gyi khyim du 'jug pa dang /_de bzhin du ro bsregs pa'i gnas dang /_
[\[78b.4\]]mun par zhugs shing chud pa dang /_ma'i mngal du slar zhugs shing gnas par rmis pa yang rmi lam mi dge ba yin no/_/brag dang khang par sar lhung dang /_/de bzhin nya yis mid pa dang /_/zhes bya ba la/_brag gi rtse dang khang pa brtsegs ma dang /_gzhan yang de
[\[78b.5\]]lta bu'i gnas mthon po nas lhung ba rmis pa dang /_de bzhin du nyas mid cing zos pa rmis pa yang shis pa ma yin no/_/chos gos gyon pa'i mi srun dang /_/gcer bu dbyug pa thogs pa dang /_/mig dmar kha dog gnag pa ni/_/mthong ba gang yang shis ma yin/_/
[\[78b.6\]]zhes bya ba la/_chos gos tshon can gyon pa dang /_gzugs shin tu mi sdug pa dang /_mi srun par ston pa dang /_gcer bu gos med pa dang /_lag na dbyug pa thogs pa dang /_skyes bu mig dmar zhing kha dog shin tu gnag pa'i gzugs rmi lam du mthong ba ste/_
[\[78b.7\]]de dag ni nam yang bkra shis shing dge bar 'gyur ba ma yin no/_/bud med sdig can gdong gnag dang /_/skra dang sen mo nu ma ring /_/gos dang phreng ba dmar po thogs/_/rmis pa dus mtshan yin par 'dod/_/ces bya ba la/_rmi lam gyi nang du bud med sdig can mi srun pa'i
[\[79a\]]
[\[79a.1\]]bzhin ras can snag tsha ltar gnag pa/_skra dang sen mo dang nu ma ring zhing 'phyang ba/_gos la sogs pa dmar po gyon zhing thogs pa rmi lam du rmis pa ni dus mtshan te/_de ni gshin rje'i 'khor dus mtshan zhes bya ba yin par slob dpon dag 'dod
[\[79a.2\]]do/_/nad ni stobs dang ldan pa yis/_/yid 'jug bu ga bkag pa'i phyir/_/mi bzad rmi lam mthong 'gyur te/_/nad pa 'chi bar 'gyur ba yin/_/nad med the tshom bcas gyur zhing /_/'ga' zhig thar bar 'gyur ba yin/_/zhes bya ba la/_rlung dang mkhris pa dang bad
[\[79a.3\]]kan gyi nad kyi dri ma stobs dang ldan zhing shin tu shas che bar gyur pas/_yid ches par bya ba sems gang du 'jug cing rgyu ba'i bu ga'i rgyun srang nad kyis bkag cing /_gang gi phyir mi bzad cing gnod pa byed la/_bkra mi shis par 'gyur ba'i rmi lam mthong bar 'gyur la/_
[\[79a.4\]]de lta bu gang zhig mthong ba de nad kyis nyam thag pa'i nad pa ni 'chi bar 'gyur la/_gang zhig nad med cing tha mal par gnas pas rmi lam de lta bu mthong bar gyur na/_dus gzhan zhig na nad kyis btab nas 'chi ba 'am 'tsho ba gtol med pa'i the tshom dang bcas par 'gyur
[\[79a.5\]]la/_de las kyang 'ga' zhig rmi lam ngan pa zhi bar 'gyur ba'i rgyu bsten pa'i shugs kyis 'chi ba las thar bar 'gyur zhing 'tsho bar 'gyur ba yin no/_/mthong dang thos dang nyams myong dang /_/gsol ba btab dang brtags pa dang /_/'byung bar 'gyur dang nad las
[\[79a.6\]]byung /_/rmi lam rnam pa bdun du bshad/_/ces bya ba la/_rmi lam gyi dbye ba ni mthong ba la sogs pa'i rnam pas rnam pa bdun du yod do/_/de la mthong ba'i rmi lam ni gnyid kyis ma log pa'i gnas skabs su mig gis mthong zhing nyams su myong ba de rmi lam gyi
[\[79a.7\]]gnas skabs su de 'dra ba'i rnam par rmis pa mthong ba'o/_/thos pa ni rna ba'i dbang pos sgra tsam du thos pa'o/_/nyams su myong ba ni rig pa'i tshul gyis nyams su myong ba'o/_/gsol ba btab pa ni/_don du gnyer zhing yid la 'dod pa'i don gsol ba btab pa'o/_/
[\[79b\]]
[\[79b.1\]]brtags pa yid kyis ji ltar 'dod pa bzhin du brtags shing yid la byed pa'o/_/'byung bar 'gyur ba ni phyis nges par 'byung bar 'gyur ba'o/_/nad las byung ba ni rlung dang /_mkhris pa dang bad kan las byung bar gyur pa'o/_/de las dang po'i lnga po
[\[79b.2\]]dang /_/rang gi rang bzhin nyin mo brjed/_/shin tu ring thung 'bras bu med/_/cha 'dres pa yi rang bzhin can/_/zhes bya ba la/_rmi lam de dag gi nang nas/_dang po'i rmi lam lnga po mthong ba la sogs pa lnga ni 'bras bu med cing mi bden pa yin no/_/de bzhin du
[\[79b.3\]]rang gi rang bzhin gyi nad gzhi las byung ba dang /_rjes su mthun pa de yang 'bras bu med pa yin te/_rlung gi rang bzhin can la rlung gi rang bzhin dang mthun pa rmis pa'i rmi lam dang /_mkhris pa'i rang bzhin can la mkhris pa dang rjes su mthun pa'i rmi lam nas/_
[\[79b.4\]]cha 'dres pa'i rang bzhin can la/_cha 'dres pa'i rang bzhin can gyi rmi lam rmis pa yang don med pa yin no/_/de bzhin du nyin mo rmis pa yang rmis nas brjed pa dang /_shin tu yun ring ba dang /_shin tu yun thung ba yang 'bras bu med pa yin no/_/mtshan stod rmi lam
[\[79b.5\]]'bras bu ring /_/mthong ba chung ngu byed pa yin/_/zhes bya ba la/_mtshan stod phyed pa yan chad rmi lam rmis pa ni de'i 'bras bu thag ring ba yin la/_mthong ba de yang shas chung zhing mthong ba zhan pa yin no/_/nang par mthong dang gnyid ma log_/mi mthun gtam
[\[79b.6\]]gyis bar ma chod/_/de yi nyin par 'bras chen 'gyur/_/zhes bya ba la/_nang par ba lang gzas la gtong ba'i tshe/_rmi lam mthong ba de ni/_de'i nyin par nyid 'bras bu chen po mthong ba yin no/_/yang rmi lam de mthong nas gnyid kyis ma log cing rmi lam gzhan gyis
[\[79b.7\]]bar ma chod pa dang /_de bzhin du de dang mi mthun pa'i tshig gis chod par ma gyur na/_de de'i nyin par mthong zhing 'bras bu dang yang bcas pa yin no/_/sbyin dang sbyin sreg la sogs kyis/_/rmi lam 'bras bu chung bar 'gyur/_/zhes bya ba la/_gal te rmi lam ngan pa zhig rmis na
[\[80a\]]
[\[80a.1\]]de'i rjes la de zhi bar bya ba'i phyir sbyin sreg la sogs pa byas na/_rmi lam ngan pa de 'bras bu chung bar 'gyur ro/_/sogs pa smos pas ni brtul zhugs dang gtsang sbra dang sems nang du 'du zhing bsam gtan la mnyam par 'jog pa dang /_ting nge 'dzin dang /_
[\[80a.2\]]bkra shis kyi cho ga byas pa la sogs pa bsdu'o/_/gang zhig rmi lam ngan mthong nas/_/slar yang gnas skabs de nyid du/_/rmi lam bzang po mthong gyur na/_/'bras bu bzang po nyid thob 'gyur/_/zhes bya ba la/_gang zhig gis rmi lam ngan zhing mi dge ba mthong zhing rmis nas yang
[\[80a.3\]]gnas skabs de nyid du rmi lam ngan pa'i rjes la rmi lam bzang zhing dge bar gyur pa mthong na/_skyes bu des 'bras bu bzang po nyid 'thob par 'gyur gyi/_rmi lam ngan pa'i dbang du mi 'gyur ro/_/lha dang bram ze khyu mchog dang /_/ba lang rgyal po mdza' bshes gson/_/skyes bu dam pa
[\[80a.4\]]grags ldan dang /_/me 'bar ba dang dwangs pa'i mtsho/_/bu mo khye'u ser ba dang /_/gos dkar gyon zhing mdangs dang ldan/_/skyes bus bza' dang lus 'bar dang /_/khrag gis lus kun byugs pa dag_/gang gis mthong bar gyur pa dang /_/zhes bya ba la/_lha la sogs pa'i rmi
[\[80a.5\]]lam bzang po 'di lta bu gang gis mthong ba de tshe ring ba la sogs pa'i yon tan thob par 'gyur ro/_/lha ni brgya byin dang chu lha la sogs pa'o/_/mdza' bshes ni mdza' bo ste de yang gson po'o/_/skyes bu dam pa ni chos dang ldan pa'i ngang tshul can no/_/grags ldan ni
[\[80a.6\]]snyan pas kun tu khyab pa'i mi'o/_/me 'bar ba ni shing mang po dang bcas shing 'bar ba'o/_/dwangs pa'i mtsho ni rnyog pa med pa'i mtsho'o/_/bu mo dang khye'u ni na tshod dang po la gnas pa ste/_de yang kha dog ser ba dang /_gos dkar po gyon zhing mdangs dang ldan zhing
[\[80a.7\]]gzugs bzang ba'o/_/skyes bu za ba ni mi'i zas za ba'o/_/lus 'bar ba ni lus me'i phung po ltar 'bar ba'o/_/khrag gis lus kun bsgos pa ni khrag gis bsgos shing byugs pa ste/_de lta bu'i rnam pa gang gis rmi lam du mthong ba de ni dge ba yin no/_/gdugs
[\[80b\]]
[\[80b.1\]]dang sha rlon me long dug_/sna ma dkar pos gos pa dang /_/mi gtsang gis byugs 'bras bu rnyed/_/ces bya ba la/_yang skyes bu gang zhig rmi lam gyi nang du gdugs la sogs pa rnyed pa rmis pa des kyang tshe ring ba la sogs pa thob par 'gyur ro/_/dug ni ha la ha la
[\[80b.2\]]'am btsan dug la sogs pa'o/_/sna ma'i me tog dkar po ni bar bar na kha dog rnam pa bzhi dang ldan pa'o/_/mi gtsang bas byugs pa ni bshang bas lus la byugs pa'o/_/'bras bu ni a mra'i shing thog dang /_skyu ru ra dang /_sta rga'i 'bras bu la sogs pa'o/_/
[\[80b.3\]]ri bo khang bzangs 'bras bcas shing /_/'dzeg dang seng ge glang chen rmi/_/rta dang ba lang dag la zhon/_/zhes bya ba la/_rmi lam du ri bor 'dzeg pa la sogs pa rmis pa yang bde ba thob par 'gyur ro/_/ri bo ni brag ri'o/_/khang bzangs ni khang pa brtsegs pa'i
[\[80b.4\]]steng ngo /_/'bras bu dang bcas pa'i shing ni shing tog phun sum tshogs pa dang ldan pa ste/_de dag la 'dzeg pa dang /_chu bo mtsho bran rgya mtsho brgal/_/zhes bya ba la/_yang mi gang zhig rmi lam du chu bo la sogs pa las brgal zhing thar bar rmis pa de yang bde ba
[\[80b.5\]]thob par 'gyur ro/_/shar dang byang du 'gro ba dang /_/bgrod min 'gro dang shi ba dang /_/zhes bya ba la/_yang mi gang shar ram byang gi lam du rmi lam du 'gro ba rmi ba dang /_bgrod min 'gro ba ste/_rang dang ris mi mthun pa'am/_gdol pa la sogs pa spyod pa rmis pa
[\[80b.6\]]dang /_bdag nyid shi bar rmi ba de yang tshe ring ba la sogs pa thob par 'gyur ro/_/nyam nga las thar lha rnams dang /_/pha mas mngon par bstod pa dang /_/ngu dang lhung las ldang ba dang /_/dgra bo pham par byas pa ni/_/gang rmis tshe ring nad med dang /_/nor mang po ni rnyed
[\[80b.7\]]par 'gyur/_/zhes bya ba la/_yang gang zhig nyam nga zhing dogs pa'i gnas las thar zhing byung ba dang /_de bzhin du lha dang pham la sogs pas rmi lam gyi nang du bstod pa dang bkur ba rmi ba dang /_yang gang zhig ngu zhing mchi ma 'byin pa dang /_de bzhin du sa la lhung zhing 'gyel ba
[\[81a\]]
[\[81a.1\]]las ldang ba dang /_de bzhin du sdang bar sems pa'i dgra bo pham par byas pa'i rmi lam skyes bu gang zhig rmis par byas pa de tshe ste srog gnas pa dang /_nad med pa ste bde bar gnas pa dang /_nor dang 'byor pa mang po rnyed cing thob par 'gyur ro/_/
[\[81a.2\]]de bzhin nad pa'i g.yog 'khor ni/_/bkra shis cho ga phun sum tshogs/_/dad ldan rjes su mthun pa dang /_/nor mang bsdus par gyur pa dang /_/snying stobs mtshan nyid dang ldan zhing /_/sman pa bram ze sogs la gus/_/gso dpyad rnams la skyo ba med/_/de ni nad med
[\[81a.3\]]'gyur mtshan nyid/_/ces bya ba la/_yang de bzhin du nye du dang chung ma dang bran la sogs pa'i g.yog 'khor yon tan dang ldan pa dang /_bkra shis shing dam pa'i spyod pa'i cho ga'i rjes su mthun pa'i yon tan phun sum tshogs pa dang ldan pa dang /_nad pa dad pa dang ldan
[\[81a.4\]]pas sman dpyad byas pas nga'i nad legs par sos so zhes yid ches pa dang ldan pa dang /_de bzhin du sman pa'i man ngag dang rjes su mthun par byed cing gus pa dang /_de bzhin du nor mang du bsdus shing yo byad phun sum tshogs pa dang ldan pa dang /_snying stobs
[\[81a.5\]]kyi mtshan nyid gtsang sbra dang yod par lta ba la sogs pa dang ldan pa dang /_de bzhin du sman pa dang bram ze la sogs pa la gus shing 'dud pa dang /_de bzhin du gso dpyad kyi sbyor ba sman btung ba la sogs pa la skyo zhing sgyid lug pa med pa ste/_'khor dang rang gi yon
[\[81a.6\]]tan de lta bu dang ldan pa gang yin pa de ni nad med cing bde ba nyid du 'gyur ba'i mtshan nyid dam rtags yin no/_/rtag tu shis pa sdud pa dang /_/bkra mi shis pa rnam par spang /_/'di dag de nyid mthong ba yi/_/drang srong rnams kyis shis par bshad/_/ces bya ba la/_yang dus
[\[81a.7\]]rtag tu bkra shis par 'gyur ba'i dngos po sdud cing nye bar bsags pa dang /_bkra mi shis pa'i dngos po nye bar spyod pa'i mtshan nyid thams cad nye bar spong zhing 'dor bar 'gyur ba ste/_sdud pa dang spang ba 'di dag ni de kho na nyid mthong zhing mngon par shes pa lnga dang ldan pa'i drang
[\[81b\]]
[\[81b.1\]]srong rnams kyis bkra shis shing dge bar 'gyur bar bshad pa des kyang nad med pa'i mtshan nyid du bshad do/_/de ltar 'di ni skye dang 'chi/_/mtshan nyid gang phyir bshad pas na/_/de phyir lus kyi gnas yin pas/_/'di ni lus kyi gnas su bshad/_/ces bya ba la/_
[\[81b.2\]]de ltar zhes bya ba'i sgra ni rdzogs pa ste/_lus kyi gnas 'dir lus de'i skye ba dang 'chi ba'i mtshan nyid gang yin pa gang gi phyir bshad cing bstan pa nas/_rgyu de'i phyir lus kyi gnas kyi skye ba dang 'chi ba yin pas/_gnas 'di ni lus kyi gnas yin no zhes bshad
[\[81b.3\]]cing bstan pa yin no/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas rnam par sbyar ba las/_lus kyi gnas kyi le'u drug pa'i rnam par 'grel pa'o//_//lus
[\[81b.4\]]kyi gnas te gnas gnyis pa'i 'grel pa rdzogs so//_//de nas nad thams cad kyi nad gzhi bshad par bya'o/_/zhes bya ba la/_'di brtsams pa'i dgos pa ni 'di yin te/_gong du ni lus thams cad bshad pa yin la/_de la rims la
[\[81b.5\]]sogs pa'i nad thams cad 'byung bar 'gyur bas/_de rnam par 'jig pas nad gzhi'i gnas bshad pa yin no/_/de nas zhes bya ba ni sngar bshad zin to/_/nad kyang yin la thams cad kyang yin pas nad thams cad do/_/rgyu gang gis nges par 'byin zhing
[\[81b.6\]]bskyed la 'byung bar 'gyur ba ni nad gzhi ste/_de ltar na nad thams cad 'byung bar byed pa'i rgyu gang yin pa de bshad par bya'o zhes pa'o/_/de yang rgyun shes kyi bu la sogs pa drang srong chen po rnams kyis 'di skad ces bshad do/_/zhes bya ba la sogs pa'i
[\[81b.7\]]skras kyang /_nad dang sdig pa rims gnod byed/_/'gyur byed sdug bsngal ma zhu'i skyon/_/zad byed 'tsho dka' mkhun gnod skyed/_/ming gi rnam grangs sgras bshad do/_/zhes bya ba la/_nad la sogs pa'i sgra ni gcig gis gcig bshad pa'i rnam grangs tshig don
[\[82a\]]
[\[82a.1\]]gcig ston par byed pa yin te/_ci'i phyir nad ces bya zhe na/_sdig pa la sogs pa'i ming gi rnam pas sdug bsngal ba la sogs pa'i don gyis na nad ces bya'o/_/nad gzhi sngar byung tshul dang ni/_/de bzhin tshul phyed goms byed dang /_/dkyil
[\[82a.2\]]gyur shes par byed pa ste/_/nad ni rnam pa lngar shes bya/_/zhes bya ba la/_nad rnams kyi tshul ni nad gzhi las dkyel du gyur pa'i bar du rnam pa lngar shes shing rtogs par bya'o/_/de dag gi tshul yang ji lta bu zhe na/_gzhi dang rgyu dang skye mched dang /_/rkyen dang slong bar byed
[\[82a.3\]]pa'i rgyu/_/rnam grangs kyis ni nad gzhir bshad/_/ces bya ba la sogs pa'i rnam grangs kyi sgra 'di dag gis dang po nad gzhi'i mtshan nyid drang srong chen po rnams kyis bshad cing bstan pa yin no/_/gang gis sngar byung tshul shes pas/_/nad ni 'byung bar 'dod 'gyur la/_/
[\[82a.4\]]bye brag phyed par ma gyur pa/_/nad kyi tshul ni ji bzhin par/_/chung phyir mtshan nyid mi gsal ba'o/_/zhes bya ba la/_sngar byung ba'i tshul lam/_rtags gang gis nad kyi gzhi sngar byung ba'i tshul shes shing rtogs par 'gyur ba ni nad 'byung zhing phyis mi ldang bar ni 'dod
[\[82a.5\]]par 'gyur la/_nad rlung la sogs pa'i nad kyi bye brag phyed cing gsal bar ma gyur la/_rims la sogs pa'i nad kyi tshul phyis ji lta bar 'byung ba'i mtshan nyid ji lta ba bzhin du de'i rtags dang mtshan nyid mi gsal zhing mngon du mi snang ba de ni sngar byung ba'i tshul zhes
[\[82a.6\]]bya'o/_/de nyid gsal ba nyid gyur pa/_/tshul phyed pa zhes bya bar bshad/_/ces bya ba la/_sngar byung ba'i tshul de nyid gsal zhing bye brag phyed par gyur pa la ni nad kyi tshul phyed pa zhes bya bar bshad do/_/dbyibs dang gsal mngon rtags dang ni/_/mtshan nyid mtshan
[\[82a.7\]]ma rnams yin no/_/zhes bya ba la/_nad kyi tshul phyed pa de'i ming gi rnam grangs sgra'i tshul gzhan gyis bstan pa ni/_/dbyibs dang gsal ba la sogs pa'o/_/rgyu dang nad dang mi mthun zhing /_/mi mthun pa yi don byed pa'i/_/sman dang zas dang spyod lam rnams/_/nye bar
[\[82b\]]
[\[82b.1\]]bsgyur bas bde gyur pa/_/nyams brtas byed par shes bya ste/_/de ni goms pa zhes byar bshad/_/ces bya ba la/_goms shing brten par byed pas na goms pa ste/_nye bar bsgyur ba gang gis lus bde bar 'gyur ba de la drang srong rnams kyis goms pa zhes bya bar
[\[82b.2\]]bshad do/_/gang gis nye bar bsgyur ba goms pa zhe na/_sman la sogs pa ste/_sman ni a ru ra dang /_sle tres la sogs pa'o/_/zas ni sA lu rtsa snar la sogs pa'o/_/spyod lam ni lus dang ngag dang yid kyi nye bar spyod pa'i khyad par te rtsol ba dang /_gnyid ma
[\[82b.3\]]log pa dang /_glu dang kha ton 'don pa dang /_bsam gtan la sogs pa dang ldan pa'o/_/de dag kyang nad kyi rgyu dang nad dang mi mthun pa'i don byed cing /_nad gzhir 'gyur ba'i tshul las go bzlog pa dang /_de bzhin du nad kyi rgyu de dag dang mi mthun pa'i don byed
[\[82b.4\]]pa'o/_/nad kyi rgyu dang mi mthun par bsten pa la/_rgyu dang mi mthun pa ni dper na rtas par byed pa las byung ba'i nad las nyams dmad pa dang /_nyams dmad pa las byung ba la rtas par byed pa dang /_rtsub pa las byung ba snum pa dang /_snum pa las byung ba la rtsub
[\[82b.5\]]par bya ba dang /_spyod lam mi mthun pa ni/_gnyid log pa las byung ba la gnyid ma log par bya ba dang /_gnyid ma log pa las byung ba la gnyid log par bya ba dang /_'dug pa las byung ba la brtsal bar bya ba dang /_brtsal ba las byung ba la 'dug par bya ba ste/_
[\[82b.6\]]de dag la sogs pa ni rgyu dang mi mthun pa'o/_/nad dang mi mthun pa ni dper na/_rims nad la gla sgang dang par pa ta la sogs pa sbyin pa dang /_gcin nad la skyer pa dang nas thug la sogs pa sbyin pa lta bu dang /_spyod lam ni snum gyi cho ga'i skabs su bshad pa dang 'dra
[\[82b.7\]]bar thams cad go bzlog pa'o/_/mi mthun pa'i byed pa ni dper na chang las byung ba'i nad la chang nyid byin na/_chang las byung ba'i nad nye bar zhi bar 'gyur zhing sman du 'gyur ba dang /_zas ni dper na tshad pa 'khru ba'i nad la/_nas dang ma sha dang rgya sne'u la sogs pa byin pas
[\[83a\]]
[\[83a.1\]]zhi bar 'gyur ba dang /_spyod lam ni dper na mes tshig pa la mes bsro ba nyid phan pa lta bu dang /_gzhan yang dper na skyugs pa'i nad la skyug sman btang ba dang /_kha zas kyang de 'byin par byed pas sA lu la sogs pa byin pa dang /_spyod lam
[\[83a.2\]]ni sor mo dang ut+pa la'i chu la sogs pas slon du gzhug pa lta bu de la ni nye bar bsgyur bas bde bar 'gyur ba'i goms pa zhes bya ste/_gang gi phyir de nyid goms pa ni nad zhi bar byed pas na goms pa zhes bya'o/_/de las bzlog pa'i ma goms nad/_/mi 'phrod nad
[\[83a.3\]]ces bya ba'o/_/zhes bya ba la/_gong ma de las bzlog pa ma gtogs pa ste/_goms pa'i mtshan nyid ji skad du bstan pa'i nye bar bsgyur ba de dang mi mthun pa dang /_sman la sogs pa bsten pas sdug bsngal thob par 'gyur zhing bde ba las nyams par byed pa de la ni
[\[83a.4\]]mi 'phrod pa zhes bya ste/_de nyid ni ma goms pa'i nad ces bya'o/_/gang gis nad ni dkyel gyur pas/_/ji bzhin rjes su 'phel 'gyur zhing /_/nad rnams rdzogs shing mngon gyur pa/_/skyes shing 'ongs pa dkyel gyur yin/_/zhes bya ba la/_rnam pa gang gis rlung la
[\[83a.5\]]sogs pa'i nad dkyel du gyur cing sogs pa dang /_ji lta ba bzhin du rjes su 'phel zhing shas cher skye bar 'gyur bas nad kyi tshul lam dbyibs kyi khyad par so sor skyes shing nad rnams rdzogs par gyur nas/_mngon du gyur pa de la ni dkyel skyes pa zhes bya'o/_/yang
[\[83a.6\]]de nyid ni skyes shing 'ongs pa zhes kyang bya ste/_de nyid mthar phyin pa yin pa'i phyir ro/_/de ni grangs brtag gtso bo dang /_/stobs dang dus kyis phye ba yin/_/zhes bya ba la/_dkyel skyes pa ni grangs la sogs pa'i dbye bas rnam pa lngar gyur pa yin no/_/grangs ni ji ltar 'di
[\[83a.7\]]nyid las/_/rim ni brgyad du bshad pa yin/_/zhes bya ba la/_dbye ba de yang ji ltar na nad gzhi bstan pa 'di nyid las rim rnam pa brgyad yod par bshad pa lta bu ni re zhig grangs kyi rnam pa bshad pa yin te/_de yang de bzhin du khrag dang mkhris pa ni rnam pa gsum dang /_
[\[83b\]]
[\[83b.1\]]lud pa ni rnam pa lnga'o zhes bya ba la sogs pa ni grangs yin par shes par bya'o/_/nad rnams spyir ni bsdus ba las/_/cha shas dbye ba brtag pa yin/_/zhes bya ba la/_rlung la sogs pa'i nad tha mi dad pa spyir gcig tu bsdus pa las cha shas su dbye zhing cha re re bgos pa
[\[83b.2\]]ni brtag pa zhes bya'o/_/rang dbang gzhan dbang gnyis las ni/_/nad rnams gtso bor bshad pa yin/_/zhes bya ba la/_rang dang gzhan gyi dbang du zhes bya ba rjes su 'brel pa yod pa dang /_rjes su 'brel pa med pa'i tshul rnam pa gnyis las nad rnams la gtso bor gyur
[\[83b.3\]]pa zhes bshad pa yin no/_/rgyu sogs ma lus phyogs gcig las/_/stobs ni che chung shes par bya/_/zhes bya ba la/_nad kyi rgyu ni nad gzhi sngar byung ba'i tshul dang /_tshul phyed pa dang /_goms pa rnams ma lus pa 'am/_phyogs gcig las stobs che chung
[\[83b.4\]]gi bye brag tu 'gyur bar shes par bya ste/_nad gzhi la sogs pa bzhi po de dag las ma lus pa'i khyad par tha dad par 'gyur ro/_/nad re re zhing bstan bcos rtsom par byed pas nad kyi rgyur bshad pa gang yin pa de rnam pa thams cad nas thams cad du ma lus par
[\[83b.5\]]nad skyed par byed pa'i yan lag tu gyur pa yin nam/_'on te phyogs gcig gis kyang nad skyed par 'gyur/_de bzhin du mtshan nyid kyang rnam pa thams cad du rdzogs pa yin nam/_ma rdzogs pa yod ces rtogs na/_de'i phyir smras pa ni/_nyin mtshan dus dang zas
[\[83b.6\]]zos chas/_/nyes pa ji bzhin nad kyi dus/_/zhes bya ba la/_nyin mo dang mtshan mo dang dus dang zas zos pa ni nyin mtshan dus dang zas zos pa zhes bya ste/_de rnams kyi cha ni cha shas te/_des nyes pa ji ltar 'byung ba ni nad kyi dus yin par shes par bya ste/_de ltar na dus kyi
[\[83b.7\]]khyad par gyis phye ba yin no/_/de ltar nad gzhi'i don bshad nas/_/zhes bya ba la/_de ltar mdor bsdus pa'i rnam pa 'dis nad gzhi zhes bya ba'i tshig gi don bshad cing bstan pa yin no/_/de ni rgyas par bshad par bya/_/zhes bya ba la/_nad gzhi'i don de 'og nas gzhung
[\[84a\]]
[\[84a.1\]]rtsom par byed pas rgya cher ston cing 'chad pa yin no/_/nad rnams kun gyi nad gzhi ni/_/nad ni 'khrugs par gyur pa yin/_/zhes bya ba la/_gnod par gyur pa'i nad ma lus pa kun gyi rgyu 'am gzhi ni rlung dang mkhris pa dang bad kan te/_nad kyi skyon
[\[84a.2\]]gsum po 'khrugs shing g.yos par gyur pa las ldang zhing 'byung bar 'gyur ba yin no/_/de ni gnod 'gyur sna tshogs pa/_/bsten pas ldang bar 'gyur bar bshad/_/ces bya ba la/_de rnams ldang ba'i rgyu ni zas dang spyod lam la sogs pa gnod par 'gyur ba rnam pa
[\[84a.3\]]sna tshogs pa bsten pas rlung la sogs pa'i nad ldang zhing 'byung bar 'gyur ro/_/gsum po'i sbyor ba rnam pa gsum/_/gnod 'gyur sngar ni bshad pa yin/_/zhes bya ba la/_rlung dang mkhris pa dang bad kan gsum po'i sbyor ba rnam pa gsum po chung ba dang /_log
[\[84a.4\]]pa dang /_drag pa'i mtshan nyid gnod par 'gyur ba sngar mdo'i gnas kyi skabs su bshad pa yin no/_/kha dang tsha dang bska cung zad/_/rtsub dang bcud med sra ba dang /_/bkag dang nan gyis btsir ba dang /_/mtshan mo mi nyal skad cher smra/_/sbyangs pa'i sbyor drags mya ngan
[\[84a.5\]]'jigs/_/sems las drag shul bud med drags/_/so ga nyin mtshan zas zhu'i rjes/_/rlung gi nad ni ldang bar 'gyur/_/zhes bya ba la/_de la rlung gi nad ni kha ba dang tsha ba la sogs pas ldang zhing 'khrugs par 'gyur ro/_/chung ngu za ba ni cung zad za'o/_/bcud med
[\[84a.6\]]par za ba ni brnga zhing btu ba'i dus las yol ba'i 'bru gang yin pa de ni bcud med pa zhes bya ste/_de yang lung las/_'bru ni ma smin thal ches pa/_/bcud med zas ni yin zhes bya/_/zhes bshad pa yin no/_/bkag pa ni bshang gci la sogs pa 'byung ba'i shugs bkag
[\[84a.7\]]pa'o/_/nan gyis btsir ba ni de rnams mi 'byung bzhin du btsir ba'o/_/mtshan mo mi nyal ba ni mtshan mo gnyid ma log pa'o/_/skad cher smra ba ni gsang che zhing nga ro chen po dang smra ba'o/_/sbyangs pa'i sbyor ba drags pa ni slon sman la sogs pa'i sbyor ba drags pa'o/_/mya ngan ni
[\[84b\]]
[\[84b.1\]]yid gdung ba ste/_de dag la sogs pas rlung nad ldang bar 'gyur ro/_/de yang dus ni so ga'i rjes te dbyar gyi dus dang /_de bzhin du nyin mo'i rjes te dgongs ka dang /_mtshan mo'i rjes te tho rangs dang /_zas zhu ba'i rjes te kha zas zhu zin pa'i rjes la rlung gi nad
[\[84b.2\]]ldang zhing 'khrugs par byed do/_/mkhris pa tsha dang skyur dang rno/_/lan tshwa bro dang lus tsha dang /_/ston ka nyin phyed mtshan phyed dang /_/tsha ba'i dus su ldang bar 'gyur/_/zhes bya ba la/_mkhris pa sman tsha ba dang skyur ba la sogs pas ldang zhing 'khrugs par 'gyur ro/_/
[\[84b.3\]]tsha ba'i dus su ni kha zas tsha zhing smin te skyur por gyur pa'i skabs la bya'o/_/mngar skyur lan tshwa snum pa dang /_/lci dang bad kan skyed bsil dang /_/'dug dang bde dang gnyid ma zhu/_/nyin par gnyid log brtas drags dang /_/slon sogs sbyor ba nyes pa dang /_/zos
[\[84b.4\]]ma thag dang dpyid kyi dus/_/snga dro mtshan stod bad kan ldang /_/zhes bya ba la/_bad kan gyi nad ni ro mngar ba la sogs pas ldang zhing 'khrugs par byed par 'gyur ro/_/'dug bzhin pa ni las kyi bya ba spangs te gnas pa'o/_/slon pa la sogs pa'i sbyor ba nyes pa
[\[84b.5\]]ni log par 'gyur ro/_/zos ma thag pa ni zas zos nas mngar por gyur pa'i skabs dang /_dpyid la sogs pa'i dus su yang bad kan ldang zhing 'khrugs par 'gyur ro/_/'dres pa la ni ldan pa yin/_/zhes bya ba la/_sngar bshad pa'i rgyu de dag cha 'dres par gyur
[\[84b.6\]]pa las ldan pa ste/_rlung dang mkhris pa bad kan la sogs pa 'dren ma ldang ba yin no/_/thams cad bsten las 'dus par 'gyur/_/zhes bya ba la/_sngar bshad pa'i rgyu khab dang tsha ba dang mngar ba la sogs pa thams cad ma lus par bsten pa las rlung dang bad kan
[\[84b.7\]]dang mkhris pa gsum 'dus pa'i nad ldang bar 'gyur ro/_/de bzhin gzhan yang 'dres mar zos/_/ma zhu ma snyoms mi 'phrod dang /_/lhag par zos pa la sogs dang /_/chang dang btung ba nyes pa dang /_/tshod ma skam dang la phug rjen/_/til tshigs sa zhag so ba'i chang /_/
[\[85a\]]
[\[85a.1\]]sha rul sha skam sha rid rnams/_/de dang de yis nyes gsum skyed/_/de bzhin kha zas sbos pa dang /_/dus tshigs log pa bdun gyi rlung /_/gdon zhugs dug dang dbyig dug zos/_/be'u snabs nad 'khrugs ri rtsar gnas/_/btsas skar la ni gza'
[\[85a.2\]]zhugs dang /_/log par sbyor ba thams cad dang /_/sdig pa'i las la brten pa dang /_/bud med bu btsas log par byung /_/gso ba log par byas las ldang /_/zhes bya ba la/_yang de bzhin du sngar bshad pa de dag bsten cing spyad pa las 'dus pa'i nad ldang bar 'gyur
[\[85a.3\]]bar ma zad kyi/_'dren mar zos pa la sogs pa 'di dag gis kyang 'dus pa'i nad ldang bar 'gyur ro/_/zos pa ni tshig kun dang sbyar te 'dren mar za ba ni 'phrod pa dang mi 'phrod pa dang gnod pa can dri ma can zos pa'o/_/ma zhu ba ni kha zas snga ma ma zhu bar zos pa'o/_/
[\[85a.4\]]mi snyoms par za ba ni zas kyi dus la bab pa'am/_dus las ma yol ba'am/_tshad las lhag pa'am/_tshad las chung ngu zos pa'am/_mi 'phrod pa ni ri bong gi sha dang la bug rlon pa dus gcig zos pa'am/_nya dang 'o ma lhan cig zos pa la sogs pa'o/_/zas lhag
[\[85a.5\]]par za ba ni 'grangs shing zos pa'i rjes la zos pa'o/_/nyes pa'i chang ni kha dog dang dri dang ro la sogs pa'i nyes pa ste/_phal cher rul zhing dri mi zhim pa la sogs pa'o/_/de bzhin du btung ba'i rnam pa gzhan yang rul zhing kha dog la sogs pa'i nyes pa dang ldan pa'o/_/
[\[85a.6\]]tshod ma skam po ni rgya sne'u la sogs pa'i tshod ma skam po'o/_/til tshigs ni til gyi 'ba' tsha'o/_/sa zhag dang so ba'i chang ni sa dang so ba 'dres pa las chang du byas pa'o/_/yang sha'i rnam pa rul zhing zhig pa dang /_skam zhing khu bcud med pa dang /_rid pa ste rus pa
[\[85a.7\]]dang rtsa rgyus tsam lus pa zos pa dang /_gzhan yang 'dir ma smos su zin kyang de lta bu nad skyed par byed pa'i rnam pa 'di dag dang cha 'dra ba dag gis kyang nges par gsum 'dus pa zhes bya ba'i nad skyed par 'gyur ro/_/de bzhin du kha zas spos pa ste sngar gang la goms
[\[85b\]]
[\[85b.1\]]pa'i kha zas spangs nas gzhan zos pa'o/_/de bzhin du dus tshigs log pa ni dman pa dang log pa'i sbyor ba dang ldan no/_/mdun gyi rlung ni mdun phyogs nas ldang ba'i rlung ngam shar nas ldang ba'i rlung ngo /_/de bzhin du gdon zhugs pa ni lha dang lha ma yin dang dri za la
[\[85b.2\]]sogs pa'i gdon lus la zhugs shing kun tu 'dzin pa'o/_/yang de bzhin du dug dang dbyig dug ste/_ma sbyar ba dang sbyar ba'i dug zos pa'o/_/de bzhin du ma zhu ba'i be'u snabs kyi nad 'khrugs shing ldang ba dang /_ri'i rtsar gnas shing 'dug pa dang /_btsas
[\[85b.3\]]pa'i tshe skar ma gang bab pa la nyi ma la sogs pa'i gza' zhugs shing gnod par byas pa dang /_de bzhin du kha zas log par zos pa la sogs pa log pa'i sbyor ba sna tshogs bsten pa dang /_sdig pa'i las srog gcod pa dang /_rkub la sogs pa la bsten
[\[85b.4\]]zhing spyod pa dang /_bud med bu btsas pa'i dus su log par byung ba la sogs pa'i sdug bsngal gyis nyen pa dang /_de bzhin du gso ba log par byas shing legs par ma bcos pa dag las kyang nad du 'gyur ro/_/de ltar so so'i nad ldang bas/_/nad kyi
[\[85b.5\]]gnas su 'gro byed pa/_/rtsa sbubs rnams su phyin pa dang /_/nad rnams lus la myur du skyed/_/ces bya ba la/_de ltar gong du bshad pa'i rnam pas nad so so tha dad par ldang zhing 'khrugs pas rlung la sogs pa'i nad rnams lus la myur du skyed cing 'byung bar
[\[85b.6\]]'gyur ro/_/ci zhig byas pas nad skyed ce na/_nad kyi gnas gang yang rung bar 'gro bar byed pa'i nad des rtsa'i sbubs bcud rgyu ba'i sar song zhing phyin nas/_gnod pa skyed pa'i rgyur 'gyur te/_dngos su na nad kyi gnas bcud rgyu bar byed pa'i rtsar gnod pa de dag zhugs
[\[85b.7\]]pas nad ldang bar byed pa yin no/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas rnam par sbyar ba las/_nad gzhi'i gnas kyi le'u dang po'i rnam par 'grel pa'o//_//_
[\[86a\]]
[\[86a.1\]]de nas rims nad kyi nad gzhi bshad par bya'o/_/zhes bya ba la/_nad thams cad kyi nad gzhi bshad pa'i 'og tu rims kyi nad gzhi bshad pa'i dgos pa ni/_rims de nad kyi gtso bo yin pa'i phyir te/_nad rnams kyi gtso bo ni rims yin no zhes bshad
[\[86a.2\]]pas so/_/rims ni nad bdag sdig can dang /_/'chi bdag mdangs za 'chi byed yin/_/khros pas myur ba'i mchod sbyin brlag_/drag po dpral ba'i mig las byung /_/skye dang 'chi tshe rmongs byed pa/_/mi 'phrod sna tshogs bsten las byung /_/mi bzad ming ni sna tshogs
[\[86a.3\]]pas/_/skye gnas du ma rnams la gnas/_/zhes bya ba la/_rims de ni nad kyi bdag po ste/_nad thams cad kyi rgyal po 'am gtso bo yin no/_/sdig can ni sdig pa'i rang bzhin can no/_/'chi bdag ni srog chags thams cad 'chi ba la sbyor ba'o/_/mdangs za ba ni lus
[\[86a.4\]]la yod pa'i mdangs za zhing spyod pa'o/_/'chi bar byed pa ni srog chags rnams zad cing mthar phyin par byed pa'o/_/khros pa ni lha chen po khros pa'i dpral ba las byung ba'o/_/myur ba'i mchod sbyin brlag pa ni skye dgu'i bdag po myur ba zhes bya ba'i mchod sbyin brlag cing
[\[86a.5\]]'jig par byed pa'o/_/de yang lha chen po drag po'i mig gsum pa las byung bas/_khros pa'i dpral ba'i mig las byung zhes bya'o/_/skye dang 'chi zhes bya ba ni bcas pa na 'chi ba'i dus byed pa'i tshe ste/_de dag gi skabs su rmongs par byed cing dang po skyes pa rjod
[\[86a.6\]]par byed pa yin no/_/de bzhin du kha zas dang spyod lam la sogs pa mi 'phrod pa sna tshogs bsten pa las byung ba yin la/_yang de ni mi bzad cing brnag par dka' ba yin zhing nad kyi ming sna tshogs pa la sogs pa'i tshul gyis rta dang glang po la sogs pa skye gnas du ma tha
[\[86a.7\]]dad pa rnams kyi lus la gnas te/_glang po che'i lus la ni smin ma 'dzin pa zhes bya la/_rta'i lus la ni so so'i zhes bya ba dang /_lug gi lus la ni tal ba zhes bya ba la sogs pa'i ming gis gnas pa yin no/_/de ni nad rnams so sor 'dres/_/'dus
[\[86b\]]
[\[86b.1\]]dang glo bur las brgyad 'gyur/_/zhes bya ba la/_rims de ni rnam pa brgyad du 'gyur te/_de yang rlung dang mkhris pa dang bad kan so so dang /_de bzhin du 'dres pa ste/_gnyis gnyis 'dres pa'i ldan pa dang /_nad gzhi gsum char 'dus shing tshogs pa dang /_de bzhin
[\[86b.2\]]du glo bur gyi rims ni brgyad pa yin no/_/de ltar nad gzhi so so'i gsum dang /_'dres pa'i gsum dang /_'dus pa'i gcig dang /_glo bur ba'i gcig ste brgyad du 'gyur ro/_/de la nad rnams rang rang ni/_/rgyu las 'khrugs te ldang ba yis/_/ma zhu'i gnas su zhugs
[\[86b.3\]]gyur pa/_/lhan cig gnas nas rtsa sgo bkag_/zhu ba'i gnas nas me drod ni/_/phyi rol du ni 'byin par byed/_/de dang lhan cig mngon khyab nas/_/lus kun tsha bar byed pa yin/_/yan lag shin tu tsha byed par/_/rims ni de yis skyed par byed/_/ces bya ba la/_de la
[\[86b.4\]]nad gzhi rnams ni nyes pa 'di dang 'di dag byed cing rims skyed cing 'byung bar byed do/_/de yang rang rang gi rgyu ji skad bshad pa las rnam par 'khrugs shing g.yos par gyur pa las ldang zhing nad 'byung bar 'gyur ba na/_rgyu des ma zhu ba'i gnas su song nas/_ma zhu
[\[86b.5\]]ba lus zungs kyi dang po dwangs ma zhes bya ba mas sbyin pa'i nang du zhugs nas de lhan cig gnas te/_dwangs ma dang rngul rgyu bar byed pa'i rtsa sgo rnams kyi kha bkag cing bcad nas/_zhu ba'i gnas lte ba'i phyogs nas khong pa'i me drod gang dag yin pa de phyi rol du 'byin
[\[86b.6\]]par byed cing phyung nas me'i drod de dang lhan cig tu mngon par rgyu zhing khyab par byas nas/_lus ma lus pa kun tsha bas khyab par byed cing /_kun tu gdung la lus shin tu dro zhing tsha ba nyid du byed par 'gyur ro/_/des na yan lag rnams kyang shin tu tsha bar byed cing lus
[\[86b.7\]]dang yan lag thams cad nas cher tsha ba bskyed pa'i rims su nad kyi dri ma des skyed par byed cing dkyel rdzogs par byed pa yin no/_/rtsa sgo bkag pas de 'og tu/_/rngul ni mang du mi 'byung ngo /_/zhes bya ba la/_nad des rtsa'i sgo bkag cing gags byas pa'i phyir/_de'i
[\[87a\]]
[\[87a.1\]]'og gam rjes la lus tsha/_yang /_rngul/phyi rol du mang du mi 'byung ngo /_/de yi sngon tshul sgyid zhan dang /_/nyams mi dga' zhing lus lci la/_/ro mi tshor zhing yi ga 'chus/_/glal 'byung mig 'khrugs mchi mar bcas/_/yan lag na zhing 'ju
[\[87a.2\]]stobs chung /_/nyam chung gnyid ni che ba dang /_/spu ldang bya rmyang byed 'dod dang /_/byin pa'i nywa na lus snyom dang /_/phan par bstan pa mi bzod khro/_/skyur dang tsha dang drod la sred/_/kha zas mngar ba la mi dga'/_/byis pa la sdang skom dad che/_/sgra me grang lhags rlung dang
[\[87a.3\]]chu/_/grib ma nyin mtshan rgyu med par/_/dga' dang mi dga' dag tu byed/_/de rjes rims ni gsal bar 'gyur/_/zhes bya ba la/_rims de'i sngon du 'byung ba'i tshul ni mi gsal ba'i rtags te/_de dag kyang gang zhe na/_ngal zhing sgyid ngan par 'gyur ba dang /_nyams
[\[87a.4\]]mi dga' ba ste stan dang gnas la sogs pa dang /_gcig tu sems mngon par dga' ba med cing sems so na mi gnas pa dang /_lus khong lci zhing gdegs par dka' ba snyam du sems pa dang /_khas ro mi tshor zhing bem por gyur pa dang /_kha zas yi gar mi
[\[87a.5\]]'ong zhing sred pa med pa dang /_glal zhing kha gdangs pa dang /_mig 'khrugs shing mi sdug la mchi ma 'byung ba dang bcas pa dang /_yan lag na ba ste yan lag rnams gcus pa snyam du sems pa dang /_brdungs pa'am bsdams pa snyam du sems pa dang /_
[\[87a.6\]]kha zas 'ju ba'i stobs chung zhing 'ju mi nus pa dang /_nyams stobs chung zhing nus pa zhan pa dang /_gnyid che zhing bying ba dang /_ba spu rnams ldang zhing bshor ba dang /_de bzhin du yan lag rnams bskyod pa la sogs pa'i bya rmyang byed 'dod pa dang /_byin pa
[\[87a.7\]]gnyis kyi nywa btsir ba ltar na ba dang /_lus snyom zhing lci ba dang /_zas dang spyod lam la sogs pa phan par bstan pa'i gdams pa mi bzod cing khro ba dang /_ro skyur ba dang /_tsha ba la sogs pa'i bye brag la dga' ba dang /_kha zas mngar po la sogs pa rnams
[\[87b\]]
[\[87b.1\]]la mi dga' zhing 'dod pa med pa dang /_de bzhin du byis pa nu zho 'thungs pa skye bo ma lus pa'i yid dge bar byed pa dag la yang khro zhing 'khrugs pa dang /_de bzhin du skom dad che zhing skom dad kyis shin tu gdungs pa dang /_de bzhin du sgra la sogs pa'i yul rnams la
[\[87b.2\]]rgyu med cing dgos pa med par ched 'ga' ni dga' bar 'gyur ba dang /_ched 'ga' ni mi dga' bar byed de/_lan 'ga' nyan par 'dod na yang zhe sdang bar byed la/_lan 'ga' ni 'dod pa skyed par byed pa dang /_me la sogs pa la yang rgyu med par ched 'ga' bsten
[\[87b.3\]]par dga' la/_ched 'ga' ni bsten par mi dga' ste/_de lta bu'i mtshan nyid byung na/_de'i rjes la rims kyi mtshan nyid gsal zhing dkyel skyes pa nyid du 'gyur ro/_/rims thebs 'byang nye'i tshe nad tshabs/_/chung zhing tsha ba mi snyoms la/_/yan lag de dang der
[\[87b.4\]]'pho zhing /_/na ba de dang der g.yo 'gyur/_/rkang pa bem po rengs pa dang /_/byin snying na zhing ngal ba dang /_/tshigs rnams bye ba lta bur sems/_/brla dang rked pa na ba dang /_/rgyab ni brdungs pa lta bur sems/_/lto ba btsir ba snyam sems dang /_/rus pa bcad pa snyam
[\[87b.5\]]pa dang /_/rtsib ma lhag par na ba dang /_/snying ni btsir snyam sems shing zug_/brang du btsugs pa lta bur gzer/_/phrag pa brdungs snyam dpung pa ni/_/bcom snyam sems shing sgrog rus na/_/'gram pas kha zas bldad mi nus/_/glal 'byung rna ba sgra dang bcas/_/
[\[87b.6\]]mur 'gram zug cing mgo bo na/_/lce yis ro ni mi tshor ram/_/yang na kha bska bro bar 'gyur/_/dri ma rnams ni sri ba dang /_/lpags mig kha dang sen mo dang /_/bshang sogs rtsub cing dmar ba dang /_/mchil mang yig 'chus sred chung /_/zas mi 'ju zhing rngul mi
[\[87b.7\]]'byung /_/gnyid yar mchu dang gre ba skam/_/skom dad che zhing lud pa skam/_/lud pa lu zhing skyugs pa skam/_/sems zhum lus kyi ba spu ldang /_/pags pa so dag brtse ba dang /_/rkang lag 'dar zhing sbrid pa thogs/_/mgo 'khor tshig ni bla ba dang /_/drod bag la dga'
[\[88a\]]
[\[88a.1\]]bya rmyang byed/_/rlung gi rims su shes par bya/_/zhes bya ba la/_rlung gi rims kyis btab pa'i mtshan ma'am rtags ni 'di dag yin te/_rims kyis thebs pa ni dang po mgo zug pa ste/_tsha ba la sogs pa 'byung bar mgo rtsom pa'o/_/'byang
[\[88a.2\]]du nye ba ni 'brel zhing 'byang bar bskyod pa'o/_/nad tshabs ni nad kyi tshul sna tshogs pa'o/_/chung ba ni shugs dal ba'o/_/mi snyoms pa ni rims kyis thebs pa la sogs pa'o/_/de dag gi tshul mi snyoms shing rnam pa tha dad par gnas pa'o/_/yang na de dag
[\[88a.3\]]mgo la sogs pa'i yan lag de dang der rnam par tshor bar 'gyur zhing /_'og nas bshad pa'i nad kyi tshor ba de dang de dag rnam par g.yo zhing mal gcig na mi gnas par 'gyur ro/_/rkang pa bem po ni tshor ba med cing sems dang bral ba ltar gnas pa'o/_/rengs
[\[88a.4\]]pa ni lus shing ltar rengs shing gyong pa'o/_/byin snying na ba ni btsir ba snyam pa'am/_brud pa snyam sems pa'o/_/ngal ba ni dub pa'o/_/tshigs rnams bye ba lta bur sems pa ni/_gnyis su gshags pa ltar sems pa'o/_/brlan ba ni rang gi bya ba mi nus shing
[\[88a.5\]]zhum pa'o/_/rked pa na ba ni mnan pa'am zags pa snyam sems pa'o/_/rgyab brdungs pa snyam sems pa ni grugs pa snyam sems pa'am/_phyir btags pa snyam du sems pa'o/_/lto ba btsir ba snyam sems pa ni lag pas btsir zhing mnan pa ltar sems
[\[88a.6\]]pa'o/_/rus pa bcad pa ltar sems pa ni mtshon gyis bcad pa ltar tsha zhing na ba'o/_/de las kyang khyad par du rtsib logs su gtogs pa'i rus pa bcad pa snyam sems shing lhag par na ba dang /_snying ga btsir zhing bsdams pa lta bur sems shing nang du zhugs pa'i
[\[88a.7\]]tshul gyis na ba dang /_brang du lcag yu btsugs pa lta bur sems zhing gzer ba dang /_yang gzer ba de nyid kyis phrag pa'i phyogs khyab cing na ba dang /_dpung pa'i phyogs tho bas bcom pa lta bur sems shing na ba dang /_sgrog rus kyi phyogs su til btsir ba'i
[\[88b\]]
[\[88b.1\]]'khrul 'khor gyis btsir ba ltar sems shing na ba dang /_'gram pas kha zas bldad mi nus shing nyam chung ba dang /_kha gdangs pa dang bcas pa'i glal dang bya rmyang byed pa dang /_rna ba 'bod pa lta bu'i sgra dang bcas pa dang /_mur 'gram gnyis su khab kyis
[\[88b.2\]]gtsags pa ltar na ba dang /_mgo bo'i phyogs gzer zhing na ba dang /_lces ro mi tshor ba ste lces ro'i khyad par mi shes pa dang /_yang de bzhin du khar ro bska ba'i bag tu za ba dang /_bshang ba dang /_gci ba dang /_rngul la sogs pa'i dri ma rnams sri ba dang /_
[\[88b.3\]]pags pa la sogs pa'i kha dog dmar zhing rtsub par 'gyur ba dang /_mchil ma mang zhing bad kan 'dzag pa dang /_yi ga 'chus shing zas la sogs pa'i blo mi skye ba dang /_sred pa chung ba ste zas la sogs pa la lhag par dga' ba med pa dang /_kha zas mi 'ju ba ste/_
[\[88b.4\]]zos pa'i zas kyang mi 'ju ba'i stobs chung ba dang /_rngul mi 'byung ba'i phyi rol du mi thon pa dang /_gnyid yar ba la sogs pa'i mtshan nyid dang ldan par 'gyur ba dang /_lud pa nas/_skyugs pa'i bar skam zhing kha zas la sogs pa mi 'byung ba dang /_sems
[\[88b.5\]]zhum zhing sdug bsngal bas yid zhum pa dang /_lus kyi ba spu ldang zhing bshor ba dang /_pags pa dang so gtsags pa snyam sems shing brtse ba dang /_rkang lag 'dar zhing 'gul ba dang /_sbrid pa thogs shing mi thon pa dang /_mgo 'khor zhing 'khor lo
[\[88b.6\]]bskor ba ltar sems pa dang /_tshig bla ba ste 'brel pa med pa'i tshig mang du smra ba dang /_drod bag la dga' ba ste me dang nyi tshan bsten 'dod pa dang /_bya rmyang byed pa ste yan lag brkyang zhing sdud 'dod pa rnams 'byung bar 'gyur ba ste/_de dag ni rlung las
[\[88b.7\]]gyur pa'i rims nad kyi mtshan ma yin par shes par bya'o/_/lus kun cig car khyab pa dang /_/bla zhing kha'i ro kha ba dang /_/bsil 'dod kha snar thor bu 'byung /_/mgo 'khor brgyal myos snying mi dga'/_/bshang sla mkhris pa slon pa dang /_/mchil ma khrag
[\[89a\]]
[\[89a.1\]]bcas sgregs pa skyur/_/thor bu dmar po 'byung ba dang /_/pags pa la sogs ser rtsa sngo/_/rngul 'byung dbugs ni mnam pa dang /_/skom dad rab che mkhris pa'i rims/_/zhes bya ba la/_mkhris pa las gyur pa'i rims kyi mtshan
[\[89a.2\]]ma ni/_lus kun cig car khyab pa dang /_/zhes bya ba la/_mgo la sogs pa'i yan lag dang /_lus kun tsha ba la sogs pa'i 'ur 'ur pos cig car dus gcig tu khyab ste na ba dang /_de bzhin du bla zhing tshig 'chol ba dang /_kha'i nang kha ba bro bar 'gyur
[\[89a.3\]]ba dang /_bsil ba 'dod cing grang ba la dga' ba dang /_kha dang sna'i nang na thor bu 'byung zhing shu ba smin pa dang /_brgyal zhing 'bogs pa dang /_myos pa ste 'og nas chang nad kyi skabs su bshad pa lta bu'i myos pa dang ldan pa dang /_sems mi dga' ba ste blo
[\[89a.4\]]mal na mi gnas shing 'phyo ba dang /_bshang ba sla zhing 'khru ba dang /_mkhris pa slon zhing skyugs pa dang /_kha nas mchil ma khrag dang bcas pa 'byung ba dang /_sgregs pa ro skyur por 'byung ba dang /_thor bu 'am 'brum phran dmar po tal til 'byung bar 'gyur
[\[89a.5\]]ba dang /_pags pa dang lce dang gdong dang gcin gyi mdog ser zhing rtsa sngo ba dang /_lus rngul 'byung zhing tsha ba dang /_dbugs 'byung ba'i dri mnam zhing rul ba dang /_skom dad kyi shas shin tu che ba 'byung ste/_mtshan nyid 'di dag dang ldan pa ni mkhris pa'i
[\[89a.6\]]rims yin no/_/lhag par yi ga 'chus shing rmongs/_/bu ga 'gags shing rims shugs dal/_/mchil mang kha nang mngar ba bro/_/dang ga lci zhing dbugs mi bde/_/cham btab snying na skyug pa 'byung /_/lud pa lus rengs lpags sogs skya/_/yan lag
[\[89a.7\]]thor bu grang mo 'byung /_/snyom zhing lus 'dar bad kan rims/_/zhes bya ba la/_rims thams cad las bad kan gyi rims kyi mtshan nyid ni lhag par ram khyad par du yi ga 'chus par 'gyur ba dang /_sems rmongs bag tu 'gyur zhing bying ba dang /_bu ga'i
[\[89b\]]
[\[89b.1\]]tshogs 'gags shing dri ma rnams 'byung ba thogs pa dang /_rims kyi shugs dal zhing nad tshabs chung ba dang /_mchil ma mang zhing ljan ljin che ba dang /_kha nang ro mngar ba bro ba dang /_snying ga lci zhing dang ga mer mer por 'dug pa dang /_dbugs mi bde ba dang /_cham
[\[89b.2\]]pas btab cing sna chu 'dzag pa dang /_snying na zhing 'khyil pa dang /_skyug pa 'byung zhing bod pa dang /_lud pa lu ba dang /_lus kyi yan lag rengs par 'gyur ba dang /_pags pa la sogs pa ste/_pags pa dang /_sen mo dang /_gdong dang /_lce dang /_bshang
[\[89b.3\]]ba dang /_gci ba rnams skya zhing dkar ba dang /_mgo dang lag ngar la sogs pa'i yan lag rnams thor bu'am 'brum bu bad kan gyi rang bzhin can grang mo 'byung ba dang /_snyom pa ste gnyid kyis non pa ltar yul rnams nges par 'dzin par mi nus pa dang /_lus
[\[89b.4\]]'dar ba ste grang lhags kyis lus kyi khong 'dar bar gyur pa'o/_/de yang /_chu bsil dag gis reg pa dang /_/khyad par du ni dgun dus su/_/grang bas nyen te skrang 'gyur ba/_/bad kan las byung lus 'dar yin/_/zhes bshad pa yin te/_mtshan nyid de dag
[\[89b.5\]]dang ldan pa ni bad kan gyi rims yin no/_/rang gi dus su thams cad ni/_/'byung zhing 'phel ba nyid 'gyur ba/_/nad gzhir bshad pa'i mi mthun bsten/_/bsgyur bas bde bar byed pa yin/_/zhes bya ba la/_rims nad rang rang gi dus nyin mo dang mtshan mo dang /_
[\[89b.6\]]zas zos pa'i skabs dang 'brel pa'i dus der rang rang gi mtshan nyid ji lta ba bzhin du rims thams cad 'byung zhing skye ba dang /_'phel zhing rgyas pa nyid du 'gyur ba dang /_nad gzhi nyid du bshad pa'i mkhris pa'i rims la tsha ba la sogs pa mi mthun pa bsten pas
[\[89b.7\]]ni sdug bsngal skyed par byed pa yin la/_de bsgyur zhing bde ba dang 'brel par byas pas ni bde bar byed pa yin no/_/rang rang mtshan ma 'dres pa ni/_/ldan pa'i rims yin/_zhes bya ba la/_sngar smos pa'i rang rang gi mtshan ma 'dres par gyur pa las ni de'i
[\[90a\]]
[\[90a.1\]]mtshan ma ldan pa'i rims te/_nad gnyis gnyis las byung ba yin par shes par bya'o/_/de nas rlung dang mkhris pa'i rims kyi mtshan ma 'dres pa dang ma 'dres pa dang ldan pa ni rlung dang mkhris pa dang ldan pa'i rims yin par shes par bya'o/_/
[\[90a.2\]]rlung dang bad kan gyi mtshan ma gnyis ka dang ldan pa ni rlung dang bad kan gyi ldan pa'i rims yin la/_mkhris pa dang bad kan gnyis ka'i mtshan ma dang ldan pa ni mkhris pa dang bad kan dang ldan pa'i rims yin par shes par bya'o/_/gzhan yang ni/_mgo na brgyal
[\[90a.3\]]slon lus tsha rmongs bag 'gyur/_/gre ba kha skam mi dga' rus tshigs na/_/gnyid med mgo 'khor spu ldang skom dad che/_/kha glal tshig mang rlung mkhris 'dres pa'i rims/_/zhes bya ba la/_gzhan yang zhes bya ba ni bsdu ba ste/_rlung dang mkhris pa gnyis 'dres
[\[90a.4\]]pa'i mtshan nyid ni mgo na ba la sogs pa yang yin no/_/zhes bya ba'i don no/_/mgo na ba ni mgo lhang lhang por na zhing zug pa'o/_/brgyal ba ni mi dran pa'o/_/slon pa ni skyug pa'o/_/lus tsha ba ni yan lag tsha ba 'ur 'ur por 'dug pa'o/_/rmongs bag ni sems
[\[90a.5\]]rmongs pa'o/_/gre ba nang kha skam pa ni rlan med pa'o/_/rus tshigs na ba ni brdungs pa snyam du sems pa'o/_/tshig mang ba ni bla ba'o/_/tsha med yi ga 'chus shing klad tshigs na/_/cham pa lud pa dbugs mi bde bshang sri/_/khong bsil rmongs bag rab rib mgo
[\[90a.6\]]'khor rmya/_/bad kan rlung 'dres rims kyi mtshan ma yin/_/zhes bya ba la/_gzhan yang bad kan rlung 'dres pa las byung ba'i ldan pa'i rims kyi mtshan nyid ni/_tsha ba me la sogs pa yang yin par shes par bya ste/_tsha ba med pa ni rims kyi tsha ba'i gdung ba chung
[\[90a.7\]]ba'o/_/gzhan dag ni go bar zad do/_/lus rngul rengs dang tsha ba sil sor mi gnas/_/skom dad lud pa bad kan mkhris bag 'byung /_/rmongs bag rmya dang kha bro khar dri chags/_/bad kan mkhris pa 'dres pa'i rims kyi rtags/_/zhes bya ba la/_gzhan yang bad
[\[90b\]]
[\[90b.1\]]kan dang mkhris pa las byung ba ldan pa'i rims kyi mtshan ma ni/_lus rngul ba dang khong rengs pa la sogs pa las shes par bya'o/_/rengs pa ni yan lag rengs pa'o/_/tsha ba dang bsil ba dus la mi gnas pa yan lag grang zhing lan 'ga' tsha ste rgyud gcig tu mi
[\[90b.2\]]gnas pa'o/_/khar dri ma chags pa ni ljan ljin gyis gos pa'o/_/kun las 'byung ba rtags kun ldan/_/'dir yang thang re tsha ba dang /_/de bzhin grang dang nyin mo ni/_/gnyid che mtshan mo gnyid med byung ba'am/_/rtag par gnyid 'ong ba'am yang na yang /_/
[\[90b.3\]]rngul cher 'byung ba'am rngul mi 'byung /_/glu dang gar dang dgod sogs pa/_/spyod pa ngan pa la 'jug cing /_/mig dmar mchi ma 'dzag dang bcas/_/zhum zhing rdzi ma 'khrugs par snang /_/byin snying rtsib logs na ba dang /_/mgo bo rus tshigs na mgo 'khor/_/
[\[90b.4\]]rna ba sgra dang nad bcas dang /_/mgul pa gra mas gang snyam sems/_/lce rtsub kun nas bsregs ltar snang /_/lus lci tshigs ni 'bye snyam sems/_/mchil mar khrag mkhris bad kan 'byung /_/mgo bo g.yo zhing skom dad che/_/thor bu 'brum phran mtha'
[\[90b.5\]]'khor ba/_/dmar zhing gnag pa 'byung bar 'gyur/_/snying na bshang gci sri ba 'am/_/yang na nyung ba'am rab mang 'byung /_/kha nang snum zhing nyams stobs chung /_/gcom chung 'gyur zhing bla ba dang /_/nad smin dka' zhing rmugs pa dang /_/rgyun du gre ba
[\[90b.6\]]'dzer ba ni/_/'dus pa'i rims te mngon rmugs byed/_/de ni mdangs 'phrog ces kyang bshad/_/ces bya ba la/_nad gzhi thams cad las byung ba yin pas na kun las byung ste/_de ni rlung dang mkhris pa dang bad kan gyi rims kyi mtshan nyid du bshad
[\[90b.7\]]pa thams cad dang ldan pa yin la/_'dus pa las gyur pa'i rims 'dir mtshan nyid gzhan yang skad cig gam/_thang cig re re zhing yang dang yang du lus tsha bar 'gyur ba dang /_de bzhin du thang cig re re zhing grang bar 'gyur ba dang /_nyin mo ni gnyid cher
[\[91a\]]
[\[91a.1\]]'ong zhing shas cher 'thibs par 'gyur ba dang /_mtshan mo ni gnyid med cing yar bar 'gyur ba'am/_yang na nyin mtshan rtag par rgyun du gnyid 'ong ba'am/_nyin mtshan rtag par gnyid med par 'gyur ba'am/_yang de bzhin du rngul
[\[91a.2\]]shas cher 'byung zhing mang du 'dzag la/_cung zad tsam gyi rngul yang mi 'byung bar 'gyur ba dang /_glu la sogs pa'i spyod pa ngan cing dman pa la 'jug par dga' ba dang /_mig kha dog dmar ba dang /_mchi ma'i rgyun 'dzag pa dang bcas shing mi sdug par
[\[91a.3\]]snang ba dang /_zhum zhing yo ba dang /_rdzi ma 'khrugs shing mig gi spu g.yos par snang ba dang /_byin snying la sogs pa na ba dang /_rna bar sgra drag pa dang bcas nas na zhing gzer ba dang /_mgul pa ste gre ba gra ma'i tshogs kyis gang zhing khyab pa snyam du
[\[91a.4\]]sems pa dang /_lce tsher ma ltar rtsub pa dang /_kun nas bsregs shing tshig pa ltar snang ba dang /_lus kyi khong lci ba dang /_yan lag gi tshogs bye zhing zhig pa snyam du sems pa dang /_mchil mar khrag dang mkhris pa dang bad kan gyi rnam par 'byung ba
[\[91a.5\]]dang /_mgo bo g.yo zhing 'dar ba thor bu dang 'brum phran mgo bo 'am pags pa mtha' 'khor ba zlum po 'byung zhing /_de yang mdog nag pa dang dmar bar 'byung bar 'gyur ba dang /_snying na zhing gzer ba dang /_bshang gci la sogs pa'i dri ma rnams sri zhing
[\[91a.6\]]mi 'byung ba'am/_yang na nyung zhing cung zad 'byung ba'am/_shin tu mang zhing shas cher 'byung bar 'gyur ba dang /_kha'i nang snum zhing 'byil ba dang /_nyams stobs chung zhing zad pa dang /_gcom chung zhing dma' ba dang /_bla zhing tshig 'chol pa mang du smra
[\[91a.7\]]ba dang /_nad smin par dka' zhing yun rings nas 'byang ba dang /_shas cher rmugs pa dang rgyun mi chad par rtag tu gre ba 'dzer zhing sgra mi gsal ba ngar ngar po 'byung ba ste/_mtshan nyid de dag dang ldan pa ni 'dus pa'i rims zhes bshad pa ste/_de nyid la ni ming
[\[91b\]]
[\[91b.1\]]gi rnam grangs su mngon par rmugs par byed pa dang /_mdangs 'phrog par byed pa zhes bshad cing btags pa yin no/_/nad kyis bkag cing me drod nyams/_/mtshan ma thams cad rdzogs gyur pa/_/gsor mi rung ste de las gzhan/_/gso dka' 'am dbang
[\[91b.2\]]po ma tshang 'gyur/_/zhes bya ba la/_rlung dang mkhris pa dang bad kan dang bshang ba dang gci ba la sogs pa'i nad kyi skyon gyis 'byung ba'i rgyun bkag cing me drod nyams par gyur pa dang /_de bzhin du ji skad smos pa'i mtshan nyid thams cad rdzogs par gyur na
[\[91b.3\]]gsor mi rung ste/_gso bar mi nus pa yin no/_/de las gzhan pa 'dus pa'i rims de nad kyi tshabs chung zhing mtshan nyid ma rdzogs na/_de gso dka' bar 'gyur ba'am/_dbang po ma tshang ba ste lus ngag gi las kyi rten nyams par 'gyur ro/_/gzhan yang
[\[91b.4\]]'dus pa las byung ba/_/gang du mkhris pa logs shig gnas/_/pags pa'am nang grol tsha ba dag_/'debs pa'am tsha ba snga phyis 'byung /_/zhes bya ba la/_'dus pa las gyur pa'i rims snga ma las mtshan nyid gzhan du 'byung bar gyur pa ste/_'dus
[\[91b.5\]]pa'i rims gang las mkhris pa logs shig na gnas shing /_lan 'ga' ni pags par gnas pa 'am/_lan 'ga' ni nang grol na gnas nas tsha ba skyed par byed pa sngar byung ba'am/_phyis 'byung ba'i mtshan nyid can ni gso dka' ba yin no/_/de bzhin bad
[\[91b.6\]]kan rlung grang ba/_/zhes bya ba la/_yang de bzhin du rlung dang bad kan logs shig tu tha dad par gnas shing snga phyir grang bar byed pa ni gso dka' ba ma yin no/_/de gnyis tsha snga gso dka' yin/_/zhes bya ba la/_'dus pa'i nad de gnyis las tsha ba snga ba'i nad
[\[91b.7\]]ni gso dka' zhing bcos par dka' ba yin no/_/grang snga der ni mkhris pa yis/_/bad kan gsher ba skam pa dang /_/grang ba zhi byas kha skyur brgyal/_/myos dang skom dad skye bar 'gyur/_/zhes bya ba la/_grang ba sngar byung ba'i 'dus pa'i rims der ni mkhris
[\[92a\]]
[\[92a.1\]]pa'i tsha bas bad kan gyi gsher bag skam par gyur pa dang /_skyur ba la sogs pa'i 'gyur ba bzhir 'byung bar 'gyur la/_de bzhin du grang ba zhi bas kyang bzhi po de dag nyid skye bar 'gyur ro/_/tsha ba snga ma de rjes la/_/rmugs slon
[\[92a.2\]]mchil mang khong snyom 'gyur/_/zhes bya ba la/_dang po tsha ba skye bar 'gyur ba'i 'dus pa'i rims la tsha ba de'i rjes la rmugs pa la sogs pa 'byung bar 'gyur ro/_/glo bur drag shul las byung dang /_/mngon zin byad byas dmod byung bzhi/_/zhes
[\[92a.3\]]bya ba la/_rims brgyad po glo bur ba zhes bya ba la ni drag shul las byung ba dang /_mngon par zin pa dang /_byad byas pa dang /_dmod pa las byung ba'i dbye bas rnam pa bzhi yod do/_/de la smas bcad mes tshig sogs/_/ngal ba drag shul las byung yin/_/
[\[92a.4\]]zhes bya ba la/_glo bur ba'i rims kyis drag shul las byung ba zhes bya ba 'dir mtsho na gyis smas shing bcad pa la sogs pa las rims 'byung bar 'gyur ba dang /_de bzhin du ngal zhing lam gyis dub pa las byung ba'i lus nyon mongs pa las drag shul las
[\[92a.5\]]byung ba'i nad 'byung bar 'gyur ro/_/der ni phal cher rlung nad kyis/_/khrag ni gnod cing 'khrugs byas pas/_/na bcas mdog nyams skrang dang bcas/_/zug gzer bcas pa'i rims skyed 'gyur/_/zhes bya ba la/_drag shul las byung ba'i rims der phal
[\[92a.6\]]cher ram mang du rlung gi nad kyi dbang gis khrag la gnod par byas shing rnam par 'khrugs par 'gyur ba las na ba sogs pa dang bcas pa'i rims skye bar 'gyur ro/_/gdon zhugs sman gyi dri dang dug_/khros 'jigs mya ngan gdon las byung /_/mngon par zin
[\[92a.7\]]las byung rims yin/_/zhes bya ba la/_gdon zhugs pa la sogs pa las byung ba'i rims ni mngon par zin pa'am/_gzhan gyis byas pa'i rgyu las byung ba'i rims yin no/_/gdon ni lha la sogs pa'i 'og nas bshad pa rnams so/_/'dir gdon rgyu med
[\[92b\]]
[\[92b.1\]]dgod cing ngu /_/zhes bya ba la/_rims kyi gnas skabs 'dir lha dang lha ma yin la sogs pa'i gdon gyis ni rgyu med par glo bur du ched 'ga' ni dgod pa dang /_ched 'ga' ni ngu bar 'gyur ro/_/sman gyi dri skyes brgyal ba dang /_/sbrid pa klad nad skrangs par
[\[92b.2\]]'gyur/_/zhes bya ba la/_sman gyi dri las skyes pa'i glo bur ba'i rims ni brgyal ba la sogs pa'i mtshan nyid can du 'byung bar 'gyur ro/_/dug las brgyal dang tshad par 'khru/_/mdog nag lus tsha snying nad 'byung /_/zhes bya ba la/_'dir dug las byung
[\[92b.3\]]ba'i rims ni brgyal ba la sogs pa'i mtshan nyid can 'byung bar 'gyur ro/_/khros pas lus 'dar klad nad 'gyur/_/zhes bya ba la/_shin tu khros pa las ni lus 'dar zhing g.yo ba dang /_de bzhin du klad nad 'byung bar 'gyur ro/_/mya ngan 'jigs
[\[92b.4\]]las bla bar 'gyur/_/zhes bya ba la/_mya ngan 'jigs pa las byung ba'i rims ni bla zhing bab col mang du smra bar 'gyur ro/_/'dod las mgo 'khor yid 'chus tsha/_/ngo tsha gnyid blo brtan nyams 'gyur/_/zhes bya ba la/_'dod pas gdungs pa las
[\[92b.5\]]skyes pa'i rims mgo 'khor ba dang /_yi ga 'chus pa dang /_lus dang snying ga tsha bar 'gyur ba dang /_de bzhin du ngo tsha shes pa dang /_gnyid dang /_blo gros dang /_brtan zhing mi 'gyur ba de dag nyams shing zad par 'gyur ro/_/gdon la sogs pa
[\[92b.6\]]'dus pa'i rims/_/'jig tshogs gsum ni rlung gi rims/_/khros pas mkhris pa ldang bar 'gyur/_/zhes bya ba la/_gdon dang sman dang dug las byung ba'i rims gsum gyis ni nyes pa gsum 'dus pa'i rims su 'gyur ro/_/'jigs pa dang mya
[\[92b.7\]]ngan dang 'dod pa gsum las byung ba'i rims kyis ni rlung 'khrugs pa'i rims su 'gyur ro/_/khros pa las byung ba'i rims kyis ni mkhris pa ldang zhing 'khrugs par 'gyur ro/_/dmod pa byad byas las byung gang /_/'dus pa'i rims ni mi bzad pa/_/de ni shin
[\[93a\]]
[\[93a.1\]]tu bzod dkar bshad/_/ces bya ba la/_dmod pa dang byad byas pa las byung ba'i rims gang yin pa 'dus pa'i rims mi bzod cing rno ba dang /_shin tu bzod par dka' zhing brnag mi nus par 'gyur ro zhes sman dpyad kyi gzhung rtsom pa'i
[\[93a.2\]]dang srong rnams kyis bshad pa'am/_bdag gi slob dpon la sogs kyis bshad do/_/ces pa'o/_/de la byad byas sngags kyis ni/_/sbyin sreg byas pa bzhin du byas/_/thog mar sems 'bab de 'og lus/_/de nas thor bu mgo 'khor skom/_/tsha bcas brgyal
[\[93a.3\]]bas zin gyur pa'i/_/rims ni nyin re bzhin du 'phel/_/zhes bya ba la/_'di dag gi nang nas byad byas pa'i sngags ni srid srung gi rig byed la sogs pa las bshad pa'i bram ze'i ngan sngags la sogs so/_/sbyin sreg byas shing sregs shig sregs shig ces
[\[93a.4\]]smra bzhin du me la bsreg rdzas 'dzud pa na/_gang la byas pa de thog ma kho nar de'i sems la 'bab cing tsha ba nyams su myong bar byed la/_de'i 'og tu ni lus tsha bar byed cing tsha ba'i rims kyis 'debs la/_de nas thor bu dang /_mgo 'khor ba la sogs pas zin
[\[93a.5\]]zhing rims de ni nyin gcig bzhin du 'phel zhing rgyas par 'gyur ro/_/de ltar rims ni brgyad du bshad/_/ces bya ba la/_de ltar rnam pa de dag gis nad gzhi dang glo bur ba las byung ba'i dbye bas rims ni grangs brgyad yod par tshe'i rig byed la mkhas pa rnams
[\[93a.6\]]kyis bshad cing bstan pa yin no/_/de dag mdor na rnam gnyis te/_/lus dang sems kyi rims dang ni/_/grang dang tsha dang phyi nang gnas/_/rang bzhin dang ni gyur pa dang /_/gsor rung gsor mi rung ba dang /_/smin dang ma smin zhes bya'o/_/zhes bya ba la/_yang
[\[93a.7\]]rims 'di ni rnam pa gnyis yod de/_lus kyi rims dang sems kyi rims zhes bya ba gnyis dang /_grang ba dang tsha ba gnyis dang /_phyi rol na gnas pa dang /_nang na gnas pa zhes bya ba gnyis dang /_rang bzhin dang gzhan du gyur pa zhes bya ba gnyis dang /_gsor rung
[\[93b\]]
[\[93b.1\]]ba dang gsor mi rung ba zhes bya ba gnyis dang /_smin pa dang ma smin pa zhes bya ba gnyis so/_/lus rims thog mar lus tsha byed/_/sems kyi dang por snying tsha 'gyur/_/zhes bya ba la/_lus kyi rims ni thog mar te/_dang por lus tsha bar byed la/_de'i 'og
[\[93b.2\]]tu ni snying tsha bar 'gyur ro/_/sems kyi rims kyis ni dang por snying tsha bar byed la/_de'i 'og tu ni lus tsha bar byed do/_/rlung dang bad kan cig car ni/_/'byung tshe grang ba'i rims su 'gyur/_/mkhris pa dang ldan tsha ba ste/_/'dres pas 'dres pa'o/_/zhes
[\[93b.3\]]bya ba la/_rlung ni zung du 'jug pa yin pas bad kan dang lhan cig tu gnas shing cig car 'byung ba'i dus na ni grang ba'i rims su 'gyur la/_de bzhin du mkhris pa dang rlung du 'jug cing mkhris pa dang ldan pa'i tshe na ni tsha ba'i rims su 'gyur ro/_/'dres pa ste
[\[93b.4\]]bad kan dang mkhris pa gnyi ga dang rlung 'dres pa'i tshe na ni rlung de zung du 'jug pa yin la ched 'ga' tsha bar 'gyur ro/_/ched 'ga' grang bar 'gyur ro/_/nang gnas pa/_rims nad dkyel ni bskyed 'gyur nas/_/nang na na zhing bshang gci sri/_/zhes bya ba la/_nang
[\[93b.5\]]na gnas pa'i rims ni nang du chud cing brten pa yin pas nad kyi dkyel bskyed cing 'phel bar 'gyur nas/_nang de nyid na mi bzad par na ba dang /_bshang ba la sogs pa'i dri ma sri bar 'gyur ro/_/phyi rol rims ni tsha ba dang /_/phyi rol gnas pa gso bar sla/_/zhes
[\[93b.6\]]bya ba la/_phyi rol gyi rims ni tsha ba'i dngos po yang phyi rol na gnas pa yin gyi/_nang na gnas pa ma yin la/_de nyid ni gso bar sla zhing bcos par sla ba yin no/_/tshig 'dis ni nang na gnas pa'i rims ni don gyi shugs kyis gso dka' ba yin no zhes ston
[\[93b.7\]]to/_/dbyar dang ston dang dpyid dus su/_/rlung sogs rim 'byung rang bzhin rims/_/zhes bya ba la/_dbyar la sogs pa'i dus gsum du rim pa ji lta ba bzhin du rlung la sogs pa rim bzhin du 'byung ba ni rang bzhin gyi rims zhes bya ste/_dbyar gyi dus su
[\[94a\]]
[\[94a.1\]]ni rlung gi rims yin no/_/ston ni mkhris pa'o/_/dpyid ni bad kan gyi'o/_/gzhan du gyur pa de gso dka'/_/phal cher rlung ni rang bzhin rims/_/yin yang gso bar dka' ba yin/_/zhes bya ba la/_de ltar bshad pa las rnam pa gzhan pa
[\[94a.2\]]de ni 'gyur ba'i rims zhes bya ste/_de yang dngos su na dus tshigs rnams su rim bzhin du ma byung ba ste/_dper na dbyar gyi tshe mkhris pa dang bad kan las byung ba dang /_ston gyi tshe rlung dang bad kan las byung ba dang /_dpyid kyi dus su rlung dang mkhris pa las 'byung bar
[\[94a.3\]]'gyur ba'am/_de bzhin du dus tshigs thams cad du yang rlung las gyur pa'i zhes bya ba rang bzhin las gzhan du gyur pa'i rims de dag ni gso bar dka' ba yin pas/_de las phal cher rlung las gyur pa'i rims ni rang bzhin gyi rims yin yang gso dka' ba yin
[\[94a.4\]]na/_de las gzhan du gyur pa'i rims lta smos kyang ci dgos/_phal cher zhes pa ni ma lus par de ltar ma yin pa'i don te/_la lar ni bsod nams kyi dbang gis rlung las gyur pa yin yang gso sla ba ni yod do zhes bya ba'i don to/_/dbyar dus rlung nad
[\[94a.5\]]ldang gyur na/_/mkhris pa bad kan ldan rims 'gyur/_/zhes bya ba la/_gang gi tshe dbyar gyi dus su rlung nad ldang zhing 'khrugs par gyur nas rims skyed par byed pa de'i tshe/_mkhris pa dang bad kan dang ldan pa'i rims su 'gyur gyi/_de dang mi ldan pa ma yin te/_
[\[94a.6\]]de'i tshe rims de rlung las gyur pa yin du zin kyang mkhris pa dang bad kan dang ldan pas mngon par ldang bar 'gyur ro zhes bya ba'i don no/_/ston ka mkhris pas nad slong ste/_/bad kan de yi grogs byed 'gyur/_/der ni smyung ba byas gyur kyang /_/gnod par 'gyur ba
[\[94a.7\]]ma yin no/_/zhes bya ba la/_ston ka'i dus su mkhris pa 'khrugs nas rims skyed par byed la/_rims skyed par rtsom pa'i mkhris pa de'i stobs sam grogs skyed pa ni bad kan yin pas/_des grogs byas nas skye bar 'gyur te/_rims ni ma zhu ba'i gnas la
[\[94b\]]
[\[94b.1\]]brten nas 'byung ba'i phyir ro/_/des gnas skabs der ni bad kan dang mkhris pa gnyis ni smyung bar byas pas gso bar bya zhing bcos dgos pa yin pas na/_gnas skabs 'dir smyung ba byas pa las gnod cing nad du 'gyur ba'i 'jigs pa yod pa yin no/_/bad
[\[94b.2\]]kan dpyid ldang de yang ni/_/de rjes rlung dang mkhris pa 'byung /_/zhes bya ba la/_dpyid kyi dus su ni bad kan 'khrugs shing ldang nas rims skyed par byed pa yin la/_bad kan yang de'i rjes la rlung dang mkhris pa gnyis grogs byed cing stobs skyed par 'gyur ro/_/
[\[94b.3\]]nyams stobs che zhing nad tshabs chung /_/bla brnan med rims gso bar sla/_/zhes bya ba la/_skyes bu lang tsho phun sum tshogs pa la sogs pa nyams stobs che ba dang /_de bzhin du nad tshabs kyi dkyel chung ba dang /_lud pa dang dbugs mi bde ba'i bla brnan
[\[94b.4\]]med pa'i rims nad gang yin pa de ni myur du bde bar bya bar nus pas na gso sla ba yin no/_/rnam kun 'gyur ba zhes bya bar/_/gsor mi rung bar sngar bshad do/_/zhes bya ba la/_yong ye rnam pa thams cad du lus kyi 'gyur ba shes par bya ba'i lus kyi gnas
[\[94b.5\]]su gsor mi rung ba'i mtshan nyid can gyi rims sngar bshad de/_rims ni tshabs che zhes bya ba la sogs pa'i tshig sngar bshad pa yin no/_/rims kyi nad tshabs che zhing tsha/_/khong rmya nyam chung gcin mang dang /_/bshang sri kha zas mi 'ju la/_/bkres chung ma
[\[94b.6\]]smin rims mtshan nyid/_/ces bya ba la/_rims ma smin pa'i mtshan nyid 'di dag yin te/_rims kyi nad tshabs gnad dang tshigs la sogs pa na ba'i tshabs che zhing /_de bzhin du khong shin tu rmya zhing nyam chung ba yin te/_stobs dang srog par bcas pa gcin mang
[\[94b.7\]]du 'byung ba dang /_bshang gci sri zhing mi 'byung ba dang /_kha zas 'ju bar mi byed pa dang /_bkres pa med cing zas mi 'dod pa ste/_'di dag ni rims ma smin pa'i mtshan nyid yin par shes par bya'o/_/rims shugs stobs che skom dad che/_/bla zhing mgo 'khor
[\[95a\]]
[\[95a.1\]]dbugs mi bde/_/bshang gci bder 'byung nad bskyod pa/_/smin par 'gyur ba'i mtshan ma yin/_/zhes bya ba la/_rims smin pa'i nye ba'i mtshan ma ni rims kyi shugs drag cing stobs che ba dang /_de nyid kyis na skom dad che ba dang /_bla
[\[95a.2\]]zhing tshig 'khyal pa dang /_bshang gci bde bar 'byung zhing mi sri ba dang /_nad bskyod cing bslongs pa ltar snang ba yin no/_/ma smin go bzlog mtshan nyid dang /_/zhag bdun smyung byas las smin bshad/_/ces bya ba la/_rims smin cing nad med pa'i mtshan
[\[95a.3\]]nyid ni rims nad tshabs che ba la sogs pa go bzlog pa las shes par bya ste/_rims nad kyi tshabs chung ba bri ba dang /_khong rmya zhing nyam chung ba dang /_gcin nyung ba dang /_bshang ba bde bar 'byung ba la sogs pa de ni rims ma zhu ba med pa'i mtshan nyid yin
[\[95a.4\]]la/_de bzhin du zhag bdun gyi bar du smyung ba byas pa las rims de smin te smin zhing 'ju ba nyid du 'gyur bar shes par bya'o/_/de yang drang srong tsa ra kas/_lus zungs kun gnas nad rnams ni/_/zhag bdun gyis ni smin par 'gyur/_/rims nad phal cher
[\[95a.5\]]nad rnams ni/_/smyung byas smin pa yin zhes bshad/_/ces bshad pa yin no/_/rims ni nad kyi dus dang ni/_/stobs chung che las rnam lngar bshad/_/phal cher 'dus par gyur pa yi/_/rims su mang du 'gyur bar bshad/_/rgyun dang rtag pa nyin gcig pa/_/
[\[95a.6\]]nyin gsum pa dang nyin bzhi pa'o/_/zhes bya ba la/_rims nad kyi grangs ni 'og nas bshad pa'i rgyun la sogs pa'i rnam pa lnga yod do zhes drang srong chen po rnams kyis bshad do/_/de gang las ji ltar zhe na/_dus dang yul dang stobs che chung las gyur te/_rlung
[\[95a.7\]]la sogs pa'i rims nad stobs che ba dang stobs chung ba'i dbang dang /_yang de bzhin du rims nad 'byung ba'i nad gzhi 'khrugs pa'i dus dang /_yul stobs chung ba dang stobs che ba'i dbang gis sam/_yang na nad rnams kyi dus yin pas na nad kyi dus te/_nyin
[\[95b\]]
[\[95b.1\]]mo dang mtshan mo dang dus tshigs dang zas zos pa'i cha de'i stobs che chung las nad zad pa dang /_'phel ba'i rgyur 'gyur ba yin la/_de yang rnam lngar bshad do/_/de las kyang 'dus pa'i rims ni phal cher ram/_mang du nad gzhi gsum 'dus pa las phal cher
[\[95b.2\]]'dus pa'i rims su 'gyur bar bshad do/_/phal cher zhes smos pa ni rnam par 'gyur ba yod pa'i don te/_de yang gzhung gzhan las/_rlung las phal cher rtag par 'gyur/_/mkhris las phal cher nyin gsum pa/_/phal cher bad kan las nyin gcig_/_
[\[95b.3\]]'dus pa las ni bzhi pa yin/_/zhes bshad pa yin no/_/rgyun dang zhes bya ba la sogs pas ni lnga po'i ming bstan pa yin no/_/lus zungs bshang gci rgyu ba yi/_/bu ga nad kyis khyab byas pas/_/lus kun tsha bar gyur nas ni/_/gnod bya sogs dang
[\[95b.4\]]mnyam par 'phel/_/stobs che lus lci rkang lag rengs/_/khyad par du ni dwangs mar gnas/_/gnyen pos bcos dka' bzod par dka'/_/rgyun gyi rims su 'gyur ba yin/_/zhes bya ba la/_rlung la sogs pa'i nad 'khrugs pas na shin tu bzod par
[\[95b.5\]]dka' ba'i rgyun gyi rims su 'gyur zhing skyed par byed do/_/de yang lus zungs la sogs par rgyu zhing 'gro bar byed pa'i bu ga rnams nad kyis khyab par byas shing kun tu phyin par byas la/_der nad de lus ma lus pa kun du rims kyi tsha bas tsha bar 'gyur zhing tsha
[\[95b.6\]]ba'i gdung bas gzir bar byas pa dang /_de bzhin du gnod par bya ba dwangs ma dang /_dus tshigs dang /_yul dang /_rang bzhin de dang cha mnyam par 'phel zhing rgyas par byas pa ste/_gnod bya ni lus zungs bdun dang dri ma rnams so/_/dus tshigs ni
[\[95b.7\]]dbyar ka la sogs pa'o/_/yul ni rlan la sogs pa'o/_/rang bzhin ni bdun no/_/de yang stobs che ba ste nus pa dang ldan pa dus yun ring po la sogs pa dang /_de bzhin du lci zhing brnag dka' la/_lus kyis mi thegs pa snyam du sems pa dang /_yan lag
[\[96a\]]
[\[96a.1\]]rnams rengs shing bskyod mi nus pa dang /_khyad par du yang lhag par dwangs ma zhes bya ba'i lus zungs la gnas pa'i gnyen pos bcos par dka' zhing gso ba'i thabs cis kyang bzlog tu med pa ste/_gnod bya la sogs pa dang cha
[\[96a.2\]]mnyam pa'i phyir ro/_/yang de bzhin du bzod par rab tu dka' ba ste/_sdug bsngal zhing brnag par mi nus pa'i rims la ni rgyun gyi rims zhes bya ste/_de lta bur 'gyur ba yin no/_/de yi drod kyis dri ma dang /_/lus zungs myur du zad par byed/_/de
[\[96a.3\]]'og rnam kun lus zungs sogs/_/dag pa'am ma dag rims kyis ni/_/rlung dang mkhris pa bad kan zhag_/bdun nam bcu'am bcu gnyis gnas/_/phal cher mtshams las mi 'da' bar/_/'tsho ba'am 'chi ba dag tu byed/_/ces bya ba la/_rims
[\[96a.4\]]de'i drod kyi tsha bas dri ma ste bshang ba la sogs pa dang /_dwangs ma la sogs pa'i lus zungs rnams kyi nang du zhugs pa'i rgyus rims des dri ma rnams zad par byed pa'am/_lus zungs rnams kyang zad par byas nas de'i 'og tu rnam pa kun du ste/_thams
[\[96a.5\]]cad kyi thams cad du lus zungs bshang ba dang gci ba dang bcas pa dag ste/_rims kyi tsha bas dri ma med par byas pa'am/_yang na yan lag 'ga' lus zungs la sogs pa ma dag cing ljan ljin dang bcas pa'i rims kyis grangs ji lta ba bzhin du rlung la
[\[96a.6\]]sogs pa'i nad gzhi las zhag bdun nam bcu'am bcu gnyis kyi bar du phal cher gnas pa'i mtshams sam/_dus kyi nges pa las ni mi 'da' bar rjes su gnas te/_ci'i phyir zhe na/_dus de tsam gyi nang du 'chi ba'am/_rims kyis gtong bar 'gyur ba'am/_
[\[96a.7\]]'chi zhing gsod par 'gyur te/_nyin zhag 'di tsam gyis gtong ba'am gsod par 'gyur ro/_/de yang gang rlung shas che ba las byung ba de ni phal cher zhag bdun gyis gtong ba'am 'chi bar 'gyur ro/_/de bzhin du mkhris pa shas che ba las byung ba ni zhag bcus so/_/
[\[96b\]]
[\[96b.1\]]bad kan shas che ba las byung ba ni bcu gnyis kyis bye brag phyed par 'gyur ba ni rims kyis sbyar ba'i don no/_/de skad me bzhin 'jug gis bshad/_/ces bya ba la/_de lta bu de ni sman dpyad kyi gzhung rtsom par byed pa drang srong me bzhin 'jug ces bya bas bshad pa'i
[\[96b.2\]]gzhung yin no/_/ljang sngon gyis ni bshad pa'i gzhung /_/bdun pa nyis bldab gyur pa yin/_/de bzhin dgu dang bcu gcig bldab/_/'di ni nad gzhi gsum gyi tshigs/_/'tsho dang 'chi bar byed pa yin/_/zhes bya ba la/_drang srong ljang sngon zhes bya bas
[\[96b.3\]]bshad pa'i gzhung ni 'og nas bshad pa'i tshul 'dir ston pa yin te/_bdun pa ni nyis bldab tu brtsi ste/_rlung gi rims kyis zhag bcu bzhi na dwangs ma la sogs pa dang ma dag pa gang yin pa yang rung ste/_rnam pa thams cad du zhag bcu bzhis 'tsho ba'am 'chi
[\[96b.4\]]bar 'gyur ba bye brag phyed par 'gyur ba yin no/_/gnyis pa ni zhag dgu pa ste/_de yang nyis bldab tu brtsis la zhag bcwa brgyad du bya ste/_mkhris pa shas che ba'i rims ni zhag bcwa brgyad kyis 'tsho ba'am/_'chi ba'i bye brag phyed par 'gyur ro/_/de bzhin du
[\[96b.5\]]gsum pa ni zhag bcu gcig pa yin te/_'di nyis bldab tu byas pas zhag nyi shu rtsa gnyis kyis bad kan gyi shas che ba'i rims kyi bye brag phyed par 'gyur te/_'di dag ni nad gzhi gsum las byung ba'i rims kyi dus tshigs kyi bye brag rnam par gzhag pa yin no/_/
[\[96b.6\]]rims dus dag dang ma dag las/_/yun ring dus su gnas pa yin/_/zhes bya ba la/_de la dag pa'i nad dang bshang ba dang gci ba legs par smin pa rtse zhil zhing ma smin pa'i skyon med pa yin la/_de las go bzlog pa ni ma smin pa yin te/_dag pa dang ma
[\[96b.7\]]dag pa de gnyis cha 'dres pa las ni dus yun ring mo zhig tu gnas shing sngar bshad pa'i dus las yun ring du gnas te/_gang gi tshe lus zungs kyi dwangs ma la la ni dag cing smin/_la la ni ma dag cing ma smin par 'gyur na/_de'i tshe rgyun gyi rims 'byang zhing 'dor
[\[97a\]]
[\[97a.1\]]bar mi 'gyur gyi/_yun ring du gnas pa kho nar 'gyur ro/_/nad rtse zhil ba nyam chung dang /_/kha zas mi 'phrod sogs bsten pas/_/nad dkyel chung yang gnod bya sogs/_/brten te stobs che nyid gyur las/_/gnyen por bcas
[\[97a.2\]]shing 'phel 'bri gnas/_/mi bzad pa ni nyid du 'gyur/_/zhes bya ba la/_nad kyi rtse zhil zhing nad las thar ba'i skyes bu nyam chung zhing lus rid par gyur pa dang /_kha zas mi 'phrod pa la sogs pa bsten pa ste/_zas dang skom dang sman dang spyod lam
[\[97a.3\]]mi mthun zhing mi 'phrod pa bsten pa'i rgyus rlung la sogs pa'i nad gang yang rung ba dkyel chung zhing stobs shin tu zhan pa yin yang mi bzad pa'i rims rgyun gyi rims la sogs par 'gyur ro/_/de yang tsha ba mi bzod pa la sogs pa'i tshul gyis 'debs pa
[\[97a.4\]]na mi bzad pa'i rims zhes bya'o/_/de yang ji ltar 'gyur zhe na/_gnod bya la sogs pa gang yang rung ba la brten zhing gnas pa ste/_lan 'ga' ni gnod bya la sogs pas khrag la sogs pa gang yang rung ba brten la/_lan 'ga' ni nyin mtshan la
[\[97a.5\]]sogs pa'i dus la brten la/_lan 'ga' ni rlung la sogs pa'i rang bzhin la brten te/_de ni tshabs chen por 'gyur ba'i stobs dang /_nus pa thob par 'gyur ro/_/de yang gnyen po dang bcas pa yin zhing bcos pa'i thabs yod pa ma yin la/_yang
[\[97a.6\]]de ni 'phel ba dang 'bri ba gnyis po la brten zhing gnas pa yin no/_/de rnams kyis ni nad kyi stobs/_/rang gi dus su rims stobs skyed/_/ces bya ba la/_nyam chung ba la sogs pa de rnams kyi rang gi dus nyin mtshan dang /_dus kyi cha ni mtshan nyid can
[\[97a.7\]]du rims kyi stobs skyed cing 'phel bar 'gyur ba yin no/_/slar yang de dag bcos thabs kyi/_/stobs che chung las ldog par byed/_/ces bya ba la/_mi bzad pa'i rims kyi rtsom pa de slar ldog cing rang gi bya ba 'gag par 'gyur ba ni bcos thabs kyi
[\[97b\]]
[\[97b.1\]]stobs che chung las ldog par 'gyur te/_bcos thabs ni gnyen po ste lus zungs dang dus la sogs pa cha mi mnyam pa ni gnyen po'am/_bcos thabs kyi stobs yin la/_de stobs chung bar byas pa ni nus pa zad par byas pa ste/_rgyu des ldog par 'gyur ro/_/
[\[97b.2\]]nad zad rims ni phrar gyur pa/_/bcud la sogs pa nyid la thim/_/zhes bya ba la/_nad zad pa ni nad kyi nus pa ni bri bar gyur la/_rims ni phra zhing shes par dka' bar gnas pa ni dwangs ma la sogs pa'i lus zungs nyid la thim zhing mi snang bar
[\[97b.3\]]'gyur ro/_/thim pas lus rid sha mdog nyams/_/rmongs bag la sogs de yis skyed/_/ces bya ba la/_rims de lus zungs la thim pas ni lus rid pa la sogs pa'i mtshan nyid skyed cing 'byung bar byed do/_/nye zhing kha ni bye ba'i phyir/_/dwangs
[\[97b.4\]]ma rgyu ba'i rtsa sgo nas/_/lus kun myur du khyab pa ni/_/nad kyis skye bar byed pa yin/_/des na rgyun du rtag rims 'gyur/_/zhes bya ba la/_rtsa sgo bar gang nye bar gnas shing kha bye bar gyur pa nyid kyi phyir/_dwangs ma rgyu ba'i rtsa'i sgo rnams las rlung la sogs
[\[97b.5\]]pa'i nad gang yang rung bas lus kun khyab cing phyin par byas nas/_nad des lus thams cad khyab pa'i phyir/_rgyu des rims de rtag cing rgyun mi 'chad par 'byung bar 'gyur ba yin la/_de yang tsha ba la sogs pa'i rgyun ma chad par rgyun du 'byung bas na/_rgyun gyi
[\[97b.6\]]rims 'gyur ba yin no/_/de las bzlog pa tshul mi 'dra/_/mi snyoms rtsol ba mi mnyam pa/_/bya ba'i dus min mnyam yun ring /_/zhes bya ba la/_de las bzlog pa ni snga ma rgyun gyi rims de las bzlog pa ste/_tsha ba'i rgyun bar bar du chad pa la sogs pa'i
[\[97b.7\]]tshul mi 'dra ba bzhi las rtag pa'i rims su gzhag ste/_tshul mi mthun pa ni ring zhing shin tu ring ba dang /_kha bye zhing shin tu bye ba dang /_dwangs mas /bcud rtsa'i sbubs su nad kyis lus ma lus pa la myur du khyab par mi byed pa ste/_tshul de dag gi rgyun de dag
[\[98a\]]
[\[98a.1\]]gis rtag pa la sogs pa'i rims kyi mtshan nyid rnam par gzhag pa yin no/_/de yang rtag pa la sogs pa'i rims de dag ni cha mi snyoms pa yin te/_rgyu gang gis mi snyoms pa yin zhe na/_rtsom pa mi snyoms pa'i phyir te/_dus kyi
[\[98a.2\]]'gyur ba mi mnyam pa'i phyir ro/_/rtsom pa mi mnyam pa de yang mkhris pa dang rlung gnyis spyi nas 'dzin pa zhes bya ba la sogs pa smos pa lta bu dang /_bya ba mi mnyam pa ni/_sha dang tshil gyi nus pa dro/_/zhes bya ba la sogs pa lta bu'o/_/dus mi mnyam pa ni
[\[98a.3\]]rims kyis 'debs pa'i nyin zhag ste/_de ni nyin mtshan lan gnyis ldang /_/gzhan dag nyin re lan re yin/_/zhes bya ba la sogs pa de yang lan 'ga' ni nyin mo ldang /_lan 'ga' ni mtshan mo/_lan 'ga' ni nyi ma phyed/_lan 'ga' ni dgongs ka ldang bar
[\[98a.4\]]'gyur ro/_/de bzhin du ni yun ring du 'brel pa can yang yin pas na yun ring ste/_dus yun ring zhig tu gnas pa zhes bya ba'i don no/_/phal cher nad ni khrag la brten/_/rtag pa'i rims ni byed par 'gyur/_/de yang nyin mtshan lan gnyis ldang /_/zhes bya ba la/_
[\[98a.5\]]phal cher zhes bya ba mang du rlung la sogs pa'i nad gang yang rung ba khrag la brten cing gnas nas rtag pa'i rims skyed cing 'byung bar byed par 'gyur la/_de yang nyin mtshan gcig gi nang du lan gnyis ldang bar 'gyur te/_'dir nyin par lan gnyis ldang la
[\[98a.6\]]mtshan mo lan cig ldang ngo zhes bya ba'i nges pa yod pa ma yin la/_gzhan du lan 'ga' ni nyin gcig la lan gnyis ldang bar 'gyur la/_lan 'ga' ni nyin mtshan gnyis la re re ldang bar 'gyur ro/_/nyin gcig nyin re lan re ldang /_/de ni sha yi rtsa la brten/_/
[\[98a.7\]]zhes bya ba la/_rims nyin gcig pa ni nyin zhag gcig gi nang du lan re re zhig ldang bar 'gyur la/_nyin gcig pa'i rims de ni sha'i bcud kyi dwangs ma rgyu ba'i rtsa la brten cing gnas pa yin no/_/gsum pa tshil gyi rtsa la gnas/_/zhes bya ba la/_rims
[\[98b\]]
[\[98b.1\]]nyin gsum pa'i nad ni tshil gyi rtsa'i nad la gnas pas rims nyin gsum pa skyed par byed do/_/mkhris pa rlung gnyis spyi nas 'dzin/_/bad kan mkhris gyur sum mdo na/_/rlung dang bad kan rgyab nas 'dzin/_/de ni zhag gcig gis chod yin/_/zhes bya ba la/_rims
[\[98b.2\]]nyin gsum pa las gyur pa yin du zin kyang /_mkhris pa dang rlung gnyis shas che ba ni spyi bo ste mgo nas 'dzin pa yin la/_bad kan dang mkhris pa shas che na ni sum mdo zhes bya ba dpung pa gnyis dang /_gnya' ba 'dus pa'i mtshams sun zhing de nas zug par 'gyur
[\[98b.3\]]ro/_/rlung dang bad kan shas che na ni rgyab nas na zhing de nas 'dzin pa yin no/_/yang rims nyin gsum pa de ni zhag gcig gis chod pa yin no/_/nyin bzhi pa'i rims nad tshil dang /_/rkang dang rus pa'i nang na gnas/_/gzhan dag tshil nyid la gnas zer/_/
[\[98b.4\]]de yi nus pa bstan pa ni/_/bad kan gyis ni byin gnyis na/_/rlung gis klad pa na bar byed/_/rus rkang gnyis kar zhugs pa yin/_/nyin bzhi pa ni go bzlog pa'o/_/nyin gsum pas ni nyin gnyis na/_/nyin gcig na bar mi byed do/_/zhes bya ba la/_rims
[\[98b.5\]]nyin bzhi pa'i mtshan nyid ni rlung la sogs pa'i nad rkang dang rus pa gang yang rung ba'i gnas su 'dug cing brten nas nad 'byung bar 'gyur te/_lan 'ga' ni rkang la gnas nas nad skyed do/_/lan 'ga' ni rus pa la gnas nas nad skyed pa yin no/_/yang
[\[98b.6\]]sman pa gzhan dag ni nyin bzhi pa'i rims kyi gnas kyang nyin gsum pa dang 'dra bar tshil nyid la gnas nas ldang ngo zhes zer ro/_/rims nyin bzhi pa de'i nus mthu ni rnam pa gnyis yod par bstan te/_gang gi tshe bad kan gyi shas che ba de'i tshe na dang po byin pa
[\[98b.7\]]gnyis nas zug cing na bar 'gyur la/_de rlung gi shas che ba yin na ni dang por klad pa na bar byed pa yin no/_/de yang res 'ga' ni rus pa la gnas la/_res 'ga' ni rkang la zhen cing gnas pa yin no/_/res 'ga' ni rus pa dang rkang gnyis ka la zhugs te/_/
[\[99a\]]
[\[99a.1\]]gnas pa yin la/_gnyi gar zhugs pa de'i mtshan nyid ni nyin bzhi pa gcig la go bzlog pa yin no/_/de yang nyi ma gnyis kyi bar du rgyun mi 'chad pa nas de'i 'og tu nyin gcig na bar byed la/_de ltar nyin gcig na ba med nas yang nyi ma
[\[99a.2\]]gnyis kyi bar du na bar byed pa yin no/_/'dis ni mtshan nyid gcig bstan pa yin la/_de las go bzlog pa'i rnam pa gzhan pa ni nyin gcig rims nad de thu nas nyi ma gnyis kyi bar du cung zad bya ste/_nyi ma gsum pa la yang thu bar byed pa'i rims kyis na
[\[99a.3\]]ba yin te/_de ni gnyis pa'o/_/nad rnams kyi ni stobs che chung /_/zas dang spyod pa las 'byung zhing /_/de bzhin rims rnams 'byung ba ni/_/yid dang las las skye bar 'gyur/_/zhes bya ba la/_yang dus de'i tshe rlung la sogs pa'i nad rnams kyi stobs
[\[99a.4\]]sam mthu che chung las 'byung ba dang /_zas dang spyod lam la sogs pa las rims nad du 'gyur la/_de bzhin du yid kyi stobs che chung dang /_las sngon chad spyod pa'i stobs che chung las rims rnams skye bar 'gyur la/_de yang lan 'ga' ni rtag
[\[99a.5\]]pa'i rims su 'gyur ro/_/lan 'ga' ni nyin gcig pa dang /_nyin gsum pa dang /_nyin bzhi pa dang /_de las go bzlog pa dag tu yang 'gyur la/_ched 'ga' ni nyin bzhi par gyur nas/_nyin gsum pa dang nyin gcig pa la sogs par 'gyur ro/_/
[\[99a.6\]]nad kyis lus zungs dkrugs gyur pa/_/nad sos nyi tshe zhu bar 'gyur/_/de tshe nad pa dbugs drag rngul/_/mkhun zhing slon byed 'gre ba dang /_/lus 'dar tshig mang tsha ba dang /_/lus grang bzhin mdog nyams pa dang /_/dran stor rims kyi shugs
[\[99a.7\]]kyis gzer/_/khros pa'i tshul gyis lta ba dang /_/bshang ba nad dang sgrar bcas pa/_/sla ba shugs drag 'byung ba yin/_/zhes bya ba la/_sogs pa'i nad gang yang rung bas dwangs ma la sogs pa'i lus zungs dkrugs shing glogs par gyur pa'i rims de nad
[\[99b\]]
[\[99b.1\]]sos pa dang /_nye ba'i tshe na lus zungs de nyid la thim zhing zhu bar 'gyur ro/_/de nas nad de zhu ba'i dbang gis de'i tshe nad pa de la dbugs kyi rngam pa cung zad drag tu 'byung zhing rngul te ba spu'i bu ga rnams nas chu 'dzag pa dang /_de bzhin du mkhun zhing sgra mi gsal
[\[99b.2\]]bar 'don zhing slon pa ste/_bad kan dang mkhris pa la sogs pa skyugs par byed pa dang /_de bzhin du mal lam sa'i steng du 'gre zhing lus 'gyur ba dang /_lus 'dar zhing g.yo ba dang /_tshig mang por smra ba ste/_dgos pa yod pa de dgos pa'i tshig mang
[\[99b.3\]]du smra ba dang /_lus tsha ba dang grang ba'i rnam pa dus gcig tu smra bar 'gyur ba dang /_mdog nyams shing gzi mdangs med pa dang /_dran pa stor zhing 'du shes mi gsal ba dang /_de bzhin du rims kyi shugs kyis gzir zhing rims nad kyi shugs lhag par skye
[\[99b.4\]]ba ltar byed pa dang /_khros shing 'khrugs pa lta bu'i tshul du sdang mig gis lta bar byed pa dang /_de bzhin du bshang ba yang rlung la sogs pa'i nad dang rlung gi sgra dang bcas pa sla bag tu shugs su 'byung bar 'gyur ba yin no/_/lus ni yang zhing rmya dang rmongs bag
[\[99b.5\]]tsha ba med/_/kha na thor bu 'byung dang dbang po brtas shing bde/_/yid ni sor gnas rngul sbrid bder 'byung yi ga 'byed/_/mgo bo g.ya' ba rims nad byang ba'i mtshan ma yin/_/zhes bya ba la/_mtshan ma de dag gi rjes la rims nad byang ba nyid du 'gyur ba'i
[\[99b.6\]]mtshan ma ni lus yang bar 'gyur zhing /_khong lci ba'i bag med pa dang lus rmya ba dang /_/rmongs bag dang tsha ba med pa ste/_rmya zhing nyam chung ba dang /_rmongs bag gis 'du shes stor ba dang /_tsha zhing rno bar gyur pa'i rnam pa dang bral bar 'gyur ro/_/de bzhin du
[\[99b.7\]]kha'i nang du thor bu smin pa phra mo 'byung ba dang /_mig la sogs pa'i dbang po rnams brtas shing rang gi las kyi bya ba bde blag tu byed par nus pa dang /_lus bde zhing nad kyi tshor ba med pa dang /_yid so la gnas pa dang /_sems kyi rang bzhin sngon chad snying
[\[100a\]]
[\[100a.1\]]stobs can la sogs pa gang gi shas che ba de de bzhin du ldan par 'gyur ba dang /_de bzhin du rngul dang sbrid pa bde blag tu thon zhing 'byung ba dang /_de bzhin du bkres shing zas la 'dod pa skye ba'i yi ga 'byed pa 'byung bar 'gyur ba dang /_
[\[100a.2\]]mgo bo g.ya' zhing phrugs 'dod pa skye bar 'gyur te/_'di dag ni rims byang ba'i rtags sam mtshan ma yin no/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas rnam par sbyar
[\[100a.3\]]ba las/_nad gzhi'i gnas kyi le'u gnyis pa'i rnam par 'grel pa'o//_//de nas khrag dang mkhris pa dang lud pa'i nad gzhi bshad par bya'o/_/zhes bya ba la/_rims kyi tsha ba las khrag mkhris skye bar 'gyur bar bshad pas/_de'i phyir
[\[100a.4\]]de myur du gsod pa yin pas/_rims kyi nad gzhi'i le'u'i 'og tu khrag dang mkhris pa'i nad gzhi brtsams pa yin no/_/lud pa yang khrag dang mkhris pa dang 'dra bar gnod pa myur du skyed pa yin pas de yang le'u 'dir bshad pa yin no/_/rab dro rab rno
[\[100a.5\]]tsha dang skyur/_/lan tshwa la sogs tsha ba dang /_/khre rgod ut+pa la yi zas/_/de bcas shin tu bsten drags dang /_/mkhris pa can gyi mkhris nad ni/_/gsher dang khrag rgyas nad du 'gyur/_/de ni phan tshun 'dres gyur pas/_/lus kun khyab par byed par 'gyur/_/
[\[100a.6\]]zhes bya ba la/_zas dang spyod lam shin tu dro zhing tsha ba'i shas che ba dang rab tu rno zhing drags pa dang /_skyur ba'i ro shas cher bsten pa dang /_lan tshwa'i ro la sogs pa ro rno ba shas cher bsten pa dang /_tsha bag la gnas pa dang /_de bzhin du khre rgod la sogs pa'i
[\[100a.7\]]zas bsten par drags shing shas che ba dang /_yang de bzhin du tsha zhing rno ba la sogs pa mkhris pa skyed pa'i kha zas skom tshad las lhag par bsten zhing zos pas mkhris pa'i nad gsher ba dang /_khrag gi nad rgyas shing ldang bar 'gyur la/_khrag dang mkhris pa
[\[100b\]]
[\[100b.1\]]de gnyis phan tshun gcig la gcig 'dres shing gcig pur gyur pa dang /_khrag gi mdog can nyid du gyur nas lus mgo nas rkang gi bar du ma lus par kun khyab cing byer bar 'gyur ba yin no/_/mkhris pa khrag las gyur pa dang /_/'dres dang gnod bya las dang
[\[100b.2\]]gcig_/mdog dang dri ni rjes mthun pas/_/khrag gi ming du bstan pa yin/_/zhes bya ba la/_mkhris pa gang yin pa ste khrag gi ming du bstan te/_khrag dang mkhris pa gso ba la/_khrag ni thur song zhes bya ba la sogs pa smos pa tshul gyis de'i ming du 'gyur ba yin te/_
[\[100b.3\]]gang gi phyir mkhris pa ni khrag las gyur pa yin zhing khrag las skyes pa yin no/_/de yang gzhung 'di nyid las/_bad mkhris dri ma bu ga ru/_/rngul dang sen mo ba spu dang /_/snum dang mig dang pags pa tshil/_/rim bzhin lus zungs dri ma yin/_/zhes smos pa yin
[\[100b.4\]]pas na/_de'i phyir khrag gi snyigs ma ni mkhris pa yin la/_de bzhin du 'dres pa ste/_gcig la gcig cha 'dres pa'i gnad dang /_de bzhin du gnod bya las kyang 'byung ste/_gang gi phyir khrag ni mkhris pa nyid kyis myur du gnod par 'gyur la/_de bzhin du
[\[100b.5\]]khrag gis mkhris pa la gnod par 'gyur ba yin te/_de la gnas pa'i phyir ro/_/de yang gzhung 'di nyid las/_'phel dang zad par bya ba'i sman/_/gcig gi gang yin de gzhan yin/_/zhes bshad pa yin no/_/mdog dang dri yang de gnyis rjes su mthun pa yin
[\[100b.6\]]te/_mkhris pa de ni kha dog dang dri yang khrag dang rjes su mthun pas de'i phyir/_mkhris pa yang dri dang kha dog khrag dang mtshungs pas khrag gi ming du bstan zhing bshad pa yin no/_/de ni khrag gnas mchin pa dang /_/mcher pa las ni 'byung bar 'gyur/_/zhes
[\[100b.7\]]bya ba la/_khrag dang mkhris pa de gnyis ni khrag gi gnas te/_khrag dang mkhris pa rgyu ba'i rtsa sbubs nas 'byung bar 'gyur ba dang /_de bzhin du mchin pa dang mcher pa yang khrag gi gnas yin pas de gnyis las 'byung bar 'gyur ro/_/mgo bo lci zhing yi ga
[\[101a\]]
[\[101a.1\]]'chus/_/bsil 'dod sgregs pa dud can skyur/_/skyug cing skyugs mdog btsog par snang /_/lud pa dbugs mi bde mgo 'khor/_/khong snyom khrag dmar nya dri bro/_/kha dri mi zhim skad 'gags la/_/mig la sogs pa'i kha dog ni/_/
[\[101a.2\]]dmar dang ljang dang ser por snang /_/rmi lam du yang kha dog de/_/'dir ni mthong bar 'gyur ba yin/_/zhes bya ba la/_khrag dang mkhris pa'i nad 'di phyis 'byung bar gyur na/_nad kyi sngar byung ba'i tshul mgo bo lci ba la sogs pa 'byung bar 'gyur ro/_/mgo bo
[\[101a.3\]]lci ba ni dang po mgo bo mi thegs pa snyam sems pa'o/_/sgregs pa du ba can ni sgregs pa du ba ltar dku ba 'byung ba'o/_/skyur ba ni sgregs pa'i ro skyur bag tu 'byung ba'o/_/skyug pa ni slon pa'o/_/skyugs pa'i mdog btsog pa ni kha dog mi sdug pa dang /_dri
[\[101a.4\]]nga ba dang /_ro mi zhim par snang ba'o/_/gzhan ni go bar zad do/_/khrag de nya dmar po ro hi ta zhes bya ba'i dri ltar shin tu dri mnam pa'am/_khrag nyid kyi mdog dmar la dri nga bar snang ba dang /_kha'i dri mi zhim zhing mnam pa sngar byung ba'i tshul las de shes par
[\[101a.5\]]bya'o/_/de bzhin du skad 'gags shing subs pa dang /_de bzhin du mig dang pags pa dang /_gdong dang /_lce dang /_bshang ba dang /_gcin la sogs pa kha dog dmar ba dang /_dud pa ltar ljang ba dang /_ser por snang ba las shes par bya la/_yang de bzhin
[\[101a.6\]]du rmi lam gyi nang du yang kha dog dmar po dang /_ljang gu dang /_ser por mthong bar 'gyur ba yin no/_/stod du sna mig rna ba kha/_/smad du bshang sgo pho mo'i mtshan/_/ba spu'i bu ga kun las kyang /_/khrag rab rgyas pa 'byung bar 'gyur/_/zhes bya ba la/_khrag
[\[101a.7\]]dang mkhris pa'i nad de stod du sna dang mig dang rna ba dang kha'i sgo bdun nas 'byung bar 'gyur ba dang /_smad du bshang sgo dang pho mtshan dang mo mtshan te bu ga gsum las 'byung bar 'gyur la/_de bzhin du ba spu'i bu ga ma lus pa kun las kyang 'byung ste/_rngul 'byung
[\[101b\]]
[\[101b.1\]]ba'i rtsa sgo thams cad las kyang 'byung ba ste/_khrag rgyas pa 'byung bar 'gyur ba'i sgo ni de dag yin no/_stod kyi bad kan yin gso sla/_/de ni bkru sman btang bas gso/_/sman mang yod cing mkhris pa yi/_/sman gyi mchog ni bkru sman yin/_/zla la yod pa'i
[\[101b.2\]]bad kan yang /_/der ni de yis sbyangs byas 'gyur/_/de la sman ni mngar dang bska/_/bad kan dag la phan pa la/_/gang gtogs dang gis bad kan sel/_/kha dang bska ba smos ci dgos/_/zhes bya ba la/_stod kyi char byung ba'i bad kan dang mkhris pa gang
[\[101b.3\]]yin pa de ni bad kan rgyas pa las gyur pa yin pa'i phyir/_gso sla zhing bcos par sla ba yin la/_de yang bkru sman btang bas lam bsgyur te gso dgos pa yin no/_/de bzhin du sman yang mang du yod pa ste/_sman ro mngar ba dang kha ba dang bska ba rnams phan
[\[101b.4\]]pa'i phyir ro/_/yang stod du byung ba'i khrag mkhris la mkhris pa'i nad la phan pa'i sman bya ba ni sman gyi mchog yin te/_stod du byung ba'i khrag dang mkhris pa'i zla la bad kan yod pa de bkru sman byas pas gang yin pa de sbyang zhing dag par 'gyur ro/_/bad kan sbyangs
[\[101b.5\]]shing dag pa'i skyes bu de la sman mngar ba rnams kyi khu ba la sogs pa rnams kyang bad kan la phan pa yin te/_don du bad kan gnod pa'i mngar ram/_bad kan la phan par gyur na bad kan 'ba' zhig yod pa de la rang bzhin gyis bad kan sel bar byed pa'i sman kha ba
[\[101b.6\]]dang bska ba dag byin na phan par 'gyur zhing bsngags pa yin pa lta smos kyang ci dgos/_thur du 'byung ba'i rlung yin phyir/_/de ni skyug sman btang bas gso/_/mkhris pa'i sman ni nyung ba yin/_/sgyug sman mkhris pa'i sman mchog yin/_/zla la yod pa'i rlung nad kyang /_/
[\[101b.7\]]de ni de yis zhi mi 'gyur/_/de la ro ni mngar bskol ba/_/'ba' zhig phan par 'gyur ba yin/_/zhes bya ba la/_thur du 'byung zhing ro smad kyi lam nas 'bab pa'i khrag dang mkhris pa ni rlung nad shas che ba las byung ba'i phyir/_de gso ba tsam du byas pa las gtan bsal
[\[102a\]]
[\[102a.1\]]bar dka' ba yin la/_de yang skyug sman btang bas gso zhing slon du 'byung ba ni de'i gso ba yin no/_/khrag dang mkhris pa de ni sman shin tu nyung ba yin zhing mngar ba 'ba' zhig gis gso dgos pa yin la/_lam bsgyur ba'i skyug sman gtang
[\[102a.2\]]ba de ni mkhris pa'i sman gyi mchog kyang ma yin la/_zla la yod pa'i rlung nad gzhan dbang du byed pa de yang skyug sman gyis zhi bar mi 'gyur la/_'og tu 'bab pa'i khrag dang mkhris pa de la ni sman ro mngar ba kho na bskol ba la sogs pa phan pa yin gyi/_kha ba'i
[\[102a.3\]]sman khu ba la sogs pa ni ma yin te/_de rnams kyis rlung skyed pa yin pa'i phyir ro/_/bad kan rlung ni 'dres pa'i nad/_/gnyi gar 'byung ba gso dka' ste/_/bzlog pa'i thabs ni med phyir dang /_/sman yang yod pa ma yin no/_/zhes bya ba la/_khrag
[\[102a.4\]]dang mkhris pa dang bad kan dang 'dres pa'i nad las byung bar gyur nas lus kyi stod dang lus kyi smad gnyis ka las 'byung ba de ni shin tu bcos par dka' ba yin te/_ci'i phyir zhe na/_bzlog par mi nus pa yin te/_de'i phyir nad kyi lam bzlog cing bsgyur
[\[102a.5\]]nas bcos pa'i thabs med pa'i phyir dang /_de bzhin du de lta bu'i nad dang 'tsham zhing gnyi ga las mi 'byung ba'i sman yod pa ma yin pas/_gsor mi rung ba yin no/_/'di las bzlog par bya ba'i thabs/_/sbyang ba'ang yod pa ma yin te/_/sbyangs pas
[\[102a.6\]]bzlog par bya ba dag_/sman pas khrag mkhris gso ba yin/_/zhes bya ba la/_gang gi phyir khrag dang mkhris pa'i nad rgyas te byung ba 'di la smyung ba bya ba sman dpyad kyi thabs yin na/_sbyang ba de ni gang zhig btang na gnyi gnas 'byung ba'i khrag mkhris bad
[\[102a.7\]]kan dang rlung 'dres par gyur ba de dus gcig tu 'am gzhan du khrid cing sel bar byed pa de lta bu'i bzlog par bya ba'i thabs su gyur pa'i sbyang ba gang yang yod pa ma yin la/_khrag dang mkhris pa'i nad la ni sbyangs pas mi mthun par bzlog cing lam bsgyur ba nyid
[\[102b\]]
[\[102b.1\]]kyis sman pas bcos dgos na/_lam gnyis nas 'byung ba 'di ni bzlog par nus pa ma yin te/_gang gi phyir thur du 'bab pa las ltos te/_skyug sman btang na ni stod du 'byung ba bzlog par mi 'gyur la/_stod du 'byung ba las ltos te bkru sman btang na
[\[102b.2\]]ni thur du 'byung ba mi bzlog pas bcos pa'i thabs med pa yin no/_/mkhris pa nye bar zhi ba yang /_/'di las yong ye yod ma yin/_/'dres par gyur pa'i nad la ni/_/thams cad sel ba'i zhi bya phan/_/zhes bya ba la/_'di la sbyang ba nye bar zhi bar bya ba'i
[\[102b.3\]]thabs rnam pa thams cad du med pa de bzhin du zhi bar bya ba'i thabs kyang yod pa ma yin te/_gal te stod du byung ba'i bad kan dang 'brel pa la phan par 'gyur ba kha ba dang bska ba la sogs pa'i sman btang na ni/_de rlung la gnod pas thur du 'byung ba 'phel
[\[102b.4\]]bar 'gyur la/_gang smad du byung ba'i rlung las gyur pa la phan pa sman mngar ba byin na ni/_de bad kan la gnod pas stod du 'byung ba 'phel bar 'gyur ro/_/de bas na lam gnyis ka nas 'byung ba'i khrag mkhris 'di la ni sbyang ba dang 'dra bar zhi bar bya ba'i
[\[102b.5\]]thabs kyang yong ye rnam pa thams cad du yod pa ma yin no/_/de yang gang gi phyir nad 'dres par gyur cing phyogs gcig tu gnas la bya ba cig rtsom par 'gyur ba'i nad la ni thams cad sel ba ste/_nad gzhi gsum char sel ba'i zhi bar bya bas phan pa yin na/_
[\[102b.6\]]stod smad kyi lam gnyis ka nas 'byung ba'i khrag dang mkhris pa la ni nad gzhi gsum char sel bar 'gyur ba'i sman yod pa ma yin te/_nad gzhi gsum tha dad par gnas pa yin pa'i phyir ro/_/de la nad dang rjes mthun pa'i/_/gtar ga btab ste brtag par bya/_/
[\[102b.7\]]zhes bya ba la/_khrag dang mkhris pa'i nad de la ni gtar ga btab ste khrag phyung la/_khrag 'di ni rlung 'khrugs pa yin no/_/'di ni mkhris pa 'khrugs pa yin no/_/'di ni bad kan 'khrugs pa'o/_/'di ni 'dres pa'am ldan pa 'khrugs pa'o/_/'di ni 'dus
[\[103a\]]
[\[103a.1\]]pa las gyur pa yin no/_/zhes gtar gas bton pa'i khrag nyid la brtag par bya ste/_rlung khrag gnag dang dmar dang rtsub/_/ces bya ba la sogs pas ni rlung las gyur pa dang /_mkhris khrag ser la rtsa gnag mnam/_/zhes bya ba la
[\[103a.2\]]sogs pas ni mkhris pa las gyur pa dang /_bad kan khrag ni 'jam la skya/_/zhes bya ba la sogs pas ni bad kan las gyur pa nas/_nyes gsum dri ma rnyog pa can/_/zhes bya ba'i bar gyis 'dres pa dang 'dus pa las gyur bar shes par bya'o/_/bla brnan
[\[103a.3\]]byung bar gyur pa dag_/'gyur bar shes las rtogs par bya/_/zhes bya ba la/_khrag dang mkhris pa de bla brnan byung bar gyur pa dag ni lus kyi 'gyur ba'i bye brag shes par bya ba'i le'u las/_khrag dang mkhris pa shin tu dmar/_/yang na gnag pa'am 'tsho ba'am/_/
[\[103a.4\]]zhes bya ba la sogs pa las rtogs par bya'o/_/de la lud pa myur gnod byed/_/de phyir de nyid bshad par bya/_/zhes bya ba la/_nad de rnams kyi nang nas lud pa ni gnod pa myur du skyed cing khyad par du mi bde bar byed pa yin pas/_de'i phyir lud pa de'i mtshan
[\[103a.5\]]nyid gang dag yin pa bshad par bya'o/_/lud pa rlung mkhris bad kan dang /_/glo rdol glo gcong la lngar bshad/_/ces bya ba la/_lud pa ni rlung las gyur pa la sogs pa'i dbye bas rnam pa lnga yod do zhes lha'i mig dang ldan pa'i drang srong chen po rnams kyis
[\[103a.6\]]bshad do/_/thams cad ma gsos zad byed 'gyur/_/phyi ma bzhin du stobs chen yin/_/zhes bya ba la/_lud pa de dag thams cad ma gsos shing btang snyoms su bzhag na mthar zad byed kyi glo gcong chen por 'gyur ba'am/_mthar 'chi ba nyid du 'gyur
[\[103a.7\]]la/_lud pa de rnams kyang phyi ma bzhin du stobs che ste/_rlung gi lud pa bas ni mkhris pa'i lud pa stobs che la/_de bas ni bad kan lud pa stobs che/_de bas ni glo rdol ba'i lud pa stobs che/_de bas ni glo gcong zad byed kyi lud pa stobs che zhing shugs
[\[103b\]]
[\[103b.1\]]drag pa yin no/_/de rnams 'byung bar 'gyur ba'i rtags/_/gre ba g.ya' zhing yi ga 'chus/_/gre nang gra mas gang snyam sems/_/zhes bya ba la/_lud pa de rnams phyis 'byung bar 'gyur zhing skye ba la sogs pa'i rtags sam mtshan ma ni gre ba g.ya' zhing yi ga
[\[103b.2\]]'chus par 'gyur ba dang /_gre ba'i nang thams cad nas kyi gra mas gang ba snyam du sems shing rtsub par 'gyur ro/_/de la thur rgyu'i rlung gnod 'gyur/_/stod du song ste brang du phyin/_/de tshe mgul pa'i nang du zhen/_/mgo bo'i rtsa rnams bkang nas ni/_/de nas
[\[103b.3\]]yan lag 'degs pa ltar/_/g.yengs byed mig rdol tsam du na/_/rgyab brang rtsib logs na zhing zug_/kha ru 'byung zhing rgyu ba na/_/lud pa snod chag 'dra'i sgra 'byung /_/zhes bya ba la/_de la lud pa thams cad la thur du rgyu ba'i rlung gnod pa dang bcas shing
[\[103b.4\]]thur du 'byung du ma ster bas de stod du song ste brang du phyin par gyur pa la/_de'i tshe des shugs brgal ba las mgul pa yan chad kyi bar zhen cing gnas nas/_mgo bo'i rtsa sgo rnams nas zhugs te/_gnas de dag bkang zhing khyab par byed la/_de nas
[\[103b.5\]]de'i 'og tu lus kyi yan lag rnams gyen du bskyod cing 'degs pa ltar byed pas rnam par g.yengs par byed la/_de bzhin du mig gnyis phyung zhing rdol ba tsam du na ba dang rgyab dang brang dang rtsib logs kyi phyogs rnams kyang na zhing zug pa dang bcas pas rlung
[\[103b.6\]]de kha'i sgor rgyu zhing 'byung bar byed de/_/de'i tshe lud pa snod chag pa'i sgra 'byung zhing khar sogs bcag pa'i sgra dang bcas pa 'dra bar 'byung bar 'gyur ro/_/nad gzhi'i dbye bas nad kyang ni/_/tha dad shugs dang bcas pa yin/_/nad gang sgra ni mi snyoms pa/_/
[\[103b.7\]]de las lud pa 'byung ba yin/_/zhes bya ba la/_nad gzhi'i rgyu'i bye brag dbye bas rgyu tha dad pa'i phyir lud pa'i nad kyang rnam pa tha dad cing rlung de shugs sam stobs dang bcas pa yin la/_des na lud pa'i nad gang yin pa'i sgra yang mi snyoms shing sgra che ba
[\[104a\]]
[\[104a.1\]]la sogs pas lud pa de 'byung ba yin no/_/de ni 'di skad ston pa yin te/_de la rlung ni rang bzhin gyi shugs dang bcas pa yin la/_shugs de yang rgyu sna tshogs pa'i dbang gis che ba'am chung bar 'gyur la/_gang de dang phrad pa'i sgra de
[\[104a.2\]]yang rgyu'i khyad par gyi dbang gis gnod pa sna tshogs pa skyed par 'gyur ro/_/rlung nad skyed pa rlung 'khrugs pa/_/brang dang gre ba kha skam zhing /_/snying brang rtsib logs klad pa gzer/_/rmongs bag khong 'khrugs sgad 'gags shing /_/lud pa skam po 'byung
[\[104a.3\]]byed cing /_/na ba'i shugs drag sgra cher 'byung /_/lus kun brtse bcas bad kan skam/_/'thon par dka' zhing nyung ngu 'byung /_/zhes bya ba la/_rlung nad skyed par byed pa'i kha zas dang spyod lam rtsub cing grang ba la sogs pa bsten pa dang /_lam
[\[104a.4\]]dang bud med la sogs pas dub pa dag gis rlung nad de 'khrugs shing ldang bar gyur na/_brang dang gre ba dang kha shin tu skam par byed pa dang /_snying ga la sogs par gzer bar byed pa dang /_lud pa skam po bad kan dang mchil snabs med par
[\[104a.5\]]'byung bar byed pa dang /_de bzhin du tsha ba'i tshabs che ba dang /_shugs 'byung ba drag po dang /_sgra chen po 'byung ba dang bcas pa yin no/_/yang lud pa de ni lus dang yan lag brtse ba dang bcas pa dang /_bad kan nam mchil snabs nang nas
[\[104a.6\]]'thon pa shin tu dka' ba 'byung zhing nyung zhig 'byung ba yin no/_/mkhris pas mig dang bad kan ser/_/kha nang kha zhing rims mgo 'khor/_/khrag mkhris slon zhing skom dad che/_/skad 'gags dud 'dra skyur ba dang /_/lud pa'i shugs kyi rgyun
[\[104a.7\]]'byung ba/_/skar mda' 'phro ba lta bur snang /_/zhes bya ba la/_lud pa mkhris pa las gyur pa las ni mig ser ba dang /_bad kan 'byung ba ser bar 'byung ba dang /_de bzhin du kha'i nang khab bro ba dang /_rims la sogs pa 'byung bar 'gyur ro/_/
[\[104b\]]
[\[104b.1\]]yang lud pa dud pa 'dra ba 'byung zhing dri skyur ba 'byung ba dang /_lud pa 'byung ba'i shugs kyi rgyun rtag tu 'byung zhing skar mda'i tshogs 'phro ba ltar mthong bar 'gyur ba'am/_rma bya'i sgro ltar kha dog sna tshogs snang bar 'gyur ro/_/bad kan las brang nad
[\[104b.2\]]tshabs chung /_/mgo lci snying ga gang snyam sems/_/gre bar bskus 'dra snyom par byed/_/cham 'debs zas skyug yi ga 'chus/_/spu brtse lud pa skam pa dang /_/snum zhing dkar ba 'byung bar 'gyur/_/zhes bya ba la/_bad kan las gyur pa'i lud pa'i
[\[104b.3\]]mtshan nyid ni brang du zug cing na ba dang /_na ba'i tshabs chung ba dang /_mgo bo lci zhing bem bem por 'dug pa dang /_snying ga mer mer por gang ba snyam du sems pa dang /_gre bar chags shing 'dam pa bskus pa snyam du sems pa dang /_lus dang yan lag
[\[104b.4\]]snyom zhing lci ba dang /_cham pas 'debs pa dang /_kha zas skyug cing slon pa dang /_spu bshor zhing brtse ba dang /_lud pa skam pa dang /_snum pa dang /_dkar bar 'byung ba ni bad kan gyi mtshan nyid yin no/_/stobs 'gyed la sogs drag shul rnams/_/mi
[\[104b.5\]]nus bzhin byas de dang des/_/rlung gis brang nang glo dral la/_/mkhris pa rjes 'brangs dkyel gyur pa/_/'khrugs te lud pa lu bar byed/_/de ni bad kan khrag bcas dang /_/ser zhing gnag la skam pa dang /_/ril ril por mnam mang du 'byung /_/'byung tshe
[\[104b.6\]]gre ba na ba dang /_/brang ni dral ba snyam du sems/_/khab ni rnon pos phug snyam sems/_/gzer gyis 'debs par byed pa dang /_/tshigs 'bye rims dang dbugs mi bde/_/skad 'gags lus 'dar skom dad che/_/phug ron lta bur mkhun 'byin to/_/rtsib logs
[\[104b.7\]]gzer 'gyur de nas ni/_/rim gyis stobs dang me drod dang /_/nus pa nyams ni 'bri bar 'gyur/_/zad byed kyis gcin khrag dang bcas/_/rgyab dang rkang pa na bar 'gyur/_/zhes bya ba la/_stobs 'gyed pa ni lag stobs 'gyed cing rtsal bskyod pa la sogs
[\[105a\]]
[\[105a.1\]]pa'o/_/la sogs pa zhes smos pa ni/_bud med bsten drags pa dang /_khur dang las kyis dub pa dang /_glang po che dang rta 'dul ba la sogs pa'i drag shul rnams mi nus bzhin du byas pa dag bsdu'o/_/de ltar stobs 'gyed pa la
[\[105a.2\]]sogs pa'i drag shul mi nus bzhin du nan gyis rtsom par byed/_/bsten par byas pa'i rgyu rnam pa mang po de dang des rlung 'khrugs pas brang gi nang gi glo dbral zhing gtses par byed pa yang rlung de mkhris pa dang 'brel zhing /_mkhris pa rjes su 'brangs pa zla la
[\[105a.3\]]yod na de stobs skye zhing dkyel du gyur pas lud pa lu bar byed pa yin no/_/de nas lud pa des bad kan khrag dang bcas pa dang /_kha dog ser ba dang /_rtsa gnag pa dang /_skam zhing ljan ljin med pa dang /_ril ril por gnas la mnam pa dag mang du 'byung zhing slon la
[\[105a.4\]]'byung ba'i tshe gre ba'i nang na zhing gzer ba dang bcas pa'o/_/brang gi phyogs dbral zhing gshags pa snyam du sems pa dang /_yang brang de nyid khab rnon pos phug cing gtsags pa snyam du sems pa dang /_gzer gyis 'debs pa
[\[105a.5\]]dang /_ji lta bu'i tshul du 'byung zhe na/_tshigs bye ba snyam du sems pa la sogs pa'i gnod pa dang bcas par 'gyur ba dang /_yang de bzhin du phug ron ltar sgra mi gsal ba'i tshig tu mkhun zhing 'byin pa dang /_rtsib logs kyi phyogs gzer ba dang
[\[105a.6\]]bcas par 'gyur ro/_/de nas de'i 'og tu lud pa can gyi skyes bu des dus kyi rim gyis lus kyi stobs la sogs pa 'bri bar 'gyur ro/_/de la stobs ni khu chu'o/_/me drod ni zas 'ju zhing smin par byed pa'i pho ba'i me drod do/_/nus pa ni nyams stobs so/_
[\[105a.7\]]de zad cing nyams pas cir 'gyur zhe na/_gcin khrag dang bcas par 'gyur ba dang /_rgyab dang rkang pa mi bzad par na bar 'gyur ro/_/gtso bo rlung ni 'khrugs pa yis/_/lus zungs zad byed nad rgyal po/_/glo gcong gi ni gnas byed cing /_/lud pa lu
[\[105b\]]
[\[105b.1\]]zhing bad kan 'byung /_/rnag 'dra mnam zhing ser ba dang /_/rul zhing rtsa sngo dmar ba dang /_rtsib logs bton pa ltar sems shing /_/snying ni lhung ba snyam du byed/_/rgyu med dro dang grang ba 'dod/_/zas mang za zhing nyams stobs zad/_/bzhin ni snum zhing dang bar snang /_/mig
[\[105b.2\]]ni mdangs ldan blta sdug 'gyur/_/de nas de las zad byed 'gyur/_/thams cad 'byung bar 'gyur ba yin/_/zhes bya ba la/_glo gcong dang ldan pa'i skyes bu la ni rlung gtso bor gyur pas/_'og nas bshad pa'i glo gcong gi nad kyi rgyu rnams kyis 'khrugs shing ldang
[\[105b.3\]]bar 'gyur la/_des lus zungs rnams zad par byas nas/_nad kyi rgyal po zad byed dam/_/glo gcong zhes bya ba'i gnas gzhir byung la/_rgyu des na lud pa lu bar 'gyur ro/_/des na skyes bu de bad kan 'byung zhing slon par phal cher rnag la sogs pa'i mtshan
[\[105b.4\]]nyid dang ldan par 'byung bar 'gyur ro/_/rtsib logs bton pa ltar sems pa ni gnas de dag bsgul zhing phyung ba snyam du sems par 'gyur ro/_/yang de bzhin du glo gcong gi lud pa de snying la gnas nas lhung zhing 'byung ba snyam byed pa dang /_rgyu med par glo bur
[\[105b.5\]]du tsha ba dang grang ba 'dod cing bsten pas dga' bar byed de/_grang bas nyen pa med par dro ba 'dod pa dang /_tsha bas nyen pa med par grang zhing bsil ba 'dod par 'gyur ba dang /_kha zas mang du zos su zin kyang nyams stobs 'bri zhing chung bar 'gyur ba dang /_
[\[105b.6\]]bzhin ras snum zhing cung zad dang ba dang ldan par 'gyur ba dang /_mig mdangs dang ldan zhing blta na sdug pa mthong na dga' bar 'gyur ro/_/de nas de'i 'og tu lud pa can gyi skyes bu de la zad byed kyi tshul thams cad de gcong chen po'i mtshan nyid ma lus par
[\[105b.7\]]'byung bar 'gyur ro/_/de ltar glo rdol las byung lud/_/nyam chung lus ni 'jig byed de/_/stobs ldan gso ba tsam du rung /_/glo gcong las byung de dang 'dra/_/zhes bya ba la/_sngar bshad pa'i mtshan nyid de ltar na glo rdol ba las byung ba'i lud pa 'dis ni
[\[106a\]]
[\[106a.1\]]skyes bu nyam chung zhing stobs zad pa'i lus 'jig cing 'joms par byed pa yin la/_skyes bu stobs dang ldan pa la ni re zhig gso ba tsam du rung ba yin no/_/glo gcong las byung ba'i lud pa yang glo rdol gyi lud pa dang tshul 'dra ba yin
[\[106a.2\]]no/_/de gnyis gsar byung mgon ldan 'grub/_/ces bya ba la/_glo rdol ba dang glo gcong las byung ba'i lud pa de gnyis gsar du byung zhing nad kyis btab nas ring po ma lon par yang yin no/_/mgon dang ldan pa de gso ba'i yan lag bzhi car dang ldan pas
[\[106a.3\]]legs par gsos na 'grub cing 'tshor rung ba yin no/_/nad gzhi tha dad gsum gsor rung /_/zhes bya ba la/_lud pa de dag gi nang nas nad gzhi tha dad pa'i lud pa rlung dang mkhris pa bad kan las byung ba ni gsor rung ba yin no/_/gnyis 'dres kun
[\[106a.4\]]kyang rgan po ni/_/na tshod zad btab 'tsho ba tsam/_/zhes bya ba la/_nad gzhi gnyis 'dres pa las byung ba'i lud pa gang yin pa de ni gso ba tsam du byar rung ba yin la/_yang lud pa gsor rung bar bshad la/_nad gzhi tha dad pa las byung ba dag kyang mi
[\[106a.5\]]rgan pa las byung zhing /_na tshod dengs shing zad pa la btab na re zhig gso ba tsam du byar rung ba yin no/_/lud pa yal bar bor ba las/_/dbugs mi bde dang zad byed slon/_/skad 'gags la sogs nad 'byung 'gyur/_/de phyir de ni myur du gso/_/
[\[106a.6\]]zhes bya ba la/_gang gi phyir lud pa yal bar bor zhing ma bcos pa las dbugs mi bde ba la sogs pa'i nad 'byung bar 'gyur bas/_de'i phyir lud pa gsar pa de myur du gso zhing sman dpyad kyis bcos par bya'o/_/yan lag brgyad pa'i snying po bsdus pa'i
[\[106a.7\]]rnam par 'grel pa tshig gi don gyi zla zer zhes bya ba/_slob dpon zla ba la dga' bas nges par sbyar ba las/_nad gzhi'i gnas kyi le'u gsum pa'i rnam par 'grel pa'o//_//de nas dbugs mi bde ba dang skyigs bus btab pa'i nad gzhi
[\[106b\]]
[\[106b.1\]]bshad par bya'o/_/zhes bya ba la/_'di brtsams pa'i 'brel pa ni 'di yin te/dbugs mi bde ba ni lud pa las 'byung ste/_'di nyid las lud pa 'phel ba las dbugs mi bde ba 'byung bar gzhung rtsom pas bshad pa yin no/_/de bas na 'di'i 'og tu
[\[106b.2\]]dbugs mi bde ba'i nad gzhi bshad pa yin la/_skyigs bu yang de'i rkyen gyis 'byung bas dbugs mi bde ba'i zhar la skyigs bu yang bshad pa yin te/_lud pa 'phel ba'am sngar nad gzhi/_/'khrugs las dbugs mi bde 'byung 'gyur/_/ma zhu tshad 'khru
[\[106b.3\]]slon dug 'thungs/_/skya rbab rims btab las kyang 'byung /_/zhes bya ba la/_lud pa 'phel ba ni lud pa shas cher rgyas pa ste/_de las dbugs mi bde ba 'byung bar 'gyur ro/_/yang na nad thams cad kyi nad gzhi bshad pa'i skabs su sngar bshad pa'i nad gzhi kha
[\[106b.4\]]ba dang /_tsha ba dang dro ba'i bag zos pa las nad gzhi 'khrugs pas dbugs mi bde ba 'byung bar 'gyur ro/_/de bzhin du ma zhu ba la sogs pa'i nad kyis btab pa las dbugs mi bde ba 'byung bar 'gyur ro/_/phran tshegs mun can chad pa dang /_/chen po gyen
[\[106b.5\]]'byung rnam pa lnga/_/zhes bya ba la/_dbugs mi bde ba ni phran tshegs la sogs pa'i dbye bas rnam pa lnga yod do/_/bad kan gyis ni rgyu lam bkag_/rlung ni sna tshogs khyab par gnas/_/srog dang zas skom rgyu ba'i lam/_/sbu gu nad kyis bkag pas
[\[106b.6\]]na/_/ma zhu'i gnas nas 'byung ba'i dbugs/_/brang gnas dbugs mi bde bar byed/_/ces bya ba la/_rlung gang bad kan gyi rgyu ba'i lam gyi sgo bkag nas/_rlung de sna tshogs par thams cad du khyab ste gnas nas ldang bar 'gyur la/_yang rlung de srog la sogs
[\[106b.7\]]pa rgyu ba'i lam gyi bu ga nad kyis 'khrugs par byas pas ma zhu ba'i gnas nas byung ba'i dbugs gang yin pa de brang na gnas shing brten nas dbugs mi bde bar byed pa yin no/_/de yi sngon tshul snying rtsib logs/_/gzer zhing srog rlung mi mthun rgyu/_/sbos dang mur
[\[107a\]]
[\[107a.1\]]'gram na ba yin/_/zhes bya ba la/_de'i sngon tshul ni dbugs de sngar byung ba'i nad kyi tshul lam rtags ni snying la sogs pa gzer ba dang /_srog ces bya ba'i rlung mi mthun pa rgyu zhing phyin ci log tu 'gro ba dang /_lto sbos pa dang mur 'gram
[\[107a.2\]]gnyis sun zhing zug par 'gyur ro/_/des ni drag shul 'grangs drags pas/_/bskyod pa'i rngam pa phran tshegs 'gyur/_/de ni rang nyid zhi bar 'gyur/_/zhes bya ba la/_de la dbugs mi bde ba rnams kyi nang nas phran tshegs ni drag shul la sogs pas bskyod
[\[107a.3\]]pa'i rlung las 'byung bar 'gyur ro/_/de la drag shul ni lus dub par byed pa'i las khur 'degs pa la sogs pa'o/_/'grangs drags pa ni tshad las lhag par mang du zos pa'o/_/de dag gis bskyod pa ni ldang bar byed pa ste/_de lta bu'i rngam pa ni phran tshegs
[\[107a.4\]]yin la/_chung ngu phran tshegs de ni gso ba'i sman dpyad bya mi dgos par dus cung zad cig ngal bso ba tsam gyis rang nyid nye bar zhi bar 'gyur ro/_/rlung gis rtsa sbubs log rgyu byed/_/bad kan slongs par gyur nas ni/_/klad pa mgul pa'i nad song ste/_/brang dang
[\[107a.5\]]rtsib logs na bar byed/_/lud pa'i ngar sgra 'dzer mi dran/_/cham pa mi bzad yi ga 'chus/_/mi bzad shugs ni skyed byed cing /_/dbugs mi bde ba de'i shugs kyis/_/srog la gnod 'gyur lud pa'i mthar/_/skad cig bde bar byed pa yin/_/nyal tshe shin tu
[\[107a.6\]]mi bde la/_/'dug na cung zad bde bar 'gyur/_/mig gdangs dpral ba'i phyogs nas ni/_/rngul 'dzag shin tu na bas nyen/_/kha skam dbugs ni bstud mar 'byung /_/dro ba 'dod cing 'dar dang bcas/_/char 'bab grang dang ser bus phog_/bad kan skyed
[\[107a.7\]]pas rnam par 'phel/_/mun can de ni 'tsho bya tsam/_/nyams ldan gsar du btab gso bla/_/zhes bya ba la/_rlung gis mi mthun pa rgyu zhing rtsa'i sbubs su log par rgyu bar byed/_des bad kan slongs shing stod du bskyod par 'gyur ba dang /_klad pa dang
[\[107b\]]
[\[107b.1\]]mgul ba'i nang du song zhing kun tu khyab ste/_brang dang rtsib logs na zhing gzer bar byed nas lud pa la sogs pa'i shugs mi bzad pa skyed par byed do/_/dbugs mi bde ba yang shugs mi bzad pas srog la gnod cing 'tshe bar byed de/_gang gi srog ces bya ba'i
[\[107b.2\]]rlung la gnod cing gzer bar byed pa de ni srog la gnod pa'i dbugs mi bde ba zhes bya'o/_/yang na srog ni 'tsho ba'i dbang po'am stobs la bya la/_de dbugs mi bde ba'i shugs kyis gnod par byas pas sdug bsngal bar 'gyur ro/_/lud pa'i mtha' ni bad
[\[107b.3\]]kan dang /_snabs la sogs pa 'dor ba'i mthar skad cig gam thang cig tsam gyi bar du bde bar gnas par byed pa yin no/_/yang de ni mal na gnas shing nyal ba'i tshe shin tu mi bde zhing sdug bsngal bas dbugs 'byin par byed pa yin la/_de nas langs te tsog tsog
[\[107b.4\]]po la sogs pa'i tshul du 'dug na cung zad bde zhing shugs ngal ba yin no/_/mig gdangs pa ni gyen du blta ba'o/_/dpral ba'i phyogs nas rngul 'dzag pa ni rngul 'byung zhing dri ma rlan can du 'dzag pa'o/_/shin tu na bas nyen pas ni brnag par dka' ba'i nad
[\[107b.5\]]kyis nyam thag par 'gyur ro/_/kha skam pa ni khyad par du kha skam zhing rlan med pa'o/_/yang de bzhin du dbugs bstud mar 'byung zhing yang yang du rtseg mar 'gyur ba dang /_dro ba'i bag yid la 'dod cing bsten par dga' ba dang lus 'dar ba dang bcas pa yin
[\[107b.6\]]no/_/yang dbugs mi bde ba de ni char mi 'bab pa la sogs pa bad kan skyed pa'i kha zas dang spyod lam gyis rnam par 'phel zhing dkyel skye bar 'gyur ro/_/mun pa can gyi dbugs mi bde ba de ni gso bar bya ba tsam yin la/_de nyams stobs dang ldan pa'i skyes bu
[\[107b.7\]]de la gsar du btab pa yin na ni gso bla ba yin no/_/rims dang brgyal las byung grang ba'i/_/sman gyis zhi ste rab mun can/_/zhes bya ba la/_dbugs mi bde ba mun pa can zhes bya ba de nyid gang gi tshe rims dang brgyal ba las byung bar gyur pa de'i tshe grang zhing bsil
[\[108a\]]
[\[108a.1\]]ba'i sman dang kha zas kyis de zhi zhing bsal bar gyur pa de'i tshe/_de la rab tu mun pa can zhes bya'o/_/dbugs chad dbugs 'byin rgyun chad pa'i/_/gnad gcod nad kyis gzir bar byed/_/rngul bcas brgyal dang sbos dang bcas/_/lgang
[\[108a.2\]]pa tsha zhing gcin 'gags byed/_/mig mi sdug cing thur du blta/_/mig gcig dmar zhing dran pa stor/_/kha skam smre zhing skad gdangs dma'/_/gzi mdangs nyams shing sems bral ba'o/_/zhes bya ba la/_dbugs rgyun chad pa zhes bya ba ni/_dbugs
[\[108a.3\]]rgyun chad pa'i tshul gyis 'byin par byed kyi/_bar mi chad par mi byed par mi 'byin zhing rngub pa ma yin pa ba dang /_gnad gcod pa'i tshul gyis gzir zhing nyam thag par byed pa dang /_rngul dang bcas par brgyal zhing de gnyis dang ldan pa dang /_stod smad du rlung
[\[108a.4\]]rgyu ba 'gags pas sbos pa dang bcas pa dang /_lgang pa tsha zhing chu so'i phyogs lhag par tsha ba dang /_gcin 'gags par byed pa dang /_mig mi sdug cing gcig tu song na mi gnas par gyur par byed pa dang /_thur du blta zhing sa la rtogs pa dang /_mig
[\[108a.5\]]gcig dmar bar snang ba dang /_dran pa stor zhing sems shas cher mi gsal ba dang /_kha skam pa dang /_smre sngags kyi tshig tu smra ba dang /_skad gdangs dma' zhing zhum pa dang /_mdog dang gzi mdangs nyams shing yal ba dang /_sems dang bral zhing
[\[108a.6\]]dran pa med pa yin no/_/chen po nga ro cher 'byung zhing /_/sgra cha sdur pa drag pa dang /_/bskyod pa bzhin du 'byung 'gyur zhing /_/khyu mchog rgyags pa'i nga ro 'dra/_/shes dang rnam shes rab nyams shing /_/mig 'khrul bzhin ni gyur pa dang /_/ro stod zhum par
[\[108a.7\]]'gyur ba dang /_/bshang gci 'gags shing skad gdangs nyams/_/mgul skam yang dang yang me smra/_/rna ba mur 'gram klad pa na/_/zhes bya ba la/_dbugs mi bde ba chen po zhes bya ba dbugs rgyu ba chen po 'byung zhing nga ro chen po dang ldan pas dbugs 'byung bar
[\[108b\]]
[\[108b.1\]]'gyur zhing sgregs pa rab tu che ba dang /_sdur pa drag po sna nas 'byin par byed pa dang /_bskyod cing 'gul ba bzhin du rngam pa drag par 'gyur zhing dbugs mi rtsom pa'i shugs g.yo ba dang bcas pa las byung ste/_khyu mchog rgyags pa lta bu'i dbugs rgyun tu
[\[108b.2\]]'byung ba dang /_shes pa dang rnam par shes pa'i khyad par gang dag yod pa rab tu nyams par 'gyur/_shes pa ni khong du chud pa'o/_/rnam par shes pa ni khyad par gyi shes pa ste/_de dag kyang nyams pa'o/_/gzhan yang mig 'khrul ba dang /_
[\[108b.3\]]rang bzhin yongs su gyur cing mi sdug pa dang ldan pa dang /_ro stod zhum zhing rnam par 'gyur ba dang ldan pas dbugs 'byin pa dang /_de bzhin du bshang ba dang gci ba 'gags shing sri ba la sogs pa 'byung bar 'gyur ro/_/gyen 'byung dbugs ni
[\[108b.4\]]ring du 'byin/_/slar ni thur du rngub mi nus/_/bad kan gyis kha rtsa sgo 'gags/_/rlung ni 'khrugs pas gzir 'gyur ba/_/gyen du blta zhing 'khrul byed pas/_/mig ni kun tu lta byed pa/_/gnad rnams chad par byed bzhin du/_/skad 'gags smre sngags
[\[108b.5\]]'don par byed/_/ces bya ba la/_gyen du 'byung ba zhes bya ba'i dbugs mi bde ba las/_dbugs ring ba gyen du ring du 'byin zhing gtong la/_dbugs de phyung nas slar thur du rngub cing sdud par mi nus te/_yang nang du sdud par mi nus zhes bya ba'i don no/_/
[\[108b.6\]]yang de'i rnam pa ni bad kan gyis kha dang rtsa'i sgo rnams 'gags shing bar mchod par byas pas rlung gi nad 'khrugs shing ldang bar 'gyur bas gzir zhing shas cher gnod par byas pa dang /_mig gyen du blta zhing 'degs par byed la/_'khrul zhing nor bar
[\[108b.7\]]byas pas phan tshun kun tu lta zhing rtogs par byed pa dang /_de bzhin du gnad rnams chad par 'gyur ba bzhin du sdug bsngal zhing nyam thag pa'i smre sngags skad gsang 'gags shing nang du 'dus par gyur pa'i tshul gyis smre sngags 'don par byed do/_/'di dag ma tshang
[\[109a\]]
[\[109a.1\]]gsor rung la/_/tshang na nges par srog 'phrog byed/_/ces bya ba la/_dbugs mi bde ba 'di dag thams cad kyang mtshan nyid 'di dag ma rdzogs na gsor rung zhing bcos su 'dod pa yin la/_gal te 'di dag rang rang gi mtshan nyid rdzogs
[\[109a.2\]]shing tshang ba yin na ni nges par gdon mi za bar srog 'phrog cing 'tsho ba gcod par 'gyur ba yin no/_/dbugs mi bde rgyu sngon tshul dang /_/grangs dang rang bzhin rten gcig yin/_/zhes bya ba la/_de la skyigs bu'i nad ni dbugs mi bde ba dang /_rgyu la sogs
[\[109a.3\]]pa'i nad gcig yin te/_'dir gcig ces bya ba ni mtshungs pa'i ming gi rnam grangs te/_des na skyigs bu dang dbugs mi bde ba ni rgyu la sogs pa tshul 'dra bar gyur pa yin no/_/de yang lud pa'i rgyu ni lud pa 'phel ba'am zhes bya ba la sogs pa yin no/_/
[\[109a.4\]]sngar 'byung ba'i tshul ni snying rtsib logs zhes bya ba la sogs pa yin no/_/de ltar na de dag thams cad tshul gcig cing 'dra ba yin pas zhes bya ba'o/_/skyigs bu zas byung phran tshegs dang /_/zung dang chen por 'byung ba dang /_/za ba dag dang rnam pa lnga/_/zhes
[\[109a.5\]]bya ba la/_skyigs bu zas las byung ba la sogs pa'i dbye bas ming rnam pa lnga yin no/_/de la rlung gis ring zos dang /_/rtsub tsha sra dang ma goms pa'i/_/zas dang skom gyis btsir gyur pa'i/_/rlung gis skyigs bu nad med dang /_/sgra mi drag cing sbrid 'byung ste/_/
[\[109a.6\]]zhes bya ba la/_de la skyigs bu ni rlung gis bskyed par 'gyur la/_de yang kha zas ring bag tu zos pa dang /_de bzhin du rtsub pa dang /_tsha ba dang sra ba'i bag zas zos pa dang /_sngon chad ma goms shing ma bsten pa'i zas skom zos shing 'thungs pas btsir zhing
[\[109a.7\]]bsdams par gyur pa'i rlung gis skyigs bu'i rnam pa nad med cing sdug bsngal ba'i tshor ba med pa sgra mi drag pa'i rjes la sbrid pa 'byung bar 'gyur ba'i skyigs bus 'debs par 'gyur te/_de ni zas las byung ba zhes bya'o/_/gang zhig goms pa'i zas skom
[\[109b\]]
[\[109b.1\]]gyis/_/zhi 'gyur skyigs bu zas byung yin/_/zhes bya ba la/_yang skyigs bu gang sngar goms shing bsten pa'i zas dang skom gang yang rung ba btang bas zhi zhing chad par 'gyur ba'i skyigs bu de ni zas las byung zhes bya'o/_/drag shul gyis rlung cung zad bskyod/_/skyigs
[\[109b.2\]]bu phra mo 'byung bar 'gyur/_/nam tshong rtsa nas 'byung byed cing /_/de ni shugs dal 'jam pa yin/_/rtsol ba drag po 'phel 'gyur la/_/zas zos tsam gyis dal bar 'gyur/_/zhes bya ba la/_drag shul gyi rtsol bas rlung cung zad cig bskyod de skyigs bu phra mo 'byung
[\[109b.3\]]bar 'gyur la/_de yang nam tshong gi rtsa ba nas 'byung zhing ldang bar 'gyur la/_de ltar chung ngu bskyod pa las phran tshegs 'byung ba'i phyir skyigs bu de'i shugs dal zhing tshabs chung la dal zhing shas cher na bar mi byed pa yin no/_/de yang rtsol ba drag po'i shugs
[\[109b.4\]]bsten pas ni 'phel bar 'gyur la/_kha zas gang yang rung ba zos pa tsam gyis ni de'i mod kho na la rgyu ba dal zhing shugs bul bar 'gyur ro/_/zung 'byung tshigs ni ring ba la/_/gang zhig zas las 'byung 'gyur ba/_/'ju bar nye ba'i tshe na 'debs/_/zas
[\[109b.5\]]zhu zin nas 'phel 'gyur ba'o/_/mgo dang mgul pa 'dar byed cing /_/sbo dang shin tu skom dad skyed/_/bla dang slon dang tshad par 'khru/_/mig gdangs gla la ni 'byung bar 'gyur/_/skyigs bu zung 'byung shugs drag pa/_/gzhung dang bcas par de shes bya/_/zhes
[\[109b.6\]]bya ba la/_skyigs bu zung du 'byung ba zhes bya ba ni/_tshigs ring pos chod pa gang shugs gnyis gnyis bstud mar 'byung ba yin la/_de yang kha zas 'ju ba dang nye zhing smin pa la phyogs pa'i tshe 'byung bar 'gyur la/_zas zhu zin nas ni 'phel bar 'gyur ba
[\[109b.7\]]yin no/_/gzhan yang skyigs bus btab pa'i skyes bu'i mgo dang mgul pa 'dar zhing skyod par byed pa dang /_lto spo ba dang /_skom dad shin tu skye zhing skom gyis gdungs pa dang /_glal ba la sogs pa dang ldan par 'gyur la/_skyigs bu zung du byung ba zhes bya ba
[\[110a\]]
[\[110a.1\]]de ni shugs drag pa dang zhu ba'i tshe na 'byung bas na zhu ba dang bcas pa zhes bya bar nges so/_/skyigs bu chen po 'byung ba'i tshul/_/smin ma mur 'gram gnyis rengs shing /_/mig nas mchi 'dzag har bar blta/_/lus rengs tshig ni thogs
[\[110a.2\]]byed cing /_/dran dang 'du shes 'khrul bar byed/_/med pa'am sbubs ni 'gags byed cing /_/gnad kyi tshogs ni skyod par byed/_/rgyab sgu lus ni khong skem byed/_/rtsa ba che zhing sgra che la/_/nad tshabs che zhing stobs cher 'byung /_/zhes bya ba la/_skyigs bu chen po zhes
[\[110a.3\]]bya ba 'byung ba'i tshul ni smin ma dang mur 'gram gnyis rengs pa la sogs pa dang ldan pa 'byung bar 'gyur te/_smin ma gnyis dang mur 'gram gnyis na zhing bskyod mi shes pa la sogs pa dang ldan pa dang /_lus rengs shing bskyod mi shes par byed pa dang /_
[\[110a.4\]]de bzhin du tshig thogs shing lkugs par byed pa dang /_dran pa dang 'du shes te dngos po ma brjed pa dang /_sems 'khrugs shing nyams par byed pa dang /_de bzhin du zas rgyu ba'i lam med par 'gags pa dang /_snying la sogs pa'i gnad kyi tshogs
[\[110a.5\]]bskyod cing g.yo bar byed pa dang /_rgyab sgu zhing 'khyog pa dang /_lus kyi khong skem par byed pa yin la/_de ni rtsa ba che zhing rgyun ring ba dang /_sgra cher 'byung ba dang /_nad tshabs che zhing shugs drag pa dang /_stobs dang nus pa chen por 'byung ba yin
[\[110a.6\]]pas na de ni chen po zhes bya'o/_/zhu ba'i gnas sam lte 'og nas/_/snga ma 'dra bar gang zhig 'byung /_/de 'dra'i tshul ni bstud mar 'byung /_/glal dang rkang lag bya rmyang byed/_/brag ca zab 'byung zab mo'o/_/zhes bya ba la/_skyigs bu zab mo zhes bya ba ni zhu
[\[110a.7\]]ba'i gnas mkhris pa'i gnas sam/_lte ba'i 'og nas 'byung bar byed la/_de yang 'byung zhing rgyu ba'i tshul ni skyigs bu chen po'i mtshan nyid ji skad bshad pa dang tshul 'dra bar 'byung zhing /_smin ma mur 'gram gnyis rengs shing /_/rgyab sgu las ni khong skem byed/_/
[\[110b\]]
[\[110b.1\]]ces bya ba'i bar gyi mtshan nyid dang ldan par 'gyur la/_de las kyang khyad par du de bstud mar 'byung zhing glal ba dang /_bya rmyang byed cing rkang lag skyod par byed pa dang /_brag ca'i sgra zab tu 'byung bar byed pas na 'di'i ming ni zab mo zhes bya'o/_/de rnams las ni dang po
[\[110b.2\]]yi/_/gnyis po gso bar bya ba yin/_/zhes bya ba la/_skyigs bu lnga po de rnams las zas las byung ba dang /_phran tshegs zhes bya ba'i skyigs bu gnyis ni gso sla ba yin pas gso bar bya la/_tha ma gnyis dang zung 'byung ba/_/mtshan nyid kun rdzogs shugs drag
[\[110b.3\]]spang /_/zhes bya ba la/_tha ma'i skyigs bu gnyis po dang /_skyigs bu chen po dang /_skyigs bu zab mo bya ba gnyis ni spang bar bya la/_de bzhin du zung du 'byung ba zhes bya ba'i skyigs bu rang gi mtshan nyid dam rtags kun rdzogs shing ma lus pa dang ldan la/_shugs
[\[110b.4\]]drag pa ni spang bar bya ste gsor mi rung ngo /_/'di dag thams cad yun ring bsags/_/rgan po bud med kyis dub dang /_/nad kyis nyam chung zas bcad pa/_/glo rdol nad can spang bar bya/_/zhes bya ba la/_skyigs bu 'di dag thams cad yun ring du bsags shing rgyun
[\[110b.5\]]ring po gnas pa dang /_mi rgan po dang /_bud med la nyal po drags pas dub pa dang /_nad kyis lus kyi nyams dmad cing stobs zad pa dang /_de bzhin du zas bcad cing smyung ba byas pa dang /_glo rdol ba'i nad dang ldan pa la skyigs bus btab pa spang bar bya ste
[\[110b.6\]]gsor mi rung ngo /_/nad kun gyis 'chi byed mod kyi/_/skyigs bu dbugs mi bde ba ltar/_/nad gzhan myur du gsod mi byed/_/'di dag 'chi tshe nges 'byung 'gyur/_/zhes bya ba la/_nad pa de lta bu dag ni skyigs bu dang dbugs mi bde ba 'ba' zhig tu ma zad kyi/_rims la
[\[110b.7\]]sogs pa nad thams cad kyis kyang 'chi bar byed mod kyi/_nad de dag las 'di gnyis kyi khyad par ni 'di yin te/_skyigs bu dang dbugs mi bde ba gnyis kyis myur du gsod par byed pa de ltar nad kyi dngos po gzhan gyis myur du gsod cing 'chi bar mi byed de/_gang gi phyir
[\[111a\]]
[\[111a.1\]]'di gnyis ni 'chi zhing srog dang bral ba'i tshe nges par gdon mi za bar 'byung bar 'gyur ba yin no/_/tshig 'di dag gis ni de gnyis myur du gso dgos par bstan pa yin no/_/yan lag brgyad pa'i snying po bsdus pa'i rnam par 'grel pa tshig
[\[111a.2\]]gi don gyi zla zer zhes bya ba/_slob dpon zla ba la dga' bas rnam par sbyar ba las/_nad gzhi'i gnas kyi le'u bzhi pa'i rnam par 'grel pa'o//_//de nas glo gcong chen po zad byed kyi nad gzhi bshad par bya'o/_/zhes bya ba la/_lud pa btang
[\[111a.3\]]snyoms su bzhag cing ma bcos na dbugs mi bde ba dang zad byed 'byung bar 'gyur ro zhes bshad pas na/_de'i phyir de'i 'og tu 'di brtsams pa yin no/_/glo gcong chen po zad byed ces bya ba ni ming gi rnam grangs so/_/nad ni du ma rjes 'brang zhing /_/nad mang
[\[111a.4\]]sngon du 'gro bar 'gyur/_/rgyal po zad byed skem byed dang /_/nad kyi rgyal po zhes kyang bshad/_/ces bya ba la/_zad byed kyi rjes su nad du ma mang po zhig 'brang zhing rgyu bar byed la/_de bzhin du nad mang po sngon du 'gro zhing thog mar rgyu bas nad de ni nad kyi rgyal po zhes
[\[111a.5\]]bya zhing ming gi rnam grangs bzhi po gnod pa'i rgyal po dang /_zad byed dang /_skem byed dang /_nad kyi rgyal po zhes bya bar bshad pa yin no/_/rgyu skar rnams dang bram ze yi/_/rgyal po'i gcong du sngon gyur cing /_/gang yang nad kyi rgyal por 'gyur/_/de phyir gnod pa'i
[\[111a.6\]]rgyal por bshad/_/ces bya ba la/_snar ma la sogs pa'i rgyu skar rnams dang /_bram ze rnams kyi rgyal po ni zla ba yin la/_de yang sngon bskal pa dang po'i tshe/_zla ba snar ma la mchog tu chags pas gcong chen po'i nad byung bar gyur la/_de bas na nad 'di la nad
[\[111a.7\]]kyi rgyal po zhes bya'o/_/des ni rgyal po'i nad yin pas nad kyi rgyal po zhes drug pa'i mtshams sbyar bas bsgrub pa'am/_yang na zad byed kyi nad kyang yin la/_rgyal po yang yin pas nad kyi rgyal po ste/_nad rnams kyi nang na gnas shing rims la sogs pa'i nad
[\[111b\]]
[\[111b.1\]]du mas yongs su bskor la/_bshad ma thag pa'i tshul du nad du ma rjes su 'brang zhing /_nad mang po sngon du 'gro bas gcong chen po la gnod pa'i rgyal po zhes bya'o zhes mngon par shes pa dang ldan pa'i drang srong rnams kyis bshad pa yin no/_/lus dang sman ni zad byed
[\[111b.2\]]cing /_/zad las 'byung bas zad byed yin/_/zhes bya ba la/_lus dang sman gyi dngos po gnyis zad pa ni med par byed pa ste/_de bas na lus dang sman zad par byed pa'i nad 'di la zad byed ces bya ste/_gang gi phyir nad 'di skyes par gyur na/_lus zad cing
[\[111b.3\]]'ju bar 'gyur ba dang /_sman mang po yang zad cing gtugs par byed pas na/_nad 'di la zad byed ces bya'o/_/yang na zad pa las byung bas na zad byed de/_lus zungs rnams zad pa'i rgyu las byung bas na ming zad byed ces bya ba'o/_/dwangs sogs skems pas
[\[111b.4\]]skem byed yin/_/de rnams de las gsal bas rgyal/_/zhes bya ba la/_dwangs ma la sogs pa'i lus zungs bdun po skem zhing rengs par byed pas na/_de la skem byed ces bya'o/_/yang nad de rnams kyi nang na rags shing gsal la nus pa che bas na
[\[111b.5\]]nad kyi rgyal po zhes bya'o/_/drag shul bsten dang shugs bkag dang /_/khu chu dwangs ma snum zad dang /_/zas skom cho ga dang bral bsten/_/bzhi po 'di dag de yi rgyu/_/zhes bya ba la/_gcong chen po'i rgyu ni ma lcogs bzhin du drag shul gyi las byed pa la
[\[111b.6\]]sogs pa bsten drags pa las 'byung bar 'gyur ro/_/de la drag shul gyi stobs 'gyed pa la sogs pa'i las nyams kyis lcogs par dka' ba bsten zhing /_lus dang ngag dang yid la gnod par 'gyur ba'i rtsol ba drag po byed pa'o/_/shugs bkag pa ni ngo tsha
[\[111b.7\]]la sogs pa'i rgyus bshang ba dang gci ba dang 'phyen la sogs pa bkag cing bsdams pa'o/_/khu chu la sogs pa zad pa ni rang gi rgyu las byung ba zad cing dengs par byed pa'o/_/zas dang skom gnyis kyi cho ga dang bral bar bsten pa ni sman dpyad kyi bstan bcos dang mi
[\[112a\]]
[\[112a.1\]]mthun par bsten zhing /_de'i cho ga dang mi mthun par byas nas mi 'phrod pa za ba'o/_/de yis rlung dang mkhris pa dang /_/bad kan bslangs nas thams cad du/_/lus kyi tshigs kun la zhugs te/_/de yis rtsa sgo la gnod cing /_/bu
[\[112a.2\]]ga'i sgo ni bkag pa'am/_/yang na shin tu kha bye 'gyur/_/stod smad thad kar gnas nas ni/_/rang gi nad ni ji bzhin skyed/_/ces bya ba la/_drag shul la sogs pa de dag gis rlung bslang zhing 'khrugs par byas pas na/_rgyas shing 'phel bar byas pa
[\[112a.3\]]dang /_mkhris pa bslangs nas rang gi gnas las gyen du 'pho zhing rgyas par byed pa dang /_de bzhin du bad kan bslangs nas stod smad dang rtsib logs la sogs pa thams cad du khyab cing lus kyi tshigs kun gyi nang du zhugs te/_tshigs dag la gnod
[\[112a.4\]]cing rab tu na bar byed pa dang /_yang de bzhin du des lus thams cad khyab pa'i rtsa sgo la yang gnod cing bcom pa dang /_de bzhin du bu ga rnams kyi 'byung zhing rgyu ba'i sgo bkag nas gnas par 'gyur ba 'am/_yang lan 'ga' rtsa'i sgo'am/_kha bye zhing
[\[112a.5\]]rgyas par byas nas lan 'ga' ni stod du 'gro/_/lan 'ga' ni ro smad dam rtsib logs su thad kar song nas rang rang gi nad ji lta ba bzhin du bskyod de stod du rgyu na ni ro stod kyi nad skyed par byed la/_smad du rgyu na ni ro smad kyi nad skyed par byed/_thad kar 'gro na
[\[112a.6\]]ni rtsib logs kyi nad skyed par byed do/_/de 'byung 'gyur ba'i sngon tshul ni/_/cham 'debs sbrid pa shin tu mang /_/mchil ma kha nas ro mngar bro/_/lus dang me drod nyam chung byed/_/gzhong snod zas skom la sogs ni/_/gtsang yang mi gtsang nyid du mthong /_/phal
[\[112a.7\]]cher zas dang skom stsogs la/_/sbrang ma rtsa dang skra sogs 'bab/_/snying 'phar slon bro yi ga 'chus/_/kha zas zos kyang nyams stobs zad/_/lag par lta zhing rkang gdong skrang /_/mig ni shin tu dkar por snang /_/lag ngar dag ni 'jal bar 'dod/_/lus la
[\[112b\]]
[\[112b.1\]]'jigs su rung bar mthong /_/bud med chang dang sha la dga'/_/smod dang klad pa 'gebs par byed/_/skra dang sen mo shin tu 'phel/_/rmi lam du ni phye ma leb/_/rtsangs pa sdig sbrul gcan gzan spre'u/_/bya rnams kyis ni gtses par mthong /_/skra rus phub ma thal sogs
[\[112b.2\]]kyi/_/phung po la ni 'dzeg pa dang /_/yul dang grong ni stong pa dang /_/chu klung skam par rmi lam mthong /_/skar mda' ri bo ltung ba dang /_/ljon shing rnams ni 'bar ba rmi/_/zhes bya ba la/_gcong chen po zhes bya ba'i nad de 'byung bar 'gyur zhing /_skye bzhin
[\[112b.3\]]pa'i tshul sngar byung ba'i rtags ni cham pa la sogs pa yin te/_cham pa ni sna nas 'dzag pa'i nad des 'debs so/_/sbrid pa shin tu mang ba ni sbrid pa drag tu 'byung zhing mang ba'o/_/mchil ma mang ba ni bad kan gyi ljan ljin kha nas mang du 'ong pa'o/_/kha'i nang
[\[112b.4\]]ro mngar bar bro ba ni mngar ba nyid yin no/_/lus dang me drod nyam chung ba ni lus khong rmya zhing zhum pa dang /_zas 'ju bar byed mi nus pa'o/_gzhong pa dang snod phra mo la sogs pa gtsang ba yang mi gtsang ba nyid du mthong ba ni de'i tshe log pa'i shes pa skye zhing
[\[112b.5\]]'khrul ba 'byung bar 'gyur ba'o/_/yang phal cher zas skom la sogs par sbrang ma la sogs pa ltung zhing 'bab par 'gyur ba dang /_snying 'phar zhing rgal pa la sogs pa dang /_lag pa gnyis la yang dang yang du lta zhing rtogs par 'gyur ba dang /_
[\[112b.6\]]rgyu med par rkang pa dang gdong skrang bar 'gyur ba dang /_de bzhin du mig gnyis shin tu dkar zhing skya bar 'gyur ba dang /_de bzhin du lag ngar gnyis 'jal bar 'dod cing nga'i lag ngar tshad ji tsam du song zhes shes par 'dod cing 'jal ba dang /_rang
[\[112b.7\]]gi lus mdzes shing skyon med la 'jigs pa'i bag med par gyur pa la yang mi sdug cing 'jigs su rung bar mthong ba'i log pa'i shes pa skye bar 'gyur ba dang /_bud med dang chang dang sha la dga' zhing mngon par 'dod pa bskyed pa dang /_yang de dag
[\[113a\]]
[\[113a.1\]]nyid la smod par yang byed pa dang /_klad pa ste spyi bo gos kyis 'gebs par byed pa dang /_skra dang sen mo rnams shin tu 'phel zhing ring bar 'gyur ba dang /_rmi lam gyi nang du phye ma leb la sogs pas gtses shing mnan par mthong ba dang /_
[\[113a.2\]]de bzhin du skra la sogs pa'i phung po la 'dzeg par rmi ba dang /_yul dang grong stong zhing skye bo mi gnas pa rmi lam du mthong ba dang /_chu rnams skams shing grog po stong pa rmi lam du mthong ba dang /_skar mda' ltung ba dang /_ri bo ltung zhing bsnyil ba rmi ba dang /_ljon
[\[113a.3\]]shing bzang ba rnams las skyes pa de dag 'bar zhing me'i phung por 'gyur ba rmi ba ste/_mtshan ma de dag 'byung bar 'gyur ro/_/stod du gnas na cham pas 'debs/_/lud pa lu zhing dbugs mi bde/_/phrag pa spyi bo na ba dang /_/skad 'gags yi ga 'chus par
[\[113a.4\]]'gyur/_/smad gnas bshang sla rtug skam byed/_/nang grol nang gnas slon par byed/_/thad kar gnas pas rtsib logs zug_/tshigs la gnas na rims su 'gyur/_/zhes bya ba la/_gcong chen po'i nad ro stod du gnas na cham pas 'debs pa la sogs
[\[113a.5\]]pa nad bdun skyed par 'gyur ro/_/nad de ro smad du song bas ni bshang ba sla ba'am rtug skam du 'gyur te/_rtug pa sla ba ni zhig cing 'khru bar 'gyur ba'o/_/skam pa ni sra zhing 'gags te 'khren par 'gyur ba ste/_de las lan 'ga' ni sla bar 'gyur la/_
[\[113a.6\]]lan 'ga' ni ska bar 'gyur gyi/_de gnyis cha mnyam par mi 'gyur ro/_/nad de nang grol gyi nang na gnas pa ni slon zhing 'dor bar byed do/_/thad kar gnas pa'i nad kyis ni rtsib logs su zug cing na bar 'gyur ro/_/nad de ni tshigs la gnas pas ni rims
[\[113a.7\]]skyed par 'gyur ro/_/de ltar nad tshul bcu gcig ni/_/gcong chen ldan las 'byung bar 'gyur/_/zhes bya ba la/_gcong chen po'i nad de dang ldan pa la cham pa la sogs pa nad bcu gcig pa 'byung zhing skye bar 'gyur ro/_/de la rtsa sbubs rnams bkag pa
[\[113b\]]
[\[113b.1\]]las ni skams par 'gyur ba yin la/_de rnams kha bye ba las ni rgyas par 'gyur ro/_/des na grangs kyis 'di gnyis gang yang rung ba gcig gis bzung gi/_gnyi ga dus gcig tu 'byung ba ni mi srid do/_/de rnams kyi grangs ni cham pa dang /_lud pa dang /_
[\[113b.2\]]dbugs mi bde ba dang /_phrag pa na ba dang /_spyi bo na ba dang /_skad 'gags pa dang /_yi ga 'chus pa dang /_bshang bsla ba dang /_rtug pa skam pa dang /_slon pa dang /_rtsib logs zug pa dang /_rims te bcu gcig po 'di dag ni zad byed kyi
[\[113b.3\]]nad yin no/_/de rnams kyi ni bla brnan dag_/skad 'gags brang du na ba dang /_/kha glal lus grugs mchil snabs mang /_/drod nyams kha mnam yin zhes bya/_/zhes bya ba la/_cham pa la sogs pa de rnams kyi bla brnan ni skad 'gags pa la sogs pa
[\[113b.4\]]bdun yin par shes par bya/_nad snga na gnas pa'i steng du nad phyi ma byung nas sdug bsngal dang rjes su 'brel par byed pa ni bla brnan zhes bya'o/_/de la rlung gyur klad pa dang /_/rtsib logs zug sha yan lag na/_/skad 'gags mgul pa subs par 'gyur/_/
[\[113b.5\]]zhes bya ba la/_de la rlung gi shas che ba las gyur pa'i gcong chen po ni/_klad pa na ba la sogs pa'i mtshan ma 'byung bar 'gyur ro/_/mkhris rgyas rkang lag phrag pa tsha/_/tshad 'khru khrag tu slon pa dang /_/kha mnam rims 'debs myos par 'gyur/_/zhes bya
[\[113b.6\]]ba la/_de la mkhris pa shas che ba las byung ba'i gcong chen po ni/_rkang pa dang lag pa dang /_phrag pa tsha ba la sogs pa'i nad kyi mtshan ma 'byung bar 'gyur ro/_/bad kan las gyur yi ga 'chus/_/slon lud lus dang yan lag lci/_/mchil snabs mang
[\[113b.7\]]zhing cham pas 'debs/_/dbugs mi bde skad 'gags drod nyams/_/zhes bya ba la/_bad kan rgyas pa las gyur ba'i gcong chen po'i nad ni yi ga 'chus pa la sogs pa 'byung bar 'gyur ro/_/nad kyis me drod nyam chung bas/_/'byar bcas bad kan rgyas gyur
[\[114a\]]
[\[114a.1\]]nas/_/rtsa spubs sgo ni 'gags pa dang /_/lus zungs drod ni chung gyur pas/_/dwangs ma rang gi gnas su ni/_/ma zhu bla brnan de dang de/_/skyed cing sha sogs mi 'gyur la/_/khrag ni gyen du 'byung bar byed/_/ces bya ba la/_rlung la
[\[114a.2\]]sogs pa'i nad me drod chung zhing nus pa bri ba la sogs pa'i rgyus 'byar bag dang bcas pa'i bad kan rgyas par 'gyur la/_rtsa sbubs kyi sgo rnams 'gags shing bkag par gyur pa dang /_de bzhin du lus zungs kyi drod nyam chung bar gyur pas dwangs ma rang gi
[\[114a.3\]]gnas su legs par ma zhu zhing smin par nus pa'i dwangs ma de las bla brnan skad 'gags pa dang /_brang du na ba la sogs pa rang gi rgyu las byung ba de dang de skyed cing 'byung bar 'gyur la/_des na sha la sogs pa'i lus zungs su mi 'gyur ba dang /_de bzhin
[\[114a.4\]]du khrag gyen du 'byung zhing mchil ma la sogs pa dang lhan cig 'byung bar 'gyur ro/_/khong pa nyid du zas 'ju bas/_/dwangs mar 'gyur bar mi byed cing /_/phal cher dri ma nyid 'gyur gyi/_/lus zungs 'phel bar mi byed do/_/zhes bya ba la/_gang gi phyir gcong
[\[114a.5\]]chen po'i nad 'di yod pa la/_khong pa'i drod kyis kha zas 'ju bar byed kyi/_me drod gzhan gyis dwangs ma la sogs pa'i rim pa smin par mi byed do/_/de'i phyir 'phral du dri ma bshang gci nyid du 'gyur bas zungs rnams 'phel shing rgyas par mi byed de/_dwangs ma'i
[\[114a.6\]]bcud lus kyang brtas shing tshim par mi byed do zhes bya ba'i don no/_/dwangs ma khrag tu mi 'gyur na/_/shar 'gyur ba lta smos ci dgos/_/zad byed can ni bshang 'phel ba/_/'ba' zhig gis ni gnas par byed/_/ces bya ba la/_gcong chen gyi skyes bu de'i
[\[114a.7\]]lus zungs dwangs ma zhes bya ba gang yin pa de yang khrag tu mi 'gyur na/_sha'i lus zungs rgyas pa lta smos kyang ci dgos te/_zad byed dang ldan pa'i skyes bu bshang ba 'ba' zhig nye bar 'phel bas gnas par 'gyur gyi/_dwangs mas khrag la sogs pa
[\[114b\]]
[\[114b.1\]]'phel bar mi 'gyur ro zhes 'ba' zhig gi sgra nges par bzung ba yin no/_/mtshan ma chung yang nyam chung zhing /_/nad kyis sman gyi stobs mi bzod/_/spang bya/_ces bya ba la/_cham pa la sogs pa'i mtshan ma rnams dang /_de bzhin du snying ga dang rtsib logs gzer
[\[114b.2\]]ba la sogs pa'i nad kyi mtshan ma chung du zin kyang /_mi mnyam stobs chung zhing nad kyis sman gyi stobs bsten par mi bzod pa gang yin pa de ni spang bar bya ste gsor mi rung ngo /_/de las gzhan pa ni/_/thams cad ldan yang gso bar bya/_/zhes bya ba la/_
[\[114b.3\]]de las gzhan pa'i nad kyis nyams kyi stobs bzod cing /_nyams stobs dang ldan pa ni mtshan ma thams cad dang ldan pa yin yang gsor rung ba yin pas nad pa nyams stobs dang ldan pa ni rnam pa thams cad du gso bar bya'o/_/de yan chad du gcong chen po'i
[\[114b.4\]]nad bshad zin nas/_de nas de'i 'og tu de'i yan lag tu gyur pa skad 'gags pa la sogs pa'i nad ston pa'i phyir smras pa ni/_nad ni sna re 'dus pa dang /_/zad byed tshil las gyur pa drug_/skad 'gags kyi ni dbye ba yin/_/zhes bya ba la sogs pa yin te/_
[\[114b.5\]]nad sna re re zhes pa rlung dang mkhris pa dang bad kan dang so so las gyur pa gsum dang /_gsum car 'dus pa las gyur te bzhi pa dang /_zad byed las gyur pa dang /_tshil las gyur pa ste/_drug po de dag ni skad 'gags pa'i dbye ba yin par shes par bya'o/_/
[\[114b.6\]]de las rlung g.yo nyam chung rtsub/_/gre ba grams gang snyam byed/_/de la snum dro 'o mas phan/_/zhes bya ba la/_de la skad 'gags pa drug gi nang nas rlung las gyur pa'i skad 'gags pa ni g.yo zhing skad 'gyur te mi brtan pa dang /_lus nyam chung zhing khong rmya ba dang /_rtsub
[\[114b.7\]]bag tu gnas pa dang /_gre ba nas kyi gra mas gang ba snyam du byed cing na ba yin la/_de la snum bag dang /_dro ba dang /_'o mas phan pa yin no/_/mkhris pa las gyur rkan lkog tsha/_/skam zhing smra bar mi nus 'gyur/_/zhes bya ba la/_mkhris pa las gyur pa'i skad
[\[115a\]]
[\[115a.1\]]'gags pa ni/_rkan dang lkog ma'i phyogs su tsha bar 'gyur ba de dag nyid skam pa dang /_smra bar mi nus shing tshig mi thon pa yin no/_/bad kan mgul pa byugs snyam byed/_/skad kyi gsang dma' ngar ngar 'dzer/_/thogs bcas
[\[115a.2\]]'gyur ro thams cad kyi/_/mtshan ma thams cad ldan pa yin/_/zhes bya ba la/_de yang sgra ngar ngar por 'don zhing 'dzer ba dang /_thogs pa dang bcas pa ste/_bar bar du 'khrul zhing brjed par 'gyur ba yin no/_/thams cad kyi zhes nad gzhi gsum po
[\[115a.3\]]thams cad las byung ba'i skad 'gags pa ni mtshan ma gsum po thams cad dang ldan pa yin no/_/zad byed las ni drud snyam byed/_/du bas bdugs ltar shin tu na/_/zhes bya ba la/_zad byed ces te gcong chen po las byung ba'i skad 'gags pa ni lkog ma
[\[115a.4\]]drud pa snyam du sems shing na ba dang /_lkog ma dang rkan gyi phyogs du bas bdugs pa ltar shin tu na ba dang smra ba na yang du bas subs te smra ba snyam du sems par 'gyur ro/_/tshil gyur bad kan bdag nyid can/_/tshig gi brda sprod mi nus 'gyur/_/zhes bya ba la/_
[\[115a.5\]]tshil las gyur pa'i skad 'gags pa ni mgul pa byugs pa snyam du byed pa la sogs pa bad kan gyi skabs su bshad pa dang mtshan nyid 'dra ba yin no/_/yang de bzhin du tshig brda sprod par mi nus shing shin tu mi gsal bar smra ba yin no/_/'dir ni 'dus
[\[115a.6\]]dang tha mar spang /_/zhes bya ba la/_'dir skad 'gags pa 'di dag gi nang nas nad gzhi thams cad 'dus pa las gyur pa dang /_tshil las gyur pa'i skad 'gags pa ni gsor mi rung bas spang bar bya'o/_/yi ga 'chus pa'i nad rnams ni/_/lce snying gnas
[\[115a.7\]]pa so so dang /_/'dus pa dang ni yid kyi ni/_/gdung ba las gyur lnga pa yin/_/zhes bya ba la/_yi ga 'chus pa'i nad ni rlung la sogs pa'i nad lce dang snying ga las gnas pa so so ste/_gsum po so so las gsum du 'gyur la/_'dus pa'i nad lce dang snying la
[\[115b\]]
[\[115b.1\]]gnas pa las bzhi par 'gyur ro/_/yid kyi gdung ba mya ngan dang khro ba la sogs pa rnam pa du ma gsungs pa las yig 'chus pa lnga par 'gyur ro/_/kha ni bska dang kha mngar bro/_/rlung sogs gsum dang rim bzhin sbyar/_/zhes bya ba la/_rlung la sogs pa
[\[115b.2\]]las yi ga 'chus pa las gyur pa'i mtshan ma ni rim bzhin kha bska ba la sogs par 'gyur te/_rlung las gyur pas ni kha bska bar 'gyur ro/_/mkhris pa las gyur bas ni kha kha bar 'gyur ro/_/bad kan las gyur pas ni kha mngar bar 'gyur ro/_/kun las
[\[115b.3\]]gyur pa ro bro med/_/ces bya ba la/_nad gzhi thams cad 'dus pa las gyur pa'i yi ga 'chus pa ni ro bro ba med pa ste/_dri nga ba yod med kyi nges pa 'di ltar bro zhes bya bar brda sprod mi nus so/_/mya ngan khro sogs nad ji bzhin/_/zhes bya ba la/_mya ngan dang
[\[115b.4\]]khro ba la sogs pa las gyur pa'i yi ga 'chus pa la ni nad ji lta ba nyid las mi 'da' ba yin te/_ro bska ba la sogs pa gang yang rung ba dang ldan pa yin no/_/de la mya ngan dang 'jigs pas gdung ba'i yid las ni rlung 'khrugs par 'gyur zhing bska ba yin no/_/
[\[115b.5\]]khro ba las gyur pas mkhris pa skyed par 'gyur ba yin pas kha ba yin no/_/'dod pas gdung ba las ni bad kan 'khrugs pas mngar ba bro ba yin no/_/slon bro nad gzhi sna re kun/_/mi sdug yul las byung lnga ba/_/zhes bya ba la/_slon bro ba ni rnam pa lnga ste/_
[\[115b.6\]]nad gzhi gsum sna re las byung ba gsum dang /_kun 'dus pa las byung ba gcig dang /_mi sdug pa'i don nam yul yid du mi 'ong ba'i yul lam don gzugs dang sgra dang dri dang ro dang reg bya rnams las byung ba ni lnga pa yin no/_/'di dag stod du rgyu ba'i rlung /_/
[\[115b.7\]]'khrugs pas nad ni thams cad phul/_/zhes bya ba la/_yi ga 'chus pa 'di dag ni stod du rgyu ba zhes bya ba'i rlung 'khrugs shing rang gi tha mal pa'i rang bzhin las gzhan du gyur pa des bad kan dang mkhris pa la sogs pa'i nad thams cad gyen du slong zhing stod du
[\[116a\]]
[\[116a.1\]]phul bas nam tshong yan chad nas kha'i bar du khyab par byed pa yin no/_/de rnams ba slongs na kha tsha bro/_/mchil mang yi ga 'chus sngon byung /_/zhes bya ba la/_slon bro ba de rnams la ni nad slong zhing bslongs nas kha tsha bro ba la sogs pa sngar
[\[116a.2\]]byung ba yin pas na/_sngon byung ba ste 'di dag ni nad kyi sngar byung ba'i tshul yin no zhes bya ba'i don yin no/_/rlung gyur lte ba rgyab tu zug_/rtsib logs na zhing zas slon nas/_/cung zad 'byung zhing chad pa dang /_/ro bska lbu ba can du skyug_/sgregs pa'i sgra bcas
[\[116a.3\]]mdog gnag la/_/sla zhing 'byung dka' sgra dang bcas/_/lud pa kha skam klad snying na/_/skad 'gags pa dang khong snyom bcas/_/zhes bya ba la/_rlung las gyur pa'i slon bro ba ni lte ba dang rgyab kyi phyogs na zhing zug pa dang /_rtsib logs gzer ba dang /_skyug
[\[116a.4\]]pa kha zas gyen du 'byung ba dang /_de'i 'og tu cung zad 'byung zhing bar bar du chad pa'i tshul gyis ro bska ba'i rnam pa las lbu ba can skyug par 'gyur ro/_/sgregs pa sgra dang bcas par 'byung ba dang /_kha dog gnag pa dang /_sla zhing dwangs par 'byung ba dang /_
[\[116a.5\]]'byung bar dka' zhing sgra dang bcas par 'byung ba dang /_de bzhin du lud pa la sogs pa dang bcas par 'gyur ro/_/mkhris gyur thal chu 'dra ba la/_/dud kha ljang sngon mdog ser skyug_/khrag bcas ro skyur tsha zhing dro/_/skom dad brgyal tsha gdung bcas yin/_/
[\[116a.6\]]zhes bya ba la/_mkhris pa las gyur pa'i slon bro ba ni thal chu dang 'dra bar 'byung zhing kha dog dud khar gnas pa'am/_du ba ltar tsha zhing dku ba'i sgregs pa dang bcas pa kha dog ljang khu dang sngon po dang ser po skyug cing khrag dang bcas par 'byung la/_ro ni skyur ba dang tsha
[\[116a.7\]]ba dang ldan zhing dro ba'i bag tu slon la skom pa la sogs pa dang ldan par 'gyur ro/_/bad kan las gyur snum pa bsil/_/nal nal por 'dug dra ba ris/_/ro mngar lan tshwa bro tshabs che/_/chags shing ba spu brtse bar byed/_/gdong skrang kha nang mngar ba bro/_/snyom zhing snying na
[\[116b\]]
[\[116b.1\]]lud pa can/_/zhes bya ba la/_bad kan las gyur pa'i slon bro ba ni snum bag tu slon zhing skrang pa dang /_bad kan gyi rgyun nal nal por 'dzag pa dang /_skyug pa dra ba ris sam skar khung gi tshul du gnas pa dang /_ro mngar zhing lan tshwa bro ba dang /_tshabs che zhing
[\[116b.2\]]mang du 'byung ba dang /_gre bar chags shing 'byar ba dang /_ba spu pags pa brtse zhing reg mi bzod pa dang /_gdong skrang ba la sogs pa dang ldan pa yin no/_/gsum char las byung rtags kun ldan/_/'chi ltas las bshad gang de spang /_/zhes bya ba la/_rlung
[\[116b.3\]]la sogs pa'i nad gzhi gsum char las byung ba ni mtshan nyid thams cad dang ldan pa ste/_de ni gsor mi rung bas spang bar bya'o/_/yang 'chi ltas kyi skabs su bshad pa'i slon bro ba'i nad shugs drag pa dang /_bshang gci bro ba la sogs pa de yang spang bar
[\[116b.4\]]bya ste gsor mi rung ngo /_/rul dang mi gtsang btsog pa dang /_/skyug bro mthong dang thos sogs kyis/_/yid gdungs snying la phog gyur slon/_/mi sdug yul las byung ba yin/_/zhes bya ba la/_rul pa la sogs pa'i dngos po mthong ba dang thos pa dang mnam pa
[\[116b.5\]]dang zos pa dang reg pa dang yid la byed pa la sogs pas yid gdungs shing sems bcom par 'gyur la/_snying la phog cing gnod par gyur nas/_slon pa gang yin pa de ni mi sdug pa'i yul las byung ba zhes bya ba ste/_mngon par mi 'dod pa'i yul dang phrad
[\[116b.6\]]pa las byung ba'o/_/yid mi bde skom srin be'u snabs/_/rlung sogs nyid la gnas par brtag_/ces bya ba la/_srin bu la sogs pa bzhi pa ni rlung la sogs pa slo na bro ba gsum pa'i mtshan nyid ji lta ba bzhin du brtag cing dpyad la shes par bya'i/_rlung la
[\[116b.7\]]sogs pa med par de rnams 'byung bar mi 'gyur ro/_/yid mi bde ba ni sbrum ma zla gnyis lon phan chad mngal bsal nas 'byung ba la bya'o/_/gzer dang 'phar dang snying na ba/_/bye brag tu ni srin bu'i nad/_/srin bu'i snying nad mtshan ma las/_/de ni shes par bya ba
[\[117a\]]
[\[117a.1\]]yin/_/zhes bya ba la/_srin bu'i nad las skyes pa'i slon bro ba ni gzer la sogs pa'i khyad par bshad pa yin la/_de bzhin du srin bu'i nad kyi mtshan ma mig gnag pa la sogs pa las shes par bya'o/_/snying nad nad ni re re 'dus/_/srin bu las
[\[117a.2\]]gyur rnam lngar bshad/_/ces bya ba la/_snying nad ni rlung mkhris pa bad kan las gyur pa dang /_'dus pa las gyur pa dang /_srin bu las gyur pa ste/_rnam pa lnga yod par bshad do/_/rlung gis shin tu zug cing na/_/gas dang gshags pa snyam du sems/_/bcom
[\[117a.3\]]snyam sems shing skam la rengs/_/snying ga stong snyam zag par byed/_/rgyu med zhum zhing mi dga' la/_/'jigs shing sgra ni mi bzod cing /_/'phar zhing 'gre la gcus snyam byed/_/rmongs bag dbugs thung gnyid chung 'gyur/_/zhes bya ba la/_rlung las gyur pa'i
[\[117a.4\]]snying nad ni snying du zug cing gzer ba dang /_btsugs pa ltar na ba dang /_de bzhin du snying gas pa snyam du sems shing na ba dang /_tshal par gshags pa snyam du sems shing na ba dang /_grugs pa snyam du sems pa dang /_khong skam par gyur pa dang /_rengs
[\[117a.5\]]shing gang ba snyam du sems pa dang /_snying ga stong zhing med pa snyam du sems pa dang /_zag cing g.yos la sems 'phyo ba dang /_rgyu med par glo bur du sems zhum zhing mi dga' ste mya ngan du byed pa dang /_'jigs shing dngangs pa dang /_sgra mi bzod cing tshig
[\[117a.6\]]thogs pa la sogs pa la 'khrul pa dang /_'phar zhing 'gul ba dang /_sa la 'gre zhing ldog pa dang /_snying gcus pa snyam du dung dung por na ba dang /_rmongs bag tu gyur cing mi dran pa dang /_dbugs thung zhing 'tshubs pa dang /_gnyid chung zhing yar ba ste mtshan
[\[117a.7\]]nyid de dag dang ldan par 'gyur ro/_/mkhris gyur skom dad mgo 'khor brgyal/_/tsha rngul snying skyur lus snyom byed/_/mkhris pa skyur ba slon par byed/_/dud pa khar song ser rims 'debs/_/zhes bya ba la/_mkhris pa las gyur pa'i snying nad la ni skom dad la
[\[117b\]]
[\[117b.1\]]sogs pa 'byung bar 'gyur ro/_/snying ga skyur ba dang tsha zhing sgregs par skyur ba'o/_/bad kan las gyur snying ga rengs/_/khong na rdo bcug lta bur lci/_/drod nyams mchil mang lud pa lu/_/gnyid che snyom rims yi ga 'chus/_/zhes bya ba la/_bad kan las gyur ba'i snying
[\[117b.2\]]nad la ni snying ga rengs shing mi 'gul bar na ba dang /_khong na rdo bcug pa ltar sems shing nang na rdo yod pa lta bur lus lci ba dang /_de bzhin du me drod nyams pa la sogs pa 'byung bar 'gyur ro/_/nyes gsum mtshan nyid thams cad ldan/_/zhes bya ba la/_
[\[117b.3\]]rlung dang bad kan dang mkhris pa gsum 'dus pa las byung ba'i snying nad ni de gsum char gyi mtshan nyid thams cad dang ldan par 'gyur ro/_/srin bus mig ni gnag pa dang /_/mun par zhugs snyam byed snying 'phar/_/lus skam g.ya' zhing bad kan 'dzag_/_
[\[117b.4\]]'di ni rtag tu sog le yis/_/snying la 'drud pa lta bur sems/_/mi bzad nad des myur gsod pas/_/de ni rings par gso bar bya/_/zhes bya ba la/_srin bu las gyur pa'i snying nad ni mig gnag par gyur pa dang /_mun pa'i nang du zhugs pa ltar mun
[\[117b.5\]]'thibs zhes byed pa dang /_snying 'phar zhing brgal ba dang /_lus skam zhing sha zad pa dang /_kha nas bad kan ljan ljin 'dzag pa dang /_yang rtag tu snying la sog les 'drud cing gshags pa lta bur sems te/_srin bu snying na ba zhes bya ba'i nad mi bzad pa
[\[117b.6\]]des ni myur du gsod cing 'chi bar byed pas ring zhing myur bar gso bar bya ste/_gnad chen po snying zhes bya ba 'bus zos pa ni bsad pa chen po skyed par byed pa yin pa'i phyir ro/_/de ltar snying nad kyi mtshan nyid bshad nas/_da skom dad kyi nad bshad par bya ste/_
[\[117b.7\]]skom dad rlung mkhris bad kan dang /_/'dus pa dwangs ma zad pa dang /_/nad 'dres pa las drug tu 'gyur/_/zhes bya ba la/_rlung la sogs pa'i dbye bas skom dad rnam pa drug yod do/_/nad dang 'dres pa ni rims la sogs pa nad gzhi gzhan dang 'dres pa'i rkyen
[\[118a\]]
[\[118a.1\]]las skom dad du gyur pa'o/_/de ltar gyur pa thams cad la/_/rlung mkhris gnyis ni rgyu yin te/_/zhes bya ba la/_de ltar skom dad thams cad ldang zhing 'byung ba'i rgyu ni rnam pa gnyis te/_mkhris pa dang rlung yin par shes par bya'o/_/de 'khrugs
[\[118a.2\]]lus zungs bsil ba ni/_/skams nas ldang bar 'gyur ba yin/_/lus kun 'dar zhing mgo 'khor tsha/_/skom dad khong tsha rmongs par byed/_/ces bya ba la/_rlung dang mkhris pa de dag ldang zhing 'khrugs par 'gyur ba ni lus zungs bsil ba ste/_dwangs ma'am
[\[118a.3\]]bad kan skams nas ldang zhing 'byung bar 'gyur la/_rlung dang mkhris pa 'khrugs par byed pa de yang lus thams cad 'dar zhing mgo 'khor ba la sogs pa byed pa yin par shes par bya'o/_/lce drud mgul ba glo ba dang /_/skam dang skom 'thungs rgyu ba dang /_/
[\[118a.4\]]skam pas skom dad skye bar 'gyur/_/zhes bya ba la/_skom dad thams cad ni lce drud pa la sogs pa skam nas 'byung ba yin par shes par bya'o/_/de rnams kyi ni spyi mtshan nyid/_/kha skam skom gyis mi ngoms dang /_/zas la mi dga' skad 'gags dang /_/gre ba
[\[118a.5\]]lce mchu rtsub par 'gyur/_/lce 'byin byed cing khong snyom la/_/bla zhing sems ni myos pa dang /_/de bzhin skom gdungs nad du 'gyur/_/zhes bya ba la/_skom dad de rnams kyi spyi'i mtshan nyid de thun mong gi mtshan nyid de skams pa nas skom dad du gyur pa'i bar gyis
[\[118a.6\]]bstan pa yin par shes par bya'o/_/de la skom gyis gdungs pa'i nad ni nad mi 'byung bar bya ba'i le'u las bshad pa yin no/_/lus skams rmya zhing 'on pa dang /_/rmongs bag mgo 'khor snying nad de/_/'di lta bu yi nad rnams ni/_/skom pas gdungs las skye bar
[\[118a.7\]]'gyur/_/zhes bya ba la/_yang skom dad kyis gdungs pa las lus skams pa la sogs pa'i nad rnams kyang skye bar 'gyur ro/_/rlung gyur khong rmya nyam chung la/_/mur 'gram zug cing klad pa 'khor/_/sna lces dri dang ro mi tshor/_/'on zhing gnyid med nyams stobs
[\[118b\]]
[\[118b.1\]]zad/_/chu grang 'thungs na skom 'phel 'gyur/_/zhes bya ba la/_skom dad kyis gdungs pa lus skams pa la sogs pa'i nad rnams kyang skye bar 'gyur ro/_/rlung las gyur pa'i skom dad ni khong rmya ba la sogs par 'gyur te/tshig gi don ni go bar zad do/_/
[\[118b.2\]]mkhris pa kha nang ro kha brgyal/_/mngar por mthong zhing rtag par ni/_/kha skam khong tsha dbugs mnam pa'o/_/zhes bya ba la/_mkhris pa las gyur pa'i skom dad ni kha'i nang gi ro kha ba nas dbugs mnam pa'i bar du 'gyur ro/_/bad kan ldang bas skom rgyu'i
[\[118b.3\]]rtsa/_/bkag pas rlung ni 'khrugs gyur nas/_/de tshe de yis bad kan ni/_/'dam bzhin de yis skem par byed/_/mgul pa gra mas gang snyam sems/_/gnyid che kha nang mngar bar bro/_/lto ba mgo bo tshor ba chung /_/rmongs bag slon gyur yi ga 'chus/_/
[\[118b.4\]]lus skam kha zas mi 'ju'o/_/zhes bya ba la/_bad kan 'khrugs shing ldang bas chu rgyu bar byed pa'i rtsa sgo rnams su rlung rgyu ba bkag cing g.yogs pa dang /_de'i tshe rlung des bad kan de skam par byed pa ni 'dam ltar skem par byed do/_/dper na phyi'i rlung gis
[\[118b.5\]]'dam skem par byed pa bzhin du rlung gis bad kan skem par byed de/_de nas bad kan skams pas mgul pa gra mas gang ba snyam du sems shing tshal rtsub par 'gyur ro/_/gzhan yang gnyid che zhing kha'i nang mngar bar bro bar 'gyur ba la sogs pa'i mtshan nyid
[\[118b.6\]]rnams kyang 'byung bar 'gyur ro/_/kun las gyur pa rtags kun ldan/_/zhes bya ba la/_nad gzhi gsum char gyis bskyed pa'i skom dad ni 'dus pa'i mtshan nyid thams cad dang ldan par 'gyur ro/_/be'u snabs las gyur kha zas ni/_/mid dka' rlung mkhris
[\[118b.7\]]las gyur yin/_/zhes bya ba la/_be'u snabs las gyur pa'i skom dad ni kha zas mid par dka' zhing thogs par 'gyur ba de las ni mkhris pa dang rlung las gyur pa'i mtshan nyid dang ldan par 'gyur ro/_/tsha bas ngal bas 'phral du na/_/chu grang bsten gyur skom dad
[\[119a\]]
[\[119a.1\]]che/_/khong par tsha ba bsdus pa yin/_/skom dad de ni mkhris skyes yin/_/zhes bya ba la/_skyes bu tsha bas ngal zhing dub par gyur la/_de 'phral du de'i mod la chu grang bsten zhing khrus la sogs pa byas pas/_phyi rol gyi tsha ba khong pa'i nang du
[\[119a.2\]]bsdus te/_de'i dbang gis skom dad skyes pa gang yin pa de ni mkhris pa las skyes pa 'byung ba yin no/_/gang yang chang drags me drod rno/_/snum zos skyes pa'ang mkhris 'byung yin/_/zhes bya ba la/_yang skom dad gang chang mang du 'thungs shing drags pa las
[\[119a.3\]]gyur pa de yang mkhris pa las gyur pa nyid yin par shes par bya'o/_/yang de bzhin du me drod rno zhing shas che ba las snum zos pa las byung ba'i skom dad de yang mkhris pa las byung bar shes par bya'o/_/snum zhing skyur dang lan tshwa'i bag_/zos pas bad kan
[\[119a.4\]]las skyes 'gyur/_/zhes bya ba la/_kha zas snum bag la sogs pa zos pa las skom dad skyes pa ni bad kan las byung ba yin par shes par bya'o/_/zad byed las ni skom dad 'gyur/_/dwangs ma zad dang mtshan nyid 'dra/_/zhes bya ba la/_zad byed las skom dad du
[\[119a.5\]]gyur pa gang yin pa de ni dwangs ma zad pa'i mtshan nyid de/_dwangs ma zad nas rtsub la skem/_/nyam chung sgra ni zhes bya ba smos pa yin pas 'di nyid las shes par bya'o/_/khong skam gcin nad rims nad sogs/_/yun ring nad ni rims skom nad/_/gang zhig skom dad mi
[\[119a.6\]]bzad skyes/_/de ni 'dres las byung bar bshad/_/ces bya ba la/_khong skam pa la sogs pa dang 'dres pa dang skom dad gang mi bzad cing brnag par dka' ba skyes pa de ni 'dres pa las byung ba'i mtshan nyid can yin par drang srong rnams kyis bshad do/_/yan lag
[\[119a.7\]]brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas rnam par sbyar ba las/_nad gzhi'i gnas kyi le'u lnga pa'i rnam par 'grel pa'o//_//de nas chang nad kyi nad gzhi bshad par bya'o/_/
[\[119b\]]
[\[119b.1\]]zhes bya ba la/_rlung la sogs pa ldang zhing 'khrugs pa'i gzhi gcig pa dang /_nyes pa gsum las byung bar tshul mthun pas gcong chen po'i 'og tu 'di brtsams pa yin no/_/chang gi nad du gyur pas na chang gi nad dam/_chang las myos pa la sogs pa'i
[\[119b.2\]]nyes par gyur pas na chang nad de/_myos pa'i rgyu las byung ba'i nad ces bya ba'i don no/_/de yang myos pa ni sems dang lus zungs 'gyur bar byed pa yin la/_de yang chang la sogs pas myos par gyur pas na/_de'i rgyu ni chang yin par bshad do/_/rno dang drod
[\[119b.3\]]che rtsub drag skyur/_/nyal po 'dod myur byed dang yang /_/gsal dang dang bar byed par bshad/_/mdangs ni 'di las go bzlog yin/_/zhes bya ba la/_chang ni rno ba la sogs pa yon tan bcu dang ldan par bshad la/_mdangs ni chang gi yon tan ji skad du bshad pa 'di
[\[119b.4\]]las go bzlog pa'i yon tan dang ldan pa yin te/_rngul ba dang grang ba dang snum pa dang rags pa dang mngar ba dang brtan pa dang /_yun ring por byed pa dang /_lci ba dang /_'jam pa dang /_'byar bag can yin no/_/dug kyang rno stsogs yin mod kyis/_/sems la
[\[119b.5\]]gnod par byed pa yin/_/nus pas 'chi bar byed pas na/_/dug ni lhag par mthu che'o/_/zhes bya ba la/_chang gi yon tan rno ba la sogs pa bcu po 'di dag ni chang 'ba' zhig tu ma zad kyi dug la'ang yod mod kyi/_de'i khyad par ni sems la lhag par gnod
[\[119b.6\]]cing 'khrul par byed pa'i rang bzhin can gyi nus pa dug la yod pas na/_gang gis 'chi bar byed par 'gyur ba de lta bu'i nus pa dug la yod pa'i phyir/_dug gi nus pa chang bas lhag par mthu che zhing nus pa lhag pa yin no/_/chang ni rno sogs yon tan gyi/_/
[\[119b.7\]]mdangs kyi yon tan rtul la sogs/_/bcu po bcu yis 'khrugs byas nas/_/sems ni sgyur bar byed pa yin/_/zhes bya ba la/_chang gi yon tan rno ba la sogs pa bcus mdangs kyi yon tan rtul ba la sogs pa bcu po zil gyis mnan zhing 'khrugs par byas shing
[\[120a\]]
[\[120a.1\]]kun du dkrugs nas sems sgyur zhing rnam pa gzhan du gyur par byed pa yin no/_/ra ro dang po gnyis pa yis/_/bag med pa yi gnas la gnas/_/rnam rtog ngan 'joms rmongs pa rnams/_/bde ba yin snyam sems par 'gyur/_/zhes bya ba
[\[120a.2\]]la/_ra ro ba'i shugs dang po dang ra ro ba'i shugs gnyis pas ni bag med pa'i gnas la gnas pa ste/_bag med pa'i nyes par spyod pa rnams 'byung bar byed pa'i rgyur gyur pa yin no/_/de nyid kyis ni rang gi rnam rtog ngan pa bcom zhing sems kyi kun du rtog
[\[120a.3\]]pas brlag par gyur pa yin la/_de nyid ni rmongs pa ste/_bya ba dang bya ba ma yin pa mi byed pa ste/_de rnams ni ra ro ba'i shugs dang po dang /_gnyis pa'i skabs la gnas pas na/_de bde ba yin par shes shing shin tu bde ba kho nar 'dzin gyi/_de lta bu'i
[\[120a.4\]]bdag nyid can gyi bde ba yin par ni mi rtogs so/_/'dir bag med pa ni tshe phyi ma'i sdug bsngal gyi rgyu las mi dge ba rnams 'byung ba'i rgyu las bya la/_de 'byung ba'i gnas la gnas pa ni ra ro ba'i shugs dang po dang gnyis pa las byung ba yin no zhes bya ba'i don no/_/
[\[120a.5\]]'bring dang chen po bar gyi tshe/_/rdul dang mun pa'i rang bzhin can/_/glang chen lcags kyu med pa ltar/_/rmongs pas mi bya ci yang med/_/ces bya ba la/_'bring dang chen po ste ra ro ba'i shugs gnyis pa dang /_gsum pa'i bar mtshams su phyin pa'i skyes bu de
[\[120a.6\]]rdul dang mun pa'i rang bzhin du thob pas na/_mi bya ba ci yang med de mi dge ba thams cad mi bya ba ci yang med do/_/rdul dang mun pa'i rang bzhin can/_/smos pas ni skyes bu snying stobs can ni nam mkha' yang 'di lta bu'i gnas skabs can du mi 'gyur ro zhes ston pa
[\[120a.7\]]yin no/_/glang chen lcags kyu med pa ltar/_/zhes bya ba bstan pa ni rang dbang can du ci dgar spyod pa yin te/_dper na glang po che myos pa lcags kyu med pa dag ni mi srun pa'i spyod pa thams cad ston par byed pa dang 'dra bar ra ro ba 'bring dang chen po'i bar tshigs su
[\[120b\]]
[\[120b.1\]]phyin pa ni skyes bu rmongs pa sdig pa mi dge ba'i las ci yang mi bya ba med de thams cad byed do ces bya ba'i don no/_/'di ni kha na ma tho'i gnas/_/'di ni tshul khrims 'chal ba'i gzhi/_/zhes bya ba la/_ra ro ba 'bring dang chen po'i bar tshigs ni kha na ma tho ba ste/_smad
[\[120b.2\]]par bya ba yin pas brjod kyis mi lang ba'i sdig pa rnams kyi gnas dang gzhi ni 'di dag nyid yin no/_/yang 'di nyid ni tshul khrims 'chal zhing bslab pa nyams pa'i gnas sam gzhi yang 'di dag yin no/_/'di gcig ngan 'gror 'gro ba'i lam/_/mang po ston
[\[120b.3\]]par byed pa yin/_/zhes bya ba la/_ra ro ba'i gnas skabs kyi khyad par 'di nyid ni ngan song gsum du 'gro ba'i lam du ma'i rgyu yin zhing lam mang po de dag tu khrid cing ston par byed pa'i slob dpon yin no/_/ra ro gsum pa'i tshe na ni/_/sems med par ni ro ltar nyal/_/
[\[120b.4\]]zhes bya ba la/_ra ro ba'i shugs chen por phyin cing /_de la gnas pa'i tshe na ni sems med par ro ltar nyal te/_tho yor ram/_rtsig pa'am/_mi ro dang 'dra'o zhes bya ba'i don no/_/nyes pa'i bdag nyid shi ba las/_/shin tu ma rungs gnas skabs thob/_/ces bya ba la/_
[\[120b.5\]]nyes pa'i bdag nyid de shi ba las kyang ches thu ba'i ma rungs pa'i gnas skabs thob par 'gyur ro/_/chos dang chos min bde dang sdug_/don dang don min phan dang gnod/_/gang la chags pa mi shes pa/_/de la mkhas pas ji ltar bsten/_/zhes bya ba la/_gang
[\[120b.6\]]la chags shing mngon par zhen na chos dang chos ma yin pa la sogs pa shes shing rtogs par mi 'gyur ba'i chang de la mkhas pa blo dang ldan pas ji ltar bsten par bya ste/_bsten par mi bya'o zhes bya bar sbyar ro/_/de la chos ni sbyin pa gtong ba dang /_dkon mchog
[\[120b.7\]]mchod pa la sogs pa'o/_/chos ma yin pa ni srog gcod pa la sogs pa'i sdig pa'i las byed pa'o/_/bde ba ni mtho ris la sogs pa'i bde ba'o/_/sdug bsngal ni sems can dmyal ba la sogs pa'o/_/don ni rgyal po'i khrims su bya ba'am/_don du bsgrub par bya'o/_/
[\[121a\]]
[\[121a.1\]]don ma yin pa ni gzhung lugs 'chol ba'o/_/phan pa dang gnod pa ni bya ba dang bya ba ma yin pa ste/_de dag gi bye brag mi shes pa'o/_/chang las myos 'jigs mya ngan dang /_/khro dang srog dang bral ba nas/_/smyo byed myos dang brgyal bar
[\[121a.2\]]bcas/_/brjed byed bcas pa kun song nad/_/ces bya ba la/_chang la ni myos pa la sogs pa gnas te/_de dag gi rgyu yin pa'i phyir ro/_/kun song nad ces bya ba ni 'og nas bshad pa'i nad ro dang 'dra bar byed pa ste/_ming gi rnam grangs su na ltung bar byed
[\[121a.3\]]pa zhes kyang bya'o/_/gang du dran pa nyams gcig yod/_/der ni mi dge thams cad 'byung /_/zhes bya ba la/_mang du smras pas ci zhig bya ste/_gang du chang gang la dran pa nyams pa gcig pu yod pa der ni/_dngos po gang dang gang dag yod pa thams cad
[\[121a.4\]]mi dge ba'i tshul thams cad 'byung zhing chos ma yin pa nyid du 'gyur ro/_/mi 'phrod zas ni zos pas kyang /_/nad dam yang na 'chi bar 'gyur/_/zhes bya ba la/_gang gi phyir mi 'phrod pa'am mi rigs par sbyar ba'i zas zos pas/_zas de srog gi rten yin
[\[121a.5\]]yang nad nyid skyed par 'gyur ba 'am/_'chi bar 'gyur ba yin na chang lta smos kyang ci dgos/_chang gi sde tshan gsum blo ldan/_/ngo tsha sogs kyang 'jig par byed/_/ces bya ba la/_gang yang chang gi nyes dmigs ni shas cher bsten pas sde tshan gsum la sogs pa
[\[121a.6\]]nyams shing 'jig par byed pa yin te/_sde tshan gsum ni skyes bus btsal bar bya ba'i chos dang nor 'dod pa'o/_/blo ni shes rab bo/_nyams stobs ldan dang zas zos dang /_/zas cher za dang snum bag za/_/snying stobs lang tshor ldan pa dang /_/rtag tu chang
[\[121a.7\]]'thung de'i rigs skyes/_/tshil dang bad kan shas che la/_/rlung dang mkhris pa shas chung dang /_/me drod che zhing brtan pa rnams/_/shas cher ra ror mi 'gyur ro/_/zhes bya ba la/_skyes bu stobs dang ldan zhing nyams 'tshag bzang ba dag gis chang 'thungs na shas cher
[\[121b\]]
[\[121b.1\]]ra ro bar mi 'gyur zhing de'i 'gyur bar mi skye'o/_/yang de bzhin du kha zas legs par zos zin pa'i rjes la 'thungs pa dang /_zas cher za zhing mang du zos pa dang /_snum bag dang ldan pa'i kha zas zos pa 'am/_rang bzhin gyis snying stobs che ba dang /_lang tsho dang
[\[121b.2\]]ldan zhing dar la bab pa dang /_rtag tu chang 'thungs shing goms pa dang /_de'i rigs las skyes pa ste/_chang 'thungs shing sred pa'i rigs rgyud du byung ba dang /_bad kan dang tshil gyi shas che zhing mang ba dang /_rlung ngang mkhris pa shas che zhing brtan pa ste/_de
[\[121b.3\]]thams cad kyis chang 'thungs su zin kyang ra ro bar mi 'gyur ro/_/de las bzlog pa chang dad can/_/khros dang chang rtsub skyur shas che/_/ma zhur bcas dang mang 'thungs pa/_/gang yin shas cher ra ror 'gyur/_/zhes bya ba la/_de ltar ji skad bstan pa las go
[\[121b.4\]]bzlog pa nyams stobs chung ba dang /_kha zas ma zos pa dang /_kha zas nyung du zos pa dang /_rtsub bag zos pa dang /_snying stobs chung ba dang /_dar la bab pa las yol ba dang /_rtag tu chang mi 'thung ba dang /_chang 'thungs pa'i rigs su ma skyes pa dang /_
[\[121b.5\]]tshil dang bad kan zad pa dang /_/rlung dang mkhris pa shas che ba dang /_khong pa'i me drod chung zhing mi brtan pa dag gis chang 'thungs na shas cher ra ro bar 'gyur/_yang de bzhin du chang dad can te chang la sred cing yid rton pa dang khros shing 'khrugs pa dang /_chang skyur
[\[121b.6\]]zhing rtsub pa shas che ba dang /_de bzhin du chang ma zhu ba ste/_snga de zhag 'thungs pa'i chang ma zhu ba'i rjes la 'thungs pa dang /_de bzhin du shin tu mang du 'thungs pas shin tu ra ro bar 'gyur ro/_/rlung mkhris bad kan kun las byung /_/chang nad rnam pa bzhir
[\[121b.7\]]'gyur ro/_/zhes bya ba la/_rlung la sogs pa'i nad gzhi re re dang /_kun 'dus pa las gcig ste chang nad rnam pa bzhir 'gyur ro/_/kun kyang kun las skyes mod kyi/_/shas che ba las ming du btags/_/zhes bya ba la/_chang nad kun kyang nyes pa gsum char
[\[122a\]]
[\[122a.1\]]las byung mod/_'on kyang nad gzhi gang dang gang shas che ba de dang de las phye ste ming du btags pa yin no/_/de rnams kyi ni spyi mtshan nyid/_/rmongs dang snying ni na ba dang /_/'khru zhing rtag tu skom dad che/_/tsha grang rims 'debs
[\[122a.2\]]yi ga 'chus/_/mgo bo rtsib rus na dang 'dar/_/gnad 'jig ltag pa na ba dang /_/brla rengs rab rib khyer ba dang /_/lud pa dbugs mi bde gnyid med/_/rngul cher 'byung zhing bshang ba 'gags/_/skrang zhing sems ni 'khrul ba dang /_/bla zhing slon par byed pa
[\[122a.3\]]dang /_/mgo 'khor rmi lam ngan mthong ba'o/_/zhes bya ba la/_chang nad de rnams kyi spyi'i mtshan nyid de rnam par dbye ba med par thun mong gi rtags ni 'di dag yin no/_/sems rmongs shing shin tu blun bag tu 'gyur ba dang /_snying na zhing 'phar ba dang /_
[\[122a.4\]]'khru zhing bshang ba sla ba dang /_rtag par rgyun mi 'chad par skom dad che ba dang /_rims tsha ba dang grang ba'i bag dag gis btab par 'gyur ba'am/_yang na tsha grang ste mkhris pa dang bad kan gyi mtshan nyid dang ldan par 'gyur ba dang /_mgo la sogs par na ba
[\[122a.5\]]dang /_lus 'dar zhing 'gul ba dang /_gnad rnams 'jig cing 'bye ba snyam du sems pa dang /_ltag pa'i phyogs na zhing zug pa dang /_brla rengs shing 'gyur ba mi bde ba dang /_mig rab rib khyer zhing mi gsal ba dang /_lud pa la sogs pa 'byung
[\[122a.6\]]ba dang /_sems 'khrul zhing nyams pa la sogs pa'o/_/rlung gyur khyad par gnyid mi 'ong /_/dbugs mi bde zhing klad na 'dar/_/rmi lam du ni 'phyan zhing 'phur/_/gshin po rnams dang gtam smra rmi/_/zhes bya ba la/_rlung las gyur pa'i chang nad ni khyad
[\[122a.7\]]par bye brag tu gnyid mi 'ong ba la sogs pa 'byung bar 'gyur ba dang /_de bzhin du rmi lam gyi nang na 'phyan zhing yul gzhan nas gzhan du 'gro bar rmi ba dang /_nam mkha' la 'phur zhing lding bar rmi ba dang /_sngon chad shi ba'i nye du la sogs pa gshin po rnams dang lhan cig
[\[122b\]]
[\[122b.1\]]gtam smra ba rmi bar 'gyur ro/_/mkhris las lus tsha skad 'gags dang /_/rmongs bag tshad 'khru skom mgo 'khor/_/lus mdog ljang dang ser ba dang /_/mig dang mkhur tshos dmar bar 'gyur/_/zhes bya ba la/_mkhris pa rgyas pa las gyur pa'i chang nad ni lus
[\[122b.2\]]tsha ba la sogs par 'gyur ro/_/bad kan gyis slon snying na dang /_/gnyid che grang 'dar yan lag lci/_/zhes bya ba la/_bad kan shas che ba las gyur pa'i chang nad ni slon pa la sogs pa 'byung bar 'gyur ro/_/grang 'dar ni grang lhags kyis phog pa'i lus
[\[122b.3\]]'dar ba'o/_/kun skyes mtshan nyid kun dang ldan/_/zhes bya ba la/_nad gzhi kun 'dus pa las byung ba'i chang nad ni mtshan nyid kun 'dren ma dang ldan pa yin no/_/chang spangs pa las 'phral du ni/_/mang du 'thung ngam ma goms 'thungs/_/de las 'joms dang
[\[122b.4\]]lus skam nad/_/rlung las sdug bsngal ldan pa 'byung /_/nyam chung ba la mchog tu 'byung /_/zhes bya ba la/_chang dang 'phrod par gyur pa las kyang de spangs te dus yun ring por lon pa las chang de nyid mod la mang du 'thungs pa'am/_yang na sngar ma goms pa'i chang
[\[122b.5\]]gzhan 'thungs par gyur na/_rgyu de las 'joms byed ces bya ba'i nad dang lus skam zhes bya ba'i chang nad gnyis po rlung la sogs pa las sdug bsngal zhing gso bar dka' ba 'byung bar 'gyur ro/_/rnam pa de gnyis ni skyes bu nyams stobs chung ba la mchog tu shas cher
[\[122b.6\]]'byung bar 'gyur ro/_/'joms pas bad kan mchil ma mang /_/lkog ma skams shing gnyid rab che/_/sgra grag mi bzod glong bag 'gyur/_/zhes bya ba la/_chang nad 'joms par byed pa zhes bya ba de'i mtshan ma bad kan dang mchil ma'i ljan ljin mang du 'byung bar
[\[122b.7\]]'gyur ba dang /_de bzhin lkog ma skam pa la sogs pa 'byung bar 'gyur ro/_/lud skam yan lag mgo rab na/_/snying nad mgul nad rmongs bag dang /_/lud pa skom dad slon rims 'debs/_/zhes bya ba la/_chang nad lud pa skam pa zhes bya ba byung bar gyur na/_de'i
[\[123a\]]
[\[123a.1\]]mtshan ma ni yan lag dang mgo bo shas cher na zhing mi bde ba nas rims kyis 'debs pa'i bar du 'byung bar 'gyur ro/_/gang zhig chang rnams spangs pas ni/_/dbang po thul zhing brtags te byed/_/nam yang de la lus sems kyi/_/skyon
[\[123a.2\]]rnams 'byung bar mi 'gyur ro/_/zhes bya ba la/_skyes bu gang zhig chang spangs shing chang mi 'thung ba'i brtul zhugs blangs pa de ni dbang po thul zhing zhi la brkam shas chung ba dang /_brtags te byed pa ste bya ba rnams la blo sngon du song bas 'jug par 'gyur
[\[123a.3\]]ba dang /_de bzhin du yang skyes bu de'i lus la dus nam yang lus dang sems kyi nad kyi skyon rnams 'byung bar mi 'gyur te/_lus las byung ba'i nad rims la sogs pa dang /_sems las byung ba'i nad brjed byed la sogs pa 'byung bar mi 'gyur zhing de'i
[\[123a.4\]]gnod pas nyen par mi 'gyur ro/_/rdul dang mun pa mi 'phrod zas/_/mchog tu bsten las nad gsum 'byung /_/dwangs ma khrag dang sems rgyu ba'i/_/rtsa sbubs bkag pa las byung ba/_/myos dang brgyal dang kun song nad/_/phyi ma bzhin du stobs rab che/_/
[\[123a.5\]]zhes bya ba la/_rdul dang mun pa'i rang bzhin la mchog tu bsten pa dang /_kha zas mi 'phrod pa za ba la mchog tu bsten cing gnas par byed pa mi la myos pa dang brgyal ba dang /_kun du song ba zhes bya ba'i nad de rnam pa gsum 'byung bar 'gyur ro/_/de yang dwangs
[\[123a.6\]]ma dang khrag dang sems rgyu bar byed pa'i rtsa sbubs lus la gang dag yod pa de bkag cing chod pa las 'byung bar 'gyur zhing rgyu byed pa yin la/_yang de dag ni phyi ma bzhin du stobs dang nus pa che ba yin te/_de na myos pa bas ni brgyal ba stobs dang ldan pa yin la/_
[\[123a.7\]]de bas ni kun du song ba stobs dang ldan pa yin no/_/'dir myos nad sna re re kun/_/khrag chang dug rnams las kyang 'byung /_/zhes bya ba la/_'dir myos pa dang brgyal ba dang kun du song ba zhes bya ba gsum gyi nang nas myos pa ni rnam pa bdun te/_nad gzhi re re las
[\[123b\]]
[\[123b.1\]]gyur pa gsum dang /_'dus pa las gyur pa dang /_khrag dang chang dang dug las gyur pa rnams so/_/de dag kyang phyi ma bzhin du stobs che ba yin no/_/rlung las gtam la chags pa dang /_/mang smra nyung smra spyod pa 'khrul/_/lus ni rtsub gnag dmar ba yi/_/myos pa rlung
[\[123b.2\]]las skyes pa yin/_/zhes bya ba la/_rlung las gyur pa'i myos pa ni gtam smra ba la chags par 'gyur ba dang /_mang du smra ba la dga' ba dang /_myur du smra zhing rings par smra ba dang /_spyod pa 'khrul zhing nyams pa dang /_lus rtsub pa dang /_dmar ba'i bag tu
[\[123b.3\]]gnas pa ni rlung las skyes pa yin no/_/mkhris pa las khro dmar ba dang /_/ser por snang zhing rtsod la dga'/_/zhes bya ba la/_mkhris pa las gyur pa'i myos pa ni lus kyi mdog dmar zhing ser bar snang ba dang /_rtsod cing 'thab mo la dga' ba yin no/_/bad kan
[\[123b.4\]]tshig nyung 'brel smra skya/_/sems las che zhing le lo che/_/zhes bya ba la/_bad kan las gyur pa'i myos pa ni tshig nyung zhing 'brel par smra ba dang /_kha dog dkar zhing skya ba dang /_sems las che zhing le lo che ba yin no/_/'dus pa mtshan nyid kun dang ldan/_/
[\[123b.5\]]zhes bya ba la/_'dus pa las gyur pa'i myos pa ni mtshan nyid kun dang ldan pa'i mtshan nyid can yin no/_/khrag las mig dang yan lag rengs/_/mkhris pa'i mtshan nyid ldan pa yin/_/zhes bya ba la/_khrag las gyur pa'i myos pa ni mig ser zhing har bag tu gnas
[\[123b.6\]]pa dang /_yan lag rengs shing 'gyur mi shes pa yin no/_/gzhan yang mkhris pas myos pa'i mtshan nyid khro ba dang /_mdog dmar zhing ser ba dang rtsad pa la dga' ba yin no/_/chang gis yan lag skad spyod 'gyur/_/zhes bya ba la/_chang las gyur pa'i myos
[\[123b.7\]]pa ni yan lag dang skad dang spyod pa gzhan du 'gyur ba 'byung bar 'gyur te/_yan lag 'gyur ba ni lus rnams gzhan du 'gyur ba'o/_/skad 'gyur ba ni skad gdangs nyams shing 'gags pa'o/_/spyod pa 'gyur ba ni lus dang ngag dang yid kyi spyod pa nyams shing sngar
[\[124a\]]
[\[124a.1\]]gnas pa las gzhan du gyur pa'o/_/dug gis 'dar zhing gnyid rab che/_/de ni kun las myos tshabs che/_/zhes bya ba la/_dug gis myos par gyur pa ni 'dar zhing lus 'gul ba dang /_gnyid shin tu che zhing stug pa yin no/_/de ni myos pa
[\[124a.2\]]kun las shin tu tshabs cher myos pa yin te nad kyis gnod pa skyed par byed pa yin no/_/khrag sogs pa yis rlung sogs pa'i/_/mtshan nyid lhag par shes par bya/_/zhes bya ba la/_khrag dang chang dang dug las gyur pa'i myos pa las rlung la sogs pa'i nad
[\[124a.3\]]rang gi mtshan nyid lhag par mtshan nyid kyis shes par bya'o/_/de ni 'di skad ston pa yin te/_khrag dang chang dang dug gi mtshan nyid bshad mod kyi/_rlung la sogs pa gang yang rung ba lhag par gnas pa yin no zhes shes par ro/_/de ltar myos pa'i mtshan nyid
[\[124a.4\]]bshad nas/_brgyal ba'i mtshan nyid bshad par bya ste/_brgyal ba rlung gi bdag nyid can/_/nam mkha' dmar sngo gnag par ni/_/mthong zhing mun par zhugs snyam sems/_/myur du sangs par byed pa dang /_/snying na 'dar zhing mgo 'khor la/_/skem zhing
[\[124a.5\]]bzhin mdog dmar nag 'gyur/_/zhes bya ba la/_brgyal ba'i nad rlung las gyur pa'i bdag nyid can la ni/_skyes bus nam mkha'i me tog kha dog dmar ba dang sngo ba dang gnag par mthong bar 'gyur zhing mun par zhugs pa snyam du mun 'thibs zhes byed par
[\[124a.6\]]'gyur ba dang /_myur du sangs shing dran pa rnyed par 'gyur ba dang /_snying na zhing 'dar ba nas/_bzhin ras dang lus kyi mdog dmar nag tu snang bar 'gyur ro/_/mkhris pas dmar ba'am ser por ni/_/nam mkha' mthong zhing mun 'thibs byed/_/sangs nas
[\[124a.7\]]rngul dang bcas pa dang /_/tsha skom gdungs pas nyen pa dang /_/'khru zhing kha dog ser dang dmar/_/mig dmar ser bar snang bar 'gyur/_/zhes bya ba la/_mkhris pa las gyur ba'i brgyal ba ni nam mkha'i mdog dmar po'am/_ser po nyid du mthong par 'gyur
[\[124b\]]
[\[124b.1\]]ba dang /_mun 'thibs zhes byed cing rmongs nas mi dran par 'gyur ro/_/de nas sangs nas dran pa rnyed pa dang /_lus rngul zhing tsha ba la sogs pas gdungs shing nyen par 'gyur ba dang /_bshang ba 'khru zhing sla ba dang /_kha dog ser zhing dmar bar snang ba dang /_
[\[124b.2\]]mig dmar zhing ser bar snang bas lta bar 'gyur ro/_/bad kan gyis ni sprin lta bur/_/nam mkha' mthong zhing mun 'thibs byed/_/rings nas sangs par 'gyur ba dang /_/snying na bcas pas mchil ma mang /_/pags pa rlon pas g.yogs pa bzhin/_/yan
[\[124b.3\]]lag lci zhing tshor ba chung /_/zhes bya ba la/_bad kan las byung ba'i brgyal bar gyur pa'i mtshan ma ni nam mkha' gnyis par g.yogs pa lta bur mthong ba dang /_mun 'thibs zhes byed cing mi dran par 'gyur ba dang /_brgyal nas yun ring zhig nas sangs
[\[124b.4\]]par 'gyur ba dang /_snying 'phar zhing na ba dang bcas pa'i mchil ma dang bad kan gyi ljan ljin mang po 'byung ba dang /_pags pa rlon pas g.yogs shing dkris pa bzhin du yan lag dang bcas pa'i lus lci zhing tshor ba chung bar 'byung bar 'gyur ro/_/nyes pa
[\[124b.5\]]gsum gyi mtshan kun ldan/_/brjed byed gnyis pa lta bu ste/_/myur du 'gyel zhing brgyal 'gyur te/_/'jigs rung spyod pa med pa yin/_/zhes bya ba la/_nad gzhi'i nyes pa gsum char gyis bskyed pa'i brgyal ba ni mtshan nyid de dag thams cad dang ldan pa dang /_
[\[124b.6\]]brjed byed gnyis pa yin zhing dran pa nyams par 'gyur la/_brjed byed kyis zin pa ltar myur du 'gyel zhing dran pa med par brgyal bar 'gyur la/_khyad par ni brjed byed kyi gdon lta bu dang /_'jigs su rung ba'i spyod pa med par gzhan thams cad tshul mthun
[\[124b.7\]]pa yin no/_/lus can myos dang brgyal ba yis/_/nad la shugs yod gyur kyang ni/_/rang nyid zhi bar 'gyur ba yin/_/kun zhugs sman med par mi zhi/_/zhes bya ba la/_lus can te mi rnams la myos pa dang brgyal ba'i rlung nad la sogs pa'i shugs drag po yod
[\[125a\]]
[\[125a.1\]]du zin kyang /_rang nyid sman gyis bcos mi dgos par rang nyid zhi zhing ldog par 'gyur gyi/_kun du zhugs pa 'am kun du song ba zhes bya ba'i brgyal ba'i nad ni sman gyis ma bcos par zhi zhing ldog par mi 'gyur ro/_/kun du zhugs pa zhes
[\[125a.2\]]gang zhig la bya zhe na/_de'i phyir smras pa ni/_nad ni shin tu stobs che ba/_/'dus pa las gyur kun zhugs pa/_/srog gi gnas la brten pa yis/_/lus dang ngag yid spyod pa 'phrog_/de yis skyes bu ro dang ni/_/shing dang rtsig pa 'dra bar byed/_/rings par
[\[125a.3\]]gso bar ma byas na/_/myur du 'chi bar byed pa yin/_/zhes bya ba la/_rlung la sogs pa'i nad shin tu stobs che zhing dkyel cher sogs pa rang gi rgyu'i khyad par gyi tshogs pas nus pa thams cad 'dus par gyur cing gsum char bya ba'i rtsom pa gcig la
[\[125a.4\]]zhugs shing 'bras bu gcig 'byed par byed pa'i kun du zhugs pa'i nad srog gi gnas snying ga'i gnad la brten cing 'dug par gyur pa na kun du zhugs pa zhes bya ba'i brgyal ba'i nad du 'gyur te/_lus dang ngag dang yid kyi spyod pa 'phrog cing bsdus nas
[\[125a.5\]]kun du zhugs pa des skyes bu shi ba'i ro dang 'dra bar 'gyur gyi/_shing dang rtsig pa ltar sems med par byed pa yin la/_des na gal te nad de dag gso ba myur du ma byas na myur zhing rings pa nyid du srog dang bral bar byed pa yin no/_/mtsho zab chu srin mang po
[\[125a.6\]]can/_/chu 'jing 'jug ngogs med par ni/_/kun zhugs pa ni nub byed las/_/mi ni myur du gdon par bya/_/zhes bya ba la/_de bas na sman pas kun du zhugs pa zhes bya ba'i nad mi bzad pas zin cing sdug bsngal de'i 'dam du bying ba'i mi myur du gdon par bya ste/_de
[\[125a.7\]]yang dper na mtsho shin tu zab cing rtogs par dka' la/_chu srin byis pa gsod la sogs pa'i srog chags gdug pa mang pos gang ba'i chu 'jing pha rol du byung ba'i 'jug ngogs med par nub par gyur pa dag ni/_nyam nga ba'i gnas yin pas myur du gdon dgos
[\[125b\]]
[\[125b.1\]]pa dang 'dra'o/_/rigs pas brten dang bral ba'i chang 'thungs pas/_/myos dregs khro dang bral ba'i rang bzhin can/_/rang gi dgra bos yongs su 'khyud 'gyur zhing /_/rigs dang mi rigs mnyam par byed par 'gyur/_/zhes bya ba la/_chang rigs shing 'os par brten
[\[125b.2\]]pa dang bral ba ste 'og nas smos pa'i stobs dang dus la sogs pa dang sbyar ba med pa ni/_rigs par brten pa dang bral ba zhes bya ba ste/_de lta bu'i rigs par brten pa med pa chang 'thungs pas ni myos pa la sogs par ngang gis te/_lus dang lhan cig skyes pa'i
[\[125b.3\]]dgra bo 'jig rten 'di dang phyi ma'i yon tan 'joms shing 'phrog par byed pas dgra bo ltar gnod par byed pa'i dgra bo rnams yongs su 'khyud par gyur cing shin tu brtse bar gyur pha ma yin zhing /_de bzhin du rigs pa dang mi rigs pa cha mnyam zhing mtshungs pa nyid du
[\[125b.4\]]sems par 'gyur ba ste/_bya ba dang bya ba ma yin pa'i bye brag phyed par mi 'gyur ro zhes bya ba'i don no/_/stobs dang dus dang yul dang goms pa dang /_/rang bzhin grogs dang na tshod nad rnams ni/_/legs brtags de dang rjes mthun gang zhig 'thung /_/de ni bdud rtsi
[\[125b.5\]]'thungs dang mtshungs pa yin/_/zhes bya ba la/_lus kyi nyams stobs dang /_dus la sogs pa'i mtshan nyid dam rang bzhin blos legs par rtogs shing so sor phyed nas de dang mtshungs par skyes bu gang zhig chang ran zhing dus la bab par 'thungs pa de ni bdud rtsi
[\[125b.6\]]'thungs pa dang mtshungs pa yin te/_skyes bu rigs pa dang ldan par 'thungs pas gnod pa med par lus bde bar byed pa'i rgyu yin pa'i phyir ro/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la
[\[125b.7\]]dga' bas nges par sbyar ba las/_nad gzhi'i gnas kyi le'u drug pa'i rnam par 'grel pa'o//_//de nas gzhang 'brum gyi nad gzhi bshad par bya'o/_/zhes bya ba la/_ji ltar kun du zhugs pa zhes bya ba'i nad bshad ma thag pa de ni srog gi
[\[126a\]]
[\[126a.1\]]gnas snying la brten cing 'byung ba de bzhin du/_'dir yang srog gi gnas gzhang la brten te 'byung bas na srog gi gnas la brten par chos mthun pa'i phyir/_de'i 'og tu 'di brtsams pa yin no/_/dgra ltar srog chags rnams kyi tshe/_/
[\[126a.2\]]gzhang 'brum byung bas gsod byed pas/_/de phyir bshang ba'i lam 'gegs pas/_/gzhang 'brum zhes ni bshad pa yin/_/zhes bya ba la/_gzhang 'brum ni gzhang khar sha'i mdzer pa sbom po skyes pa yin la/_de ni dgra bo ltar srog chags rnams kyi tshe 'phrog
[\[126a.3\]]cing gzhang 'brum du skyes pas gsod par byed pa'i phyir nges par tshig gi tshul gyis na gzhang 'brum zhes bya'o/_/nad kyis lpags tshil sha rnams ni/_/gnod byas dbyibs ni sna tshogs pa'i/_/sha yi myu gu gzhang sogs su/_/skyes de gzhang 'brum yin par
[\[126a.4\]]bshad/_/ces bya ba la/_nad ces bya ba ni rlung la sogs pa ste/_des pags pa dang tshil dang sha rnams la gnod cing ma rungs par byas nas/_dbyibs dang kha dog sna tshogs shing tha dad pa'i sha'i myu gu sha mdzer sbom po lta bu gnod pa sna tshogs skyed pa gzhang
[\[126a.5\]]la sogs par skyes shing byung bar gyur pa de la ni gzhang 'brum gyi nad ces bya ba yin par drang srong rnams kyis bshad do/_/lhan cig skyes dang phyis 'byung dang /_/skam dang khrag tu 'dzag pa yi/_/dbye bas mdor na rnam gnyis yin/_/zhes bya ba la/_gzhang 'brum
[\[126a.6\]]gyi nad de ni mdor na rnam pa gnyis yin te/_la la ni lhan cig skyes te 'byung ba yin la/_la la skyes nas phyis 'byung bar 'gyur ba dang /_yang de bzhin du skam pa dang gsher ba'i dbye bas kyang rnam pa gnyis su 'gyur te/_la la ni skam por gnas pa yin la/_la
[\[126a.7\]]la ni khrag 'dzag pa dang bcas pa yin no/_/gzhang ni rgyu ma sbom por brten/_/sor ni phyed dang lnga yod do/_/zhes bya ba la/_gzhang ni rgyu ma'i zhabs rgyu ma sbom po la brten cing gnas pa de'i tshad ni sor phyed dang lnga yod pa yin no/_/gnyer gsum sor ni phyed dang
[\[126b\]]
[\[126b.1\]]gnyis/_/zhes bya ba la/_gzhang de ni gnyer ma'i rim pa gsum re re zhing sor phyed dang gnyis gnyis yod do/_/rim pa de yi nang ma ni/_/phyir 'phul bar ma sel ba yin/_/de yi phyi rol 'dzums pa yin/_/zhes bya ba la/_rim pa de rnams kyi rim pa nang ma'am/_
[\[126b.2\]]phugs ma ni dri ma rnams phyir 'phul zhing 'bab par byed pa yin la/_gnyer ma'i rim pa bar ma ni dri ma rnams sel zhing phyir 'byin pa yin pas na sel ba zhes bya la/_phyi rol gyi gnyer ma ni dri ma la sogs pa mi 'byung bar sdom zhing 'dzums par byed pas na
[\[126b.3\]]'dzums pa zhes bya'o/_/de yi phyi rol sor gcig kha/_/nas ni phyed dang gnyis kyi tshad/_/de phan chad ni spu skye 'gyur/_/zhes bya ba la/_'dzums pa de'i phyi rol sor gcig ni gzhang kha zhes bya la/_gzhang kha de'i tshad ni nas phyed dang gnyis kyi tshad yin no/_/gzhang
[\[126b.4\]]kha'i tshigs de thams cad ni rkub tu spu skye bar 'gyur ro/_/de la lhan cig skyes pa'i rgyu/_/gnyer ma'i sa bon gnod 'gyur nyid/_/gzhang 'brum/_zhes bya ba la/_de la lhan cig skyes pa dang phyis 'byung ba'i gzhang 'brum gnyis las/_lhan cig skyes pa'i gzhang
[\[126b.5\]]'brum 'byung ba'i rgyu ni gnyer ma de 'byung zhing dang por skyes pa nyid kyi tshe/_de'i sa bon khu khrag la sogs pa la rlung las gos par gnod par gyur pa de nyid las gzhang 'brum 'byung ba'o/_/sa bon gnod pa yang /_pha mas mi 'phrod zos pa dang /_/sngon las/_zhes
[\[126b.6\]]bya ba la/_sa bon de la gnod par byed pa'i rgyu ni rnam pa gnyis te/_pha dang mas kha zas mi 'phrod pa gzhang 'brum skyed pa'i rgyu zos pa dang /_sngon bdag nyid kyis de lta bu'i nad 'byung bar 'gyur ba'i las byas shing bsags pa'o/_/de gnyis dang 'dus pa/_'khrugs
[\[126b.7\]]pa las gyur de dag ni/_/gsor mi rung ba nyid du bshad/_/ces bya ba la/_pha dang ma'i gnod pa'i rgyu dang /_sngon gyi las de gnyis dang /_nad gzhi 'dus par 'khrugs pa gang yin pa las gyur pa de dag ni gang gi phyir gsor mi rung ba nyid yin te lhan cig skyes pa yin pa'i
[\[127a\]]
[\[127a.1\]]phyir ro/_/rigs 'byung nad kun de dang 'dra/_/zhes bya ba la/_nad gzhan gang yang rung ba kun kyang de dang 'dra ste/_dang po lhan cig skyes pa ni gsor mi rung ngo zhes tshig 'dis ston pa yin no/_/lhan cig skyes pa khyad par du/_/rtsub cing brta bar
[\[127a.2\]]dka' ba dang /_/nang du kha bltas dkar ba dang /_/bla brnan mi bzad can gso dka'/_/zhes bya ba la/_lhan cig skyes pa'i gzhang 'brum de yang khyad par 'di dag dang ldan na lhag par gso dka' ste/_reg pa rtsub par gnas pa dang /_brta zhing brtags par
[\[127a.3\]]dka' ba dang /_kha nang du blta zhing phyir mi phyogs pa dang /_kha dog dkar ba dang /_bla brnan gyi nad mi bzad pa yod pa ni gso dka' zhing bcos su mi rung ba yin no/_/cig shos drug ste nad tha dad/_/'dres dang 'dus pa khrag las byung /_/zhes bya ba la/_lhan
[\[127a.4\]]cig 'byung ba las cig shos su gyur pa'i phyir 'byung ba'i gzhang 'brum ni rnam pa drug yod de/_nad tha dad pa las byung ba gsum dang 'dres pa las byung ba dang 'dus pa las byung ba dang khrag las byung ba'o/_/rlung dang bad kan gnyis las skam/_/khrag
[\[127a.5\]]dang mkhris pa las rlan can/_/zhes bya ba la/_de la gzhang 'brum skam po khrag mi 'dzag pa ni rlung dang bad kan gnyis 'dus pas zin pa las 'byung bar 'gyur ro/_/gzhang 'brum rlan can khrag 'dzag pa ni khrag dang mkhris pa 'dres pas zin pa las
[\[127a.6\]]'byung bar 'gyur ro/_/nad rnams ldang rgyu sngar bshad pa/_/zhes bya ba la/_nad rnams ldang zhing 'khrugs pa'i rgyu gang yin pa ni sngar nad thams cad kyi nad gzhi bshad pa'i skabs su bshad cing bstan pa yin no/_/'khrugs pa de yis khong pa yi/_/me drod
[\[127a.7\]]nyams shing bshang ba 'phel/_/gzhan yang nyal po rab drags dang /_/bzhon pas khong 'khrugs stan dag ni/_/ma snyoms sra dang tsog pur 'dug_/'jam rtsi gce'u sa dang ni/_/rdo dang gos kyis brud pa dang /_/shin tu grang ba'i chus bkrus dang /_/rtag tu 'khru bar
[\[127b\]]
[\[127b.1\]]byed pa dang /_/bshang dang gci dang 'phyen gyi shugs/_/bkag dang nan gyis btsir ba dang /_/rims dang skran dang tshad par 'khru/_/'or nad skya rbab be'u snabs kyis/_/skem byas gnod par 'gyur ba yi/_/spyod pa bsten las 'byung bar 'gyur/_/bud med zla grangs ma tshang
[\[127b.2\]]'phyil/_/zla ba rdzogs pas gzir las 'byung /_/de 'dra dag dang gzhan yang rlung /_/thur sel 'khrugs pas dri ma ni/_/gzhang gi gnyer mar de gzhag pas/_/de ni mi mngon gyur pas gnas/_/gzhang 'brum 'byung bar 'gyur ba yin/_/zhes bya ba la/_nad ldang ba'i rgyu
[\[127b.3\]]des khong pa'i me drod nyams shing bri la bshang ba zhes bya ba'i dri ma 'phel bar byed pa dang /_rgyu gzhan yang bud med la 'khrig pa spyad pa'i nyal po drags par bya ba dang /_bzhon pa las khong 'khrugs pa ste/_rta la sogs pa'i bzhon pa mi srun pas g.yengs shing
[\[127b.4\]]'khrugs par byas pa dang /_stan mtho dman ma snyoms pa la 'dug pa dang /_stan srab pa la 'dug pa dang /_rtag tu tsog pur 'dug pa dang /_'jam rtsi gce'u legs par ma btang bas snad pa dang /_sa gzhi dang rdo la sogs pas brud de snad par byas pa dang /_
[\[127b.5\]]shin tu rgyun mi 'chad par chu grang mos bkrus shing reg par byas pa dang /_rtag par rgyun tu 'khru bar byed pa dang /_bshang ba la sogs pa'i shugs 'byung ba bkag cing brnag pa dang /_de dag nyid mi 'byung bzhin du nan gyis btsir ba dang /_rims la
[\[127b.6\]]sogs pa'i nad kyis skem zhing rid par byas pa dang /_lus la sogs pa la gnod cing gdung bar 'gyur ba'i las kyi spyod pa bsten pa de dag las gzhang 'brum 'byung bar 'gyur ro/_/yang bud med rnams la ni nad de dag gi steng du zla ba ma tshang zhing /_mngal
[\[127b.7\]]na gnas pa'i sems can skye ba'i dus la ma bab cing /_'phyil ba dang zla ba rdzogs shing tshang bar 'dug kyang de gzir ba ste gnod pa dang bcas par bu btsas pa las gzhang 'brum 'byung bar 'gyur ro/_/nad kyi rgyu de 'dra ba de dag dang /_rnam pa gzhan yang thur du
[\[128a\]]
[\[128a.1\]]sel ba zhes bya ba'i rlung 'khrugs shing gnod par 'gyur bas dri ma sogs par byed de/_/gzhang gi gnyer ma'i gnas su bkag nas gnas par byed la/_des na gzhang gi gnyer ma de rnams su ni mi mngon par gnas shing gseb tu zhugs
[\[128a.2\]]pa de dag rul bar 'gyur ba'i gnod pas nyen nas gzhang 'brum skye bar 'gyur ba yin no/_/de yi sngon tshul me drod nyams/_/brla ni rengs shing na ba dang /_/byin pa'i nywa na mgo 'khor zhing /_/yan lag na zhing mig gnyis skrang /_/bshang ba 'khru ba'am yang na sri/_/
[\[128a.3\]]rlung chen nang nas 'khyil ba dang /_/phal cher lte ba'i 'og nas rgyu/_/nad bcas bcad pa lta bur sems/_/dka' bar 'byung zhing sgra can 'byung /_/rgyu ma krul krul zer zhing spo/_/skem zhing sgregs pa mang du 'byung /_/gcin mang bshang nyung yi ga 'chus/_/sgregs
[\[128a.4\]]pa dud 'dra skyur ba 'byung /_/mgo dang rgyab dang brang du gzer/_/snyom zhing kha dog nyams pa dang /_/glong bag dbang po nyam chung dang /_/khro zhing bsnyen bkur dka' ba dang /_/ma zhu skem nad skya rbab dang /_/dmu rdzing rnams la som nyi skyes/_/zhes bya ba la/_gzhang 'brum
[\[128a.5\]]de rnams kyi sngon byung ba'i tshul lam/_gzugs ni pho ba'i me drod nyams shing bri ba dang /_brla thog thag na ba dang /_byin pa gnyis kyi nya gcus pa snyam du sems shing na ba la sogs pa dang /_bshang ba ched 'ga' ni 'khru zhing sla la/_ched 'ga' ni sri zhing rtug skam
[\[128a.6\]]du 'byung ba dang /_rlung che zhing mang ba dang /_rgyu ma'i lam bkag nas nad nang du 'khyil zhing mi thon pa dang /_de nyid kyis na phal cher nad lte ba'i nang na rgyu zhing zug pa dang /_phan tshun gzer ba'i nad dang bcas pa dang /_rgyu ma'i nang kun du bcad pa snyam du sems pa dang /_
[\[128a.7\]]'byung bar dka' zhing thogs la phyir 'byung ba yang sgra can du 'byung ba dang /_rgyu ma'i nang phan tshun krul krul zer zhing 'khrog pa dang sbo ba dang /_skem zhing rid pa la sogs pa dang /_sgregs pa dud pa dang 'dra bar dku bar 'ong zhing skyur bar 'byung ba dang /_mgo la sogs
[\[128b\]]
[\[128b.1\]]pa gzer zhing na ba dang /_snyom zhing na ba dang /_las la mi brtson pa dang /_kha dog nyams pa ste/_thal ba'i rang bzhin gyi kha dog las gzhan du gyur ba med pa dang /_spro ba med pa dang /_dbang po nyam chung zhing rang rang gi las la 'jug mi nus pa dang /_khro zhing sems
[\[128b.2\]]'khrugs pa dang /_bsnyen bkur dka' zhing sdug bsngal bas bsnyen bkur bya dgos pa dang /_ma zhu ba'i gnas dmu rdzing gi bar gyi gnas rnams yod par som nyi skyes shing dogs par 'gyur ba yin no/_/gzhang 'brum skye bar gyur pa la/_/'di dag nyid ni
[\[128b.3\]]'phel bar 'gyur/_/zhes bya ba la/_gzhang 'brum gyi nad skyes shing byung bar gyur pa la/_sngar byung ba'i tshul gyis rtags 'di dag nyid 'phel zhing de'i tshul gsal ba nyid du 'gyur ro/_/de yis 'og gi lam bkag pas/_/thur du sel ba'i rlung ldog ste/_/
[\[128b.4\]]lus dang dbang po kun gnas pa'i/_/rlung gzhan thams cad 'khrugs par byed/_/de bzhin bshang gci mkhris pa dang /_/bad kan lus zungs rten bcas pa/_/'khrugs shing me drod nyams par byed/_/ces bya ba la/_gzhang 'brum des 'og gi lam bshang
[\[128b.5\]]sgo zhes bya ba bkag pas thur du sel ba'i rlung 'byung bar ldog pa na lam bkag pa'i phyir rlung de slar ldog par byed la/_de ltar ldog pa des lus dang dbang po'i tshogs kun la gnas shing brten pa'i rlung dang me dang mnyam du gnas pa dang /_khyab byed dang stod du rgyu ba
[\[128b.6\]]dang /_srog cas bya ba thams cad 'khrugs shing g.yo bar byed la/_de bzhin du bshang gci la sogs pa rten nam gnas dang bcas pa dang 'khrugs shing g.yo bar byed la/_khong pa'i me drod kyang nyams par byed do zhes bya bar sbyar ro/_/de nas gzhang 'brum nad
[\[128b.7\]]can la/_/phal cher thams cad nyer 'byung ba/_/skem zhing mchog tu bskyod mi nus/_/stobs zad khong rmya bzhin mdangs nyams/_/lus lhod snying po med 'gyur zhing /_/'bus zos pa yi shing 'dra la/_/bla brnan ma lus dag gis 'debs/_/ji skad bshad pa'i gnad
[\[129a\]]
[\[129a.1\]]gzir zhing /_/lud pa skam dang skad 'gags dang /_/khas ro mi tshor cham 'debs spo/_/sgyid skyur rkang lag na zhing slon/_/sbrid pa skrang dang rims nad dang /_/khu ba zad cing rab rib slon/_/rde'u chags nad kyis gzir ba dang /_/skad 'gags zhum
[\[129a.2\]]la sems khong chud/_/mchil ma mang 'dor yi ga 'chus/_/rus tshigs kun dang snying lte ba/_/gzhang dang rna rtsar gzer dang bcas/_/gzhang nas 'bru ni ma smin btsos/_/khu ba lta bu'i sbyin bag 'dzag_/rtug skam sbyin pa'ang sla bar 'gyur/_/smin dang ma smin bar
[\[129a.3\]]bar 'khru/_/skya zhing ser dang sngon po yi/_/khrag ni sbyin bag 'khru bar 'gyur/_/zhes bya ba la/_de nas sngon po'i tshul gyi 'og tu gzhang 'brum gyi nad can la phal cher 'byung bar 'gyur ba'i tshul ni skem zhing sbeg pa dang /_mchog tu smra'am shin tu bskyod
[\[129a.4\]]par mi nus shing rtsol ba chung ba dang /_nyams stobs zad cing nus pa chung ba dang /_khong pa rmya zhing sgyid zhan pa dang /_bzhin mdangs nyams shing bzhin ras kyi mdog mi sdug pa dang /_lus lhod cing bya ba mi lcogs pa dang /_snying po ltar sra zhing mkhrang ba'i bag
[\[129a.5\]]med de/_de yang dper na 'bus zos pa'i shing ltar shin tu snyi zhing snying po med pa yin no/_/de bzhin du bla brnan gyi nad du ma gzhan ji skad bshad pa rnams kyis kyang 'debs par 'gyur ba dang /_de bzhin du sngar ji skad bshad pa'i gnad rnams gzir zhing gnod par 'gyur
[\[129a.6\]]ba dang /_de bzhin du lud pa la sogs pas gnod cing nyen par 'gyur ba dang /_yang de bzhin du skad 'gags pa dang /_skad gsang zhum par 'gyur ba dang /_sems khong du chud cing yid la byed pas gnas pa dang /_mchil ma mang du 'byung zhing bad kan las kyis
[\[129a.7\]]ljan ljin mang du 'dor ba dang /_yi ga 'chus pa la sogs pa'i nad dang bcas par 'gyur ba dang /_de bzhin du ma smin pa btsos pa'i khu ba lta bur sbyin bag tu 'dug cing 'byil ba gzhang kha nas 'dzag par 'gyur ba dang /_de bzhin du bar skabs bar skabs
[\[129b\]]
[\[129b.1\]]su lan 'ga' ni bshang ba sri zhing 'gags pas rtug skam du 'gyur la/_lan 'ga' ni 'khru zhing sla bag tu 'byung bar 'gyur la/_de bzhin du lan 'ga' ni smin par 'khru/_lan 'ga' ni ma smin par 'khru ba nas sbyin bag tu 'khru bar 'gyur ro/_/gzhang 'brum rlung
[\[129b.2\]]shas che las gyur/_/skem zhing tseg tseg tsha ba dang /_/rnyid cing dmar nag rengs pa dang /_/mi snyoms rtsub cing sra ba dang /_/phan tshun mi 'dra yo ba dang /_/rtse mo rno zhing gas pa dang /_/bim pa rgya shug khardzu ra/_/ras bal sa bon dang 'dra zhing /_/la la ka dam me tog
[\[129b.3\]]'dra/_/la la yungs kar lta bur skyes/_/mgo dang phrag pa rtsib logs brla/_/chu so dag tu lhag par na/_/sbrid pa sgregs pa bshang ba sri/_/snying 'phar yi ga 'chus pa skyed/_/lud dbugs mi bde me drod nyams/_/rna ba sgra bcas mgo 'khor byed/_/des nyen
[\[129b.4\]]rtug skam nyung ngu ni/_/sgra bcas ska sla 'dren ma dang /_/na zhing lbu ba 'byar bag can/_/rtug skam tshul gyis 'byung bar 'gyur/_/pags pa sen mo bshang gci dang /_/mig dang gdong ni gnag par 'gyur/_/skran dang mcher pa dmu rdzing dang /_/gtun 'dra de nyid las
[\[129b.5\]]'byung 'gyur/_/zhes bya ba la/_gzhang 'brum gyi nad rlung gi shas che zhing rgyas pa las ni gzhang 'brum skam zhing khrag mi 'dzag cing skam pa dang /_yungs kar gyi lde gus bskus pa ltar tsha ba'i bag tseg tseg por byed pa dang /_rnyid cing rtse mo yo ba dang /_mdog dmar
[\[129b.6\]]nag tu 'dug pa dang /_phur pa ltar rengs shing 'greng ba dang /_dbyibs mtho dman mi snyoms pa dang /_sog le'i kha ltar rtsub pa dang /_rdo la reg pa ltar sra ba dang /_dbyibs phan tshun gcig la gcig mi 'dra ba dang /_yo zhing gzhu ltar gug pa dang /_rtse mo ltar rno ba dang /_
[\[129b.7\]]rtse mo gas shing kha bye ba dang /_bim pa zhes bya ba 'bras bu dmar po zhig yod pa'am/_rgya shug phra mo'i 'bras bu'am shing kha rdzu ra'i 'bras bu'am ras bal gyi sa bon dang 'dra zhing mtshungs par skye ba dang /_yang la la ni ka dam pa'i me tog dang 'dra bar skye la/_gzhang
[\[130a\]]
[\[130a.1\]]'brum la la yungs kar gyi tshad tsam du phra ba skye bar 'gyur ba dang /_yang de bzhin du mgo bo la sogs pa lhag par na zhing zug pa dang /_sbrid pa la sogs pa mang ba dang /_bshang ba sri ba la sogs pa nas/_rtug skam gyi tshul gyis bshang ba
[\[130a.2\]]'byung bar 'gyur ba dang /_pags pa la sogs pa gnag par 'gyur ba dang /_yang rlung gi gzhang 'brum de nyid las skran la sogs pa yang 'byung bar 'gyur ba yin no/_/mkhris shas che la rtse mo ni/_/sngo zhing dmar ser dkar bar snang /_/phra zhing dri mnam
[\[130a.3\]]khrag sla 'dzag_/srab cing 'jam la lhod pa yin/_/mcher pa'i dum bu ne tso'i lce/_/srin pu pad pa'i mchu 'drar snang /_/tsha zhing rnags la rims dang rngul/_/skom dad yi ga 'chus rmongs skyed/_/bshang dro sla zhing sngo la tsha/_/ser zhing dmar bar 'khru bar 'gyur/_/
[\[130a.4\]]nas rul nang 'dra pags pa dang /_/sen sogs sngo ser ljang bar 'gyur/_/zhes bya ba la/_mkhris pa shas che ba las gyur pa'i gzhang 'brum ni 'brum bu'i rtse mo sngon po dang /_kha dog dmar ser dang dkar por snang ba dang /_phra zhing chung ba la sogs pa dang /_
[\[130a.5\]]mtsher pa'i dum bu la sogs pa gang yang rung ba'i rnam pa 'dra ba tsha ba la sogs pa'i bla brnan rked pa dang /_bshang ba dro zhing sla ba la sogs pa gang yang rung ba'i rnam par 'khru ba dang /_nas rul ba'i nang gi dbyibs 'dra ba dang /_pags pa dang sen mo dang
[\[130a.6\]]mig dang bzhin dang dri ma rnams sngo zhing ser ba dang ljang bar 'gyur ro/_/bad kan shas che rtsa ba sbom/_/mthug cing nad kyi shugs dal dkar/_/skrangs shing rgyas la snum pa dang /_/'greng zhing zlum la lci zhing brtan/_/'byar bag tshor ba chung zhing 'jam/_/g.ya'
[\[130a.7\]]zhing reg na dga' bar byed/_/ka ri ra pa na sa yi/_/rus pa ba yi nu sor 'dra/_/chu sor zug cing sbo gzhang na/_/lte ba lgang pa bcad snyam sems/_/lud pa dbugs mi bde snying na/_/mchil mang cham 'debs yi ga 'chus/_/gcin sri mgo bo tshor ba med/_/grang ba'i
[\[130b\]]
[\[130b.1\]]rims ni skyed par byed/_/kha chu 'dzag cing me drod nyams/_/slon zhing ma zhu'i nad kun skyed/_/bshang ba tshil 'dra bad kan mang /_/'khru dang bcas pa 'byung bar 'gyur/_/'dzag par mi byed rdol mi byed/_/pags pa la sogs snum zhing dkar/_/zhes bya ba la/_
[\[130b.2\]]gzhang 'brum bad kan shas che zhing bdo ba las gyur pa'i nad ni rtsa ba sbom zhing che ba dang /_mthug cing lhun che ba dang /_nad kyi shugs dal zhing mi drag pa dang /_mdog dkar ba la sogs pa'i rnam pa nas reg na dga' ba'i bar gyi mtshan nyid dang ldan pa dang /_shing ka ri
[\[130b.3\]]ra'i 'bras bu'i rus pa'am/_pa na sa'i 'bras bu'i rus pa dang dbyibs 'dra ba dang /_de bzhin du ba'i nu sor gyi dbyibs 'dra ba yin la/_de bzhin du chu sor zug pa la sogs pa'i nad skyed pa dang /_bshang ba tshil la sogs pa 'byung bar 'gyur ba dang /_
[\[130b.4\]]khrag la sogs pa 'dzag par mi byed cing /_rdol ba'am kha bye bar yang mi byed pa dang /_pags pa dang mig dang sen mo la sogs pa snum zhing mdog dkar bar 'gyur ba yin no/_/'dres las mtshan nyid 'dres ma yin/_/'dus pa mtshan nyid kun dang ldan/_/
[\[130b.5\]]zhes bya ba la/_gnyis pa 'dres pa las byung ba'i mtshan nyid ni gang dag las byung ba de dag 'dres mar snang ba yin la/_nad gsum 'dus pa las byung ba ni mtshan ma thams cad dang ldan pa yin no/_/khrag shas che las gzhang 'brum ni/_/mkhris pa'i mtshan nyid
[\[130b.6\]]'dra ba la/_/n+ya gro d+ha yi myu gu 'dra/_/byi ru 'ol ma se mdog 'dra/_/shin tu tsha dro na ba dang /_/bshang ba shugs kyis rab btsir las/_/'phral du khrag ni 'byung ba dang /_/de nyid shin tu 'dzag par 'gyur/_/sbal ba 'dra zhing khrag zad las/_/byung ba'i sdug bsngal gyis nyen
[\[130b.7\]]'gyur/_/mdog stobs spro ba nyams pa dang /_/mdangs 'phrog dbang po zhan par 'gyur/_/zhes bya ba la/_khrag shas che zhing rgyas pa las gyur pa'i gzhang 'brum ni mkhris pa'i mtshan nyid kyi rnam pa dang 'dra bar 'byung ba dang /_dbyibs shing n+ya gro d+ha'i myu gu dang 'dra zhing /_
[\[131a\]]
[\[131a.1\]]mdog byi ru'am 'ol ma se ltar dmar ba yin la/_gzhang 'brum de ni tsha zhing dro ba dang /_na ba dang bshang ba shugs kyis rab tu btsir ba las 'phral du khrag 'byung zhing /_khrag de nyid yang dang yang du shin tu 'dzag par 'gyur ba dang /_dbyibs
[\[131a.2\]]sbal ba 'dra ba dang /_khrag zad pa las byung zhing skyes pa'i sdug bsngal brnag par dka' bas nyen cing gzir bar 'gyur ba dang /_mdog la sogs pa nyams shing bri bar gyur pa dang /_mdangs phrogs shing nyams pa dang /_dbang po nyam chung shing nus pa zhan
[\[131a.3\]]par 'gyur ba yin no/_/mung+ga ko dra ba'i phye ma/_/tsa na ka ri ra sogs pa/_/rtsub dang bshang ba sri bas rlung /_/rang gnas 'khrugs pa stobs ldan pas/_/thur du rgyu ba'i bu ga ni/_/bkag ste smad du rab skams nas/_/bshang ba gci ba 'phyen rnams ni/_/'gags
[\[131a.4\]]pas nad ni mi bzad skyed/_/de yis khong pa rgyab rtsib logs/_/snying gar nad ni shin tu skyed/_/lto sbos gsus pa na ba dang /_/snying gcu rgyu ma bcad snyam sems/_/chu sor shin tu zug pa dang /_/mkhur bar skrang pa 'byung bar 'gyur/_/rlung ni gyen du song gyur na/_/de
[\[131a.5\]]la slon rims yi ga 'chus/_/snying nad be'u snabs ma zhu dang /_/gcin sri bshang ba 'khru ba dang /_/'on dang rab rib dbugs mi bde/_/mgo nad lud pa cham pas 'debs/_/yid kyis 'gyur ba skom dang khrag_/mkhris pa skran dang dmu rdzing sogs/_/rlung
[\[131a.6\]]gi nad gtogs de dang de/_/shin tu mi bzad 'byung bar 'gyur/_/gzhang 'brum gyen du 'khyil gyur pa/_/'di ni mchog tu gnod byed yin/_/zhes bya ba la/_sran mung+ga dang /_rtsa 'bru ko dra ba la sogs pa rtsub pa dang /_bshang ba sri bar byed pa'i zas kyis thur du
[\[131a.7\]]sel ba zhes bya ba'i rlung gi gnas 'khrugs shing ldang bar gyur pa stobs dang ldan zhing nus pa che bas thur du rgyu zhing 'bab pa'i bu ga gang yin pa de bkag cing bcad nas/_ro smad du bshang ba de dag rab tu skams nas/_bshang ba dang gci ba dang 'phyen rnams bkag
[\[131b\]]
[\[131b.1\]]cing phyir ma 'thon pa'i nad shin tu mi bzad cing brnag par dka' ba skyed par 'gyur la/_bshang ba la sogs pa 'gags pa des khong pa la sogs par nad shin tu gnod pa skyed la/_lto sbos pa dang gsus pa gcus pa lta bur na ba dang /_snying gcus pa snyam
[\[131b.2\]]du sems shing mchil ma 'byung ba dang /_rgyu ma'i nang gris bcad pa snyam du sems pa dang /_chu so'i phyogs su zug cing na ba dang /_mkhur ba gnyis la skrang pa 'byung bar 'gyur ba dang /_rlung de ro stod du gyen du song bar gyur na/_rgyu de las slon pa la sogs pa'i
[\[131b.3\]]nad rlung las gyur pa'i nad grangs med pa mi bzad pa du ma dag 'byung bar 'gyur ba dang /_gzhang 'brum gyi rgyus rlung gyen du 'khyil pa las gyur pa'i nad 'di ni mchog tu mi bzad par gnod cing sdug bsngal bar byed pa yin no/_/rlung shas che ba'i khong par ni/_/de med par
[\[131b.4\]]yang de 'byung 'gyur/_/zhes bya ba la/_khong pa rlung gi shas che zhing lto bar rlung nad rgyas par gyur pa'i srog chags rnams ni gzhang 'brum gyi rgyu de med par yang gyen du 'khyil ba zhes bya ba'i rlung nad 'byung bar 'gyur ro/_/lhan cig skyes dang nad gsum ldan/_/phugs
[\[131b.5\]]ma'i gnyer mar gang gnas pa/_/de dag gsor mi rung ba yin/_/me drod stobs che sogs kyis 'tsho/_/zhes bya ba la/_gang gi lus la gzhang 'brum lhan cig skyes par gyur pa de ni gsor mi rung ba yin la/_phyis 'byung ba yin du zin kyang nad gzhi gsum char
[\[131b.6\]]las skyes pa dang /_gnyer ma phugs mar gnas pa gang yin pa de dag kyang gsor mi rung ba yin la/_yang de ni me drod kyi stobs che ba la sogs pas re zhig 'tsho ba tsam du gnas su rung ste/_sogs pa zhes smos pas lus kyi stobs dang /_sman gyi sbyor ba dang /_
[\[131b.7\]]goms pa dang /_sngon gyi las la sogs pa bsdu'o/_/'dres las gyur dang gnyer ma ni/_/bar mar gnas pa gang yin pa/_/lo gcig yan chad lon gyur pa/_/de dag gso dka' yin par bshad/_/ces bya ba la/_yang gzhang 'brum nad gzhi gnyis 'dres par
[\[132a\]]
[\[132a.1\]]gyur pa dang /_de bzhin du gnyer ma rim pa gnyis par brten zhing gnas pa dang /_de bzhin du lo gcig yan chad lon zhing lo 'das par gyur pa de dag ni gso dka' ba yin par bshad do/_/phyi rol gnyer mar byung ba dang /_/nad gcig shas che las
[\[132a.2\]]byung dang /_/skyes nas ring por ma lon gang /_/gzhang 'brum de ni gso bar sla/_/zhes bya ba la/_yang gzhang 'brum gang phyi rol gyi gnyer ma'i rim par brten zhing byung ba dang /_de bzhin du nad gzhi gcig shas che zhing rgyas pa las byung ba dang /_de bzhin du skyes nas
[\[132a.3\]]yun ring por ma lon zhing lo gcig man chad kyi nang du byung bar gyur pa'i gzhang 'brum de ni gso sla zhing bcos su rung ba yin no/_/pho mtshan sogs kyi 'og nas ni/_/rang rang skabs bshad/_ces bya ba la/_pho mtshan dang /_mo mtshan dang /_rna ba dang sna gong la sogs par
[\[132a.4\]]yang 'brum bu 'byung mod kyi/_de dag ni 'og nas lba ba'i nad kyi mtshan nyid shes par bya ba la sogs pa rang rang gi le'u las bshad do/_/lte bar skyes/_rta bla ba yi kha 'dra zhing /_/'byar bag can la 'jam pa yin/_/zhes bya ba la/_lte bar skyes pa'i 'brum bu ni
[\[132a.5\]]srog chags rta bla ba zhes bya ba'i 'bu zhig yod pa'i kha dang dbyibs 'dra zhing 'byar bag can la reg na 'jam pa yin no/_/pags pa'i mdzer pa smras pa ni/_/khyab byed kyis ni bad kan bsdus/_/pags pa'i phyi rol thor bur byed/_/mdzer pa 'dra zhing rtsub par
[\[132a.6\]]gnas/_/pags pa'i mdzer pa yin par shes/_/zhes bya ba la sogs pa yin te/_rlung khyab byed kyis bad kan gyi tshogs bsdus nas thor bur 'byung bar byed de/_de yang pags pa'i phyi rol du gnas par byed cing sha'i mdzer pa 'dra bar rtsub cing reg na mi bde bar gnas
[\[132a.7\]]pa yin la/_de ni mdzer pa dang 'dra bas na/_pags pa'i mdzer pa yin par mngon shes can gyi drang srong rnams kyis shes shing khong du chud pa yin no/_/rlung gis zug cing rtsub par 'gyur/_/mkhris pas gnag la dmar rtsar 'gyur/_/bad kan gyis ni snum nyid
[\[132b\]]
[\[132b.1\]]dang /_/rmen bu'i mdog dang 'dra bar 'gyur/_/zhes bya ba la/_pags pa'i mdzer pa de rlung las gyur pa yin na/_zug cing na la reg pa rtsub par 'gyur ro/_/mkhris pa las gyur na mdog gnag la rtsa dmar bar 'gyur ro/_/bad kan las gyur pa yin na ni pags pa'i mdzer pa
[\[132b.2\]]de snum pa nyid dang /_rmen bu'i mdog dang 'dra zhing mtshungs pa yin no/_/blo dang ldan pas myur bar ni/_/'bad de gzhang 'brum gso bar bya/_/de yis gzhang ni myur bkag nas/_/dmu rdzing nad ni skye bar 'gyur/_/zhes bya ba la/_blo dang ldan zhing mkhas pa'i sman pas myur
[\[132b.3\]]zhing rings par 'bad pa dang ldan pas gzhang 'brum gyi nad gso bar bya'o/_/ci'i phyir zhe na/_gzhang 'brum gyi nad des gzhang gi sgo myur du 'gags par byas nas/_'og nas bshad pa'i dmu rdzing gi nad gang yin pa des skyed cing 'byung bar 'gyur ba yin pas/_de'i
[\[132b.4\]]phyir nad de shin tu myur ba kho nar gso bar bya'o/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas rnam par sbyar ba las/_nad gzhi'i gnas kyi le'u bdun pa'i rnam par 'grel pa'o//_//_
[\[132b.5\]]de nas tshad par 'khru ba dang pho ba'i nad gzhi bshad par bya'o/_/zhes bya ba la/_gzhang 'brum gyi nad gzhi'i 'og tu 'di brtsams pa'i 'brel pa ni/_zas dang rlung dag shugs dgag pa la sogs pa rgyu thun mong yin pas bshad pa yin no/_/nad gzhi sna re kun dang ni/_/
[\[132b.6\]]'jigs dang mya ngan las gyur pa'i/_/tshad par 'khru ba rnam drug yin/_/zhes bya ba la/_tshad par 'khru ba'i nad ni rlung la sogs pa nad gzhi sna re las gyur pa dang /_kun 'dus pa las gyur pa dang /_de bzhin du 'jigs pa las gyur pa dang /_mya ngan las gyur pa
[\[132b.7\]]ste/_tshad par 'khru ba ni rnam pa drug tu 'gyur ro/_/de ni chu 'thungs drags pa dang /_/sha rid sha skam ma goms pa'i/_/til gyi khu ba ma smin 'bru/_/chang rtsub kha zas tshod ma zin/_/gzhang 'brum snum bag drags pa dang /_/'bu dang shugs ni bkag las 'byung /_/zhes bya ba
[\[133a\]]
[\[133a.1\]]la/_yang tshad par 'khru ba de ni chu 'thungs drags pa la sogs pa las shin tu skye zhing 'byung bar 'gyur ro/_/yang de bzhin du sha rid dang /_sha skam rul bag zos pa dang /_de bzhin du sngar za ma myong zhing ma zos par til btags pa'i khu ba zos
[\[133a.2\]]pa dang /_de bzhin du ma smin pa'i 'bru las byas pa'i kha zas zos pa dang /_chang rtsub cing mang bar 'thungs pa dang /_de bzhin du zas kyi tshod ma zin par gsud bag tu zos pa dang /_gzhang 'brum gyis btab pa dang /_snum bag mang du zos shing drags pa dang /_lto
[\[133a.3\]]na srin bu yod pa dang /_bshang ba la sogs pa'i shugs bkag pa las kyang chad par 'khru ba 'byung bar 'gyur ro/_/de 'dras rlung ni 'khrugs pa yis/_/chu khams thur du bskyod gyur la/_/de nyid kyis ni me drod nyams/_/de 'og khong pa khyab nas ni/_/bshang ba sla ba nyid
[\[133a.4\]]du byed/_/de ltar tshad 'khru 'byung bar bshad/_/ces bya ba la/_'dir ma bshad pa de dang tshul mthun pa dag gis rlung 'khrugs shing ldang bar gyur nas/_chu'i khams lus la gang yod pa thur du bskyod cing 'byung bar byed par 'gyur la/_de'i 'og tu de'i khams
[\[133a.5\]]de nyid kyis pho ba'i me drod shin tu nyam chung bar byas nas/_de nas de'i 'og tu chu'i khams de nyid kyis lto ba'i nang bshang bas khyab par byas nas/_de nas bshang ba de sla zhing gsher bag nyid du byed par gyur te/_tshad par 'khru ba ni tshul de ltar 'byung ba yin
[\[133a.6\]]par bshad cing brtags pa yin no/_/de yi 'byung 'gyur mtshan ma ni/_/bshang lam snying ga lto bar zug_/lus snyom bshang ba sri ba dang /_/sbo zhing kha zas mi 'ju ba'o/_/zhes bya ba la/_tshad par 'khru ba de phyis 'byung bar 'gyur ba'i mtshan ma'am rtags ni
[\[133a.7\]]bshang ba las gzhang kha'i phyogs dang snying ga dang lto ba'i phyogs su zug cing na ba dang /_lus dang yan lag snyom zhing lci ba dang /_bshang ba sri ba la sogs pa 'byung bar 'gyur ro/_/de las rlung gyur bshang chur bcas/_/nyung zhig 'byung zhing gzer sgra bcas/_/'gags
[\[133b\]]
[\[133b.1\]]shing 'byung bar 'gyur ba dang /_/rtsub sla lbu bar bcas pa'am/_/gong bur yang dang yang du 'byung /_/de bzhin bu ram tshig pa 'dra/_/sbyin bag bcas shing bcad snyam sems/_/kha skam gzhang ni snad pa dang /_/spu langs pa dang 'khru ba yin/_/zhes bya ba la/_tshad par 'khru
[\[133b.2\]]ba de dag gi nang nas rlung las gyur pa'i 'khru ba ni bshang ba na ba dang chur bcas te/_chu rul ba lta bu 'byung ba dang /_mkhregs shing nyung zhig 'byung ba dang /_sgra dang bcas shing gzer ba dang bcas par 'byung bar 'gyur ba dang /_'gags shing ska bar 'byung bar 'gyur ba
[\[133b.3\]]dang /_mdog rtsub pa dang /_sla zhing rkyang rkyang por 'byung ba dang /_lbu ba dang 'dren mar 'byung ba dang /_gong bur chags shing bar bar na mdud pa yod pa 'dra bar 'byung ba dang /_yang dang yang du skad cig ma re rer 'byung ba dang /_de bzhin du bu ram tshig pa'i mdog 'dra
[\[133b.4\]]bar 'byung ba dang /_sbyin bag la sogs pa'i rnam pa dang ldan par 'khru ba yin no/_/mkhris pas ser zhing gnag pa dang /_/sngo zhing du ba'i mdog 'dra la/_/khrag bcas shin tu dri mnam pa/_/skom dad brgyal tshe rngul dang bcas/_/gzer bcas gzhang kha tsha dang bcas/_/
[\[133b.5\]]gzhang khar thor bu 'byung ba yin/_/zhes bya ba la/_mkhris pa las gyur pa'i tshad par 'khru ba ni/_'khru ba'i mdog ser po la sogs par 'khru bar 'gyur te/_tshig gi don ni go bar zad do/_/bad kan las gyur ska ba dang /_/'byar bag ska zhing nal nal po/_/snum zhing
[\[133b.6\]]be'u snabs bad kan bcas/_/rgyun du 'khru zhing lci la mnam/_/ska zhing nad rjes 'brang ba dang /_/gnyid che khong snyom yi ga 'chus/_/nyung zad nyung zad 'khru dang bcas/_/ba spu brtse zhing glongs bcas dang /_/chu so lto ba gzhang kha lci/_/bshang yang bshang ba ma btang snyam/_/zhes
[\[133b.7\]]bya ba la/_bad kan las gyur pa'i tshad par 'khru ba ni 'khru ba ska zhing gar gar por 'byung bar 'gyur ba dang /_'byar bag la sogs pa dang bcas par 'byung ba dang /_khong snyom pa ni bya ba rnams la spro ba chung ba'o/_/glongs pa ni nad rnams bskyod par gyur pa'o/_/lci ba ni chu so dang
[\[134a\]]
[\[134a.1\]]lto ba dang gzhang kha kun tu lci zhing sbom pa snyam du sems pa'o/_/bshang yang bshang ba ma btang ba snyam du sems pa ni bshang ba bshang zhing 'dor du zin kyang khong lci bsam bshang ba snyam du sems shing yang dang yang du 'byung bar 'gyur ro/_/kun skyes
[\[134a.2\]]mtshan nyid kun dang ldan/_/zhes bya ba la/_nad gzhi kun 'dus pa las skyes pa'i tshad par 'khru ba ni nad gzhi gsum char gyi mtshan nyid dang ldan pa yin no/_/'jigs pas sems ni 'khrugs gyur pa/_/rlung gis mkhris bcas bshang ba ni/_/sla byed de nas 'khru ba ni/_/tsha
[\[134a.3\]]zhing sla la 'phyo ba dang /_/mtshan ma rlung mkhris las byung 'dra/_/mya ngan las byung de dang 'dra/_/zhes bya ba la/_'jigs pa'i rgyus sems 'khrugs shing glongs par gyur pa rlung gis mkhris pa dang bcas pa'i bshang ba sla zhing gsher bar byed la/_de nas de'i 'og tu tshad par
[\[134a.4\]]'khru ba 'byung bar 'gyur ba ni 'khru ba'i rang bzhin tsha zhing dro ba dang /_sla zhing gar bag med pa dang /_'phyo zhing chur mi 'bying ba dang /_mtshan ma rlung dang mkhris pa las byung ba dang 'dra ba yin par slob dpon rnams kyis bshad do/_/mya ngan las byung ba'i tshad par 'khru ba'i
[\[134a.5\]]mtshan nyid kyang rlung dang mkhris pa las byung ba'i tshul de dang mtshungs shing 'dra ba yin par bshad do/_/mdor na tshad 'khru rnam gnyis te/_/ma zhur bcas dang ma zhu med/_/khrag bcas khrag med/_ces bya ba la/_tshad par 'khru ba ni mdor na rnam pa gnyis yin te/_smin
[\[134a.6\]]pa dang ma smin pa'i rnam pa'am/_khrag dang bcas pa'am khrag med pa'i rnam pas so/_/de las ni/_/dang po bshang gci chur 'bying 'gyur/_/dri mnam lto ni sbo ba dang /_/mkhregs shing mchil snabs shin tu mang /_/zhes bya ba la/_tshad par 'khru ba smin pa dang ma smin pa
[\[134a.7\]]de gnyis kyi nang nas/_dang po ma smin pa'i 'khru ba'i mtshan nyid ni 'khru bar 'byung ba'i bshang ba de rang bzhin lci zhing /_chu la bcug na nang du 'bying zhing nub par 'gyur ba dang /_dri mnam zhing nga ba dang /_lto sbo ba la sogs pa dang ldan par 'gyur ba yin no/_/smin pa de las bzlog
[\[134b\]]
[\[134b.1\]]pa yin/_/zhes bya ba la/_bshang ba smin pa'i mtshan nyid de las go bzlog pa yin te/_bshang ba yang zhing chur mi 'bying ba dang /_lhag par dring ba med pa dang /_lto sbo ba la sogs pa med pa yin no/_/bad kan smin pa'ang chu nang 'bying /_/zhes bya ba la/_bad
[\[134b.2\]]kan gyi rgyu las tshad par 'khru ba ni/_smin zhing ma zhu ba med pa yin yang chu'i nang du 'bying bar 'gyur ba yin no/_/gang zhig tshad 'khru 'bad pa ni/_/med des pho ba'i nad du 'gyur/_/zhes bya ba la/_skyes bu gang la tshad pa'i nad kyis thebs par gyur nas spang bar
[\[134b.3\]]bya ba'i dngos po spang bar bya ba la 'bad pa med par gyur na/_des grang ba la sogs pa'i pho ba'i nad du 'gyur ro/_/me drod nyams par byed pa yi/_/zas bsten pa yis me drod nyams/_/zhes bya ba la/_pho ba'i nad de yang khong pa'i me drod nyams par byed pa'i kha zas
[\[134b.4\]]dang btung ba bsten zhing longs spyod pa las me drod nyams shing grang ba'i pho ba'i nad du 'gyur ro/_/pho ba'i nad dang tshad par 'khru ba la khyad par ci zhig yod ce na/_de'i phyir smras pa ni/_gang zhig zhu nas bshang ba ni/_/be'u snabs bcas dang be'u snabs med/_/'khru
[\[134b.5\]]ba de ni tshad 'khru ste/_/rang bzhin gyis ni myur gsod byed/_/ces bya ba la/_nad kyi khyad par gang dag gis zas zhu bar gyur nas bshang ba be'u snabs dang bcas pa'am/_be'u snabs med pa'i rnam par 'khru bar gyur pa ni tshad par 'khru ba zhes bya ste/_de ni rang gi rang bzhin
[\[134b.6\]]gyis myur du gsod cing gnod par byed pa yin no/_/ma zhu kha zas ma zhu dang /_/zhu ba smin pa'ang mi 'khru 'gyur/_/rgyu med yang dang yang sri ba'am/_/rgyu med yang yang sla bar 'byung /_/pho bar ma zhu sogs shing 'khru/_/yun ring na bar byed pa yin/_/zhes bya ba la/_pho ba grang
[\[134b.7\]]ba'i ma zhu ba'i nad ni bshang ba ma zhu ba'i be'u snabs sam/_zas dang bcas par nges par 'khru bar 'gyur la/_zas zhu nas ni bshang ba sri bar 'byung bar mi 'gyur bas ma smin par 'khru bar 'gyur ro/_/yang rgyu med par glo bur du bshang ba de yang dang yang du sri ba dang /_
[\[135a\]]
[\[135a.1\]]yang lan 'ga' ni rgyu med par bshang ba de sla bar yang dang yang du 'byung zhing 'khru bar 'gyur ro/_/yang pho ba'i ma zhu ba de ni yun ring du sogs shing bshang ba 'khru ba dang /_yun ring por na bar byed cing myur du gsod par mi byed pa yin no/_/de ni nad sna re re
[\[135a.2\]]'dus/_/las byung rnam pa bzhi yin no/_/zhes bya ba la/_pho ba ma zhu ba'i nad de ni rnam pa bzhi yod de/_rlung la sogs pa'i nad gzhi re re nas skyes pa dang /_'dus pa las byung ba'i bzhi yin no/_/de yi sngon tshul snyom pa dang /_/ring nas 'ju zhing skyur bag 'byung /_/mchil
[\[135a.3\]]mang kha yis dri mi tshor/_/rmya snyom skom zhing yi ga 'chus/_/lto sbo slon ni bro ba dang /_/rna ba rgyu ma sgra dang bcas/_/zhes bya ba la/_pho ba ma zhu ba grang ba'i nad de phyis 'byung ba'i tshul ni yan lag snyom zhing nyam chung ba dang /_pho ba'i me drod zhan zhing zas rid nas 'ju ba dang /_
[\[135a.4\]]de bzhin du sgregs pa skyur bag 'byung ba la sogs pa yin no/_/spyi yi mtshan nyid skem pa dang /_/du ba mun dang rims kyis 'debs/_/brgyal zhing mgo na bshang ba 'gags/_/rkang pa lag pa skrangs par 'gyur/_/zhes bya ba la/_pho ba'i nad bzhi char gyi spyi'i thun mong
[\[135a.5\]]gi mtshan nyid ni lus skem zhing rid pa nas rkang pa dang lag pa skrangs par 'gyur ba'i bar yin par shes par bya'o/_/de la rlung la rkan skams shing /_/rab rib rna bar sgra 'byung dang /_/rtsib logs brla dang chu sor na/_/bshang ba yang dang yang du 'byung /_/yang yang
[\[135a.6\]]sbo zhing gsud pa dang /_/ro rnams kun la brkam pa dang /_/bkres skom rgyu ma bcad snyam sems/_/zas zhu nas ni sbo ba dang /_/zas zos nas ni bde bar 'gyur/_/rlung gi snying nad skran gzhang 'brum/_/mdzer pa skya rbab 'byung bar dogs/_/bshang ba 'byung
[\[135a.7\]]dka' ska slar 'byung /_/de yang be'u snabs sgra can 'byung /_/gzhang na lud pa dbugs mi bde/_/zhes bya ba la/_de la pho ba'i nad bzhi po'i nang nas rlung la sogs pa'i pho ba'i mtshan nyid ni rkan skams par 'gyur ba dang /_mig rab rib kyis 'debs pa dang /_rna
[\[135b\]]
[\[135b.1\]]bar sgra zi zi por 'byung ba dang /_rtsib logs la sogs pa na bar 'gyur ba dang /_mngar ba la sogs pa'i ro rnams kun la brkam zhing chags pa dang /_rgyu ma bcad pa bzhin du sems shing na ba dang /_zas zhu nas lto sbo bar 'gyur ba dang /_de ltar na na bas
[\[135b.2\]]kha zas zos shing longs spyad na sla bar 'gyur ba dang /_rlung las gyur pa'i snying nad la sogs pa 'byung bar dogs shing yid gnyis su 'gyur ba dang /_yun ring zhig na bshang ba 'byung zhing thogs la na bar 'gyur ba dang /_ska ba dang sla ba la sogs pa'i khyad par
[\[135b.3\]]ldan par 'byung ba yin no/_/mkhris pa sngo zhing ser ba dang /_/ser po sla bag 'khru bar 'gyur/_/mnam zhing sgregs skyur snying lkog tsha/_/yi ga 'chus zhing skom dad che/_/zhes bya ba la/_mkhris pa las gyur pa'i pho ba'i nad ni 'khru ba sngo zhing ser ba 'dres mar 'byung ba'am/_
[\[135b.4\]]ser por 'byung ba la sogs pa yin no/_/bad kan las gyur 'ju dka' zhing /_/zas slon yi ga 'chus pa dang /_/khar chags mchil ma mang ba dang /_/lud pa snying nad cham pas 'debs/_/snying ga mer mer por sems shing /_/lto ba chor ba chung zhing lci/_/sgregs pa
[\[135b.5\]]dri mnam mngar 'byung snyom/_/bud med mi dga' me drod chung /_/be'u snabs bad kan 'dres par 'khru/_/bshang ba lci bar 'byung bar 'gyur/_/rid pa min yang nyams stobs chung /_/zhes bya ba la/_bad kan las gyur pa'i pho ba ma zhu ba'i nad kyis 'khru ba ni/_kha zas 'ju
[\[135b.6\]]bar dka' zhing ring zhig nas 'ju bar 'gyur ba la sogs pa'i nad kyis 'debs pa dang /_snying mer mer por gyur cing khengs pa snyam du sems pa dang /_lto bar tshor ba chung zhing lus lci ba dang /_sgregs pa mnam zhing shas che ba'i legs par mi 'byung ba dang /_yan lag
[\[135b.7\]]snyom pa dang /_bud med la dga' ba med cing nyal po la mi gdung ba dang me drod chung zhing bshang ba be'u snabs la sogs pa dang ldan par 'byung ba dang /_rid pa ma yin zhing sha ma zad kyang nyams stobs chung zhing nus pa zhan par 'gyur ba yin no/_/kun skyes mtshan nyid
[\[136a\]]
[\[136a.1\]]'dren mar ldan/_/zhes bya ba la/_nad gzhi gsum char las byung ba'i pho ba'i nad ni mtshan nyid thams cad dang ldan zhing rtags kun tu 'dres pa yin no/_/ma snyoms la sogs me drod gsum/_/yan lag char phye gang bshad pa/_/de yang pho ba'i nad du 'gyur/_/
[\[136a.2\]]zhes bya ba la/_ma snyoms pa la sogs pa'i me drod gsum po ste/_me drod ma snyoms pa dang /_me drod shas che zhing rno ba dang /_zhan zhing rtul ba gsum po lus kyi gnas su yan lag char phye ba'i skabs su bshad pa gang yin pa de yang pho ba'i nad du 'gyur ba'i rgyu yin no/_/
[\[136a.3\]]snyoms pa bder gnas rgyu yin no/_/zhes bya ba la/_yang me drod ma nyams shing snyoms pa gang yin pa de ni lus bde bar gnas shing nad med pa'i rgyu yin no/_/rlung nad rde'u nad mdze nad dang /_/gcin snyi dmu rdzing mtshan par rdol/_/gzhang 'brum pho nad ces bya brgyad/_/nad
[\[136a.4\]]chen gso bar dka' ba yin/_/zhes bya ba la/_pho ba'i nad kyi zhar la rlung nad la sogs pa brgyad po ni nad chen po yin zhing shin tu gso dka' ba yin par bshad pa yin no/_/yan lag brgyad pa'i snying po bsdus pa'i rnam par 'brel ba tshig gi don gyi zla zer zhes bya ba/_
[\[136a.5\]]slob dpon zla ba la dga' bas rnam par sbyar ba las/_nad gzhi'i gnas kyi le'u brgyad pa'i rnam par 'grel pa'o//_//de nas gcin 'gags pa'i nad gzhi bshad par bya'o/_/zhes bya ba la/_'di brtsams pa'i 'grel pa ni 'di yin te/_dri ma reg pa'i
[\[136a.6\]]nad gzhi'i le'u bshad nas/_gci ba zhes bya ba'i dri ma dwangs pa'i nad gzhi'i le'u gnyis kyis bshad pa yin te/_gcin 'gags pa ni gcin sri ba la sogs pa ste/_de'i nad gzhi bshad par bya'o zhes pa'o/_/lgang pa lgang pa'i mgo pho mtshan/_/rked pa rlig pa gzhang
[\[136a.7\]]kha ni/_/gzhang kha'i rus par brten gyur zhing /_/gcig tu 'brel ba yin par bshad/_/ces bya ba la/_lgang pa la sogs pa lus kyi char gtogs pa rnams ni 'brel ba gcig cing mdor bsdus pa gcig yin par bshad la/_de dag gi gnas sam rten ni gzhang gi
[\[136b\]]
[\[136b.1\]]nang na gnas te de dang 'brel lo zhes bya ba'i don no/_/lgang pa kha ni thur bltas kyang /_/gcin 'dzag pa yi rtsa sgo nas/_/rgyun mi 'chad par 'dzag pa yis/_/ngos gnyis nas ni phre'us 'gengs/_/zhugs pa gang yin de yis ni/_/gcin 'gags pa dang gcin snyi
[\[136b.2\]]ba'i/_/gso dka' gnad la brten pa'i nad/_/nyi shu skyed par byed pa yin/_/zhes bya ba la/_gang gi phyir lgang pa de ni kha thur du bltas te gnas pa yin du zin kyang /_gcin 'dzag cing rgyu bar byed pa'i rtsa'i sbubs phra mo las rgyun mi 'chad par 'dzag cing 'bab
[\[136b.3\]]par byed pa'i rtsa'i ngos gnyis na gnas pa de las gcin gyi phre'u 'dzag pas lgang pa 'gengs par byed la/_gang las zhugs pa'i rtsa de nyid kyi sgo nas rlung la sogs pa'i nad zhugs nas/_de las gcin 'gags pa'i nad nyi shu dang /_gcin snyi ba'i nad nyi shu gso zhing
[\[136b.4\]]bcos par dka' ba'i gnad kyi nad skyed par 'gyur ro/_/lgang pa chu so pho mtshan na/_/cung zad yang dang yang du 'byung /_/sri ba rlung las gyur pa yin/_/zhes bya ba la/_rlung las gyur pa'i gcin sri ba'i mtshan nyid ni/_skyes bu lgang pa dang chu so'i phyogs pho mtshan lhag par
[\[136b.5\]]na zhing /_/gcin cung zad yang dang yang du 'byung ba yin no/_/mkhris pa las gyur ser tsha na/_/mdog dmar/_zhes bya ba la/_mkhris pa las gyur pa'i gcin sri ba'i gcin gyi mdog ser por 'byung ba'am/_mdog dmar zhing khrag 'dra bar 'byung la/_de dag
[\[136b.6\]]kyang tshab dang na ba dang bcas par 'byung ba yin no/_/bad kan las gyur pa/_lgang pa pho mtshan lci zhing skrangs/_/'byar bag dal gyis 'byung zhing thogs/_/zhes bya ba la/_bad kan las gyur pa'i gcin 'gags pa ni/_lgang pa dang pho mtshan gnyis lci ba dang /_
[\[136b.7\]]skrangs par 'gyur ba dang /_'byar bag dang bcas shing thogs pa dang bcas pas 'gags shing gcin 'byung bar 'gyur ro/_/nad kun las byung mtshan kun ldan/_/zhes bya ba la/_nad gzhi gsum char 'dus pa'i gcin sri ba ni nad kyi mtshan nyid gsum car dang
[\[137a\]]
[\[137a.1\]]ldan pa yin no/_/gang tshe rlung gis lgang pa'i kha/_/bkag pa de tshe gcin mkhris pa/_/bad kan khu chur bcas pa ni/_/rim gyis skams par byas pa las/_/mi bzad rde'u chags 'gyur te/_/ba lang mkhris par gi wang ltar/_/thams cad bad kan
[\[137a.2\]]la brten 'gyur/_/zhes bya ba la/_gang gi tshe rlung gis nad 'khrugs par gyur nas/_lgang pa'i kha bkag nas gnas pa de'i tshe gcin mkhris pa dang bcas pa'am/_bad kan dang bcas pa'am/_khu chu dang bcas pa rim gyis skam par byed kyi/_gcin 'ba'
[\[137a.3\]]zhig skam par ni mi byed la/_de'i tshe ni rde'u chags par 'gyur te/_de yang mi bzad par na la/gso dka' zhing thogs par 'gyur ro/_/de yang dper na ba lang gi mkhris pa skam zhing 'thas pas rim gyis gi wang skye ba dang 'dra bar rde'u chags par 'gyur ro/_/de yang
[\[137a.4\]]thams cad bad kan la brten zhing gnas par 'gyur ro/_/'di yi sngon tshul mtshan nyid ni/_/lgang pa sbo zhing de yi ni/_/nye 'khor kun tu rab tu na/_/gcin yang lhag par dbre bro zhing /_/gcin 'gags rims 'debs yi ga 'chus/_/zhes bya ba la/_de nas rde'u chags
[\[137a.5\]]pa 'di'i sngon byung ba'i mtshan nyid dam rtags ni lgang pa sbo zhing rgyas pa dang /_de bzhin du de'i nyen kor lgang pa'i mgo dang /_pho mtshan dang rlig pa la sogs pa kun tu thog thag rab tu na zhing zug pa dang /_gcin dbre ba la sogs par 'gyur ro/_/spyi yi mtshan nyid lte ba dang /_
[\[137a.6\]]lgang mgo lgang pa'i srubs na zhing /_/de yis gcin 'byung sgo bkag pas/_/gcin gyi rgyun ni 'chad cing 'byung /_/de byung zin nas bde bar byed/_/sla zhing ba lang tshil 'dra la/_/de bskyod pa yis khrag tu 'gyur/_/drag shul spyod pas rab tu na/_/zhes bya ba la/_spyi'i mtshan nyid
[\[137a.7\]]dang thun mong gi rtags ni lte ba la sogs par na zhing zug pa dang /_rde'u chags pa des gcin 'byung ba'i rgyun srang gi sgo bkag pas/_gcin gyi rgyun chad cing srus srus 'byung ba dang /_de byung zin zhing de dang bral nas bde bar byed pa yin pa'am/_yang na rde'u sa bkag pa
[\[137b\]]
[\[137b.1\]]de bzhin du gyur na bde bar 'byung ba yin no/_/gcin 'byung ba de yang dwangs shing sla la ba lang gi tshil 'dra ba 'byung ngo /_/yang de bskyod cing rta la sogs pa'i bzhon pas g.yengs par gyur na khrag tu 'byung bar 'gyur la/_drag shul gyi spyod lam tshar bcad de rgyug pa'am/_smyung
[\[137b.2\]]ba byas pas rab tu na zhing mi bde bar 'gyur ro/_/de la rlung gyur shin tu na/_/so 'thams sdom zhing lus 'dar la/_/pho mtshan nyed cing lte ba 'tshir/_/rgyun du na zhing mkhun par byed/_/bshang ba 'phyen dang bcas par 'byung /_/gcin gyi thigs pa yang yang 'ong /_/rde'u gnag
[\[137b.3\]]cing rtsub pa dang /_/chu sor tsher mas gang snyam byed/_/ces bya ba la/_rde'u chags pa de rnams kyi nang nas rlung las gyur pa'i rde'u chags par gyur pa ni/_shin tu na bas gzir zhing de nyid kyis na so 'thams par sdom zhing krig krig 'cha' bar 'gyur ba dang /_lus 'dar zhing
[\[137b.4\]]bskyod pa dang /_pho mtshan nyed par byed pa dang /_lte ba'i phyogs lag pa gnyis kyis 'tshir par byed pa dang /_nyin mtshan rgyun du mkhun zhing nga ro 'byin pa dang /_bshang ba 'phyen dang bcas par 'byung ba la sogs pa yin no/_/mkhris pas lgang pa tsha ba dang /_/btsos pa
[\[137b.5\]]snyam byed rab tu dro/_/go bye'i 'bras bu'i dbyibs 'dra la/_/rde'u mdog dmar zhing ser la gnag_/ces bya ba la/_mkhris pa las gyur pa'i rde'u chags pas ni lgang pa shin tu na zhing btsos pa snyam byed la/_de bzhin du rab tu dro ba dang ldan par 'gyur ro/_/rde'u'i
[\[137b.6\]]dbyibs kyang bse shing gi 'bras bu'i dbyibs dang 'dra la/_rde'u'i kha dog kyang dmar ser du 'dug cing rtsa gnag pa yin no/_/bad kan gyis bsil lci ba dang /_/lgang pa'i nang du zug cing na/_/rde'u che zhing 'jam pa la/_/sbrang rtsi'i mdog gam yang na dkar/_/zhes bya ba
[\[137b.7\]]la/_bad kan las gyur pa'i rde'u chags pas ni reg na bsil ba dang rang bzhin lci ba dang /_lgang pa'i nang lag pas mnyes shing btsugs pa ltar na ba la sogs pa yin no/_/'di dag byis pa rnams la ni/_/phal cher 'byung bar 'gyur ba yin/_/gnas dang
[\[138a\]]
[\[138a.1\]]sha ni chung ba'i phyir/_/bzung dang dbyung ba bde ba yin/_/zhes bya ba la/_rde'u chags pa gsum po 'di dag ni phal cher ram/_mang du byis pa rnams la 'byung bar 'gyur ba yin no/_/de yang byis pa rnams la 'byung ba ni rde'u bzung ba dang dbyung
[\[138a.2\]]ba bde ba yin no/_/ci'i phyir zhe na/_gnas dang sha chung ba'i phyir te/_lgang pa chung ba nyid kyi phyir dang /_sha chung zhing srab pa'i phyir bzung ba dang /_dbyung ba gnyis ka bde ba yin no/_/mi chen khu ba las byung rde'u/_/khu ba bkag pas 'byung bar 'gyur/_/gnas las
[\[138a.3\]]'phos pa phyir ma byung /_/rlig par gnas pa rlung gis ni/_/skams nas nye bar bsdus gyur pa/_/de ni khu ba rde'u chags yin/_/lgang par gcin ni sri byed cing /_/tsha zhing skrang bar byed pa yin/_/zhes bya ba la/_mi chen po lta bu las byung ba'i rde'u 'byung bar 'gyur la/_de
[\[138a.4\]]yang khu ba bkag pa'i gzhi las byung la/_de yang khu ba gnas las 'phos par gyur cing /_nyal po spyad pa'i bar chad du gyur pas/_phyi ma lam log par song ba de rlig pa dag gi bar na gnas pas na/_rlung gis bsdus te khu ba de skams nas gong por byas pa de ni khu
[\[138a.5\]]ba'i rde'u chags pa zhes bya la/_de yang lgang par gcin sri ba la sogs par byed cing rlig pa skrang bar byed pa yin no/_/de ni skyes ma thag tu ni/_/khu ba zhu ste sla bar 'gyur/_/zhes bya ba la/_rde'u skyes ma thag ring po ma lon par khu ba zhu zhing sla bag tu 'byung bar 'gyur
[\[138a.6\]]ro/_/phyogs der mnan na zhu bar byed/_/ces bya ba la/_rde'u de phyogs gang du chags pa'i phyogs der mnan pa tsam gyis zhu zhing 'byung bar 'gyur ro/_/rde'u gseg ma lta bur gnas/_/rlung gis phye mar bshig gyur pa/_/de 'dir tshul bzhin 'byung zhes bya/_/gcin
[\[138a.7\]]dang lhan cig phyir 'byung 'gyur/_/lugs bzhin mi 'byung rde'u chags/_/zhes bya ba la/_khu ba rde'u chags pa rlung gis phye mar bshig pa ni/_gseg ma lta bu zhes bya ste gseg ma phye ma lta bu de rlung tshul bzhin du 'byung bar 'gyur bas ni gcin dang lhan cig phyir 'byung
[\[138b\]]
[\[138b.1\]]bar 'gyur la/_rlung lugs bzhin mi 'byung ste/_'khyil na ni rde'u chags par byed kyi/_gcin dang lhan cig phyir 'byung bar mi byed do/_/gcin ni bkag par byas gyur pas/_/rlung gis lgang ba'i kha bkag nas/_/gcin 'gags na zhing g.ya' bar 'gyur/_/zhes bya ba
[\[138b.2\]]la/_skyes bus gcin 'byung ba nan gyis bkag par gyur pas de'i skyon gyis rlung gis lgang pa'i sgo bkag nas gcin 'gags shing g.ya' ba'i nad skyed par 'gyur ro/_/lan 'ga' rang gnas las spangs nas/_/lgang pa rgyas te kha che zhing /_/mngal 'dra sbom zhing
[\[138b.3\]]log par 'dug_/der ni na zhing tsha bar byed/_/'phar zhing gcus pa snyam du sems/_/thigs pa tsam du 'dzag pa dang /_/lgang btsir rgyun ni 'byung bar 'gyur/_/rnam pa gnyis po 'di dag ni/_/rlung gi lgang pa'i nad ces bya/_/gso dka' gnyis pa rlung gi yin/_/
[\[138b.4\]]mthu che shin tu gso dka' yin/_/zhes bya ba la/_yang rlung lan 'ga' ste/_tshe 'di'am/_tshe rabs gzhan gyi rgyu'i dbang gis rang gi 'dug pa'i gnas las spangs shing bskyod de/_lgang pa de rgyas par byas nas kha'i zheng che ba mngal 'dra ba dang /_sbom zhing log par
[\[138b.5\]]'dug pa rang gi tshad las che la gnas las 'phos te log par 'dug par gyur na lgang pa der na ba la sogs par 'gyur la/_gcin thogs pa tsam du nyung zhig 'dzag par 'gyur la/_lgang pa btsir na rgyun du 'bab cing 'byung bar 'gyur ro/_/de ltar rnam pa gnyis po
[\[138b.6\]]de dag ni rlung las gyur pa'i lgang pa'i nad ces bya ba'o/_/de ni gso dka' ba yin la/_de gnyis las kyang gnyis pa ni rlung shas che ba'i phyir shin tu yang gso dka' ba yin no/_/bshang lam dang ni lgang pa yi/_/bar na rlung ni brten gyur pa/_/gtun 'dra sra zhing mtho
[\[138b.7\]]ba dang /_/mi 'gyur gnas byed mdud pa can/_/rlung nad gtun 'dra de sbos bcas/_/bshang gci 'phyen ni 'gag byed yin/_/zhes bya ba la/_bshang ba'i lam dang gzhang dang lgang pa'i bar na rlung brten zhing gnas par 'gyur ba de ni gtun 'dra zhing de'i rnam pa can
[\[139a\]]
[\[139a.1\]]yin la/_gzhan yang mtho zhing mthug la mi 'gyur bar gnas pa'i mdud pa can lta bu de ni lto sbos pa dang bcas pa'i nad skyed par 'gyur ro/_/log rgyu 'khyil bar byed pa yi/_/rlung gis chu sor mi bzad gzer/_/gcin la zhugs te 'khyil
[\[139a.2\]]byed cing /_/rengs byed lci zhing gcus snyam byed/_/gcin ni nyung shas nyung shas 'byung /_/yang na bshang gci gtong tshe 'byung /_/'di ni rlung nad 'khyil ba yin/_/zhes bya ba la/_rlung thur du rgyu ba'i lam 'gags te 'khyil nas zlum por gnas pa de chu sor brten
[\[139a.3\]]par gyur na/_mi bzad pa'i gzer bskyed de gcin la zhugs nas gcin de 'khyil zhing sri bar byed pa la sogs pa'i tshul byed pa'am/_yang na gcin nyung shas nyung shas 'dzag par 'gyur ro/_/de lta bu'i rlung las gyur pa'i gcin nad de ni 'khyil pa zhes
[\[139a.4\]]bya ba yin no/_/gcin ni yun ring bkag gyur pa/_/sri zhing 'byung bar mi 'gyur la/_/gcin thon nas ni nad tshabs 'bri/_/zhes bya ba la/_yang gcin yun ring zhig bkag cing brnag par gyur pa ni phyis gtong ba'i tshe sri zhing bde blag tu 'byung bar mi 'gyur la
[\[139a.5\]]de ni gcin thon nas nad tshabs 'bri ba'i gcin nad ces bya'o/_/gcin bkag pa yis gnod gyur pa/_/gang tshe rlung gis bzlog gyur pa/_/lte ba'i 'og nas lte ba'i bar/_/gcin gyis gang gyur de yi tshe/_/rab tu na zhing sbo pa dang /_/zas mi zhu zhing me drod 'gags/_/
[\[139a.6\]]de ni ltor gcin 'gags zhes bya/_/zhes bya ba la/_gcin bkag cing brnag pa'i skyon gyis nad du gyur pa de ni dus gang gi tshe rlung gis gyen du bzlog par gyur pa'i tshe lte ba'i 'og nas lte ba'i bar du na ba la sogs pa'i nad skyed par 'gyur te/_de ni lte bar gcin
[\[139a.7\]]'gags pa zhes bya'o/_/gcin 'byung bu ga 'chus pa 'am/_/rlung gis bkag nas gcin nyung 'byung /_/lgang pa mtshan sbubs nor bur ni/_/gnas nas de 'og rim gyis 'dzag_/nad bcas pa'am nad med pa/_/gcin ni chad dang bcas par 'byung /_/lhag ma
[\[139b\]]
[\[139b.1\]]lus te mtshan lci yin/_/zhes bya ba la/_gcin 'byung ba'i bu ga 'chus pa la sogs pa'i skyon nam/_yang na rlung gis bkag pas gcin nyung du 'byung zhing sri bar 'gyur ba dang /_de yang lgang pa'am mtshan gyi sbubs sam/_pho mtshan gyi rtse mo nor bu zhes
[\[139b.2\]]bya ba la gnas nas rim gyis 'dzag par 'gyur zhing /_de nad dang bcas pa'am nad med par gcin chad cing sri bag dang bcas pas 'byung la/_'byung ba'i lhag ma lus pas de mtshan lci bar 'gyur ba yin te pho mtshan khong lci ba'o/_/lgang pa'i kha nang zlum
[\[139b.3\]]zhing sra/_/cung zhig 'phral du 'byung 'gyur na/_/gcin sogs rde'u lta bu ni/_/gcin gyi mdud par de bshad do/_/zhes bya ba la/_lgang pa'i kha'i nang zlum por gnas la sra bar gyur cing cung zhig 'phral du 'byung la/_de lta bu'i nad de ni rde'u sa 'gags pa lta bur
[\[139b.4\]]na la/_mtshan ma de lta bur na ba la ni gcin gyi mdud pa zhes bya'o/_/gcin snyoms pa las nyal po byas/_/rlung gis khu ba bskyod gyur pa/_/gnas las bskyod cing gcin gtong tshe/_/sngon nam phyi nas thal chu dang /_/mdog 'dra 'byung bar 'gyur ba yin/_/khu ba
[\[139b.5\]]'dres par de bshad do/_/zhes bya ba la/_gcin snyoms shing 'byung bar 'dod pa dang /_skyes pas bud med la nyal po byas nas rlung gis khu ba bskyod cing g.yos par gyur pas gnas las bskyod cing 'phos par gyur pa de gcin gtong ba'i gcin gyi sngon du'am
[\[139b.6\]]gcin gyi phyi nas thal chu dang mdog 'dra bar gyur pa de ni khu ba dang gcin 'dres pa zhes bya'o/_/rtsub cing skem la rlung gis ni/_/gang tshe rtug skam nad gyur pa/_/gcin 'byung bu gar song nas ni/_/bshang ba dang 'dres de yi tshe/_/gcin ni bshang ba'i dri can 'byung /_/bshang
[\[139b.7\]]ba 'gags par de bshad do/_/zhes bya ba la/_skyes bu khong rtsub cing skem por gyur pa dag rlung gi nad kyis gang gi tshe rtug skam gyi nad du 'gyur zhing gyen du bskyur bar gyur pa na/_de'i tshe gcin 'byung ba'i bu gar song zhing kun tu khyab pa dang /_bshang ba dang gcin 'dres
[\[140a\]]
[\[140a.1\]]par gyur la/_des na gcin de bshang ba'i dri ma can du 'gyur zhing 'byung la/_de lta bu'i gcin sri ba de ni bshang ba 'gags pa'i gcin sri ba zhes bya bar bshad do/_/mkhris pa drag shul kha zas ni/_/rno tsha nyi tshan la sogs kyis/_/'phel zhing
[\[140a.2\]]rlung ni zhugs gyur pa/_/lgang pa'i nyen kor tsha zhing na/_/gcin ni ser por 'gyur ba'am/_/yang na khrag bcas khrag nyid 'byung /_/tsha zhing sri la yang yang 'byung /_/de ni tsha rlung zhes byar bshad/_/ces bya ba la/_mkhris pa'i shas che zhing rtsol ba drag po la sogs
[\[140a.3\]]pas rlung zhugs pas bskyod par gyur pa la ni lgang pa'i nyen kor tsha ba la sogs pa'i nad 'byung ste/_de ni gcin sri ba'i tsha rlung zhes bya ba yin no/_/rtsub cing lus ni rmya ba yi/_/lgang par gnas pa'i mkhris pa rlung /_/gcin zad tsha dang na bar bcas/_/skyed pa de
[\[140a.4\]]yang de skad bshad/_/bad kan mkhris pa gnyis ka la/_/rlung gis bskyod par gyur na ni/_/de tshe gcin sri ser ba dang /_/dmar zhing dkar la ska ba 'byung /_/de ni tsha bcas gi wang ngam/_/dung gi phye ma'i mdog 'dra 'am/_/yang na skam zhing mdog kun ldan/_/de ni
[\[140a.5\]]gcin nyams nad du bshad/_/ces bya ba la/_skyes bu khong rtsub cing lus rmya zhing nyam chung bar gyur pa la/_gang gi tshe lgang par gnas pa'i mkhris pa dang /_rlung gnyis ni gcin zad pa la sogs pa skyed par byed de/_de yang mkhris pa dang rlung las gyur pa'i gcin
[\[140a.6\]]sri ba'i nad ces bya bar de skad du bshad do/_/yang gang gi tshe mkhris pa dang bad kan gnyis la yang rlung gis bskyod cing g.yos par gyur pa de'i tshe/_gcin shas cher sri zhing kha dog ser po la sogs pa dang bcas par 'gyur ro/_/de yang tsha ba dang bcas shing gi wang la
[\[140a.7\]]sogs pa gang yang rung ba'i mdog gam/_yang na skam zhing mdog thams cad dang ldan par 'byung ste/_de ni gcin nyams pa'i nad ces bya'o zhes drang srong rnams kyis bshad do/_/de ltar gcin 'gags las byung ba'i/_/mtshan nyid rgya cher bshad nas ni/_/
[\[140b\]]
[\[140b.1\]]de 'og gcin snyi las byung ba'i/_/nad gzhi'i mtshan nyid bshad pa yin/_/zhes bya ba la/_de ltar ji skad du bshad pa'i tshul gyis sngar rnam par spyad pa'i tshul gyis gcin 'gags shing sri ba las byung ba'i nad kyi mtshan nyid rgya cher bshad cing bstan nas/_/de'i
[\[140b.2\]]'og tu gcin snyi zhing 'dzag pa las byung ba'i nad gzhi'i mtshan nyid drang srong rnams kyis bshad pa yin no/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas rnam par sbyar ba las/_
[\[140b.3\]]nad gzhi'i gnas kyi le'u dgu pa'i rnam par 'grel pa'o//_//de nas gcin snyi ba za khu'i nad dmigs bshad par bya'o/_/zhes bya ba la/_'di brtsams pa'i 'brel pa ni/_de 'og gcin snyi ba las byung ba'i nad gzhi'i mtshan nyid bshad
[\[140b.4\]]pa yin no zhes gzhung rtsom pa nyid kyis bshad pa las shes par bya'o/_/gcin snyi'i nad ni nyi shu ste/_/zhes bya ba la/_gcin snyi ba'i nad ni nyi shur 'gyur ro/_/ste zhes bya ba ni tshig gi lhag ma'o/_/de la bad kan las gyur bcu/_/mkhris pa las drug rlung gyur bzhi/_/
[\[140b.5\]]zhes bya ba la/_de la gcin snyi ba'i nad nyi shu las/_gcin nad za khu bcu ni bad kan las gyur pa yin te/_chu 'dra ba dang /_bu ram shing gi khu ba 'dra ba dang /_gar po dang /_chang 'dra ba dang /_'bras btags pa'i chu 'dra ba dang /_khu chu 'dra ba dang /_bye ma
[\[140b.6\]]lta bu dang /_bsil mo dang /_bags kyis 'byung ba dang /_kha chu ltar 'byung ba'i za khu zhes bya'o/_/mkhris pa las gyur pa ni drug ste/_nas tshig 'khus pa'i thal chu 'dra ba dang /_sngon po dang /_nag po dang /_skyer pa 'dra ba dang /_btsod khu 'dra ba dang /_khrag
[\[140b.7\]]'dra ba ste rnam pa drug yin no/_/rlung las gyur pa ni bzhi ste/_zhag dang /_rkang dang /_glang po che'i za khu dang /_sbrang rtsi lta bu'i gcin snyi ba'i nad do/_/de rnams tshil gcin bad kan skyed/_/zas dang skom gyi tshul las ni/_/phal cher de dag 'byung bar byed/_/mngar
[\[141a\]]
[\[141a.1\]]dang skyur dang lan tshwa dang /_/lci zhing 'byil la bsil ba dang /_/'bru mar chang dang gsher ba'i sha_/dar ba bu ram bu ram shing /_/gnas gcig stan gcig la rtag gnas/_/mal stan cho gar mi ldan la/_/brten nad gcin snyi'i nad skyed
[\[141a.2\]]byed/_/ces bya ba la/_gcin snyi ba'i nad nyi shu po de dag ni las dang kha zas dang /_spyod tshul dang gcin dang bad kan skyed par byed pa de las byung zhing /_phal cher te mang du de dag 'byung zhing /_gcin snyi ba'i nad skyed par byed pa'i rgyu yin la/_gzhan yang
[\[141a.3\]]mngar ba nas bu ram shing gi bar gyi dngos po ming gis smos pa'i zas dang skom yang de 'byung bar byed pa yin la/_spyod lam gyi rnam pa gnas gcig dang stan gcig la rtag tu gnas pa la sogs pa'i bya ba des bskyed par gtogs pa dang /_mal stan cho ga dang mi
[\[141a.4\]]ldan pa ste stan rlan can dang grang ba la sogs pa'i lam na gnas pa las gcin nad skyed par byed par 'gyur ro/_/bad kan 'khrugs pas lgang bar gcin/_/snyi 'gyur lus gsher rngul tshil dang /_/sha glongs lgang par brten gcin snyi/_/mkhris pas khrag
[\[141a.5\]]kyang zad byas nas/_/bad kan sogs zad gcin nad skyed/_/ces bya ba la/_bad kan 'khrugs par gyur pa las lus kyi gsher ba ga dang rngul la sogs pas glongs shing gnod par byas la/_khrag kyang zad par byas nas bad kan las gyur pa yang zad par byas
[\[141a.6\]]te/_gcin la gnas pa'i mkhris pas gcin nad za khu skyed par byed do/_/rlung 'khrugs pa dang de zad las/_/lus zungs lgang par 'khus te skyed/_/ces bya ba la/_lus zungs rnams la rlung 'khrugs shing ldang ba dang /_mkhris pa la sogs pa zad pas
[\[141a.7\]]dwangs ma la sogs pa'i lus zungs lus kyi bcud du gyur pa lgang par 'khus shing 'dus par byas nas gcin snyi ba'i nad skyed par byed do/_/de byung gso bya 'tsho tsam dang /_/spang bya gcin nad rnam gsum 'gyur/_/mdor na mi mthun bya ba dang /_/nad dmigs
[\[141b\]]
[\[141b.1\]]chen po nyid kyis 'byung /_/zhes bya ba la/_bad kan dang mkhris pa dang rlung de dag las byung ba'i gcin snyi ba'i nad ni gso bar bya ba dang /_re zhig 'tsho ba tsam du gnas pa dang spang bar bya ba ste/_rnam pa gsum du 'gyur la/_de yang mdor na mi mthun par bya ba ste/_
[\[141b.2\]]gang gi phyir snum pa la sogs pa rlung nad la phan pa de ni bad kan la gnod la/_gang kha ba dang bska ba la sogs pa bad kan la phan pa de ni rlung la gnod do/_/de bzhin du mkhris pa la phan pa bsil ba dang /_mngar ba dag ni rlung dang bad kan la gnod de/_gzhan
[\[141b.3\]]yang nad dmigs chen po'i dpyad kyis kyang 'byung ste/_mi mthun pa gso bas lus zungs zad cing skem pa'i lus 'jig par byed pa'i nad dmigs chen po'i tshul gyis kyang 'byung ngo /_/de rnams kyi ni spyi'i mtshan nyid/_/gcin ni rnyog ma can du 'byung /_/gnod
[\[141b.4\]]dang gnod bya khyad med kyang /_/de dus khyad par nyid dang ni/_/gcin gyi mdog sogs dbye ba yis/_/gcin snyi'i dbye ba brtag par bya/_/zhes bya ba la/_gcin nad de thams cad kyi spyi'i mtshan nyid dang /_rtags ni gcin rnyog ma can dul dul po mang du 'byung
[\[141b.5\]]bar 'gyur ba yin no/_/gcin snyi'i dbye ba du mar 'gyur ba de ni 'dus shing phrad pa'i khyad par nyid de/_gnod pa dang gnod par bya ba'i 'phel 'bri'i khyad par nyid dang /_gcin gyi mdog dang ro dang dri dang reg bya'i khyad par las gcin snyi ba'i dbye ba brtag par
[\[141b.6\]]bya zhing yongs su shes par bya'o/_/dang zhing mang la dkar zhing bsil/_/dring med cing chu 'dra la/_/gcin snyi chu yi za khu yin/_/zhes bya ba la/_gcin snyi ba'i nad chu'i za khu zhes bya ba ni dang zhing rnyog ma med pa la sogs pa'i khyad par dang ldan pa'i chu'i rnam
[\[141b.7\]]pa dang 'dra ba'i gcin 'byung bar 'gyur ba yin no/_/cung zad rnyog can sbyin bag can/_/bu ram shing khu lta bur mngar/_/za khu bu ram shing khu yin/_/zhes bya ba la/_gcin nad za khu bu ram shing khu lta bu ni cung zad rnyog pa yod pa la sogs pa la bu ram shing
[\[142a\]]
[\[142a.1\]]gi khu ba ltar shin tu mngar ba'i gcin 'byung ba yin no/_/zhag lon na ni ska bar 'gyur/_/za khu gar po zhes bya'o/_/zhes bya ba la/_gcin nad za khu gar po ni gcin mtshan mo 'das kyi bar du ma gcis par bzhag pa ste ska ba
[\[142a.2\]]gar por 'byung ba yin no/_/steng na dwangs ma 'og na ska/_/chang 'dra chang gi za khu yin/_/zhes bya ba la/_gcin nad chang gi za khu zhes bya ba la phyir 'byung ba na steng gi phyogs dwangs mar gnas shing 'og ska bar 'gyur ba yin te/_de lta bu'i gcin 'byung ba la
[\[142a.3\]]bya'o/_/ba spu ldang zhing 'bras btags 'dra/_/dkar zhing mang 'byung 'bras phye 'dra/_zhes bya ba la/_gcin nad za khu 'bras phye 'dra ba ni/_gcin 'byung ba na ba spu ldang zhing ba shor la/_gcin nyid 'bras btags pa 'dra ba dkar por 'byung zhing mang du
[\[142a.4\]]'byung ba yin no/_/khu chu 'dra ba'am khu ba 'dres/_/khu ba 'dra ba'i za khu yin/_/zhes bya ba la/_gcin nad za khu khu chu 'dra ba ni gcin khu ba dang bcas par 'byung ba'am/_khu ba dang 'dra bar gcis pa la bya'o/_/gcin ni bye tshigs dri ma can/_/bye ma'i
[\[142a.5\]]za khu zhes bya'o/_/zhes bya ba la/_gcin nad bye ma'i za khu zhes bya ba ni bye ma'i tshigs ma 'dra bar dri ma lus pa'i gzugs can 'dra ba dag tu 'byung ba yin no/_/gcin snyi mang du 'byung zhing bsil/_/mngar ba de bsil za khu yin/_/zhes bya ba la/_gcin
[\[142a.6\]]nad bsil ba'i za khu zhes bya ba ni gcin 'byung ba'i reg pa bsil zhing mang du 'byung la/_ro mngar ba dag tu 'byung ba yin no/_/dal gyis nyung zad nyung zad 'byung /_/bags kyis 'byung ba'i za khu yin/_/zhes bya ba la/_gcin nad bags kyis 'byung ba'i za khu
[\[142a.7\]]zhes bya ba ni gcin 'byung ba'i rgyun dal gyis nyung zad nyung zad du chad cing chad cing 'byung ba yin no/_/kha chu 'dra ba'i nal nal po/_/'byil bag kha chu'i za khu yin/_/zhes bya ba la/_gcin nad za khu 'dra ba ni kha chu 'dra bar za khu nal nal por 'byung zhing 'byar bag
[\[142b\]]
[\[142b.1\]]can du 'byung ba yin no/_/de ltar bad kan las gyur pa'i gcin snyi ba bcur bshad pa yin no/_/dri ro kha dog reg bya ni/_/nas tshig 'khus 'dra nas tshig can/_/zhes bya ba la/_gcin nad nas tshig 'khus pa'i thal ba 'dra ba ni nas tshig 'khus pa'i thal ba'i chu dang dri
[\[142b.2\]]dang ro la sogs pa 'dra zhing mtshungs pa la bya'o/_/za khu sngon po kha dog sngo/_/zhes bya ba la/_gcin nad za khu sngon po zhes bya ba ni 'dab ma sngon po'i khu ba 'dra ba'i gcin 'byung ba la bya'o/_/za khu nag po snag tsha 'dra/_/zhes bya ba la/_za khu nag po ni snag tsha'i
[\[142b.3\]]mdog ltar gcin nag po 'byung ba la bya'o/_/gcin snyi tsha zhing mdog ser ba/_/de ni skyer pa 'dra ba yin/_/zhes bya ba la/_gcin nad za khu skyer pa 'dra ba ni gcin tsha zhing gcin gyi mdog skyer pa'i khu ba 'dra bar 'byung ba yin no/_/mnam zhing btsod kyi khu ba 'dra/_/
[\[142b.4\]]btsod kyi za khu zhes bya'o/_/zhes bya ba la/_za khu btsod 'dra ba zhes bya ba ni dri mnam zhing btsod kyi khu ba 'dra ba mnam pa'i gcin 'byung ba la bya'o/_/dri nga tsha zhing lan tshwar bcas/_/khrag 'dra khrag gi za khu yin/_/zhes bya ba la/_za khu khrag 'dra ba ni dri nga
[\[142b.5\]]zhing mnam la tsha tseg tseg byed pa dang /_cung zad lan tshwa bro ba dang /_khrag gi mdog 'dra bar 'byung ba yin te/_de ltar na mkhris pa las gyur pa'i gcin snyi ba'i nad drug bshad pa yin no/_/zhag gi za khu zhag dang 'dres/_/zhag nyid gcin du 'byung ba yin/_/
[\[142b.6\]]zhes bya ba la/_za khu zhag 'dra ba ni zhag 'dren mar 'byung ba'am/_zhag nyid gcin gyi rnam par 'byung ba yin no/_/rkang 'dres pa'am rkang nyid ni/_/yang dang yang 'byung rkang za khu/_/zhes bya ba la/_za khu rkang 'dra ba zhes bya ba ni rkang dang 'dres pa dang /_
[\[142b.7\]]rkang nyid yang dang yang du gcin du za khur 'byung ba ni gcin nad rkang 'dra ba'i za khu zhes bya'o/_/glang chen myos ltar rgyun du ni/_/gcin shugs dal bar 'byung 'gyur la/_/chu ser bcas shing rnyog bcas 'byung /_/glang chen za khu zhes bya'o/_/zhes bya ba la/_
[\[143a\]]
[\[143a.1\]]glang po che'i za khu ni glang po che dregs pas myos pa ltar rgyun du 'byung zhing gcin gyi shugs dal gyis 'dzag cing 'byung bar 'gyur la/_chu ser dang bcas par 'byung zhing 'dzag par 'gyur ba la bya'o/_/sbrang rtsi'i za khu sbrang rtsi 'dra/_/zhes bya ba
[\[143a.2\]]la/_za khu sbrang rtsi 'dra ba zhes bya ba sbrang rtsi dang 'dra zhing ro yang bska ba dang mngar bar 'byung ba yin no/_/de ni rnam pa gnyis su 'gyur/_/lus zungs zad pas rlung 'khrugs pa'am/_/nad kyis rtsa sbubs bkag ste 'byung /_/zhes bya ba la/_sbrang rtsi 'dra ba'i
[\[143a.3\]]za khu de ni rnam pa gnyis su 'byung bar 'gyur ro zhes grags te/_lus zungs rnams zad pa las/_rlung 'khrugs pas nad du gyur ba ni rnam pa gcig yin no/_/yang na nad gzhi gsum gang yang rung bas rtsa sbubs bkag ste/_rlung rgyur ma ster ba
[\[143a.4\]]las byung ba ni rnam pa gnyis yin no/_/nad kyis bkag pa'i mtshan ma dag_/de ni rgyu med par 'byung zhing /_/skad cig zad stong gang 'gyur ba/_/gso bar dka' ba nyid du 'gyur/_/zhes bya ba la/_za khu sbrang rtsi 'dra ba zhes bya ba de rlung la sogs pa'i
[\[143a.5\]]nad kyis lgang pa'i kha bkag cing /_sbu gu 'gags par byas pa'i mtshan ma'am/_rtags ni 'byung zhing skye ba'i rgyu med par skad cig cing stong par 'gyur la/_stong pa nyid las kyang ched 'ga' 'gengs shing gang ba lta bur snang bar 'gyur te/_de ni gso
[\[143a.6\]]bar dka' ba nyid yin no/_/thams cad dus sum bcos na/_/sbrang rtsi 'dra ba'i za khur 'gyur/_/gang zhig thams cad mngar 'gyur bas/_/phal cher sbrang rtsi'i za khu yin/_/sbrang rtsi'i za khu zhes bya kun/_/mngar ba las ni bshad pa yin/_/zhes
[\[143a.7\]]bya ba la/_gcin nad za khu thams cad kyang sbrang rtsi'i za khu zhes bya ste/_ci'i phyir zhe na/_de thams cad dus su ma bcos shing ma gsos na sbrang rtsi 'dra ba'i za khur 'gyur ba dang /_yang gang zhig gcin nad thams cad mngar ba'i bag las mngar
[\[143b\]]
[\[143b.1\]]ba las 'gyur zhing /_phal cher sbrang rtsi lta bu'i mdog can yin pas sbrang rtsi'i za khu zhes bya ba'i sgrar bshad do/_/zas mi 'ju zhing yi ga 'chus/_/slon lud gnyid che cham pas 'debs/_/bad kan las byung za khu la/_/bla brnan de dag 'byung
[\[143b.2\]]bar 'gyur/_/zhes bya ba la/_bad kan las byung ba'i za khu la ni zas mi 'ju ba la sogs pa'i bla brnan 'byung bar 'gyur ro/_/pho mtshan lgang par zug pa dang /_/rlig 'bras bye zhing rims kyis 'debs/_/tsha skyur skom dad brgyal dang 'khrugs/_/
[\[143b.3\]]mkhris pa las gyur bla brnan yin/_/zhes bya ba la/_mkhris pa las gyur pa'i gcin nad la ni pho mtshan dang lgang pa'i phyogs su khab kyis phug pa ltar zug pa dang /_rlig 'bras bye bar 'gyur ba la sogs pa'i bla brnan 'byung bar 'gyur ro/_/rlung las skyes
[\[143b.4\]]pa'i snying 'phar zhing /_/lus 'dar snying na zas la brkam/_/gzer zhing gnyid med skem pa dang /_/lud pa dbugs mi bde ba 'byung /_/zhes bya ba la/_rlung las gyur pa'i za khu'i nad la ni snying 'phar ba la sogs pa'i bla brnan 'byung bar 'gyur ro/_/kham
[\[143b.5\]]phor rus sbal 'dra ba can/_/sgu bo me dbal phra mo dang /_/sran chung 'dra dang yungs kar 'dra/_/bu bcas 'byung dang bi da ri/_/khong 'bras zhes bya'i 'bras 'brum bcu/_/gcin nad ma bcos pa las 'byung /_/tshigs dang gnad dang sha che ba'i/_/srog
[\[143b.6\]]gi gnas su 'byung bar 'gyur/_/zhes bya ba la/_gcin nad za khu de ma bcos pa las ni kham phor 'dra ba la sogs pa'i 'bras kyi nad bcu po 'byung bar 'gyur la/_de yang khyad par du ni tshigs dang gnad rnams dang /_sha che ba la sogs pa srog gi
[\[143b.7\]]gnas su 'byung zhing skye bar 'gyur ro/_/mtha' ma mtho zhing dbus ma dma'/_/gnag cing rnag dang nad bcas pa/_/dbyibs dang tshad ni kham phor 'dra/_/nor bu kham phor zhes bya'o/_/zhes bya ba la/_'bras gang mtha' ma kun nas mtho zhing
[\[144a\]]
[\[144a.1\]]dbus ma dma' bar 'dug pas kham phor gyi dbyibs 'dra la/_kha dog gnag cing rnag dang nad du bcas pa ni 'bras sam thor bu kham phor lta bu zhes bya'o/_/nang du zug cing na byed la/_/nye 'khor dag tu cher mched cing /_/
[\[144a.2\]]'jam zhing rus sbal rgyab 'dra ba'i/_/'bras nad rus sbal can zhes bya/_/zhes bya ba la/_rus sbal can zhes bya ba'i 'bras nad ni nang du shas cher zug cing na bar byed la/_rtsa'i nye 'khor du mched cing sbom pa la sogs pa'i khyad par dang ldan pa
[\[144a.3\]]yin no/_/sra zhing rtsa yi dra ba can/_/snum zhing 'dzag la khyon che ba/_/na zhing nang zug bu ga ni//phra mor ldan pa dra ba can/_/zhes bya ba la/_thor bu du ba can zhes bya ba ni/sra zhing rtsub pa dang /_rtsa ris kyi dra bas khebs pa dang /_snum pa
[\[144a.4\]]la sogs pa'i khyad par dang ldan pa yin no/_/nang du zug cing na la rnags/_/rgyab bam lto ba dag tu ni/_/thor bu chen po kha dog gnag_/sgu bor 'dug pas sgu bor bshad/_/ces bya ba la/_'bras nad sgur po zhes bya ba ni/_nad tshabs che
[\[144a.5\]]zhing nang du zug la rnag kyang nang du rnags pa ni/_rgyab la sogs pa'i phyogs gang yang rung bar skye ba yin no/_/skyes ma thag tu pags pa tsha/_/shin tu na byed me dbal te/_/dmar zhing gnag la gas pa dang /_/tsha zhing rmugs byed me dbal phra/_/
[\[144a.6\]]zhes bya ba la/_me dbal phra mo zhes bya ba'i nad ni skyes ma thag gi rjes thogs nyid la pags pa tsha zhing bsregs pa snyam du sems la/_shin tu na ba'i me dbal kun tu mched par byed cing mdog dmar ba la sogs pa'i khyad par dang ldan pa yin
[\[144a.7\]]no/_/sran chung 'dra ba'i tshad dang dbyibs/_/mnyam pas sran chung can yin te/_/tshad dang dbyibs ni yungs kar 'dra/_/myur du smin zhing nad tshabs che/_/zhes bya ba la/_'brum bu sran chung zhes bya ba ni tshad dang dbyibs sran chung dang 'dra ba
[\[144b\]]
[\[144b.1\]]yin no/_/de bzhin du tshad dang dbyibs yungs kar 'dra ba'i 'brum phran yang yod de/_de ni myur du smin zhing nad tshabs che ba yin no/_/yungs kar 'dra ba'i 'brum phran gyis/_/yongs su bskor bas chu bur can/_/bu bcas che zhing mang
[\[144b.2\]]ba la/_/rab phra'i 'brum bus khyab gyur pa'o/_/zhes bya ba la/_'bras nad bu bcas zhes bya ba ni yungs kar 'dra ba'i 'brum phran gyis yongs su bskor cing /_de bzhin du lhun che ba dang /_mang zhing shin tu phra ba dang /_du mas
[\[144b.3\]]khyab cing g.yogs pa yin no/_/ldum bu bi da ri ltar zlum/_/sra ba bi da ri zhes bya/_/zhes bya ba la/_bi da ri zhes bya ba'i 'bras nad ni ldum bu bi da ri zhes bya ba'i dbyibs ltar zlum por gnas la/_rdo ltar shin tu sra ba yin no/_/khong
[\[144b.4\]]'bras gzhan du bshad pa yin/_/zhes bya ba la/_khong 'bras zhes bya ba'i nad ni skabs gzhan du bshad de/_'di'i rjes thogs kyi le'u las bshad pa yin no/_/de la dang po'i 'bras nad gsum/_/bu bcas dang ni bi da ri/_/tshil
[\[144b.5\]]chen las byung brnag dka' yin/_/zhes bya ba la/_de la 'bras kyi nad 'di dag gi nang nas dang po'i gsum po khar thor zhes bya ba dang /_rus sbal zhes bya ba dang /_dra ba can zhes bya ba gsum dang /_bu bcas dang bi da ri zhes bya ba lnga po
[\[144b.6\]]gal te tshil che ba'i mi la byung na brnag par dka' zhing nad tshabs che ba yin no/_/gzhan dag mkhris pa shas che zhing /_/tshil chung las byung brnag nus 'gyur/_/zhes bya ba la/_snga ma las gzhan pa'i 'bras nad lhag ma lnga po mkhris pa'i nad
[\[144b.7\]]las byung zhing /_mi tshil chung ba las byung ba yin na/_de ni brnag nus shing nad tshabs chung la gso sla ba yin no/_/de rnams nad shas ji ltar che'i/_/gcin snyi ba yi dbang las 'byung /_/zhes bya ba la/_'bras bu'i nad de rnams ni gcin snyi
[\[145a\]]
[\[145a.1\]]ba'i nad kyi dbang las byung zhing /_rang rang gi nad ji ltar shas che ba bzhin du de'i rnam par 'byung bar 'gyur ro/_/bad kan gyi za khu la ni bad kan shas che bar 'gyur la/_rlung dang mkhris pa shas che ba'i za khu las
[\[145a.2\]]kyang rlung dang mkhris pa'i 'bras nad du 'gyur ro/_/'di dag za khu med par ni/_/gnod gyur tshil las 'byung 'gyur te/_/ji srid dngos po mi snang ba/_/de srid shes par mi 'gyur ro/_/zhes bya ba la/_thor bu'i nad 'di dag ni za khu'i
[\[145a.3\]]nad med par mi tshil ches pa las nad du gyur pa dag las 'byung bar 'gyur te/_de ni ji srid rang gi dngos po lto dang rgyab la sogs pa gsal por mi snang ba de srid kyi bar du shes shing rtogs par mi 'gyur ro/_/kha dog ljang ba'am dmar ba'i gcin/_/
[\[145a.4\]]za khu'i sngon tshul med pa yis/_/gcin 'byung gang de za khu min/_/de ni khrag mkhris yin zhes bya/_/zhes bya ba la/_gang zhig gcin gyi mdog ljang ba la sogs par byung la/_sngon du byung ba'i tshul med pa de ni za khu'i nad yin par slob
[\[145a.5\]]dpon gyis ma bshad de/_gcin ni khrag mkhris kyi rang bzhin can yin par shes par bya'o/_/lus rngul yan lag mnam zhing lhod pa dang /_/stan dang mal dang gnyid kyi bde la chags/_/snying mig rna ba kha lce byugs snyam byed/_/lus
[\[145a.6\]]sbom skra dang sen mo ring ba dang /_/bsil bag dga' zhing gre ba rkan skams shing /_/kha nang ro mngar rkang mthil lag mthil tsha/_/gang du gcis par grog ma 'du 'gyur ba/_/gcin nad za khu'i tshogs ni phyis 'byung tshul/_/zhes bya
[\[145a.7\]]ba la/_gcin nad za khu'i tshogs nyi shu po phyis 'byung bar 'gyur ba'i rtags sam tshul sngon du 'byung ba ni/_lus la rngul 'dzag pa dang /_yan lag dring zhing mnam la lhod cing rmya ba dang /_stan la sogs pa la 'dug pa'i bde ba la chags shing
[\[145b\]]
[\[145b.1\]]sred pa dang /_snying ga la sogs pa lus kyi bu ga rnams su dri ma 'phel bas byugs shing rkyang nul byas pa snyam du sems pa dang /_lus mthug cing sbom pa dang /_de bzhin du skra la sogs pa shin tu ring zhing 'phel ba dang /_bsil bag la
[\[145b.2\]]dga' zhing grang ba 'dod pa dang /_gre ba dang rkan skams par 'gyur ba la sogs pa yin no/_/za khu sbrang rtsi'i mdog 'dra 'byil ba dang /_/sbrang rtsi'i ro 'dra ba la gnyis su rtog_/lus brtas bad kan can gyi za khu'am/_/nyes
[\[145b.3\]]pa zad pas rlung gi bdag can yin/_/zhes bya ba la/_gcin nad za khu sbrang rtsi'i mdog 'dra ba la/_lci zhing 'byil ba shal ma li'i khu ba 'dra bar gnas pa/_sbrang rtsi'i ro ltar mngar ba la/_skyes bu blo dman pa dag tshul gnyis su
[\[145b.4\]]rtog cing dpyod par byed de/_lus kyi nyams brtas par byas pa'i dbang gis ci 'di bad kan las byung ba yin nam/_yang bad kan la sogs pa'i nyes pa zad par byas pa'i nyams dmad pa las byung ba'i rlung gi bdag nyid can yin no/_/zhes
[\[145b.5\]]blo zhan pa dag rtog par byed par 'gyur ro/_/sngon tshul bcas pa'i bad mkhris za khu dang /_/gang yang rim gyis rlung nad za khur 'gyur/_/mkhris pa las gyur gang yin gso bar dka'/_/gal te tshil nad shas chung gyur gso sla/_/
[\[145b.6\]]zhes bya ba la/_sngon byung ba'i tshul gyis lus rngul ba la sogs pa dang bcas par 'byung ba'i bad kan dang /_mkhris pa las gyur pa'i za khu ni gso dka' ba yin la/_de bzhin du gang yang rim gyis bad kan la sogs pa las 'byung
[\[145b.7\]]ba'i rlung nad kyi za khu de yang gso dka' ba yin no/_/de bzhin du mkhris pa las rim gyis byung ba'i za khur gyur pa ni gso bar dka' ba yin la/_gsor rung ba ni mkhris pa las gyur pa yang yin la/_tshil gyi nad shas che ba yang ma yin na
[\[146a\]]
[\[146a.1\]]gso bar sla ba yin no/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas rnam par sbyar ba las/_nad gzhi'i gnas kyi le'u bcu pa'i rnam par
[\[146a.2\]]'grel pa'o//_//de nas khong 'bras dang rgyu rlugs dang skran nad kyi nad gzhi bshad par bya'o/_/zhes bya ba la/_gcin snyi ba'i nad gzhi'i le'u'i skabs su slob dpon gyis/_khong 'bras gzhan du bshad pa yin/_/zhes
[\[146a.3\]]bya ba la/_de'i phyir 'di brtsams pa yin la/_rgyu rlugs dang skran nad dag de dang tshul mthun par le'u 'di brtsams pa yin no/_/kha zas khengs bu rab tsha dang /_/rtsub dang skam dang tsha gyur zos/_/nyal ba'i spyod pa mi bde bas/_/khrag nad
[\[146a.4\]]skyed 'gyur de dang des/_/pags pa sha tshil rus pa dang /_/khrag dang chu ba chu ba che/_/phyi dang nang du skrangs gyur pa/_/rtsa ba che zhing nad tshabs che/_/zlum pa'am 'jong par gnas pa gang /_/khong 'bras de ni rnam pa drug_/nad dmigs sna re
[\[146a.5\]]'dus pa dang /_/khrag dang smas pa las byung ba'o/_/zhes bya ba la/_kha zas g.yos zin nas mtshan mo 'das shing zhag lon pa'i khengs bu la sogs pa rgyud du zos pa dang /_khrag nad skyed par 'gyur ba'i rgyu gzhan dag tu bsten pa de dang des nad
[\[146a.6\]]bskyed pas pags pa la sogs pa'i phyi dang nang gi cha la brten te skrangs par gyur pa gang yin pa de rtsa ba che zhing dbyung bar dka' la/_nad tshabs che zhing brnag par dka' ba'i skrang pa zlum zhing kha zheng che ba'am/_'jong par gnas shing dpangs ring
[\[146a.7\]]ba gang yin pa de ni khong 'bras zhes bya la/_khong 'bras de ni rlung la sogs pa'i nad sna re re 'dus pa dang /_khrag dang smas pa las byung ba ste rnam pa drug yin no/_/'dir phyi'i yan lag de dang der/_/rab na mdud pa 'dra la mtho/_/zhes bya ba
[\[146b\]]
[\[146b.1\]]la/_'dir khong 'bras gnyis yod pa'i nang nas phyi ni lte ba dang /_gzhang la sogs pa'i yan lag de dang der mi bzad par rab tu na ba dang /_mdud pa byas shing brgyus pa ltar rdog rdog por 'dug pa dang /_mtho zhing 'phags pa yin no/_/nang gi shin tu mi
[\[146b.2\]]bzad cing /_/gting ring skran ltar sra ba yin/_/grog mkhar lta bur mtho ba dang /_/me dang mtshon ltar myur gsod byed/_/ces bya ba la/_nang gi khong 'bras ni shin tu mi bzad cing brnag par dka' bar na ba dang /_gting ring zhing nang du nub pa dang /_
[\[146b.3\]]skran ltar sra zhing rem rem por gnas pa dang /_grog mkhar gyis spungs pa'i rtse mo ltar mtho bar gnas pa dang /_phyi'i khong 'bras pas nang gi khong 'bras myur du gsod par byed pa yin te/_de yang me dang mtshon gyis myur du gsod par byed pa dang 'dra ba 'dar
[\[146b.4\]]yang myur du gsod par byed pa yin no/_/lte ba chu so mchin mcher pa/_/glo dang snying lto brla rtsa dang /_/mkhal ma gnyis sam gzhang du'ang 'byung /_/zhes bya ba la/_khong 'bras de ni lte ba dang chu so la sogs pa'i gnas gang yang rung ba'i lus kyi phyogs
[\[146b.5\]]gcig tu 'byung bar 'gyur ba yin no/_/de la rlung gyur nad tshabs drag_/dmar nag ring zhig lon nas ni/_/'byung zhing smin pa dbyibs mi snyoms/_/ran zhing mgo 'khor sbo ba dang /_/g.yo zhing 'pho la sgra dang bcas/_/zhes bya ba la/_khong 'bras
[\[146b.6\]]de rlung las gyur pa ni nad tshabs drag cing rno ba dang /_mdog dmar nag tu gnas pa dang /_yun ring zhig lon nas 'byung zhing smin pa yin gyi/_myur du 'byung zhing smin pa ma yin pa dang /_nad kyi dbyibs mtho dman dang che chung mi snyoms pa dang /_tshad
[\[146b.7\]]ha cang mi che zhing ran pa la sogs pa yin no/_/mkhris gyur zangs ltar dmar rtsa gnag_/skom dang tsha rims rmongs bag skyed/_/ldang zhing smin pa myur ba yin/_/zhes bya ba la/_mkhris pa las gyur pa'i rmongs pa ni/_mdog dmar ba la sogs pa gang
[\[147a\]]
[\[147a.1\]]yang rung ba dang ldan pa dang /_skom pa la sogs pa dang ldan par ldang zhing 'byung ba dang smin zhing rnags pa myur ba yin no/_/bad kan las skya g.ya' dang bcas/_/slon zhing bsil la sla ba dang /_/glal zhing lci la yi ga 'chus/_/
[\[147a.2\]]'byung zhing smin pa yun ring thogs/_/zhes bya ba la/_de la bad kan las gyur pa'i khong 'bras ni kha dog dkar zhing skya ba dang /_g.ya' ba la sogs pa'i nad dang bcas pa dang /_'byung ba dang smin pa'i dus yun ring du 'gor ba yin no/_/'dus pa
[\[147a.3\]]las gyur 'dren ma yin/_/zhes bya ba la/_'dus pa las gyur pa'i khong 'bras ni mtshan nyid 'dren ma dang ldan pa yin par khong du chud par bya'o/_/'dir ni phyi nang gnyis mtshan nyid/_/don gyi dbang las shes par bya/_/zhes bya ba la/_khong 'bras bzhi
[\[147a.4\]]po 'dir rab tu na ba dang /_shin tu mi bzad par na ba'i rang gi mtshan nyid kyis phyi dang nang gnyis kyi mtshan nyid don gyi dbang las shes par bya ste/_rigs mthun pa dang mi mthun pa'i mtshan nyid shes pa las phyi nang gi mtshan nyid rnam par dbye bar bya zhing
[\[147a.5\]]shes par bya'o/_/de ni 'di skad ston te/_rlung las gyur pa'i khong 'bras kyi mtshan nyid phyi dang nang du rnam par phye ste ma bshad mod kyi/_'on kyang dmar ba nyid la sogs pa phyi rol du snang bar rig pa de ni de nyid las shes par bya la/_gang yang lto sbo ba dang
[\[147a.6\]]yi ga 'chus pa la sogs pa nang gi rnam pa yin par 'thad pa de ni de nyid kyi mtshan ma yin par shes par bya'o/_/'brum bu nag pos khebs shing gnag_/rab tsha na zhing rims kyis 'debs/_/mkhris pa'i rtags ldan phyi'am nang /_/khrag gyur bud med nyid
[\[147a.7\]]la 'byung /_/zhes bya ba la/_khrag las gyur pa'i khong 'bras gang yin pa de ni 'brum bu nag pos khebs shing gang ba yin la/_mdog ni gnag pa yin zhing rab tu tsha ba la sogs pa dang ldan pa dang /_mkhris pa'i rtags zangs ltar dmar ba la sogs pa
[\[147b\]]
[\[147b.1\]]dang ldan pa de ni phyi'i yin yang rung nang gi yin yang rung ste/_de ni bud med kho na la 'byung gi skyes pa la ni ma yin no/_/mtshon la sogs pas smas pa yis/_/rma byung mi 'phrod bsten pa las/_/rma kha'i tsha ba rlung gis phul/_/khrag bcas mkhris pa 'byung
[\[147b.2\]]bar byed/_/khong 'bras bla brnan nad mang zhing /_/khrag mkhris mtshan nyid can dag byed/_/ces bya ba la/_gang mtshon dang rdo la sogs pas smas shing snad par gyur pa des rma byung ba dang /_mi 'phrod pa'i kha zas bsten cing longs spyad pas rma kha'i tsha ba
[\[147b.3\]]rlung gis phul zhing bskyod pa dang bcas pa'i mkhris pa 'byung zhing 'dzag par 'gyur ba de las khong 'bras bla brnan gyi nad mang zhing khrag dang mkhris pa'i mtshan nyid dang ldan par 'byung bar 'gyur ro/_/bla brnan de yi dbye ba yang /_/gnas kyi dbye ba las bshad
[\[147b.4\]]do/_/zhes bya ba la/_khong 'bras de rnams kyi bla brnan nad bslangs thabs su byung ba de'i dbye ba ni/_rang rang gi gnas sam rten gyi dbye ba las tha dad par gyur bar drang srong rnams kyis bshad do/_/lte bar byung na skyigs bu ste/_/zhes bya ba la/_khong 'bras de lte
[\[147b.5\]]bar byung na bla brnan skyigs bu zhes bya ba 'byung bar 'gyur ro/_/chu sor gcin 'gags rnag tu 'gyur/_/zhes bya ba la/_chu sor khong 'bras byung na gcin 'gags shing 'byung dka' la/_rnag dang bcas shing dri mnam par 'byung bar 'gyur ro/_/mcher pa dbugs
[\[147b.6\]]mi bde/_zhes bya ba la/_mcher par khong 'bras byung na dbugs mi bde ba'i bla brnan 'byung bar 'gyur ro/_/mchin par/_/dbugs 'byung 'gags skom mgo 'khor 'gyur/_/zhes bya ba la/_mchin par khong 'bras byung na dbugs 'byung ba 'gags shing
[\[147b.7\]]skom dad dang /_mgo 'khor ba'i nad kyis 'debs pa'i bla brnan 'byung bar 'gyur ro/_/glo bar byung na lkog nad 'gyur/_/zhes bya ba la/_khong 'bras glo bar byung na lkog ma'i nad rnams su 'gyur ro/_/snying byung yan lag kun gzir snyam/_/rab rmongs mun
[\[148a\]]
[\[148a.1\]]sros snyam du byed/_/snying 'phar na bar 'gyur ba yin/_/zhes bya ba la/_khong 'bras snying la byung na lus kyi yan lag kun dang snying ga shin tu gzir ba snyam sems shing bskyod mi nus pa lta bur 'gyur ba dang /_de bzhin du rab tu rmongs shing
[\[148a.2\]]'du shes stor bar 'gyur ba dang /_mun par zhugs pa snyam du sems pa dang /_snying 'phar zhing g.yo ba dang /_na ba dang bcas par 'gyur ro/_/lto brtsi ba logs phrag pa'i bar/_/na zhing lto sbos 'byung bar 'gyur/_/zhes bya ba la/_khong 'bras lte
[\[148a.3\]]bar byung na lte ba dang /_rtsib logs kyi bar dang /_phrag pa gnyis kyi bar du na ba dang /_lto ba de nyid sbos shing khrul khrul zer ba 'byung bar 'gyur ro/_/chu so mdoms par byung brla na/_/zhes bya ba la/_khong 'bras chu so dang mdoms bar du byung na brlan zhing
[\[148a.4\]]'gul mi shes par 'gyur ro/_/mkhal mar byung na rked pa rgyab/_/rtsib logs su ni na bar 'gyur/_/zhes bya ba la/_khong 'bras mkhal ma gnyis su byung na rked pa dang rgyab dang rtsib logs su na zhing zug par 'gyur ro/_/gzhang du rlung ni thur 'byung 'gags/_/zhes
[\[148a.5\]]bya ba la/_gzhang gi nang du khong 'bras byung na rlung thur du 'byung ba'i gags byed cing nang du 'khyil bar 'gyur ro/_/zhu dang ma zhu phyed nyid zhu/_/de dag 'or nad lta bur bshad/_/ces bya ba la/_zhu ba'i gnas dang ma zhu ba'i gnas dang phyed tsam zhu ba ste/_legs par
[\[148a.6\]]ma zhu ba'i gnas su byung ba de dag ni 'or nad dam skrang bag gi nad kyi mtshan nyid dang 'dra bar bshad de/_skrang pa chung ba nad tshabs chung /_/zhes bya ba la sogs pa'i gzhung gis ston to/_/lte ba yan chad smin khar 'dzag_/ces bya ba la/_khong 'bras lte ba yan
[\[148a.7\]]chad kyi nang na yod pa de dag smin par gyur na/_kha'i sgo nas rnag la sogs pa'i nad rnams 'dzag cing 'byung bar 'gyur ro/_/lte ba man chad gzhang du 'dzag_/ces bya ba la/_lte ba man chad kyi nang na khong 'bras gnas pa las smin par gyur pa gang dag yin pa
[\[148b\]]
[\[148b.1\]]de gzhang gi sgor rnag la sogs pa 'dzag par 'gyur ro/_/lte bar gnas pa gnyis kar 'dzag_/ces bya ba la/_khong 'bras lte ba'i nang du byung na lus kyi dbus na gnas pa yin pa'i phyir kha dang gzhang gnyis ka nas 'byung zhing 'dzag pa yin no/_/khong 'bras
[\[148b.2\]]kyi ni nad dmigs rnams/_/'dzag las rma ltar shes par bya/_/zhes bya ba la/_khong 'bras kyi nad gzhi rlung la sogs pa ni rang gi 'dzag pa ji lta ba las rma'i tshul bzhin du shes par bya'o/_/ji ltar rma la rnag dang gsher bag 'dzag pa'i tshul las nad gzhi'i
[\[148b.3\]]tshul shes par bya ba mdo'i gnas su ji skad bshad pa de bzhin du 'dir yang tshul de dang 'dra bar brtag par bya'o/_/de las 'dus pa las gyur dang /_/snying dang lte ba chu sor gnas/_/phyi 'am nang du bye ba'am/_/smin te kha nas 'dzag pa ni/_/nyam chung bla brnan ldan pa
[\[148b.4\]]spang /_/zhes bya ba la/_'dus pa las gyur pa'i khong 'bras gang yin pa de ni gsor mi rung bas spang bar bya'o/_/de bzhin du rlung la sogs pa 'ba' zhig las gyur pa yin yang snying ga dang lte ba dang chu sor gnas pa yang spang bar bya'o/_/de bzhin du nang ngam phyir
[\[148b.5\]]kha bye zhing smin te zag pa yang spang bar bya'o/_/yang snying ga la sogs par gnas pa smin te kha nas 'dzag par gyur pa nyam chung ba'i nad pa la byung ba yang spang bar bya'o/_/de bzhin du bla brnan gyi nad yod pa dag kyang spang bar bya'o/_/de bzhin bud med bu btsas
[\[148b.6\]]pa'am/_/sbrum ma'am nu zho yod pa dang /_/nu zho med pa'i nu ma yi/_/rtsa sgo kha byer phyin gyur nas/_/phyi yi khong 'bras mtshan nyid can/_/skrangs shing sra ba 'byung bar 'gyur/_/zhes bya ba la/_ji ltar khong 'bras zhes bya ba'i nad khong du zos pa la sogs pas skye ba
[\[148b.7\]]bzhin du bud med bu btsas pa'am/_sbrum ma nu mar nu zho dang bcas pa'am/_nu zho med pa'i nu ma'i rtsa kha bye bar phyin nas phyi'i khong 'bras kyi mtshan nyid rab tu na ba dang /_mdud pa 'dra zhing mtho ba la sogs pa 'byung bar 'gyur te/_de yang skrang pa dang 'dra ba'i rang
[\[149a\]]
[\[149a.1\]]bzhin du 'byung bar 'gyur ro/_/de ni nu ma'i khong 'bras zhes bya ba yin no/_/bu mo rnams kyi nu rtsa'i sgo/_/phra bas 'byung bar mi 'gyur ro/_/zhes bya ba la/_nu ma'i khong 'bras de ni bu mo gzhon nu la 'byung bar
[\[149a.2\]]mi 'gyur te/_ci'i phyir zhe na/_de ni nu ma'i rtsa sgo shin tu phra bas de 'byung bar mi 'gyur ba yin no/_/rlung ni rgyu lam 'gags pas 'khrugs/_/skrang dang gzer ni skyed cing rgyu/_/chu so rlig par phyin pa dang /_/rlig par rgyu ba'i rtsa dag ni/_/btsir
[\[149a.3\]]nas rlig pa pags pa dag_/'phel zhing rlig rlugs nyid du byed/_/ces bya ba la/_rlung rang gi rgyu ba'i lam 'gags shing phan tshun rgyu ba'i go skabs su chud par gyur pas 'khrugs shing nad skyed pas na skrang ba dang /_gzer ba'i nad skyed cing
[\[149a.4\]]rgyu nas rlig pa skrang bar byed cing /_chu so dang rlig par phyin nas de la brten te/_rlig pa'i gnas su rgyu ba'i rtsa dag rab tu btsir zhing gnod par byas nas/_rlig pa dang pags pa 'phel zhing rgyas pa'i rlig rlugs nyid byed par 'gyur ro/_/nad
[\[149a.5\]]khrag gcin tshil rgyu ma las/_/rlig rlugs de ni rnam bdun 'gyur/_/zhes bya ba la/_rlig rlugs zhes bya ba'i nad de ni nad dmigs so so dang /_khrag las byung ba dang /_gcin dang /_tshil dang /_rgyu ma las byung ba ste rnam pa bdun yin no/_/
[\[149a.6\]]rgyu ma gcin skyes pa'am rlung /_/rgyu ma'i dbye ba 'ba' zhig gzhan/_/zhes bya ba la/_rgyu ma'am/_gcin las skyes pa'i rlig rlugs dag kyang rlung las gyur pa dang 'dra mod kyi/_rgyu ma 'ba' zhig gi dbye bas tha dad pa yin zhing gzhan yang
[\[149a.7\]]ma yin no/_/rlung gyur rkyal pa gang 'dra zhing /_/reg na rtsub cing rgyu med na/_/zhes bya ba la/_rlung las gyur pa'i rlig rlugs ni rkyal pa rlung gis gang ba 'dra zhing /_reg na rtsub pa dang /_de bzhin du rgyu med par glo bur du na bar byed pa
[\[149b\]]
[\[149b.1\]]yin no/_/mkhris gyur u dum+WA ra yi/_/'bras bu smin 'dra tsha dro 'drul/_/zhes bya ba la/_mkhris pa las gyur pa'i rlig rlugs kyi nad ni u dum+WA ra'i 'bras bu smin pa dang mdog 'dra la/_de bzhin du tsha ba la sogs pa dang ldan pa yin no/_/
[\[149b.2\]]bad kan las bsil lci zhing snum/_/g.ya' zhing sra la nad tshabs chung /_/zhes bya ba la/_bad kan las gyur pa'i rlig rlugs kyi nad ni/_bsil ba la sogs pa'i mtshan nyid dang ldan pa yin no/_/khrag gyur gnag cing 'brum bus
[\[149b.3\]]khyab/_/mkhris pa'i rlig rlugs mtshan nyid ldan/_/zhes bya ba la/_khrag las gyur pa'i rlig rlugs ni snag tsha ltar gnag cing /_'brum bu nag pos khyab pa dang /_mkhris pa'i rlig rlugs kyi mtshan nyid u dum+WA ra'i 'bras bu smin
[\[149b.4\]]pa dang 'dra ba la sogs pa dang ldan pa yin no/_/tshil gyur rlig rlugs bad kan 'dra/_/'jam zhing tA la'i 'bras bur mtshungs/_/zhes bya ba la/_tshil las gyur pa'i rlig rlugs kyi nad ni/_bsil zhing snum pa la sogs pa bad
[\[149b.5\]]kan gyi mtshan nyid dang 'dra ba dang /_yang de 'jam zhing tA la'i 'bras bu dang mtshungs shing 'dra ba yin no/_/gcin brnag pa la brten pa rnams/_/gcin las 'byung bar de 'gyur te/_/rkyal pa chu yis gang ba ltar/_/g.yo
[\[149b.6\]]'gyur nad dang bcas shing 'jam/_/gcin 'gags pa dang rlig pa yi/_/'og tu skrang bar byed par 'gyur/_/zhes bya ba la/_gcin snyoms la brnag cing nan gyis 'geg par byed pa la brten pa'i skyes bu rnams la ni/_gcin
[\[149b.7\]]las byung ba'i rlig rlugs 'byung bar 'gyur ro/_/de ni rkyal pa chus gang ba ltar g.yo zhing 'gul bar 'khrug par 'gyur la/_de yang nad dang bcas shing 'jam zhing mnyen par 'gyur ba dang /_de bzhin du gcin 'gags shing sri ba dang /_
[\[150a\]]
[\[150a.1\]]de bzhin du rlig pa'i 'og tu gdu bu ltar skrang bar byed par 'gyur ro/_/rlung 'khrugs pa yi zas dang ni/_/chu grang la ni rkyal ba dang /_/shugs bkag btsir dang khur dang lam/_/yan lag log par gcus pa dang /_/
[\[150a.2\]]rlung 'khrugs pa ni gzhan gyis kyang /_/gang tshe rgyu ma phra mo'i cha/_/rlung gis log par phul 'gyur te/_/rang gi gnas nas thur du bskyod/_/chu so'i tshigs su phyin pa dang /_/de tshe mdud pa ltar glo 'gyur/_/zhes bya ba la/_rlung
[\[150a.3\]]'khrug par byed pa'i kha zas rtsub pa dang /_bska ba la sogs pa bsten pa dang /_de bzhin du chu grang mo la rkyal gyis brgal ba dang /_de bzhin du bshang gci la sogs pa'i shugs 'byung ba bkag pa dang /_nan gyis btsir ba dang /_
[\[150a.4\]]khur la sogs pas gnod par 'gyur ba'i rgyu gzhan dag gis rlung 'khrugs par gyur pa'i dus gang gi tshe rgyu ma phra mo'i cha ste/_rgyu ma phre'u phyogs gcig log par phul te/_rang gi gnas nas thur du bskyod cing chu so'i tshigs su rlung gnas pa
[\[150a.5\]]de'i tshe/_mdud pa ltar glo ba'i skrang bag skyed par 'gyur ro/_/yal bar bor na rlig pa cher skye zhing /_/sbo zhing na la rengs par rlung gis byed/_/rab tu gzer zhing nang na sgra dang bcas/_/gang bar byed cing bcug kyang slar 'byung byed/_/
[\[150a.6\]]ces bya ba la/_nad de yal bar bor zhing gso ba ma byas na/_rlig pa skye zhing 'phel bar 'gyur ba dang /_lto sbo zhing rengs par rlung des skyed par byed pa dang /_yang rlung des rab tu gzer zhing nyen pas rlung sgra dang bcas shing krul krul zer ba dang /_
[\[150a.7\]]yang rlung gis gang bar byed cing phyung ba de bcug kyang slar 'byung bar byed pa yin no/_/rgyu rlugs 'di ni gso dka' ste/_/rlung gi rlig rlugs 'dra ba yin/_/rtsub cing gnag la dmar ba'i rtsa/_/phra mo'i dra bas khebs pa yin/_/zhes bya ba la/_rgyu
[\[150b\]]
[\[150b.1\]]rlugs zhes bya ba'i nad 'di ni gso dka' zhing bcos par mi nus pa yin la/_yang de ni rlung gi rlig rlugs dang mtshan ma 'dra ba yin te/_rlung gyur rkyal pa gang 'dra zhing /_/reg na rtsub cing rgyu med na/_/zhes bya ba'i gzhung gis bstan pa yin
[\[150b.2\]]no/_/yang de bzhin du rtsub cing mdog gnag la dmar ba'i rtsa'i tshogs phra mo'i dra bas khebs shing khyab par 'gyur ba yin no/_/skran brgyad nad ni so so dang /_/'dres dang 'dus pa las gyur dang /_/zla mtshan gyi ni nyes pa yis/_/brgyad pa
[\[150b.3\]]bud med rnams la 'byung /_/zhes bya ba la/_skran ni rnam pa brgyad yod de/_de yang rlung la sogs pa'i nad gzhi so so las byung ba gsum dang /_nad gzhi gnyis gnyis dang 'dres pa'i ldan pa las gyur ba gsum dang /_nad gzhi gsum
[\[150b.4\]]car 'dus pa las gyur pa gcig dang /_bud med rnams la zla mtshan gyi nad kyi nyes pa las byung ba gcig ste/_de ltar na spyir brgyad yin no/_/rims dang slon dang tshad 'khru sogs/_/skyug sman sogs dang las rnams kyis/_/skem gyur
[\[150b.5\]]rlung skyes zas za dang /_/bkres te chu grang 'thungs gyur pa'am/_/skom 'thungs rjes la gang zhig ni/_/rkyal dang mchod pa la sogs pa/_/bsten pas lus ni dkrugs byas dang /_/slon mi bro yang skyugs pa dang /_/rlung la sogs pa 'byung
[\[150b.6\]]ba yi/_/shugs bkag pa'am gcin btsir ba'am/_/snum dang dugs ni ma bsten par/_/sbyang ba'i las ni byed pa dang /_/sbyangs zin myur du tsha ba dang /_/bad kan skyed pa'i zas skom spyad/_/rlung rgyas pa yi nad rnams ni/_/so so'am 'dres pa'am
[\[150b.7\]]'khrugs gyur pa'am/_/kun nas khrag dang bcas 'khrugs pas/_/sbubs can la ni brten gyur nas/_/steng 'og lam ni bkag nas su/_/gzer sngon 'gro zhing reg tu rung /_/shin tu mtho zhing mdud pa'i gzugs/_/skran ni skyed par 'gyur ba yin/_/zhes bya ba la/_
[\[151a\]]
[\[151a.1\]]skran 'byung ba'i rgyu ni rims la sogs pa'i nad rnams dang /_de bzhin du skyug sman la sogs pa ste/_skyug sman dang bkru sman dang /_bkru sman drag po mas gtong ba dang /_'jam rtsi dang /_mgo bo'i bkru sman zhes bya ba'i dpyad kyi sbyor ba nyes pa dang /_
[\[151a.2\]]de bzhin du drag shul gyi nad rnams kyis skem zhing sbegs par gyur pa dang /_rlung skyes pa'i zas rtsub cing kha ba la sogs pa za ba dang /_de bzhin du bkres shing zas za bar 'dod pa'i skabs su zas ma zos par chu grang mo 'thung ba'am/_yang na skom 'thungs pa'i rjes la rkyal ba dang
[\[151a.3\]]mchong ba dang nyal po bsten pa dang /_rta rgyug pa la sogs pa la brten cing /_lus 'khrugs shing bskyod par byas pa dang /_yang na slon mi bro ba bzhin du nan gyis slon zhing skyugs pa dang /_rlung dang bshang gci la sogs pa'i shugs 'byung bar ldog bzhin du
[\[151a.4\]]nan gyis bkag cing brnag pa dang /_de dag nan gyis btsir ba dang /_yang na snum dang dugs kyi cho ga yang dang yang du bya ba ma bsten cing goms par ma byas par sbyang ba'i las skyug sman dang bkru sman la sogs pa gtang ba dang /_yang na sbyangs zin cing skyug sman btang ba la
[\[151a.5\]]sogs pa byas zin pa'i rjes thogs nyid la myur bar lus tsha bar byed pa'i zas skom la bsten pa dang /_de bzhin du bad kan skyed pa'i ljan ljin 'phel ba'i zas skom longs spyad pa dang /_de bzhin du rlung rgyas shing 'phel ba'i nad kyi dri ma rnams so sor 'khrugs par 'gyur ba 'am/_
[\[151a.6\]]gnyis pa'i ldan pa 'khrugs pa'am/_yang na gzhi thams cad 'khrugs pa'am/_khrag dang bcas pas 'khrugs shing g.yos pas sbubs chen po ste/_lto ba zhes bya ba'i lus kyi dbyibs kyi cha de la brten cing gnas nas de'i 'og tu rtsa bo che'i nang du zhugs te/_steng dang 'og gi lam
[\[151a.7\]]bkag nas skran skyed par 'gyur la de yang gzer sngon du 'gro ba'i sgo nas nad skyed par 'gyur zhing /_reg tu rung ba shin tu mtho zhing 'bur bar mdud pa'i gzugs can ltar ril ril por gnas pa'i skran zhes bya ba skyed par 'gyur ba yin no/_/skem pas bad kan mkhris bshang
[\[151b\]]
[\[151b.1\]]ba'i/_/rgyun srang 'gags par gyur pa yis/_/rlung ni khong par gnas bcas pa/_/rtsub pas sra bar gyur pa yin/_/rang gnas ldang gyur rang dbang can/_/gzhan gnas la brten gzhan dbang can/_/gong por gyur pas gzugs med kyang /_/gzugs can ltar
[\[151b.2\]]gnas skran zhes bya/_/chu so lte ba snying ga dang /_/rtsib logs la ni gnas pa yin/_/zhes bya ba la/_skem zhing lus zungs zad pas lan 'ga' zhig rlung 'khrugs shing ldang bar 'gyur la/_lan 'ga' zhig ni bad kan dang mkhris pa dang bshang ba rgyu ba'i bu ga'i lam
[\[151b.3\]]srang 'gags par 'gyur bas 'khrugs par 'gyur la/_'khrugs pa'i rlung de khong pa'i nang du gnas bcas shing brten par gyur pa yin la/_des na rtsub pa'i rgyus sra zhing mkhrang bar gyur pa yin la/_rlung de rang gi gnas na gnas pa'i tshe na ni rang dbang can zhes
[\[151b.4\]]bya ba la/_rang gi gnas bad kan dang mkhris pa'i gnas la brten pa'i tshe na ni gzhan dbang can zhes bya'o/_/yang nad de ni gong por gnas pas na reg tu rung bar gyur pas/_rlung de gzugs med pa ste sra ba ma yin du zin kyang gzugs can lta bur gnas shing mdud pa'i
[\[151b.5\]]gzugs su 'dug pas ming skran zhes bya bar btags pa yin no/_/de yang chu so la sogs pa'i gnas su gnas pa yin te/_chu so dang lte ba snying ga dang rtsib logs g.yas g.yon te lngar gnas pa yin no/_/rlung las mjing pa klad pa gzer/_/rims 'debs
[\[151b.6\]]mcher na rgyu ma 'khrug_/bshang sri khab kyis gtsags snyam na/_/dbugs 'byin yang dang yang mi phyin/_/lus rengs kha ni skam pa dang /_/skem zhing me drod mi snyoms dang /_/lpags sogs gnag cing rtsub pa dang /_/rlung skran g.yo ba yin pa'i phyir/_/
[\[151b.7\]]dbyibs ni brtag par mi mngon zhing /_/gnas 'phel 'bri dang na ba dang /_/grog mas khyab pa lta bur ni/_/skran ni 'gul zhing zug pa yin/_/zhes bya ba la/_rlung las gyur pa'i skran nad ni mjing ba dang klad pa gzer ba la sogs pa'i nad kyis 'debs par
[\[152a\]]
[\[152a.1\]]'gyur ba dang /_khab kyis gtsags pa snyam du na zhing zug pa dang /_dbugs 'byin par dka' zhing yang dang yang du mi thon pa dang /_lus rengs shing 'gyur mi shes pa dang /_skem zhing rid pa dang /_pags pa dang mig dang sen mo
[\[152a.2\]]dang gdong dang lce la sogs pa gnag pa dang /_rlung gi rang bzhin g.yo zhing mi brten pa yin pa'i phyir dbyibs dang rang bzhin brtag par dka' zhing gnas gcig na mi 'dug pa dang /_'phel ba dang 'bri bar snang ba dang /_na zhing zug pa dang grog mas khyab cing gang ba
[\[152a.3\]]lta bur skran de 'gul ba dang /_zug cing na ba yin no/_/mkhris las tsha zhing sgregs skyur brgyal/_/'khru zhing lus rngul skom rims 'debs/_/pags pa la sogs ser por snang /_/skran ni reg par mi bzod dang /_/tsha zhing 'bar la dro ba dang /_/rang
[\[152a.4\]]gi gnas ni bsregs snyam byed/_/ces bya ba la/_mkhris pa las gyur pa'i skran ni tsha ba la sogs pa'i mtshan nyid dang ldan pa dang /_skran mang zhing reg par mi bzod cing na ba dang /_tsha 'ur 'ur po la sogs pa dang ldan pa yin no/_/bad kan slon bag yi ga
[\[152a.5\]]'chus/_/me drod nyams shing grang rims 'debs/_/cham pa khong snyom dang ga lci/_/lud pa lu zhing lpags sogs dkar/_/skran phugs ring zhing sra ba dang /_/lci zhing rang gnas brtan nad chung /_/zhes bya ba la/_bad kan las gyur pa'i skran nad ni slon
[\[152a.6\]]bag la sogs pa dang ldan par na zhing pags pa dang sen mo la sogs pa dkar zhing skya ba dang /_de bzhin du skran phugs ring zhing rdo ltar sra ba dang /_lci zhing tshor ba med pa lta bu dang /_rang gi gnas na brtan par gnas shing mi 'gyur ba dang nad tshabs chung zhing rgyu
[\[152a.7\]]ba dal ba yin no/_/phal cher rang gnas 'dug pa dang /_/rang gi dus su nad skyed byed/_/ces bya ba la/_skran de dag ni phal cher nad rang rang gi gnas na 'dug cing brten la/_rang rang gi ldang ba'i dus su nad skyed par byed pa yin no/_/de yang rlung
[\[152b\]]
[\[152b.1\]]las gyur pa'i skran nad phal cher ni dku'i phyogs su gnas la/_mkhris pa las gyur pa'i skran ni phal cher lte ba la gnas so/_/bad kan las gyur pa'i skran ni phal cher rtsib logs gnyis dang snying gar gnas so/_/rang gi dus ni nyin mtshan dang zas zos pa la
[\[152b.2\]]sogs pa nad rang rang 'byung ba'i dus su rlung dang mkhris pa dang bad kan las gyur pa'i skran lhag par ldang zhing na bar 'gyur ro/_/gnyis las byung ba'i skran gsum po/_/mtshan nyid 'dren mar ldan pa yin/_/zhes bya ba la/_nad gzhi gnyis 'dres pa las byung ba'i
[\[152b.3\]]skran gsum ni mtshan nyid gnyis po gang dag yin pa de'i cha 'dren ma dang ldan pa yin no/_/kun skyes mi bzad na zhing tsha/_/myur smin sra mtho de gso dka'/_/zhes bya ba la/_nad gzhi gsum po kun 'dus pa las skyes pa'i skran ni mtshan nyid thams cad dang ldan
[\[152b.4\]]zhing mi bzad par na ba dang /_lhag par tsha ba dang /_myur du smin pa dang sra zhing dpangs mtho ba yin te/_de ni gso dka' ba yin pas gso dpyad kyis bcos kyang mi 'tsho'o/_/khrag gi skran ni gang yin pa/_/de ni bud med nyid la 'byung /_/zhes bya ba la/_skran
[\[152b.5\]]brgyad pa khrag las gyur pa'i skran ni bud med kho na la 'byung gi skyes pa la ni 'byung bar mi 'gyur ro/_/zla mtshan dus sam bu gsar btsas/_/yang na mngal gyi nad can gyis/_/bud med rlung skyed bsten gyur pas/_/rlung ni 'khrugs par gyur pa las/_/zla
[\[152b.6\]]re 'byung bar byed pa yi/_/zla mtshan mngal du bkag pas ni/_/de ni mngal chags 'drar snang zhing /_/mtshan ma gsal bar ston byed de/_/snying 'phar nu 'dzag yid mi bde/_/skem pa la sogs tshul du snang /_/zhes bya ba la/_zla mtshan dang ldan pa'am/_
[\[152b.7\]]zla mtshan gyi dus la bab pa gsar du btsas pa'am/_zla ba ma tshang bar 'phyil bar gyur pa dang /_yang na bud med mngal nad can gyis rlung skyed par byed pa'i zas dang skom bsten cing spyad par gyur pas/_bud med de'i rlung gi nad 'khrugs par gyur pa las
[\[153a\]]
[\[153a.1\]]zla ba re re zhing rgyu bar byed pa'i zla mtshan bkag cing phyir 'byung du mi ster bas zla re 'byung ba de mngal na bu chags pa lta bu'i tshul de sogs shing 'phel bar gyur nas/_mngal du chags pa'i mtshan ma snang zhing gsal bar ston par byed de/_snying
[\[153a.2\]]'phar ba la sogs pa'i mtshan ma snang ba yin no/_/de nas rim gyis rlung 'dres dang /_/mkhris pa yi ni rgyu yis na/_/rlung dang mkhris pa las byung ba'i/_/skran ni khrag de skyed byed yin/_/na zhing sra la tsha zhing 'khru/_/skom dad rims sogs bla brnan
[\[153a.3\]]'byung /_/nad kyi khrag la brten pas na/_/mngal gnas dag tu lhag par gzer/_/mngal nas dri nga 'dzag pa dang /_/na zhing 'phar la zug par byed/_/ces bya ba la/_dus kyi rim gyis rlung dang khrag de 'dres shing 'dus par gyur pa dang /_mkhris
[\[153a.4\]]pa'i rgyur gyur pa nyid kyis nad khrag de rlung dang mkhris pa las byung ba'i skran gyi nad khrag de skyed par byed cing bla brnan gyi nad na zhing sra ba la sogs pa 'byung bar 'gyur ro/_/de bzhin du lhag par yang nad kyi khrag la brten cing gnas pas/_mngal gyi gnas su lhag
[\[153a.5\]]par gzer zhing na ba dang /_mngal nas dri nga ba 'dzag pa dang /_sogs par byed par 'gyur ro/_/mngal chags 'dra yang yan lag med/_/'on kyang skran ni 'gul gzer ldan/_/de nyid der ni gong por gnas/_/lan 'ga' 'gul bar byed pa yin/_/'di
[\[153a.6\]]ni ltor 'phel mi byed kyi/_/skran nyid 'phel bar byed pa yin/_/zhes bya ba la/_gal te khrag gi skran chags pa de mngal na bu chags pa dang cha 'dra na yang yan lag la sogs pa dang ldan pa'i sems can yod pa ma yin gyi/_'on kyang 'gul
[\[153a.7\]]zhing gzer ba dang ldan pa yin no/_/yang skran de nyid ni mngal gyi gnas der gong por gzugs can du gnas la/_lan 'ga' yun ring zhig nas 'gul bar byed pa yin no/_/yang 'di'i mngal du bu chags nas 'phel bar byed
[\[153b\]]
[\[153b.1\]]pa ma yin gyi/_/gzhan du khrag las chags pa'i skran nyid 'phel bar byed pa yin no/_/rang gi nad gzhi la brten nas/_/des der skran nad thams cad skyed/_/yun ring nas ni smin 'gyur ba'am/_/yang na ma smin/_zhes bya ba la/_nad rang
[\[153b.2\]]rang gi nad gzhi'i tshul la brten cing gnas nas skran thams cad skye bar 'gyur ba yin la/_rgyu des na yun ring zhig nas smin par 'gyur ba'am/_yang na smin par mi 'gyur ro/_/khong 'bras kyang /_nad khrag la ni brten pa'i phyir/_/shin tu myur bar smin
[\[153b.3\]]par 'gyur/_/de phyir myur du tsha 'gyur bas/_/khong 'bras zhes ni de la bshad/_/ces bya ba la/_yang khong 'bras su gyur pa ni khrag nad shin tu gnod par byed pa la brten cing gnas pa yin pa'i phyir shin tu myur zhing rings par smin cing rdol bar 'gyur ro/_/de nad
[\[153b.4\]]kyi phyir myur du tsha zhing sreg par byed pas de la ming khong 'bras zhes bya bar bshad do/_/nang gnas skran ni chu so dang /_/lto ba mchin pa snying na zhing /_/me drod mdog nyams nyams stobs 'bri/_/shugs ni 'gag par 'gyur ba yin/_/zhes bya ba la/_nang na gnas
[\[153b.5\]]shing brten pa'i mtshan ma ni chu so la sogs par na ba dang /_me drod la sogs pa nyams shing 'bri ba ni bshang gci la sogs pa'i shugs 'byung ba 'gag par 'gyur ba yin no/_/phyi rol de las bzlog pa ste/_/khong pa'i yan lag nad tshabs chung /_/phyogs de'i
[\[153b.6\]]mdog ni nyams pa dang /_/phyi rol du ni mthong zhing 'phags/_/zhes bya ba la/_phyi rol du byung ba'i skran ni nang du 'byung ba'i skran gyi mtshan ma de las go bzlog pa yin te/_chu so la sogs par na bar mi 'gyur ba dang /_me drod la sogs pa nyams par
[\[153b.7\]]mi 'gyur ba dang /_shugs mi 'gag cing bde blag tu 'byung ba dang khong pa'i yan lag lte ba la sogs par nad tshabs chung zhing shas che bar min pa dang /_skran chags pa'i phyogs de'i mdog nyams shing kha dog gzhan du 'gyur ba dang /_de bzhin du phyi rol du
[\[154a\]]
[\[154a.1\]]lhag par mthong zhing 'phags pa yin no/_/lto sbo lhag par mi bzad na/_/rgyu ma'i sgra bcas mi bzad na/_/sbo bcas lto ba na ba dang /_/rlung gi nad kyis steng 'og bkag_/de ni hen gyi zhes byar bshad/_/ces bya ba la/_lto sbo zhing sgra
[\[154a.2\]]dang bcas pa dang /_steng 'og tu rlung gi lam bkag pas lhag par mi bzad par na zhing /_brnag par dka' ba la sogs pa'i mtshan nyid dang ldan pa de ni/_lto sbo hen gyi nad ces bya ba yin par slob dpon gyis bshad do/_/sra zhing gtun 'dra mdud pa can/_/gtun
[\[154a.3\]]'dra gyen du mtho bar gnas/_/hen gyi mtshan ldan/_zhes bya ba la/_nad gang sra zhing rdo'i gtun 'dra zhing mdud pa can du gnas la/_gtun rdo dang dbyibs 'dra zhing gyen du mtho bar 'jong bag tu gnas pa hen gyi mtshan nyid dang ldan pa ni gtun 'dra ba zhes bya'o/_/gtun
[\[154a.4\]]bu ni/_'phred gnas de dang tshul 'dra yin/_/zhes bya ba la/_gtun bu zhes bya ba'i nad ni 'phred du thad kar gnas kyi/_gyen du 'gro ba ma yin la/_nad kyi tshul ni gtun 'dra ba dang mtshungs te/_de lta bu'i nad la ni gtun bu zhes bya'o/_/zhu ba'i gnas nas gzhang pho
[\[154a.5\]]mtshan/_/rlung ni mi bzad na zhing rgyu/_/thur du zug pa yin par bshad/_/ces bya ba la/_zhu ba'i nad lte ba'i 'og tu gnas gzhang dang pho mtshan dag tu rlung rgyu zhing /_lhag par na bar byed pa de ni thur du zug pa zhes bya'o/_/de las bzlog pa gyen du zug pa'o/_/
[\[154a.6\]]zhes bya ba la/_gyen du zug pa zhes bya ba'i nad ni de las bzlog pa ste/_gzhang dang pho mtshan gyi gnas nas lte bar gyen du zug cing na la gyen du zug pa zhes bya'o/_/sgregs pa mang zhing bshang ba 'gags pa dang /_/'grangs za mi nus rgyu ma sgra dang bcas/_/sbo
[\[154a.7\]]zhing hen langs kha zas 'ju mi nus/_/skran ni nyer 'byung mtshan ma yin par bshad/_/ces bya ba la/_mi gang la skran nye bar 'ongs par 'gyur ba'i sngar 'byung ba'i tshul ni sgregs pa mang po yang dang yang du 'byung bar 'gyur ba dang /_bshang ba 'gags shing sri ba
[\[154b\]]
[\[154b.1\]]dang /_/'grangs shing tshim par za ma nus pa dang /_rgyu ma sgra dang bcas shing mi gsal ba'i sgra krul krul zer ba dang /_sbo zhing lto rgyas la hen langs pa dang /_me drod zhan pas kha zas 'ju bar mi byed pa ste/_de dag ni skran ring po mi thogs par 'byung bar 'gyur ba'i
[\[154b.2\]]mtshan ma yin par slob dpon gyis bstan cing bshad pa yin no/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas rnam par sbyar ba las/_nad gzhi'i gnas kyi le'u bcu gcig pa'i rnam par
[\[154b.3\]]'grel pa'o//_//de nas dmu rdzing gi nad gzhi bshad par bya'o/_/zhes bya ba la/_'di na khong 'bras la sogs pa dang tshul 'dra bas 'di brtsams pa yin no/_/nad kun me drod nyams las skye/_/lhag par dmu rdzing nad skye zhing /_/ma zhu dri ma can gyi zas/_/
[\[154b.4\]]dri ma sogs las skye bar 'gyur/_/zhes bya ba la/_gang gi phyir nad thams cad kyang pho ba'i me drod nyams pa las skye bar 'gyur ba yin mod kyi/_khyad par du 'am/_lhag par dmu rdzing gi nad ni/_pho ba'i me drod nyams pa las skye bar 'gyur la/_de bzhin du ma zhu ba
[\[154b.5\]]rnam pa bzhi dang /_dri ma can gyi zas rul pa dang /_zhag lon pa'i khengs bu dang /_'dren ma la sogs pa'i skyon dang ldan pa bsten pa dang /_de bzhin du nad kyi dri ma yun ring du sogs shing 'phel bar 'gyur ba las dmu rdzing gi nad skye zhing 'byung
[\[154b.6\]]bar 'gyur te/_de dag ni nad kyi rgyu bstan pa yin no/_/nad kyis chu ni rgyu ba'i rtsa/_/steng dang 'og tu bkag nas ni/_/srog dang thur sel la gnod de/_/pags pa sha yi bar gnas nad/_/lto ba bkang ste dmu rdzing skyed/_/ces bya ba la/_rlung la
[\[154b.7\]]sogs pa'i nad kyis chu'am/_bad kan gyi tshogs rgyu ba'i rtsa lus kyi steng 'og tu rgyu ba bkag nas rgyu des srog ces bya ba'i rlung la sogs pas gnod cing 'khrugs par byas nas pags pa dang sha'i bar na yod pa'i nad drangs te/_lto ba bkang nas dmu rdzing skyed
[\[155a\]]
[\[155a.1\]]cing 'byung bar byed pa yin no/_/de yang rnam pa brgyad 'gyur te/_/nad gzhi tha dad 'dus mcher pa/_/dri ma 'gags dang rgyu rdol dang /_/zhes bya ba la/_dmu rdzing de yang grangs kyi dbye ba rnam pa brgyad du 'gyur te/_rlung dang mkhris pa
[\[155a.2\]]bad kan gyi nad gzhi tha dad pa las byung ba gsum dang /_gsum char 'dus pa las byung ba gcig dang /_mcher pa las byung ba dang /_dri ma 'gags pa'i dmu rdzing dang /_rgyu ma rdol ba'i dmu rdzing dang /_chu'i dmu rdzing ste rnam pa brgyad do/_/des gzir
[\[155a.3\]]rkan dang mchu bskams shing /_/rkang pa lag pa gsus pa skrangs/_/spyod pa kha zas nyams stobs 'bri/_/skem zhing gsus pa cher skyes la/_/mi ni yi dwags gzugs can 'gyur/_/zhes bya ba la/_dmu rdzing gi nad des gzir cing nyen pa'i mi
[\[155a.4\]]ni rkan dang mchu bskams par gyur pa dang /_rkang pa dang pags pa dang lto ba skrangs pa dang /_lus kyi spyod pa nyams pa dang /_kha zas za ba'i rtsol ba nyams pa dang /_lus kyi nyams stobs 'bri zhing zad pa dang /_skem zhing sha dang khrag zad pa dang /_
[\[155a.5\]]gsus pa cher skyes shing rgyas par 'gyur te/_mdor na mi de yi dwags kyi gzugs can lta bu'am/_'chi ba dang 'dra bar 'gyur ro/_/de ni 'byung 'gyur mtshan ma dag_/bkres pa med cing zas kun ni/_/ring nas tsha zhing skyur bcas 'ju/_/'ju dang
[\[155a.6\]]mi 'ju mi shes la/_/'grangs par za yang mi nus shing /_/stobs ni rtag tu zad par 'gyur/_/cung zad bskyod kyang dbugs mi bde/_/bshang ba 'phel zhing 'gags par byed/_/rkang pa gnyis su cung zad skrang /_/chu sor na zhing zas yang ba/_/cung zad
[\[155a.7\]]zos kyang gsus pa rgyas/_/rtsa rgyas lto ba'i gnyer ma 'jig_/ces bya ba la/_dmu rdzing de nye bar 'byung ba'i mtshan nyid dam sngar byung ba'i tshul ni zas ma zos kyang bkres pa'i bag med pa dang /_/ro drug dang ldan pa'i kha zas kun kyang tsha ba dang bcas shing skyur bag
[\[155b\]]
[\[155b.1\]]gi rnam pas ring zhig lon nas gdod 'ju ba dang /_zas zos pa zhu bar gyur tam/_zhu bar ma gyur pa blos rtogs shing shes par mi 'gyur ba dang /_'grangs par za zhing longs spyad par mi nus pa dang /_lus kyi stobs nyin mtshan rtag tu zad cing 'bri bar 'gyur ba dang /_lus
[\[155b.2\]]bskyod pa'i g.yo 'gul gyi bya ba cung zad byas kyang /_dbugs mi bde zhing brtsegs pa dang /_bshang ba nang du 'phel zhing sogs la phyir mi 'byung bar 'gags pa dang /_de bzhin du rkang pa skrangs pa nas lto ba'i gnyer ma 'jig cing mi snang ba'i bar gyi mtshan ma 'byung bar
[\[155b.3\]]'gyur ro/_/dmu rdzing nad ni thams cad la/_/snyom zhing nyam chung 'gyur ba dang /_/dri ma sri zhing me drod chung /_/tsha zhing skrangs la gsus pa sbo/_/mjug tu chu ni 'byung bar 'gyur/_/zhes bya ba la/_dmu rdzing thams cad kyi spyi'i mtshan ma ni snyom pa la sogs pa yin
[\[155b.4\]]te/_/snyom pa ni gnyid kyis myos pa snyam du yul 'dzin par mi nus pa'o/_/tsha ba ni lus tsha ba 'ur 'ur pos khyab pa'o/_/dmu rdzing de dag thams cad kyi mjug gam mthar ni lto ba'i nang du chu 'byung zhing des gang bar 'gyur ro/_/thams cad chu med bar du smug_/skrang
[\[155b.5\]]med khur ltar lci ma yin/_/rtsa dra'i skar khung ris kyis khebs/_/rtag tu sgra ni 'ur 'ur zer/_/rlung gis lte ba rgyu mar zhugs/_/shugs bskyed nad ni 'jig par 'gyur/_/snying ga lte ba rked pa dang /_/gzhang dang chu so na bar byed/_/rlung ni sgra dang bcas par rgyu/_/
[\[155b.6\]]bshang ba 'gags shing gci ba nyung /_/me drod chung min skam pa min/_/kha ni ro bro med ma yin/_/zhes bya ba la/_dmu rdzing gi nad thams cad ni/_dmu chur ma gyur par sha mdog smug cing dmar bar snang la/_skrang pa'i tshabs mi che zhing cung zad skrangs pa dang /_
[\[155b.7\]]khur bu ltar shin tu lci ba ma yin pa dang /_rtsa'i dra ba'i tshogs kyis skar khung ltar g.yogs shing khebs pa dang /_rtag tu dus thams cad du khong pa'i nang na sgra 'ur 'ur por grag cing bar snang gi 'brug ltar sgra grag pa dang /_rlung lte ba dang rgyu mar zug cing na bar byed pa nas/_
[\[156a\]]
[\[156a.1\]]sgra'i shugs bskyed cing byung nas 'jig ste mi snang bar 'gyur ba dang /_yang rlung gis snying ga la sogs par na zhing zug par byed pa dang /_yang rlung de lto ba'i nang na sgra dang bcas shing rgyu zhing phan tshun 'gro ba dang /_bshang ba 'gags shing sri bar byed pa
[\[156a.2\]]dang /_gcin gyi tshogs nyung bar byed pa dang /_khong pa'i me drod shin tu chung ba ma yin pa dang /_skam zhing zas la gdu ba ma yin pa dang /_/kha'i nang na ro bro ba med pa ma yin te ro dang bcas pa yin no/_/de la rlung gi dmu rdzing ni/_/rkang lag rlig pa lto ba skrang /_lto ba rtsib
[\[156a.3\]]logs rked rgyab na/_/tshigs rnams bye ba snyam du sems/_/lud pa skam zhing yan lag snyom/_/ro smad lci zhing bshang gci 'gags/_/pags pa la sogs gnag la smug_/glo bur du ni 'phel zhing 'bri/_/gsus par zug cing na ba dang /_/rtsa bran nag
[\[156a.4\]]pos khyab cing rgyas/_/brdabs na rkyal pa dbugs kyis ni/_/gang ba lta bu'i sgra dang ldan/_/'dir rlung nad dang sgrar bcas pas/_/thams cad du ni rgyu bar byed/_/ces bya ba la/_de la dmu rdzing rnams kyi nang nas/_rlung las gyur pa'i dmu rdzing ni rkang pa
[\[156a.5\]]dang lag pa la sogs pa skrang par 'gyur ba dang /_rus pa'i tshigs na zhing zhig pa snyam du sems pa dang /_lud pa bad kan med par skam por 'byung ba dang /_yan lag snyom zhing grugs pa snyam du sems pa dang /_lus kyi ro smad lci zhing gdeg dka' ba snyam du sems pa
[\[156a.6\]]dang /_bshang gci dri ma 'gags shing sri ba dang /_pags pa dang sen mo dang mig dang lce dang bshang ba la sogs pa mdog gnag cing smug par snang ba dang /_rgyu med par glo bur du de'i lto ba cher 'phel zhing 'bri bar 'gyur ba dang /_zug cing shas cher na ba dang /_rtsa bran
[\[156a.7\]]gyi tshogs nag pos khyab cing rgyas par 'gyur ba dang /_lto ba la lag pa la sogs pas brdabs shing bsnun na rkyal pa dbugs kyis gang ba la mnan pa lta bu'i sgra dang ldan pa dang /_dmu rdzing 'di la rlung sgra dang bcas pas thams cad du rgyu zhing 'gro bar byed pa yin no/_/mkhris
[\[156b\]]
[\[156b.1\]]pa'i dmu rdzing rims 'debs rgyas/_/lus tsha skom dang kha ro kha/_/mgo 'khor tshad 'khru pags pa sogs/_/ser zhing gsus pa'i mdog rtsa sngo/_/rtsa ni dmar ser dag gis khyab/_/rngul dang tsha bar bcas pas sreg_/ngad 'byung reg na 'jam pa dang /_/
[\[156b.2\]]myur du smin cing nyer gdung 'gyur/_/zhes bya ba la/_mkhris pa las gyur pa'i dmu rdzing ni rims kyis 'debs pa la sogs pa 'byung ba dang /_pags pa dang sen mo la sogs pa mdog ser ba dang /_gsus pa'i mdog rtsa sngo bar snang ba dang /_rtsa'i mdog
[\[156b.3\]]dmar po dang ser po dag gis khebs pa dang /_lus rngul zhing tsha ba dang bcas pas me ltar sreg par byed pa dang /_ngad 'byung zhing du ba 'thul ba lta bu 'byung bar 'gyur ba dang /_reg na 'jam zhing mnyen pa dang /_myur du smin cing tshos par mi 'gyur ba dang /_nye bar gdung zhing bsreg par
[\[156b.4\]]'gyur ba yin no/_/bad kan dmu rdzing lhu tshigs na/_/tshor ba med cing skrang la lci/_/gnyid che slon zhing yi ga 'chus/_/lud pa dbugs mi bde lpags sogs/_/skya zhing lto ba mkhrang la snum/_/rtsa yi ri mos khyab cing che/_/ring nas 'phel zhing sra ba dang /_/
[\[156b.5\]]reg na grang zhing gsus pa lci/_/zhes bya ba la/_bad kan las gyur pa'i dmu rdzing ni yan lag gi lhu tshigs na zhing snyom pa dang /_tshor ba med cing bem bem por 'gyur ba dang /_skrang pa la sogs pa'i mtshan nyid dang ldan pa dang /_pags pa nas bshang gci'i
[\[156b.6\]]bar du skya zhing dkar ba dang /_lto ba sra zhing rem rem por 'dug pa dang /_/rtsa ris kyi mdog skyabs khyab pa dang /_che zhing sbom pa dang /_ring zhig nas 'phel zhing rgyas pa dang /_rdo ltar sra ba dang /_reg na grang zhing bsil ba dang /_gsus pa lci zhing
[\[156b.7\]]brtan pa yin no/_/gnas gsum 'khrugs pa de dang de/_/bud med kyis byin dri ma rdul/_/dbyig dug dug sogs kyis gnod 'gyur/_/khag bcas dri ma bsags pa ni/_/ltor song gnod pa skyed byed de/_/kha skam mgo 'khor brgyal bcas pa'i/_/
[\[157a\]]
[\[157a.1\]]rtags gsum ldan pa'i dmu rdzing skyed/_/myur du smin cing mi bzad na/_/de ni grang dang rlung dang char/_/phrad pas shin tu gnod par 'gyur/_/zhes bya ba la/_nad gzhi gsum char skyed par byed pa'i rgyu nad thams cad kyi nad gzhi'i skabs su
[\[157a.2\]]bshad pa rnam pa mang po de dang de dag dang /_de bzhin du bud med kyis dbang du byas pa'i phyir/_srog chags kyi yan lag las byung ba'i skra la sogs pa dri ma dang rdul 'byin par 'gyur ba dang /_de bzhin du dbyig dug dang dug la sogs pa byin pas gnod par gyur pas
[\[157a.3\]]khrag dang bcas pa'i rlung la sogs pa'i nad kyi dri ma bsal zhing 'phel bar 'gyur ba de lto bar song zhing /_phyin nas gnod pa'i nad skyed cing 'byung bar byed de/_de kha skam pa la sogs pa dang ldan pa'i dmu rdzing nad gzhi gsum gyi mtshan ma dang ldan pa skyed par byed pa de ni
[\[157a.4\]]myur du smin zhing brnag par dka' bar mi bzad par na ba yin no/_/yang dmu rdzing gi nad de ni grang ba la sogs pa dang phrad pas shin tu gnod cing nad 'phel bar 'gyur ro/_/mang du zos pas bskyod pa dang /_/bzhon pa drag tu 'gro ba dang /_/las lam nyal po
[\[157a.5\]]drags pas dub/_/skyug sman drags dang nad kyis skem/_/g.yon logs gnas pa'i mcher pa ni/_/gnas las 'phos te 'phel ba dang /_/yang na dwangs ma sogs pas khrag_/rgyas byas de ni 'phel gyur dang /_/de ni gtun bu bzhin rab sra/_/de nas
[\[157a.6\]]rus sbal rgyab 'dra bar/_/rim gyis 'phel bar 'gyur nas ni/_/lto bar dmu rdzing chags par byed/_/lud pa dbugs mi bde skom dad/_/kha yis ro ni mi tshor zhing /_/lci zhing na la rims kyis 'debs/_/sha mdog skya zhing mi sdug la/_/brgyal zhing slon
[\[157a.7\]]par byed pa dang /_/tsha zhing myos dang ldan par 'gyur/_/rtsa mdog dmar ba'am mi sdug pa'am/_/sngo zhing ser la ri mor bcas/_/zhes bya ba la/_mang du zos shing ha cang 'grangs drags pas bskyod pa dang /_rta dang rnga mo la sogs pa'i bzhon pas
[\[157b\]]
[\[157b.1\]]drag tu bskyod cing 'gro ba dang /_las dang lam gyis dub pa la sogs pas g.yon logs na gnas pa'i mcher pa gnas las 'phos te 'phel zhing rgyas par 'gyur ba dang /_yang na dwangs ma la sogs pa'i lus zungs rnams kyi khrag 'phel zhing rgyas par byas pa'i
[\[157b.2\]]dbang gis mcher pa de 'phel bas gnas las 'phos pa'am/_rang gi gnas nyid du 'phel bar gyur la/_de nas ni mcher pa de dang por gtun bu ltar sra bar 'gyur la/_de nas de'i 'og tu rus sbal gyi rgyab 'dra bar rim gyis 'phel zhing rgyas par 'gyur gyi cig car
[\[157b.3\]]'gyur ba ni ma yin gyi/_de ltar lto bar dmu rdzing chags par 'byung bar byed la de yang dbugs mi bde ba la sogs pa nas rtsa ris sngo zhing ser ba'i bar du 'gyur ro/_/de la rim gyis nad rnams ni/_/bshang 'gags nad dang lto sbos dang /_/rmongs bag skom tsha rims
[\[157b.4\]]kyis 'debs/_/lus lci lto sra yi ga 'chus/_/zhes bya ba la/_mcher pa'i skran de la rlung la sogs pa'i nad rnams ni rim bzhin du bshang ba 'gags pa la sogs pa'i mtshan nyid dang ldan pa yin par shes par bya'o/_/de yang bshang ba 'gags pa dang na ba dang /_lto
[\[157b.5\]]sbos pa las ni rlung yin par shes par bya'o/_/rmongs bag dang skom dad tsha ba dang rims kyis 'debs pa las ni mkhris pa yin par shes par bya'o/_/lus lci ba dang lto sra ba dang yi ga 'chus pa las ni bad kan yin par shes par bya'o/_/mcher ba lta bur mchin g.yas
[\[157b.6\]]logs/_/gnas 'phos dmu rdzing skyed ces bya/_/zhes bya ba la/_ji ltar mcher ba g.yon logs na 'dug ste/_rgyu'i khyad par gyis 'phos shing lhung nas 'phel bar 'gyur ba de bzhin du mchin pa g.yas logs na gnas pa yang 'phos shing thur du lhung la 'phel
[\[157b.7\]]bar gyur nas dmu rdzing skyed par shes par bya'o/_/bya sgro spu dang bcas pa'i zas/_/zos pas bshang lam gnas 'gags te/_/gzhang 'brum dang ni rtug skam dang /_/rgyu mar chags pa'i zas kyis kyang /_/thur du sel ba'i rlung 'khrugs te/_/bshang bas bad mkhris
[\[158a\]]
[\[158a.1\]]bkag nas ni/_/lto bar dmu rdzing chags par byed/_/des ni tsha skom rims sbrid 'byung /_/lud pa dbugs mi bde brlan/_/klad snying lte ba gzhang kha na/_/dri ma 'gags slon yi ga 'chus/_/lto bar rlung ni 'khyims par byed/_/brtan zhing rtsa
[\[158a.2\]]ni sngo la smug_/rtsa ris snang ba'am mi snang 'gyur/_/phal cher lte ba'i 'og tu ni/_/ba lang mjug 'dra 'byung bar 'gyur/_/zhes bya ba la/_bya sgro phra mo dang spu'i tshogs dang bcas pa'i zas zos shing longs spyad pas bshang ba'i lam gyi gnas 'gags shing 'byung du
[\[158a.3\]]mi rung bar 'gyur ba dang /_gzhang 'brum gyis gzhang 'gags par byas pa'am/_rgyu mar chags shing thogs par byed pa'i zas sran ma ma sha dang zar ma la sogs pa zos pas thur du sel ba'i rlung 'khrugs par 'gyur te/_bshang ba la sogs pas bkag nas lto sra
[\[158a.4\]]bar dmu rdzing chags par gyur te/_ltor 'khyil zhing dri ma 'gags pa'i dmu rdzing des nad pa la tsha zhing skom pa la sogs pa 'byung bar 'gyur ba dang /_lto bar rlung 'khyims te rlung phyir 'byung bar mi byed cing nang du 'khyil bar byed pa dang /_brtan pa la sogs pa'i mtshan nyid dang
[\[158a.5\]]ldan pa dang /_yang dmu rdzing de ni phal cher mang du lte ba'i 'og tu dbyibs ba lang gi mjug ma 'dra bar 'byung zhing skye bar 'gyur ro/_/rus sogs zug rngur bcas pa'i zas/_/zos sam shin tu drag zos pa/_/rgyu ma rdol lam gas gyur nas/_/bu ga de nas ma zhu bar/_/
[\[158a.6\]]spyir 'dzag bshang lam las 'byung zhing /_/bshang bcas nyung shas nyung shas ni/_/sha rul lta bur mnam pa ni/_/sbyin bag dmar ser 'byung bar 'gyur/_/lhag ma yis ni lto ba 'gengs/_/dmu rdzing mi bzad skye bar 'gyur/_/de ni lte ba man chad rgyas/_/chus
[\[158a.7\]]gang lta bur myur du 'gyur/_/nad kyi tshul ni shas cher ldan/_/dbugs mi bde skam mgo 'khor khyab/_/rgyu rdol dmu rdzing zhes bshad de/_/gzhan dag rgyu ma 'dzag ces zer/_/zhes bya ba la/_rus pa dang rtsa dang tsher ma dang rdo dang rwa dang shing gi tshal ba la sogs pa'i
[\[158b\]]
[\[158b.1\]]zas zug rngu dang bcas pa'i kha zas zos par gyur pa'am/_yang na shin tu drag cing shas cher zos pas gang gi rgyu ma rdol cing bu ga dang bcas par 'gyur ba dang /_gas par gyur nas rdol ba'am/_gas pa'i bu ga de nas phyir 'dzag cing zas ma zhu ba kho nar phyir 'dzag
[\[158b.2\]]par gyur cing bshang ba'i lam nas 'byung bar byed la/_de yang bshang ba dang bcas par nyung shas nyung shas 'byung zhing /_'byung ba de yang sha rul te mi ro'i dri ltar shin tu mnam par 'byung zhing /_shing shal ma li'i thang chu ltar sbyin zhing 'byar bag tu gnas pa la/_
[\[158b.3\]]mdog dmar zhing rtsa ser bar 'byung bar 'gyur ro/_/bshang ba'i lam las byung ba'i lhag mas ni lto ba 'gengs shing rgyas par byas nas dmu rdzing gi nad mi bzad cing brnag par dka' ba skye zhing 'byung bar 'gyur la/_dmu rdzing de ni lte ba man chad rgyas shing 'phel bar 'gyur
[\[158b.4\]]la/_/de yang lto ba chus gang ba lta bu'i dmu rdzing du myur zhing ring por mi thogs par 'gyur ro/_/de ni nad kyi tshul shas che zhing nad kyi rtags stobs dang ldan pa'i tshabs po che dang ldan pa yin la/_dbugs mi bde ba la sogs pas kyang khyab cing zil gyis mnan pa yin no/_/dmu
[\[158b.5\]]rdzing de ni rgyu ma rdol ba'i dmu rdzing zhes bya'o/_/zhes slob dpon gyis bshad do/_/drang srong gzhan dag ni dmu rdzing de yongs su 'dzag pa'i dmu rdzing zhes bya'o/_/zhes zer ro/_/snum 'thungs la sogs byas nas ni/_/'phral du chu grang 'thungs pa'am/_/me drod bri
[\[158b.6\]]ba'am ha cang ni/_/skom pas chu 'thungs drags pa'am/_/rlung dang bad kan 'khrugs chur 'dres/_/chu yi lam ni bkag gyur pas/_/de nyid gnas der 'phel bar 'gyur/_/de 'og dmu rdzing gyur pa yin/_/de nas dmu rdzing de las ni/_/skom dad rkub tu chu
[\[158b.7\]]'dzag bcas/_/dbugs mi bde lud yi ga 'chus/_/sna tshogs mdog ldan rtsa yis khyab/_/rkyal pa chus gang reg pa 'dra/_/bskyod na sgra grag lus 'dar la/_/dmu rdzing chen pos che zhing snum/_/brtan zhing de ni lte ba zlum/_/zhes bya ba la/_mi gang zhig snum
[\[159a\]]
[\[159a.1\]]'thungs par gyur pa dang /_sogs pa zhes bya ba smos pas skyug sman dang /_bkru sman la sogs pa byas shing btang zin pa'i rjes la 'phral du ste ring po ma lon pa nyid du chu grang bskol ba ma yin pa 'thungs pa dang /_yang na chu grang la sogs pa
[\[159a.2\]]'thungs drags pas pho ba'i me drod bri zhing nyams pa dang /_yang na ha cang skom ches pa ste/_zas bcad pa la sogs pas rus pa dang rgyus pa tsam lus par gyur pas chu 'thungs drags te/_gnod pa de'i rgyus rlung 'khrugs shing ldang bar 'gyur ba dang /_bad kan kyang
[\[159a.3\]]'khrugs par gyur nas chu rgyu ba'i lam gyi rgyun srang bkag cing /_rlung dang bad kan de gnyis lto bar gnas shing chu de nyid der gnas shing de las 'phel zhing rgyas par gyur bas/_de'i 'og tu chu'i dmu rdzing du gyur pa yin no/_/de nas de'i 'og tu dmu rdzing de skom dad la
[\[159a.4\]]sogs pa dang ldan par 'gyur ba dang /_rkyal pa chus gang ba la reg pa dang 'dra bar chu'i dmu rdzing de phan tshun bskyod na sgra grag pa dang bcas pa la sogs pa dang /_lte ba kun nas zlum zhing 'khyil ba'i rang bzhin can du gnas pa yin no/_/thams cad yal bar bor na ni/_/
[\[159a.5\]]nad ni rang gnas las 'phos te/_/smin pas sla zhing zag 'gyur ba/_/tshigs dang rtsa sgo las kyang 'dzag_/phyi yi rtsa sgo nas rdul 'byung /_/'gags nas thad kar 'khyil zhing gnas/_/chu de nyid ni 'phel 'gyur zhing /_/sbyin bag gyur nas de'i tshe ni/_/lto ba lci zhing
[\[159a.6\]]sra la zlum/_/brdabs na sgra ni mi 'byung zhing /_/mdog 'jam rtsa ris mi snang la/_/lto ba dang ni rgyab du 'gro/_/de rjes chu yi dmu rdzing skye/_/lto bar 'phel zhing de las lhag_/rtsa nub gyur pa'i dmu chu ni/_/dmu rdzing bshad pa'i mtshan nyid ldan/_/zhes bya ba la/_
[\[159a.7\]]dmu rdzing de thams cad kyang yal bar bor zhing gso ba ma byas na/_rlung la sogs pa'i nad rang gi gnas nas 'phos nas rang gi gnas spangs te/_smin cing gsher bas sla zhing rnag zag par byed par 'gyur bas tshigs dang rtsa'i sgo nas kyang zag cing 'byung bar 'gyur la/_phyi
[\[159b\]]
[\[159b.1\]]rol gyi rtsa'i sgo ba spu'i bu gnas rngul 'byung ba 'gags shing 'byung du mi ster bas/_thad kar 'khyil cing yan lag tu 'gro bas gnas la sngar gnas pa'i chu de nyid 'phel zhing sogs par byas nas sbyin bag tu byed la/_de nas de'i 'og tu de'i tshe lto ba de lci ba la sogs par
[\[159b.2\]]'gyur la/_lag pas brdabs na yang sgra mi 'byung ba la sogs par 'gyur la/_de nas de'i rjes la dmu rdzing der chu'i dmu rdzing 'byung bar 'gyur zhing skye bar 'gyur te chu de lto bar lci zhing rgyas par 'gyur ba dang /_rtsa rnams nub cing mi snang bar 'gyur ba dang /_chu'i
[\[159b.3\]]dmu rdzing bshang ba'i mtshan nyid/_/skom dad rkub tu chu 'dzag bcas/_/zhes bya ba la sogs pa dang ldan par 'gyur ro/_/rlung dang mkhris pa bad kan mcher/_/'dus pa'i chu yi dmu rdzing rnams/_/phyi ma bzhin du gso bar dka'/_/zhes bya ba la/_rlung la
[\[159b.4\]]sogs pa'i dmu rdzing ni phyi ma bzhin du gso bar dka' ba yin te/_rlung gi dmu rdzing bas ni mkhris pa'i dmu rdzing gso bar dka' ba yin la/_de bas ni bad kan gyi dmu rdzing gso bar dka' bas na/_chu'i dmu rdzing ni shin tu gso bar dka' ba yin no/_/gzhan dag
[\[159b.5\]]phal cher zla phyed gsod/_/ces bya ba la/_dmu rdzing de las gzhan pa gnyis po dri ma 'gags pa las gyur pa'i dmu rdzing dang /_rgyu ma rdol ba las byung ba'i dmu rdzing dag ni phal cher te mang du zla ba phyed lon pa dang nad pa de gsod cing 'joms par byed pa yin no/_/
[\[159b.6\]]thams cad chur gyur 'chi ltas le'u/_/las bshad bla brnan ldan pa'ang gsod/_/ces bya ba la/_dmu rdzing thams cad de rlung las gyur pa la sogs pa kun kyang chur skyes pa ste/_chu'i dmu rdzing du gyur pa dang /_de bzhin du 'chi ltas las bshad pa'i bla brnan dang
[\[159b.7\]]ldan pa ste/_sna dang mig dang mtshan ma yo/_/zhes bya ba la sogs pa dang ldan pa'i dmu rdzing yang gsod pa yin no/_/skyes nas dmu rdzing gyur pa dag_/phal cher gso bar dka' bar bshad/_/stobs ldan chur ni ma gyur zhing /_/gsar du byung ba 'bad pas gso/_/
[\[160a\]]
[\[160a.1\]]zhes bya ba la/_skyes nas byung ba'i dmu rdzing du gyur pa gang yin pa de thams cad kyang gso bar dka' ba yin no/_/mi stobs dang ldan zhing na tshod dar la bab pa la dam rdzing de skyes par gyur cing /_chur ma gyur te gsar du byung ba dag ni gsor
[\[160a.2\]]rung mod kyi/_spyir gso bar dka' ba'i nad yin pas 'bad pa dang ldan pa kho nas gso bar bya'o/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas rnam par sbyar ba las/_nad gzhi'i gnas
[\[160a.3\]]kyi le'u bcu gnyis pa'i rnam par 'grel pa'o//_//de nas skya rbab dang 'or nad dang me dbal gyi nad gzhi bshad par bya'o/_/zhes bya ba la/_dmu rdzing gi nad gzhi'i 'og tu skya rbab kyi nad gzhi bshad pa ni/_dmu rdzing gi nad skyes na skya rbab la sogs pa yang
[\[160a.4\]]'byung bar 'gyur bas/_de'i phyir le'u 'di brtsams pa yin no/_/ji skad bshad pa'i nad 'khrugs pas/_/mkhris pa lhag par ldang gyur la/_/de la rlung ni stobs che bas/_/snying la gnas pa'i mkhris pa ni/_/gtor te rtsa chen bcu'i nang bkram/_/lus kun la ni
[\[160a.5\]]khyab gyur pas/_/bad kan pags pa sha khrag la/_/gnod byas bar du gnas nas ni/_/sha dang pags pa de dag las/_/lpags mdog tha dad dkar ba dang /_/ser zhing ljang sngon byed par 'gyur/_/de las skya ba'i shas che bas/_/de phyir skya rbab nad ces bshad/_/
[\[160a.6\]]ces bya ba la/_nad rnams ji skad bshad pa'i kha ba dang tsha ba dang mngar ba la sogs pa'i nad gzhi ldang ba'i rgyus 'khrugs shing ldang bar 'gyur la/_mkhris pa lhag par shas che bar ldang zhing 'khrugs par gyur na skya rbab kyi nad skyed par 'gyur ro/_/de la nad de rnams
[\[160a.7\]]kyi nang nas rlung gi nad gang yin pa de ni stobs dang nus pa shin tu che ba yin pas/_snying gar gnas pa'i mkhris pa gang yin pa de gtor zhing byer bar byed la/_des na mkhris pa de snying la brten pa'i rtsa bo che bcur bkram zhing phyin par byas nas lus ma lus pa kun la khyab cing byer
[\[160b\]]
[\[160b.1\]]bar gyur nas bad kan la sogs pa la gnod par byas nas/_de pags pa dang sha gnyis kyi bar du gnas te/_mkhris pa de pags pa'i mdog rnam pa tha dad cing du mar gyur pa skya zhing dkar ba dang ser po dang ljang sngon du byed par 'gyur ro/_/mdog de dag las gang gi phyir
[\[160b.2\]]skya zhing dkar ba'i shas che bas na rgyu de'i phyir nad de la skya rbab kyi nad ces bya'o zhes drang srong dag gis bshad do/_/nad des lus ni lci ba dang /_/lus zungs rnams ni lhod pa dang /_/mdangs kyi yon tan zad gyur cing /_/de las khrag dang tshil chung ste/_/snying po med cing
[\[160b.3\]]dbang po lhod/_/yan lag brdungs pa snyam byed cing /_/snying ni zag pa snyam du sems/_/mig phugs skrang zhing nyams la na/_/mchil mang skad gdangs dma' ba dang /_/zas mi 'dod cing grang mi bzod/_/spu 'byi me drod nyams pa dang /_/ro smad 'bying zhing rims
[\[160b.4\]]kyis 'debs/_/dbugs mi bde zhing rna sgra 'bod/_/mgo 'khor ngal bar byed pa yin/_/zhes bya ba la/_skya rbab kyi nad des lus kyi khong lci ba dang /_dwangs ma la sogs pa'i lus zungs lhod cing gcig tu 'dus pa zhig pa dang /_mdangs kyi yon tan gang dag yod pa de zad
[\[160b.5\]]cing nyams par 'gyur ba dang /_rgyu de dag gis mi'i khrag dang tshil chung ba la sogs par 'gyur ba dang /_snying po ni lus kyi stobs la bya ste de med par 'gyur ba dang /_dbang po'i tshogs rnams lhod cing bya ba'i sbyar ba las nyams pa dang /_lag ngar la sogs pa'i yan
[\[160b.6\]]lag rnams brdungs pa snyam du sems pa dang /_na bar 'gyur ba dang /_snying zag cing 'khrugs par 'gyur ba dang /_mig gi phugs skrang zhing glo ba dang /_mig nyams shing mi sdug pa dang /_mchil ma mang ba la sogs pa dang ldan pa dang /_ro smad 'bying zhing nang du zhum
[\[160b.7\]]par 'gyur ba dang /_de bzhin du rims kyis 'debs pa la sogs pa 'byung bar shes par bya'o/_/de ni nad gzhi tha dad 'dus/_/sa zhag zos las rnam lngar 'gyur/_/zhes bya ba la/_skya rbab kyi nad de rnam pa lnga yod de nad gzhi tha dad pa las gyur pa gsum dang /_gsum char
[\[161a\]]
[\[161a.1\]]'dus pa las gyur pa gcig dang /_sa zhag zos pa las gyur pa ni lnga pa yin no/_/'di yi sngon tshul snying 'phar zhing /_/pags pa rtsub par gyur pa dang /_/yi ga 'chus shing gcin mdog ser/_/rngul med khong pa'i me drod nyams/_/lus rmya ngal
[\[161a.2\]]bar byed pa yin/_/zhes bya ba la/_skya rbab kyi nad 'di'i sngon du byung ba'i tshul ni/_snying cung zad 'phar ba dang /_la lar pags pa rtsub par gyur pa yin par shes par bya'o/_/de la rlung gyur lus na zug_/rtsa sen mig dang bshang gci rnams/_/mdog gnag rtsub la
[\[161a.3\]]'dar ba dang /_/skrang sbo kha yis ro mi tshor/_/rtug skam rtsib logs klad pa na/_/zhes bya ba la/_skya rbab kyi nad de rlung las gyur pa ni lus na zhing mi bde ba dang /_khab kyis phug pa ltar zug pa dang /_rtsa dang sen mo la sogs pa mdog dmar zhing rtsub pa dang /_lus
[\[161a.4\]]'dar ba dang /_skom dad la sogs pas nyen par 'gyur ba yin no/_/mkhris las rtsa dang sen mo sogs/_/ljang sngon rims 'debs mun 'thibs byed/_/skom dad rdul brgyal bsil ba 'dod/_/lus mnam kha nang kha ba dang /_/'khru zhing sgregs pa skyur la tsha/_/zhes
[\[161a.5\]]bya ba la/_mkhris pa las gyur pa'i skya rbab kyi nad ni/_rtsa dang sen mo dang mig dang /_bshang ba dang /_gci ba ljang sngon la sogs pa'i mdog tu snang ba dang /_rims kyis 'debs pa la sogs par 'gyur ro/_/bad kan rtsa sogs dkar ba dang /_/glongs shing kha nang
[\[161a.6\]]lan tshwa bro/_/ba spu ldang zhing skad 'gags la/_/lud pa lu zhing slon par byed/_/ces bya ba la/_bad kan las gyur pa'i skya rbab kyi nad ni/_/rtsa dang sen mo la sogs pa dkar ba dang /_ba spu ldang zhing brtse ba la sogs pa 'byung ba yin no/_/'dus gyur mtshan ma
[\[161a.7\]]'dres brnag dka'/_/zhes bya ba la/_'dus pa las gyur pa'i skya rbab ni nad gzhi gsum char gyi mtshan nyid 'dres ma dang ldan la/_de yang rnag cing bzod par dka' ba yin no/_/sa zhag bska bas rlung skyed la/_/tshwa bro mkhris pa mngar bad kan/_/dwangs ma la sogs
[\[161b\]]
[\[161b.1\]]gnod 'gyur zhing /_/rtsub pas zas zos rtsub gyur nas/_/zhu bas rtsa sbubs 'gags byas te/_/snga ma bzhin du skya rbab skyed/_/de nas lte ba rkang pa dang /_/kha dang pho mtshan skrang bar byed/_/bshang ba srin bu dang bcas 'khru/_/bad kan khrag dang bcas pa 'byung /_/
[\[161b.2\]]zhes bya ba la/_sa zhag zos na de'i ro bska bas ni rlung skyed cing gnod par byed la/_lan tshwa bro bas ni mkhris pa skyed par byed/_/mngar bag las ni bad kan skyed par byed cing /_dwangs ma la sogs pa'i lus zungs rnams la yang gnod cing 'khrugs par 'gyur ba dang /_
[\[161b.3\]]de'i rtsub pa'i rgyus kha zas zos pa rtsub por gyur nas sa zhag de zhu bar gyur pa dang /_des rtsa sbubs kyi sgo 'gag cing rgyur mi rung bar byas te rtsa sbubs de dag snga ma bzhin du skya rbab kyi nad skyed par byed do/_/de nas de'i 'og tu lte ba la sogs pa skrang bar byed pa dang /_bshang ba srin bu dang
[\[161b.4\]]bcas par 'khru zhing 'byung ba dang /_khrag dang bcas pa'i bad kan kha nas 'byung bar 'gyur ba yin no/_/gang zhig skya rbab nad kyis btab/_/de yis mkhris skyed zas zos pas/_/khong pa yan lag gnas mkhris gnas/_/bshang khrag bsregs te mig ser skyed/_/ces
[\[161b.5\]]bya ba la/_skya rbab kyi nad dang ldan pa'i mi gang zhig mkhris pa skyed cing 'phel bar byed pa'i zas dang skom la sogs pa bsten cing zos pas/_mi de'i khong pa dang yan lag la brten cing gnas pa'i mkhris pas mig ser skyed par byed do/_/ci zhig byas nas skyed par byed ce na/_khrag
[\[161b.6\]]dang sha bsregs shing tshig par byas pas mig ser skyed par byed do/_/des ni mig dang pags pa gdong /_/bshang gci sen mo kha dog ser/_/lus tsha skom dad zas mi 'ju/_/sbal 'dra dbang po nyam chung 'gyur/_/zhes bya ba la/_mig ser gyi nad des mig la sogs pa mdog
[\[161b.7\]]ser por 'gyur la/_de bzhin du lus tsha ba la sogs pa dang ldan pa dang /_sngal ba ser po lta bu'i mdog dang ldan pa dang /_dbang po rnams nyam chung zhing rang gi yul 'dzin par mi nus pa yin no/_/de ni mkhris pa'i shas che na/_/skya rbab nad med par de 'byung /_/zhes bya
[\[162a\]]
[\[162a.1\]]ba la/_mig ser gyi nad 'di ni mkhris pa skyed par byed pa'i dngos po bsten pa dang mkhris pa'i rang bzhin shas che bas mkhris pa shin tu rgyas par gyur pa ni/_skya rbab kyi nad med par yang khong ba dang yan lag la brten pa'i mkhris pa mig ser skyed
[\[162a.2\]]par byed do/_/yal bar bor na cher skrangs te/_/gso dka' mig ser 'or thabs yin/_/zhes bya ba la/_mig ser gyi nad de nyid gso ba ma byas par yal bar bor na/_tshabs cher skrangs par gyur ba de ni mig ser 'or thabs zhes bya ste/_de ni gso dka' zhing bcos
[\[162a.3\]]par dka' ba yin no/_/ha li sa ni ljang nag ser/_/rlung mkhris mgo 'khor skom dad che/_/bud med la dga' rims chung 'debs/_/khong rmya me drod nyams stobs 'bri/_/ha li sa ka khrag ngan gyur/_/chu ser can zhes bya ba yin/_/zhes bya ba la/_gang gi
[\[162a.4\]]tshe skya rbab kyi nad mkhris pa shas che bas ldang zhing gnas la ser bar 'gyur la/_rlung dang mkhris pa shas che ba las mgo 'khor ba la sogs pa 'byung ba dang /_rims cung zad tsam gyis 'debs pa dang /_khong rmya ba la sogs par 'gyur te/_nad de'i ming ni ha li sa ka
[\[162a.5\]]zhes bya ba khrag ngan pa las gyur pa dang /_de bzhin du chu ser can zhes bya'o/_/zhes drang srong rnams kyis bshad do/_/de rnams kyi ni bla brnan sngar/_/'or nad gtso bo yin par bshad/_/de phyir de nyid bshad par bya'o/_/zhes bya ba la/_skya rbab kyi nad de rnams
[\[162a.6\]]kyi bla ba rnan sngar 'chi ltas kyi le'u'i skabs su 'or nad skrangs pa kho na gtso bo yin par bshad cing bstan pas/_de'i phyir 'or nad skya rbab kyi 'og tu bshad cing bstan par bya'o/_/de yang /_skya rbab 'or nad bcas pa dang /_/rmig dang sen mo ser por snang /_/zhes bya ba la
[\[162a.7\]]sogs pa'i gzhung gis bstan pa yin no/_/rlung 'khrugs gyur pas bad kan dang /_/khrag dang mkhris pa phyi rol rtsar/_/'phros byas de yang rgyun srang 'gags/_/pags pa sha la gnas gyur te/_/'or nad mthong zhing skrang bar byed/_/ces bya ba la/_rlung 'khrugs
[\[162b\]]
[\[162b.1\]]shang ldang bar gyur pas bad kan dang khrag dang mkhris pa phyi rol gyi rtsar 'phros shing bye bar byas nas/_bad kan la sogs pa de dag kyang phan tshun 'gro ba'i rgyun srang 'gags pas pags pa dang sha la gnas te 'or nad du 'gyur zhing mthong zhing mkhrang bar gyur pa'i skrang pa'i nad du 'gyur ro/_/
[\[162b.2\]]de bas thams cad 'dus gyur bshad/_/ces bya ba la/_rgyu de bas na 'or nad thams cad ni nad gzhi gsum 'dus pa las gyur pa yin no zhes rgyun shes kyi bu la sogs pa'i drang srong rnams kyis bshad do/_/rgyu rnams kyi ni bye brag las/_/gzugs byed dgu yi bdag nyid
[\[162b.3\]]can/_/nad gzhi tha dad gnyis dang kun/_/snad dang dug gis phog las byung /_/zhes bya ba la/_'or nad kyi rgyu so sor nges pa'i bye brag gzugs kyi mtshan nyid kyi dbye ba rnam pa dgu'i bdag nyid can du 'gyur te/_de yang rlung la sogs pa nad gzhi tha dad las gyur pa gsum dang /_
[\[162b.4\]]gnyis gnyis 'dres pa las gyur pa gsum dang /_thams cad 'dus pa las gyur pa gcig ste de ltar bdun dang /_snad pa las gyur pa dang dug gis phog pa las byung ba gnyis te spyir dgu yin no/_/yang na rang dang glo bur gnyis/_/yan lag kun skrang phyogs gcig
[\[162b.5\]]gnyis/_/zhes bya ba la/_yang na 'or nad ni rnam pa gnyis te/_nang na rang la yod pa'i nyes pa'i gzhi las byung ba dang /_glo bur ba'i nyes pa dug dang snad pa las byung ba gnyis so/_/yang rnam pa gnyis te/_lus kyi yan lag kun skrang ba'i 'or nad dang /_yan
[\[162b.6\]]lag gi phyogs gcig tu 'byung ba'o/_/khyab dang mtho dang mdud pa yi/_/dbyibs kyi dbye bas gsum du'ang 'dod/_/ces bya ba la/_yang 'or nad de ni khyab pa la sogs pa'i dbye bas rnam pa gsum yin par drang srong rnams 'dod cing bshad de/_khyab pa ni rgya che ba'o/_/
[\[162b.7\]]mtho ba ni grog mkhar ltar bags kyis mtho ba'o/_/mdud pa can ni mdud pa ltar tog tog por 'dug pa'o/_/de ltar na khyad par de dag gi 'or nad ni rnam pa gsum yin par 'dod do/_/'or nad kyi ni spyi yi rgyu/_/nad las skyes pa khyad par nyid/_/nad las smyung sogs
[\[163a\]]
[\[163a.1\]]kyis nyam chung /_/myur du lhag par zos las 'byung /_/zhes bya ba la/_lhan cig skyes pa dang glo bur ba'i 'or nad thams cad kyi spyi'i thun mong gi rgyu ni 'og nas bshad pa yin la/_nad gzhi las byung ba'i 'or nad kyi mtshan nyid ni rgyu'i khyad par lhag pa
[\[163a.2\]]gzhan yod de/_de bzhin du glo bur ba'i rgyu ni rims la sogs pa'i nad dang /_skyug sman la sogs pa'i las dang /_smyung ba byas shing zas bcad pa dang /_sogs pa zhes smos pa las kyis dub pa la sogs pa nyam chung zhing rid par gyur pa'i mis myur du ste/_de'i mod la zas
[\[163a.3\]]drag par zos na 'or nad skyed par 'gyur ro/_/de nas gzhan yang lci ba dang /_/skyur dang snum bsil lan tshwa dang /_/thal sman rnon po tsha ba dang /_/mya ngan chu gnyid drags dang yar/_/zas zos sha lci sha skam dang /_/ma zhu ngal dang bud med drags/_/rkang gis lam du
[\[163a.4\]]'gro ba'am/_/bzhon pas drag tu bskyod 'gyur yin/_/zhes bya ba la/_de nas gzhan yang nad med par gnas pa dag gis zas dang skom lci ba la sogs pa shas cher drags pa bsten pas 'or nad skyed par 'gyur ro/_/de bzhin du ma zhu ba la sogs pas nad skyed pa yin no/_/
[\[163a.5\]]lud pa dbugs mi bde tshad 'khru/_/gzhang 'brum lto ba'i nad dang ni/_/mngal nas khrag zag rims kyis btab/_/gsud dang chu ser slon nyes dang /_/sbrum ma dang ni me dbal gyi/_/nad dang skya rbab dag gis btab/_/gzhan yang log par gsos gyur pa'i/_/
[\[163a.6\]]nad de brang du gnas na ni/_/stod skrang chu sor gnas smad skrang /_/dbus na gnas pa rab tu skrang /_/yan lag kun khyab thams cad skrang /_/nying lag la brten de skrang byed/_/ces bya ba la/_lud pa la sogs pa'i nad rnams dang /_de las gzhan pa'i nad rnams legs par gsos shing sman
[\[163a.7\]]dpyad kyi bstan bcos las ji skad bshad pa bzhin du gsos par gyur na 'or nad kyi rgyur 'gyur te/_rgyu des rlung la sogs pa'i nad 'khrugs par 'gyur ba de brang na gnas pa lus kyi ro stod kyi cha skrang bar byed la/_chu sor gnas na chu so man chad kyi ro smad skrang bar 'gyur ro/_/
[\[163b\]]
[\[163b.1\]]dbus te lte ba dang rked pa'i phyogs su gnas na lus kyi bar gyi phyogs su skrang bar 'gyur ro/_/lus kyi yan lag kun la khyab par gnas na thams cad skrang bar 'gyur ro/_/yan lag re re'i nying lag la gnas na gang la gnas pa'i nying lag nyid skrang bar byed par 'gyur ro/_/
[\[163b.2\]]de yi sngon tshul rtsa rnams tsha/_/yan lag snyom par byed pa yin/_/zhes bya ba la/_'or nad kyi sngon byung ba'i tshul ni mig la sogs pa'i rtsa rnams shin tu mi bzod par tsha ba dang /_yan lag rnams snyom zhing na bar byed pa yin no/_/rlung las skrang ba 'pho zhing rtsub/_/spu rtsub
[\[163b.3\]]smug cing gnag pa dang /_/lpags 'khums 'dar brtse reg na na/_/na zhing zug pa be+em be+em po/_/myur bar ldang zhing myur du zhi/_/skrang ba mnan na dma' bar 'gyur/_/snum dang dro bas mnyes na zhi/_/mtshan mo chung zhing nyin mo che/_/pags pa yungs kar lde
[\[163b.4\]]gu yis/_/bskus ltar tsha ba tsag tsag byed/_/ces bya ba la/_rlung las gyur pa'i 'or nad ni/_'pho zhing gnas ma nges pa dang /_reg na rtsub pa dang /_spu rtsub par gnas pa dang /_mdog smug cing gnag pa dang /_pags pa 'khums shing gnyer ma yod pa la
[\[163b.5\]]sogs pa dang ldan pa dang /_de bzhin du myur du ldang zhing 'byung la/_myur du rab tu zhi bar 'gyur ba dang /_skrang ba'i phyogs lag pas mnan na dma' zhing kung kung por 'gyur ba dang /_snum bskus shing drod bag tu byas te mnyes na zhi bar 'gyur ba dang /_mtshan mo skrang ba bri
[\[163b.6\]]zhing chung la/_nyin mo skrang ba che zhing 'phel ba dang /_pags pa yang yungs kar btags pa'i lde gus bskus pa ltar tsha ba tsag tsag byed pa dang ldan pa yin no/_/mkhris pa rtsa ser dmar la gnag_/spu ni dmar ser gyur pa dang /_/myur du ldang dang zhi mi 'gyur/_/
[\[163b.7\]]dang por dbus su byung dang srab/_/skom bcas tsha zhing rims 'debs rngul/_/mnam zhing 'drul la snum mgo 'khor/_/bsil bag 'dod cing thur du 'khru/_/dri mnam reg na mi bzod 'jam/_/zhes bya ba la/_mkhris pa las gyur pa'i 'or nad ni/_/mdog
[\[164a\]]
[\[164a.1\]]ser po la sogs par snang ba dang /_spu'i mdog dmar ser du gyur pa dang /_myur du ldang zhing 'byung ba dang /_zhi bar mi 'gyur ba dang /_thog mar dbus kyi phyogs nas skrangs shing mched pa dang /_pags pa srab pa la sogs pa dang ldan pa
[\[164a.2\]]dang /_/reg na mi bzod cing na la 'jam zhing mnyen pa yin no/_/bad kan g.ya' spu pags pa dkar/_/mkhrang zhing bsil la lci ba dang /_/snum zhing 'jam la brtan zhing 'thas/_/gnyid che slon zhing me drod nyams/_/mnan na mi 'bying ldang dka' zhing /_/zhi
[\[164a.3\]]dka' mtshan mo skrangs tshabs che/_/'od ma gtsags bu sogs dral yang /_/khrag mi 'byung bar sbyin bag 'dzag_/dro dang reg pa la mngon dga'/_/zhes bya ba la/_bad kan las gyur pa'i 'or nad ni skrang ba g.ya' ba dang /_spu dang pags pa dkar zhing skya ba dang /_
[\[164a.4\]]mkhrang zhing sra ba dang /_reg na bsil ba dang /_snum pa la sogs pa dang ldan zhing /_gnyid che ba la sogs par byed pa dang /_mnan na 'bying zhing sbo bar mi byed pa dang /_ldang zhing skye ba dang zhi ba dka' ba dang /_mtshan mo skrangs tshabs che zhing nyin mo skrangs tshabs
[\[164a.5\]]chung ba dang /_'od ma'i tshal pa dang /_gtsags bu la sogs pas dbral ba yang khrag mi 'byung bar ring zhig na sbyin bag nal nal po 'byung ba dang /_dro ba la dga' ba dang /_reg cing byugs na dga' ba yin no/_/gnyis byung gsum por ji bzhin pa/_/rgyu dang
[\[164a.6\]]mtshan ma 'dren ma yin/_/zhes bya ba la/_nad gnyis las byung ba'i 'or nad gsum ni rgyu dang dbyibs kyi mtshan ma 'dren ma dang ldan pa yin no/_/'dus pa kun gyi bdag nyid can/_/zhes bya ba la/_'dus pa las gyur pa'i 'or nad ni mtshan ma thams cad dang
[\[164a.7\]]ldan pa'i bdag nyid can yin no/_/mtshon la sogs pas snad gyur cing /_/bcad dam dbral lam smas la sogs/_/kha ba me dang rgya mtsho'i rlung /_/bse rtsi ka pi ka chu yi/_/khu ba gra ma sogs reg pas/_/skrang ba mched par 'gyur ba yin/_/shin tu tsha zhing dmar
[\[164b\]]
[\[164b.1\]]bar snang /_/phal cher 'khris pa'i mtshan nyid can/_/zhes bya ba la/_mtshon cha la sogs pas snad cing rma phyung la/_bcad pa dang dbral ba dang /_rma phug pa la sogs pa las byung ba'i 'or nad dang /_sogs pa smos pas brdungs pa dang /_bcag pa dang /_bsnun pa
[\[164b.2\]]dang /_lhung ba dang /_bcings pa dang /_dkris pa la sogs pa bsdu'o/_/de bzhin du kha bas phyid pa dang /_mes tshig pa dang /_de bzhin du rgya mtsho las byung ba'i rlung gis phog pa dang /_bse shing gi me tog dang thang chus phog pa dang /_ka pi ka chu'i zhes bya ba kha sral
[\[164b.3\]]phre'u ad ma kub ta zhes bya ba'i gra mas reg na yang skrang par 'gyur zhing /_skrang pa de phan tshun mched cing byer bar 'gyur ba dang /_shin tu tsha zhing dro ba dang /_mdog dmar por snang ba yin la/_phal cher te mang du mkhris pa dang mtshan nyid 'dra ba yin no/_/dug skyes srog
[\[164b.4\]]chags dug can ni/_/lus la song dang gcin gyis phog_/srog chags dug med pa yi yang /_/so dang mche ba sen mos zug_/gcin rtug khu bas smes pa dang /_/dri ma can gyi gos kyis reg_/dug shing rlung la reg pa dang /_/dbyig dug phye mas reg las byung /_/mnyen
[\[164b.5\]]zhing g.yo la 'phyang ba dang /_/myur gsod tsha zhing na bar byed/_/ces bya ba la/_dug las skyes pa'i 'or nad ni sbrul la sogs pa'i srog chags dug can gyis reg cing lus la song ba dang /_de bzhin du de'i gcin gyis phog pa dang /_srog chags dug med pa dag gi
[\[164b.6\]]yang gcin dang rtug pas phog pa dang /_yang zhes smos pa ni dug dang bcas pa bsdu ba ste/_de dag gi so dang mche ba dang sen mos zin cing zug pa dag kyang 'or nad du 'gyur ro/_/de bzhin du gcin dang rtug pa dang khu chus smes par byas pa dang /_de bzhin du dri ma
[\[164b.7\]]dang bcas pa'i gos kyis reg pas kyang 'or nad du 'gyur ro/_/de bzhin du dug gis shing la reg pa dang /_dug dang 'dres pa'i rlung la reg pa dang /_de bzhin du dbyig dug sbyar mar byas pa'i phye mas reg pa las kyang 'or nad 'byung bar 'gyur ro/_/skrangs pa de ni mnyen
[\[165a\]]
[\[165a.1\]]zhing 'jam pa dang /_g.yo zhing 'pho ba dang /_'phyang bag tu gnas pa dang /_myur du gsod par byed pa dang /_tsha bar byed pa dang /_na bar byed pa yin no/_/'or nad gsar byung bla brnan med/_/gso sla/_zhes bya ba la/_'or nad gsar du byung zhing
[\[165a.2\]]skyes nas ring por ma lon pa dang /_bla brnan gyi nad gzhan gyis ma gtses pa dag ni gso bar sla zhing sman dpyad kyis bcos par nus pa yin no/_/gso dka' sngar bshad zin/_zhes bya ba la/_'or nad gso bar mi rung ba ni sngar lus kyi 'gyur ba bshad pa'i le'u'i skabs su
[\[165a.3\]]bla brnan du mar ldan pa'i zhes bya ba la sogs pa'i gzhung gis bshad cing bstan zin pa yin no/_/me dbal nad dang snad pa'i bar/_/gnod pa 'or nad mtshungs pa yin/_/zhes bya ba la/_me dbal gyi nad ni nad gzhi so so dang gnyis 'dres pa dang /_thams cad 'dus pa
[\[165a.4\]]las gyur pa dang /_/snad pa'i bar las byung ba ste/_/me dbal rnam pa brgyad yin no/_/de bzhin du gnod pa rlung dang bad kan dang mkhris pa la sogs pa las gyur pa'i 'or nad dang mtshungs shing 'dra ba yin no/_/de ni phyi nang gnyis ka ste/_/gsum na gnas pa yin par bshad/_/
[\[165a.5\]]ces bya ba la/_me dbal de ni phyi la sogs pa'i dbye bas rnam pa gsum yod do zhes drang srong rnams kyis bshad de/_la la ni phyi rol na gnas pa yin la/_la la ni nang na/_la la ni gnyi ga na gnas pa yin no/_/phyi ma bzhin du gso bar dka'/_/zhes bya ba la/_me
[\[165a.6\]]dbal de yang phyi ma bzhin du gso zhing bcos par dka' ste/_de yang phyi rol na gnas pa bas ni nang na gnas pa rab tu gso bar dka' la/_nang na gnas pa bas ni gnyis ka na gnas pa mchog tu gso bar dka' ba yin no/_/de la nad ni ji bzhin du/_/'khrugs pa'i
[\[165a.7\]]rgyu yis ldang gyur la/_/khyad par du ni tsha ba yis/_/lus la myur du mched par byed/_/de yang nang gnas nang du mched/_/phyir gnas phyir mched gnyis kar gnas/_/gnyis kar mched par byed pa yin/_/zhes bya ba la/_me dbal gyi nad de ni rlung la sogs pa'i nad
[\[165b\]]
[\[165b.1\]]rang rang gi rnam pa ji lta ba bzhin du 'khrugs shing g.yo bar 'gyur ba'i rgyu/_kha ba dang tsha ba dang bska ba la sogs pa'i rgyus ldang bar 'gyur la/_khyad par du ni tsha zhing sreg par byed pa'i mtshan nyid can gyi sman dang zas dang /_spyod lam gyis ldang zhing nad des lus la myur du mched cing
[\[165b.2\]]rgyas par byed do/_/de yang ji ltar mched ce na/_nang na gnas pa'i me dbal ni nang na mched cing rgyas par byed la/_phyi rol du gnas pa ni phyi rol nyid du mched la/_gnyis kar gnas shing brten pa ni phyi dang nang gnyis kar mched cing rgyas par byed pa yin no/_/de la nang na
[\[165b.3\]]gnas pa ni/_/gnad rnams tsha gdung myos par byed/_/bu ga rnams la gnod pa dang /_/skom dad rab che gcin nad sogs/_/mi snyoms par ni 'byung ba dang /_/me drod myur nyams las shes bya/_/zhes bya ba la/_de la nang na gnas pa la sogs pa'i me dbal gyi
[\[165b.4\]]nang nas nang na gnas pa'i me dbal ni gnad rnams tsha ba la sogs pa'i mtshan ma las shes shing rtogs par bya ste/_snying la sogs pa'i gnad rnams tsha zhing sdug bsngal gyis gdungs pa dang /_myos shing rmongs bag tu byed pa dang /_nang du bu ga'i sgo rnams la gnod
[\[165b.5\]]cing gzir la khyad par du bskyod pa dang /_de bzhin du skom dad lhag par rab tu che ba dang /_bshang ba dang gci ba la sogs pa'i shugs mi snyoms shing legs par mi 'byung ba dang /_khong pa'i me drod dang lus kyi sbubs shin tu myur bar nyams pa las shes shing rtogs
[\[165b.6\]]par bya'o/_/phyi rol de las bzlog pa yin/_/zhes bya ba la/_phyi rol tu gnas pa'i me dbal gyi mtshan nyid ni nang na gnas pa'i me dbal gyi mtshan nyid las go bzlog par 'gyur ba yin par shes par bya'o/_/de la rlung gyur me dbal ni/_/rlung gi rims dang nad
[\[165b.7\]]thabs 'dra/_/skrang zhing 'gul la zug pa dang /_/yan lag snyom zhing ba spu brtse/_/zhes bya ba la/_de la me dbal gyi nad rlung las gyur pa ni rlung gi rims dang na ba'i mtshan nyid 'dra ba yin par shes par bya la/_/yang de bzhin du me dbal de ni skrang ba la sogs pa dang yang ldan
[\[166a\]]
[\[166a.1\]]pa yin no/_/mkhris gyur myur du mched cing 'gro/_/mkhris rims rtags ldan shin tu dmar/_/zhes bya ba la/_mkhris pa las gyur ba'i me dbal ni lus la myur du mched cing khyab par byed pa dang /_mkhris pa'i rims kyi mtshan nyid ji skad smos
[\[166a.2\]]pa'i rtags dang ldan pa dang shin tu shas cher dmar ba yin no/_/bad kan las g.ya' reg na 'jam/_/bad kan las byung rims 'dar na/_/zhes bya ba la/_bad kan las byung ba'i me dbal ni shas cher g.ya' ba dang /_reg na 'jam pa dang /_bad kan las byung
[\[166a.3\]]ba'i me dbal dang rims dang tshul 'dra zhing mtshungs pa yin no/_/me dbal sogs kun yal bar bor/_/rang gi nad tshul bsags gyur na/_/de ni smin rdol rang rang gi_/_me dbal rma yi mtshan nyid 'dzin/_/zhes bya ba la/_me dbal thams cad yal bar bor zhing gso
[\[166a.4\]]bar ma byas na/_rang gi nad rlung la sogs pa'i tshul bsags shing 'phel bar 'gyur te/_rlung gi mtshan nyid kyis ni rlung gi me dbal 'phel bar 'gyur la/_mkhris pa'i mtshan nyid kyis ni mkhris pa'i me dbal 'phel zhing stsogs par 'gyur la/_bad kan gyi mtshan nyid kyis ni
[\[166a.5\]]bad kan gyi me dbal sogs par 'gyur ro/_/de bzhin du smin zhing rdol ba ste/_dang por smin nas phyis rdol bar 'gyur ba yin pas na smin zhing rdol ba zhes bya'o/_/de bzhin du rlung las gyur pa rang rang gi rma'i mtshan nyid gang yin pa de 'dzin zhing 'phyang bar byed de/_rma'i le'u
[\[166a.6\]]las/_/de las/_rlung las sngo nag smug pa dang /_/zhes bya ba la sogs pa dang /_mkhris pa las gyur smin zhes bya ba la sogs pa 'og nas smos pa yin no/_/rlung mkhris las ni rims 'debs slon/_/brgyal zhing tshad 'khru skom mgo 'khor/_/rus tshigs chag
[\[166a.7\]]snyam me drod nyams/_/mun zhugs snyam sems yi ga 'chus/_/yan lag thams cad me mdag ni/_/'bar bas khyab pa lta bur tsha/_/phyogs ni gang dang gang du mched/_/khyab pas yan lag de dang der/_/me mdag zhi ba ltar gnag pa'am/_/sngo ba 'am dmar
[\[166b\]]
[\[166b.1\]]bas khyab byed la/_/mes bsregs lta bur chu bur 'byung /_/myur du mched cing khyab par byed/_/gnad kyi rjes 'jug me dbal ni/_/de nas stobs rab skyes pa'i rlung /_/yan lag na zhing dran pa stor/_/gnyid yar dbugs kyi rngam pa drag_/skyigs bus 'debs shing
[\[166b.2\]]'di lta bu'i/_/gnas skabs des ni thob par 'gyur/_/sa dang mal khri stan sogs la/_/gang du'ang bde ba mi 'thob cing /_/'gre zhing sdug bsngal myong ba dang /_/lus sems ngal las byung ba yis/_/gnyid kyi rmongs bag sad dka' ba/_/de ni me 'dra'i me
[\[166b.3\]]dbal yin/_/zhes bya ba la/_rlung dang mkhris pa las ni me dang 'dra ba'i me dbal du 'gyur la/_de yang rims kyis 'debs pa la sogs pa dang ldan pa dang /_/lus kyi yan lag thams cad me mdag 'bar bas khyab cing gtor ba lta bur rab tu tsha ba dang /_yang
[\[166b.4\]]me dbal de lus kyi phyogs gang dang gang du mched cing khyab pa'i lus kyi yan lag gi phyogs de dang der me mdag 'bar ba zhi ba bzhin du gnag cing sngo ba dang dmar bas khyab par 'gyur ro/_/yang me dbal de ni mes bsregs pa lta bur chu bur gyis myur du mched par byed
[\[166b.5\]]cing kun tu khyab par byed par 'gyur te/_de yang rlung dang mkhris pa'i rgyu nyid kyis myur ba kho nar khyab par byed pa yin no/_/yang de bzhin du snying la sogs pa'i gnad kyi rjes su 'jug par byed cing me dbal des de'i 'og tu stobs rab tu skyes pa'i rlung des yan lag na zhing
[\[166b.6\]]gzer bar byed pa dang /_dran pa stor zhing brgyal bar byed pa dang /_gnyid yar zhing med pa dang /_dbugs kyi rngam pa drag tu 'byung ba dang /_skyigs bu'i nad kyis 'debs pa dang /_me dbal gyi nad dang ldan pa'i skyes bu de 'di lta bu'i gnas skabs 'thob cing
[\[166b.7\]]myong bar 'gyur te/_sems mal na bde bar mi gnas pa'i dbang du gyur bas sa dang mal khri dang stan la sogs pa gang du gnas su zin kyang lus dang sems bde ba mi 'thob pa yin la/_de ltar mi bde ba nyid kyis phan tshun 'gre zhing ldog la sdug bsngal gyi tshor ba
[\[167a\]]
[\[167a.1\]]nyams su myong ba dang /_lus dang sems ngal zhing dub pa las byung ba gnyid kyi rmongs bag nyams su myong zhing /_de yang sad par shin tu dka' ba yin no/_/bad kan gyis ni bkag pa'i rlung /_/bad kan de brtol mang du byed/_/khrag 'phel
[\[167a.2\]]ba yis khrag brtol te/_/pags pa chu ba sha la gnas/_/gnon byas thor bu phra zhing rim/_/zlum zhing sbom la sra ba yi/_/mdzer pa'i phreng ba chags byed cing /_/mdog dmar rab na rims kyis 'debs/_/lud pa dbugs mi bde tshad 'khru/_/kha skam skyigs
[\[167a.3\]]bu slon mgo 'khor/_/rmongs bag mdog nyams brgyal dang lus/_/yan lag na zhing me drod nyams/_/de ltar mdzer pa'i me dbal ni/_/bad kan rlung 'khrugs las gyur yin/_/zhes bya ba la/_bad kan dang rlung 'khrugs pa las ni mdzer pa'i me dbal zhes
[\[167a.4\]]bya ba'i nad du 'gyur te/_de yang bad kan gyi nad kyis rlung de bkag cing 'byung du mi ster ba dang /_rlung gis bad kan de brtol zhing phye nas dum bu mang du byas pa'am/_yang khrag 'phel bar gyur pa'i mi'i khrag phye zhing dum bur brtol nas mdzer pa'i phreng ba'am rmen bu'i phreng
[\[167a.5\]]ba skyed par byed do/_/de yang pags pa la sogs pa la gnas pa'i khrag gis gnod cing 'khrugs par byas nas/_thor bu phra ba la sogs pa'i mtshan nyid can dang mdog dmar ba'i phreng ba chags par byed la/_mdzer pa'i phreng ba de yang nang du na zhing rims kyis
[\[167a.6\]]'debs pa la sogs pa skyed par byed de/_de ltar bshad pa'i mdzer pa'i me dbal 'di ni bad kan dang rlung 'khrugs pa las gyur pa yin no/_/bad kan mkhris las rims 'debs rengs/_/gnyid che slon bag klad pa na/_/yan lag na zhing bya rmyang 'dod/_/
[\[167a.7\]]bla zhing mgo 'khor yi ga 'chus/_/rtsub cing drod nyams rus chag snyam/_/skam zhing dbang po mi gsal lci/_/be'u snabs 'khru zhing dang ga 'khyil/_/de ni rtsa sbubs rnams su 'gro/_/phal cher ma zhu gnas na zhugs/_/phyogs gcig tu ni rab mi na/_/
[\[167b\]]
[\[167b.1\]]thor bu ser po dmar po dang /_/dkar pos phyogs kun khyab par byed/_/nor bu ltar snang gnag cing snum/_/dri ma can la skrang zhing lci/_/rnag pa'i zabs che rab tu tsha/_/reg na 'jig cing rnags pa dang /_/'dam ltar sha ni zhig gyur cing /_/rtsa rgyus gsal bar snang ba yin/_/
[\[167b.2\]]mi yi ro ltar mnam me dbal/_/de ni 'dam 'dra zhes byar bshad/_/ces bya ba la/_bad kan dang mkhris pa las ni 'dam 'dra ba zhes bya ba'i me dbal 'byung bar 'gyur ro/_/der yang mtshan ma rims kyis 'debs pa la sogs pa snang ste/_yan lag na zhing bya rmyang byed
[\[167b.3\]]'dod pa ni phan tshun rkyong zhing 'degs par byed pa'o/_/rus pa chag pa snyam sems pa ni rus pa dkrum pa snyam du byed pa'o/_/dang ga 'khyil ba ni zhal zhal byas snyam du sems shing bad kan la sogs pa 'khyil ba'o/_/me dbal de yang phal cher ma zhu ba'i gnas nu ma dang lte
[\[167b.4\]]ba'i bar du zhugs nas/_de'i phyogs gcig la brten te lhag par na bar mi byed do/_/yang na de bzhin du thor bu mdog ser po la sogs pas khyab cing gang bar byed pa dang /_nor bu'i mdog lta bur snang ba ste/_gnag cing ser skyar gnas pa dang /_phal cher mdog
[\[167b.5\]]nag po dang smug por gnas pa dang /_dri ma can la sogs pa dang ldan pa dang /_rnag pa'i zabs che zhing nang du nub pa dang /_shas cher rab tu tsha ba dang /_lag pa la sogs pas reg na 'jig cing nyams la rnags pa 'dam ltar gnas shing sha rnams zhig par 'gyur ba dang /_
[\[167b.6\]]de nyid kyis rtsa rgyus la sogs pa gsal bar snang zhing gsal ba dang /_mi ro ltar shin tu mnam zhing dri nga ba'i me dbal gyi nad de ni 'dam 'dra ba'i me dbal zhes bya'o zhes drang srong rnams kyis bshad do/_/kun skyes mtshan nyid kun dang ldan/_/lus zungs kun la rab khyab
[\[167b.7\]]byed/_/ces bya ba la/_me dbal nad gzhi kun las skyes pa nad gzhi gsum car gyi mtshan nyid dang ldan pa yin la/_yang des ni lus zungs thams cad la khyab cing mched par byed pa yin no/_/phyi yi rgyu yi smas las 'khrugs/_/khrag bcas mkhris pa skyed byed de/_/
[\[168a\]]
[\[168a.1\]]me dbal du ni rlung gis byed/_/rgya sran ku lang+tha 'dra ba'i/_/'brum bus khyab skrang rims 'debs na/_/shin tu tsha la dmar zhing sngo/_/zhes bya ba la/_phyi rol gyi rgyu mtshon cha la sogs pas smas par gyur pa las/_rlung 'khrugs par gyur na
[\[168a.2\]]khrag dang bcas pa'i mkhris pa skyed cing 'phel bar byas nas/_me dbal gyi nad rlung gis skyed par byed la/_de yang rgya sran ku lang+tha 'dra ba'i 'brum phran gyis khyab cing khebs par byed pa dang /_skrang ba la sogs pa'i mtshan nyid dang ldan pa yin no/_/nad dmigs
[\[168a.3\]]tha dad las gyur gsum/_/gnyis gyur bla brnan med gso bla/_/zhes bya ba la/_nad dmigs tha dad pa las gyur pa'i me dbal gsum skyed cing gso sla ba yin no/_/de bzhin du nad gzhi gnyis 'dres pa las gyur pa'i me dbal bla brnan med pa dag kyang gso sla ba
[\[168a.4\]]yin no/_/de la bla brnan ni lus kyi 'gyur ba shes pa'i le'u las smos pa'i skem pa dang kha dog mi sdug pa la sogs pa yin no/_/rma dang 'dus pa las byung dang /_/thams cad gnad ni khyab pa dang /_/rtsa dang chu ba sha 'drul dang /_/mi ro'i dri 'dra rul gso dka'/_/
[\[168a.5\]]zhes bya ba la/_me dbal gnyis po rma 'am gnad pa'i nad las byung ba dang /_'dus pa las byung ba ni gso dka' ba yin no/_/thams cad de nad gzhi tha dad pa dang nad gzhi gnyis las byung ba'i me dbal thams cad kyang gnad rnams khebs shing khyab pa ni gso dka'
[\[168a.6\]]la/_de bzhin du rma la sogs pa 'drul zhing zhig pa yang gso dka'o/_/de bzhin du khyad par mi ro'i dri 'dra zhing shin tu mnam pa de yang gso dka' ba yin no/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la
[\[168a.7\]]dga' bas rnam par sbyar ba las/_nad gzhi'i gnas kyi le'u bcu gsum pa'i rnam par 'grel pa'o//_//de nas mdze dang sha bkra dang gzi gu dang srin bu'i nad gzhi bshad par bya'o/_/zhes bya ba la/_pags pa'i nad du tshul gcig pas me dbal gyi rjes la mdze
[\[168b\]]
[\[168b.1\]]nad la sogs pa bstan pa'i le'u brtsams pa yin no/_/kha zas spyod lam log pa dang /_/khyad par du ni mi 'phrod bsten/_/dam pa smod dang srog gcod dang /_/gzhan gyi nor 'phrog sogs bsten dang /_/sdig pa'i las ni 'phral byas dang /_/sngon chad byas pas nad
[\[168b.2\]]bslangs nas/_/rtsa la thad kar gram nas ni/_/sha dang pags pa chu ser khrag_/gnod byas sla bar gyur nas ni/_/de nas phyir ni 'byung 'gyur te/_/pags pa'i mdog ni mi sdug byed/_/mi bzad de ni mdze ru bshad/_/ces bya ba la/_zas dang spyod lam log pa ste/_/
[\[168b.3\]]zas grang ches pa dang tsha ches pa dang /_ya ba ka la sogs pa zos pa dang /_de bzhin du spyod pa la sogs pa ste/_gsod pa dang rku ba la sogs pa'i sdig pa byas pa dang /_khyad par du yang mi 'phrod pa'i kha zas dang nya dang 'o ma lhan cig bza' ba dang /_sbrang rtsi dang rlan can gyi sha lhan
[\[168b.4\]]cig zos pa la sogs pa mi 'phrod pa'i rnam pa zas kyi le'u las smos pa lta bu bsten pa dang /_de bzhin du khyad par du 'gal ba'i spyod pa byed cing /_rnam par 'tshe zhing gzhan la gnod pa dang /_tshig rtsub por smra ba dang /_gzhan la gnod par sems pa ste/_lus dang ngag
[\[168b.5\]]dang yid kyis mi dge ba byas pa dang /_skyes bu dam pa la smod pa la sogs pa'i sdig pa'i las 'phral du tshe 'dir byas pa dang /_yang na sngon chad byas shing bsags pa la goms par byas pas/_rlung la sogs pa'i nad kyi tshogs rnams bslang zhing bskyed nas gnod par
[\[168b.6\]]gyur pa rtsa la thad kar gram zhing zhugs nas/_pags pa la sogs pa la gnod par byas shing nad bskyed nas sla zhing zhum par byas nas/_de nas de'i 'og tu nad de rnams phyi rol tu byung zhing thon par 'gyur te/_pags pa'i mdog mi sdug cing snga ma las gzhan du gyur pa'i
[\[168b.7\]]mdog du mar byed pa'i nad de ni mdze zhes bya'o/_/zhes drang srong chen po rgyun shes kyi bu la sogs pas bshad do/_/gang phyir dus las yal bar bor/_/de ni lus kun ma rungs 'gyur/_/zhes bya ba la/_ci'i phyir mdze zhes bya zhe na/_gang gi phyir rang gi gso ba'i
[\[169a\]]
[\[169a.1\]]dus la bab pa de las yal bar bor zhing gso bar ma byas na nad de las thams cad ma rung zhing gnod par byed pas na de'i phyir ming mdze zhes bya bar bshad do/_/lus zungs la zhugs nang du khyab/_/thams cad 'drul bar byed par 'gyur/_/rngul bcas
[\[169a.2\]]rul zhing mnam pa dang /_/srin bu phra mo mi bzad skyed/_/spu lpags chu ba rtsa chen dang /_/rus pa snyi ba rim bzhin za/_/de bas sha bkra phyi rol te/_/mdze las gzhan ni yin par bshad/_/ces bya ba la/_mdze'i nad de dwangs ma la sogs pa'i lus zungs thams
[\[169a.3\]]cad du zhugs shing nang du khyab par byas nas lus zungs de dag thams cad 'drul zhing gsher bar byas nas lus la 'bu skyed par byed la/_'bu de yang shin tu phra ba dang /_mi bzad cing brnag par dka' ba'i nad skyed par byed pa des spu la sogs pa za bar byed cing /_rus pa
[\[169a.4\]]snyi ba'i rna ba dang sna'i phyogs na gnas pa'i rus pa mnyen pa la bya ste de dag za bar byed do/_/de bas rgyu de'i phyir sha bkra la ni 'drul ba dang 'bu la sogs pa med de/_de pags pa'i phyi rol du gnas pa ni mdze las gzhan pa yin no zhes drang srong rnams kyis bshad do/_/nad gzhi
[\[169a.5\]]gsum dang 'dres pa dang /_/'dus gyur mdze nad rnam pa bdun/_/zhes bya ba la/_mdze nad ni rnam pa bdun yod de/_nad gzhi tha dad pa rlung dang mkhris pa dang bad kan las gyur pa gsum dang /_nyes pa de dag nyid sna gnyis gnyis 'dres pa las
[\[169a.6\]]gyur pa gsum dang /_de gsum char 'dus pa las gyur pa gcig ste de ltar bdun no/_/kun kyang nyes gsum las byung yang /_/de las lhag pa las ming 'dogs/_/zhes bya ba la/_mdze nad kun kyang nad gzhi gsum las gyur pa yin mod kyi/_
[\[169a.7\]]de las nyes pa gang shas che zhing lhag par gnas pa las rlung las gyur pa la sogs pa'i ming du 'dogs pa yin no/_/rlung gi mdze ni thod pa 'dra/_/zhes bya ba la/_rlung gi shas che ba'i 'dus pa las gyur pa'i rims ni thod pa 'dra ba zhes bya'o/_/mkhris
[\[169b\]]
[\[169b.1\]]gyur u dum bA ra ste/_/zhes bya ba la/_mkhris pa shas che ba'i 'dus pa las gyur pa'i rims nad ni u dum bA ra zhes bya ba 'byung bar 'gyur ro/_/bad kan las gyur zlum glang shu/_/zhes bya ba la/_bad kan shas che ba'i 'dus pa las gyur pa'i mdze ni mdze nad zlum
[\[169b.2\]]po zhes bya ba dang glang shu zhes bya ba 'byung bar 'gyur ro/_/rlung mkhris las skyes ri sh+ya'i lce/_/zhes bya ba la/_rlung dang mkhris pa gnyis shas che ba las ni ri sh+ya'i lce zhes bya ba'i mdze nad 'byung bar 'gyur ro/_/bad rlung las gyur pags pa gcig_/'brum phran dang ni
[\[169b.3\]]sha bkra dang /_/'bras byer chu ser zhes bya'o/_/zhes bya ba la/_bad kan dang rlung shas che ba las ni mdze nad pags pa zhes bya ba la sogs pa 'byung bar 'gyur ro/_/bad kan mkhris pa las byung ba/_/shu ba rma kha brgya pa dang /_/pad+ma dkar po 'brum bur bcas/_/
[\[169b.4\]]g.yan pa pags pa myags pa'o/_/zhes bya ba la/_bad kan dang mkhris pa gnyis shas che ba las gyur pa'i mdze nad ni shu ba la sogs pa drug 'byung bar 'gyur ro/_/'dus pa las gyur 'ol ma se/_/zhes bya ba la/_nad gzhi gsum char cha mnyam pa las ni 'ol ma se
[\[169b.5\]]zhes bya ba'i mdze nad 'byung bar 'gyur te/_de ltar na mdze nad bco brgyad du 'gyur ba yin no/_/dang po'i gsum dang shu ba dang /_/'ol ma se dang pad+ma dkar/_/ri sh+ya'i lce zhes bya ba ste/_/'di bdun mdze nad chen po yin/_/zhes bya ba la/_mdze nad de dag gi
[\[169b.6\]]nang nas dang po'i gsum pa ste/_thod pa lta bu dang /_u dum bA ra dang /_zlum po ste gsum dang /_mdze nad shu ba dang /_'ol ma se dang /_pad+ma dkar po dang /_ri sh+ya'i lce zhes bya ba ste/_bdun pa 'di dag ni mdze nad chen po zhes bya ba yin par shes par bya'o/_/mdze
[\[169b.7\]]nad sngon byung mtshan ma ni/_/shin tu 'jam pa'am reg na rtsub/_/rngul 'byung mi 'byung mdog mi sdug_/lus tsha g.ya' zhing lpags tshor med/_/thor bu phra'u mtho ba dang /_/rma ni lhag par gzer ba dang /_/myur du 'byung zhing ring du gnas/_/'tshobs pa dag kyang rtsub
[\[170a\]]
[\[170a.1\]]par 'gyur/_/rgyu chung gis kyang nad cher ldang /_/ba spu brtse zhing khrag mdog gnag_/ces bya ba la/_mdze nad thams cad la sngon du byung ba'i tshul ni 'di dag yin te/_pags pa'i mthar ched 'ga' ni 'jam/_ched 'ga' ni shin tu rtsub pa dang /_ched 'ga' ni rngul 'byung /_
[\[170a.2\]]ched 'ga' ni rngul mi 'byung ba dang /_mdog shin tu mi sdug par snang ba dang /_lus kyi yan lag thams cad tsha ba 'ur 'ur bos khyab pa dang /_thor bu tal til mtho bar chags pa dang /_rma gas pa dang /_tshig pa dang /_snad pa las
[\[170a.3\]]byung ba rnams lhag par na zhing gzer ba dang /_/yang rma de dag nyid myur du 'gyur zhing smin par byed la/_myur du 'byung zhing smin pa dang /_rma nyid du ring du gnas shing mi 'drubs pa dang /_gal te rma 'tshobs pa dag kyang reg na rtsub cing mi bde ba nyid du 'gyur ba dang /_rma
[\[170a.4\]]de 'jig par 'gyur ba'i rgyu chung ngu dag gis kyang slar zhig cing nad cher ldang bar 'gyur ba dang /_ba spu rnams brtse zhing bshor ba dang /_khrag gi mdog nag po nyid du snang bar 'gyur ba yin no/_/thod pa lta bu gnag cing smug_/rtsub sra tshor ba chung la srab/_/khyab
[\[170a.5\]]cing mtha' ma mi mnyam la/_/ba spu langs pas khyab par byed/_/shin tu zug cing g.ya' ba chung /_/myur du khyab byed thod pa 'dra/_/zhes bya ba la/_mdze nad thod pa lta bu zhes bya ba ni thod pa'i rus pa smug nag lta bu'i mdog can du gnas pa dang /_lus reg na
[\[170a.6\]]rtsub pa dang /_sra zhing mkhrang ba dang /_pags pa tshor ba chung zhing bem bem por gnas pa dang /_srab cing zabs chung ba dang /_khyab cing rgya che ba dang /_mtha' ma mi mnyam cing ring thung du 'dug pa dang /_de bzhin du ba spu langs shing bshor bas khyab cing rgyas pa
[\[170a.7\]]dang /_shin tu zug cing nad tshabs che ba dang /_shas cher mi g.ya' ba la sogs pa yin no/_/u dum bA ra smin pa ltar/_/pags spu smug rtsa dkar bas khyab/_/shas cher mthug dang shas cher 'drul/_/tsha ba'i nad dang khrag shas cher/_/myur du smin cing 'drul
[\[170b\]]
[\[170b.1\]]bar byed/_/'bu can u dum bA ra yin/_/zhes bya ba la/_u dum bA ra zhes bya ba'i mdze nad ni u dum bA ra'i 'bras bu smin pa ltar pags pa dang spu nag por gnag pa dang /_rtsa dkar zhing skya la khyab cing khebs pa dang /_shas cher mthug cing lhun sdug pa dang /_shas
[\[170b.2\]]cher 'drul zhing rnags pa dang /_tsha ba dang /_nad kyi tshabs che zhing khrag gi shas che ba dang /_myur du smin pa la sogs pa yin no/_/brtan zhing 'thas la lci zhing 'jam/_/dkar dmar myur du mi mched la/_/phan tshun 'dab 'brel shu ba slon/_/g.ya' zhing rnag
[\[170b.3\]]che 'bus gang la/_/mtha' ma 'jam zhing ser por snang /_/gor gor por gnas zlum po yin/_/zhes bya ba la/_mdze nad zlum po zhes bya ba ni/_kun nas zlum par gnas pa yin te/_de'i mtshan nyid ni brtan zhing mi 'gyur ba dang /_'thas shing sra bar chags pa
[\[170b.4\]]dang /_lci ba la sogs pa'i rang bzhin can dang /_phan tshun gcig la gcig 'dab 'brel bar skye ba dang /_shu ba slon zhing gyen du 'bur ba dang /_g.ya' ba la sogs pa tshabs che ba dang /_mtha' ma reg na 'jam zhing mdog ser bar snang ba dang /_zlum po'i dbyibs
[\[170b.5\]]gor gor po'i tshul du gnas pa yin no/_/g.ya' zhing phra tsag gnag pa dang /_/chu ser mang ba glang shu yin/_/zhes bya ba la/_mdze nad glang shu zhes bya ba ni/_g.ya' ba dang bcas shing 'brum phran phra mo tsag tsag pos khyab pa yin zhing /_mdog gnag pa dang /_chu ser
[\[170b.6\]]mang du 'dzag pa yin no/_/rtsub cing sra la mtha' ma dmar/_/nang na gnag cing mtho ba dang /_/zug cing tsha la na zhing rnag_/'brum bu rtsub pos khyab pa dang /_ri sh+ya'i lce ni dbyibs 'dra ba/_/'bu mang ri sh+ya'i lce 'drar bshad/_/ces bya ba la/_ri sh+ya'i lce 'dra ba
[\[170b.7\]]zhes bya ba'i mdze nad ni srog chags ri sh+ya'i lce 'dra ba yin la/_de'i mtshan nyid ni mdog shin tu rtsub cing reg na mi bde ba dang /_mtha' ma dmar ba dang /_nang gi dbus kyi kha dog gnag pa dang /_dbus ma de nyid mtho zhing glo ba dang /_/de bzhin du zug pa la sogs
[\[171a\]]
[\[171a.1\]]pa dang ldan pa dang /_'brum bu phra mo rtsub pas khyab cing rgyas pa dang /_'bu'i tshogs shin tu mang ba yin no/_/glang po'i lpags 'dra reg rtsub lpags/_/zhes bya ba la/_pags pa zhes bya ba'i mdze nad ni/_glang po che'i pags pa dang 'dra bar mthug cing
[\[171a.2\]]reg na rtsub pa yin no/_/gcig pur bshad la gzhi che ba/_/rngul mi 'byung zhing nya lpags 'dra/_/zhes bya ba la/_gcig pu zhes bya ba'i mdze nad ni 'byung ba'i gnas kyi gzhi che zhing lhun sdug pa dang /_de bzhin du rngul mi 'byung ba dang /_nya'i pags pa dang 'dra ba yin no/_/'brum bu phra mo thug thug po/_/
[\[171a.3\]]reg na rtsub dang ldan pa dang /_/g.ya' zhing sra la gnag pa yin/_/zhes bya ba la/_'brum bu phra mo zhes bya ba'i mdze nad ni tug tug po zhes bya ba yan lag gi phyogs 'dar zhing drod pa las tug tug por 'byung ba ste/_de dang 'dra bar reg na rtsub pa dang /_g.ya' ba la sogs
[\[171a.4\]]pa'i mtshan nyid dang ldan pa yin no/_/sha bkra nang rtsub phyi rol 'jam/_/phrugs na glog pa 'byung ba dang /_/reg na 'jam zhing srab pa la/_/ku ba'i me tog ltar dmar dkar/_/phal cher ro stod dag tu 'byung /_/zhes bya ba la/_mdze nad sha bkra zhes bya ba ni nang na
[\[171a.5\]]rtsub par gnas pa la phyi rol gyi mtha' cung zad 'jam par gnas te/_de phrugs par gyur na glog pa'i rdul 'byung bar 'gyur zhing /_reg na 'jam zhing mnyen pa la zabs chung bas srab cing ku ba'i me tog ltar rtsa dmar po shin tu dkar ba yin no/_/de yang phal cher shas cher ro stod
[\[171a.6\]]kyi rgyab la sogs par 'byung ba yin no/_/rmen bu dmar po g.ya' dang ldan/_/khyab par byed pa'i 'bras zhes bya/_/zhes bya ba la/_'bras byer ba zhes bya ba'i mdze nad ni rmen bu dmar po shin tu g.ya' ba dang ldan pas khyab cing khebs pa la bya'o/_/rkang pa lag pa gas
[\[171a.7\]]pa dang /_/mi bzad na zhing g.ya' tshabs chung /_/rkang lag zhig pa zhes bya'o/_/zhes bya ba la/_rkang lag zhig pa zhes bya ba'i mdze nad ni lag pa dang rkang pa gas shing ser ka shas cher 'byung ba dang /_mi bzad par na zhing cung zad tsam g.ya' ba yin no/_/thor bu dmar
[\[171b\]]
[\[171b.1\]]pos khyab pa dang /_/ring du mched cing dUr ba 'dra/_/pags pa zar ma'i me tog 'dra/_/g.ya' zhing brtan par gnas pa dang /_/zlum por 'byung ba shu ba yin/_/zhes bya ba la/_shu ba zhes bya ba'i mdze nad ni thor bu phra mo dmar pos kun tu khyab cing rgyas pa dang /_de bzhin du
[\[171b.2\]]ring du mched cing rgya cher 'phros pa dang /_/mdog rtswa dUr ba 'dra bar ljang ba dang /_pags pa zar ma'i me tog 'dra bar sngo ba dang /_g.ya' ba la sogs pa'i mtshan nyid dang ldan pa yin no/_/rtsa ba sbom zhing tsha bcas na/_/dmar zhing smug la rma kha mang /_/rnag cing 'bu
[\[171b.3\]]mang kha brgya pa/_/phal cher kun tu skye ba yin/_/zhes bya ba la/_mdze nad rma kha brgya pa zhes bya ba la/_rtsa ba sbom pa la sogs pa'i mtshan nyid dang ldan pa yin zhing /_rma'i tshogs kha mang du gnas pa la sogs pa yin te/_de yang lus phal mo cher kun tu skye zhing 'byung ba
[\[171b.4\]]yin no/_/mtha' ma dmar zhing dbus na dkar/_/g.ya' tsha na dang bcas pa dang /_/mtho zhing ri mo brtan pas khyab/_/pad+ma'i 'dab ma ltar rgyas shing /_/stug cing chu ser khrag mang la/_/phal cher myur rdol pad dkar yin/_/zhes bya ba la/_mdze nad pad+ma dkar po zhes bya ba'i
[\[171b.5\]]mtshan nyid ni/_gang du 'byung ba'i mtshan ma thog thag dmar ba dang /_dbus na pad+ma dkar po ltar dkar ba dang g.ya' ba la sogs pa dang ldan pa dang /_glo zhing mtho ba dang rtsa ris brtan pas kun tu khyab cing pad+ma'i 'dab ma ltar rtsa'i ri mo rtsa dmar bas rgyas pa dang /_de nyid
[\[171b.6\]]mthug cing zabs che ba dang /_chu ser dang khrag gi shas che zhing mang ba dang myur du rdol cing zhig par 'gyur ba yin no/_/pags pa srab pa'i 'brum bu dkar/_/dmar bas gang ba 'brum bu yin/_/zhes bya ba la/_mdze nad 'brum bu zhes bya ba ni pags pa srab pa'i 'brum bu
[\[171b.7\]]mdog dkar dmar du gnas pas gang zhing khyab pa yin no/_/g.ya' ba'i nad ni g.ya' ba dang /_/'drul zhing lhag par na ba dang /_/'brum bu phra gnag mang po ni/_/phal cher rkub lag gru mor 'byung /_/zhes bya ba la/_mdze nad g.ya' ba zhes bya ba ni 'brum bu phra mo
[\[172a\]]
[\[172a.1\]]mdog gnag pa mang por 'byung la/_/de yang gnas ni phal cher rkub dang lag sor dang gru mo la sogs par 'byung zhing lhag par g.ya' ba la sogs pa'i mtshan nyid dang ldan pa yin no/_/thor bu bcas shing reg mi bzod/_/g.ya'
[\[172a.2\]]zhing dro tsha na dang bcas/_/dmar la pags pa myags pa yin/_/zhes bya ba la/_mdze nad pags pa myags pa zhes bya ba ni/_thor bu'i tshogs dang bcas pa dang /_lhag par yang reg na mi bzod pa la sogs pa'i mtshan nyid dang ldan pa yin no/_/'ol ma se ni
[\[172a.3\]]rab tsha na/_/stod ni dmar zhing gnag pa ste/_/'ol ma se yi 'bras bu 'dra/_/mdze yi mtshan ma kun dang ldan/_/de bas kha dog du mar 'gyur/_/zhes bya ba la/_mdze nad 'ol ma se zhes bya ba rab tu mi bzad par na zhing na ba dang ldan pa dang /_stod dmar zhing smad gnag pas 'ol ma
[\[172a.4\]]se zhes bya ba'i 'bras bu dang 'dra ba yin no/_/'ol ma se 'dra ba'i mdze nad de yang mdze'i mtshan ma ma lus pa kun dang ldan pa yin la/_de bas na de ni kha dog gcig dang mi ldan gyi/_kha dog tha dad par 'gyur ro/_/mdze nad rnams mtshan ma de las mdzer gyur pa
[\[172a.5\]]ni mtshan ma de las zhes bya ba la/_thod pa lta bu la sogs pa'i mdze nad gzhir shas che zhing rgyas pa ni nad kyi dbye ba shes par bya ba de las bshad pa'i nad kyi mtshan ma dang las g.yo ba dang khyab pa bstan pa yin pa'am/_yang na mtshan ma yang yin la las kyang yin pas na
[\[172a.6\]]mtshan ma las te/_rlung gi ni g.yo ba la sogs pa dang /_mkhris pa'i dmar ba dang /_tsha ba la sogs pa dang /_bad kan gyi ni 'jam pa dang /_sra ba la sogs pa ste mtshan ma'i las de dag gis nad kyi shas rgyas pa rtogs shing khong du chud par bya'o/_/mdze nad nad gzhi
[\[172a.7\]]shas che ba/_/nad dbye shes las bshad pa yin/_/mtshan ma las kyis bstan pa yi/_/nad kun rgyas pa las byung dang /_/gang yang 'chi ltas las bshad dang /_/rus rkang khu chu la gnas spang /_/zhes bya ba la/_mdze nad nad gzhi gsum gyi mtshan nyid rgyas pa las
[\[172b\]]
[\[172b.1\]]byung ba ni spang bar bya'o/_/de bzhin du 'chi ltas kyi le'u las/_mdze ni yan lag zhig pa dang /_/zhes bya ba la sogs pas bshad pa de yang spang bar bya'o/_/gzhan yang mdze gang yang rung ba la sogs par gnas pa de yang spang bar bya ste gsor mi rung ngo /_/tshil la gnas
[\[172b.2\]]pa 'tsho ba tsam/_/zhes bya ba la/_tshil la gnas pa'i mdze nad ni re zhig mi na bar 'tsho ba tsam du byar rung ngo /_/mkhris 'dres sha khrag gnas gso dka'/_/zhes bya ba la/_mdze nad mkhris pa 'dres pa las byung ba gso bar dka' ste/_mkhris pa dang bad kan 'dres pa
[\[172b.3\]]las gyur pa'am/_mkhris pa dang rlung 'dres pa las gyur pa ni mkhris 'dres zhes bya'o/_/de bzhin du sha dang khrag la gnas pa'i mdze nad kyang gso dka'o/_/rlung dang bad kan las gyur dang /_/lpags gnas nad gcig gyur gso sla/_/zhes bya ba la/_mdze nad bad kan
[\[172b.4\]]dang rlung re re'am 'dres pa las gyur pa ni gso sla ba yin no/_/de bzhin du pags pa la gnas pa'i mdze nad kyang gso sla'o/_/de bzhin du nad gzhi gcig las byung ba'i mdze yang gso sla'o/_/de la pags par gnas pa'i mdze/_/zug cing rtsub la mdog mi sdug_/ces bya
[\[172b.5\]]ba la/_de la mdze'i nad de rnams kyi nang nas pags pa la gnas pa'i mdze nad ni zug cing na ba la sogs par 'gyur ro/_/khrag gnas rngul 'byung gnyid che sgang /_/zhes bya ba la/_khrag la gnas pa'i mdze nad ni rngul 'byung ba la sogs par 'gyur ro/_/sha la gnas pa
[\[172b.6\]]rkang pa dang /_/lag par 'brum bu 'byung ba dang /_/zhes bya ba la/_sha la gnas pa'i mdze nad ni rkang pa dang lag par 'brum bu 'byung bar 'gyur ro/_/tshigs gnas lhag par tshigs 'drul skem/_/rkang pa 'jas 'gyur tshil gnas pa/_/yan lag zhig par byed par
[\[172b.7\]]'gyur/_/zhes bya ba la/_tshigs rnams la gnas pa'i mdze nad ni lhag par tshigs 'drul zhing rnag pa dang /_skem zhing rid pa dang /_rkang pa 'jas shing 'gro mi nus par 'gyur ro/_/tshil la gnas pa'i mdze ni lus kyi yan lag gi tshogs zhig cing 'drul bar 'gyur
[\[173a\]]
[\[173a.1\]]ro/_/rus pa rkang gnas sna zhom zhing /_/mig dmar skad ni 'gags pa dang /_/rma la 'bu zhugs/_zhes bya ba la/_rus pa dang rkang la zhugs pa'i mdze nad ni sna zhom zhing nyams pa dang /_mig gnyis dmar zhing sle sle por 'gyur ba
[\[173a.2\]]dang /_/skad 'gags shing subs pa dang /_rma la 'bu zhugs par 'gyur ro/_/khu bar gnas/_bu dang chung mar bcas la 'byung /_/zhes bya ba la/_mdze nad khu chu la gnas pa ni rang gi bu dang chung ma dang bcas pa la mdze 'byung bar 'gyur ro/_/khrag sogs
[\[173a.3\]]la ni rim bzhin du/_/mtshan ma thams cad 'byung bar 'gyur/_/zhes bya ba la/_khrag la sogs pa ste/_khrag dang sha dang tshil dang rus pa dang rkang dang khu ba rnams la go rims ji lta ba bzhin du mtshan ma thams cad 'byung bar 'gyur te/_khrag la sogs pa ni
[\[173a.4\]]khu ba'i gong na gnas pa yin te/_des na lus zungs gang la gnas pa'i mdze nad gong ma gang yin pa de la de'i mtshan ma 'byung ste/_des na khrag la gnas pa'i mdze nad la pags pa'i mtshan ma zug pa la sogs pa 'byung bar 'gyur la/_ma zhu ba'i gnas la gnas pa'i
[\[173a.5\]]mdze la ni pags pa dang khrag gi mtshan ma 'byung ngo /_/tshil la gnas pa ni pags pa dang khrag dang sha la gnas pa'i mtshan ma 'byung bar 'gyur te/_de bzhin du khu ba la gnas pa'i mdze la mtshan ma thams cad 'byung bar 'gyur ro/_/de ltar mdze nad bshad
[\[173a.6\]]nas/_da ni sha bkra gzi gu'i nad bshad par bya ste/_gzi gu mdze dang gcig las 'byung /_/de ni sha bkra chu dang ni/_/yongs su 'dzag pa zhes byar bshad/_/nad gzhi gsum la brten zhing 'byung /_/zhes bya ba la/_sha bkra'i nad gzi gu ni mdze nad dang
[\[173a.7\]]nad gzhi gcig pa yin zhing /_de bzhin du gnod pa dang gnod bya la sogs pa rnams kyang gcig pa yin no/_/de'i ming ni sha bkra gzi gu dang /_chu dang yongs su mi 'dzag pa zhes bya bar slob dpon gyis bshad do/_/de yang rlung dang mkhris pa dang bad kan gyi nad gzhi
[\[173b\]]
[\[173b.1\]]gsum la brten cing nad gang khrag dang sha dang tshil gyi mtshan nyid gang yin pa dag la brten cing 'byung ba yin pas de skad ces bya'o/_/rlung las rtsub cing smug pa yin/_/zhes bya ba la/_rlung las gyur pa'i sha bkra gzi gu ni reg na rtsub cing kha dog smug pa yin no/_/mkhris gyur
[\[173b.2\]]pad+ma'i 'dab ltar dmar/_/tsha zhing ba spu 'byi bar byed/_/ces bya ba la/_mkhris pa las gyur pa'i sha bkra ni pad+ma'i 'dab ma ltar shin tu dmar ba dang tsha ba dang bcas shing spu 'byi bar byed pa yin no/_/bad kan las skya stug cing lci/_/g.ya' bcas/_zhes bya ba la/_bad
[\[173b.3\]]kan las gyur pa'i sha bkra ni stug cing lci ba dang g.ya' ba dang bcas pa yin no/_/rim bzhin khrag dang ni/_/sha dang tshil la brten par bshad/_/ces bya ba la/_sha bkra gzi gu de ni go rims ji lta ba bzhin du sha la sogs pa la brten par bshad de/_de la rlung las
[\[173b.4\]]ni khrag la brten pa yin no/_/mkhris pa las ni sha la brten pa yin no/_/bad kan las ni tshil la brten pa yin no/_/'di dag mdog ni gnyis ka yin/_/de ni phyi ma bzhin gso dka'/_/zhes bya ba la/_sha bkra 'di dag gi mdog ni gnyis ka la brten pa'i dbye bas
[\[173b.5\]]phye ba yin te/_khrag la brten na ni kha dog gnag pa yin la/_sha la brten na ni zangs ltar dmar ba yin la/_tshil la brten na ni dkar ba yin no/_/de yang phyi ma bzhin du gso dka' ste/_khrag dang rlung las byung ba bas ni sha dang mkhris pa las byung ba gso dka'
[\[173b.6\]]la/_de bas ni tshil la brten pa nas/_bad kan las byung ba shin tu gso dka' ba yin no/_/spu dkar ma yin srab pa dang /_/phan tshun ma 'dres gsar du byung /_/mes ma bsregs pa gso bar sla/_/zhes bya ba la/_sha bkra'i nad gang spu dkar ba ma yin pa dang /_
[\[173b.7\]]srab cing zabs su chung ba dang /_phan tshun gcig la gcig ma 'dres pa dang /_skyes nas ring por ma lon pa dang /_mes bsregs pa las byung ba ma yin pa ni gso bar sla'o/_/de las gzhan pa gso dka' yin/_/mdoms dang lag mthil mchur byung ba/_/gsar
[\[174a\]]
[\[174a.1\]]du byung yang gso bar dka'/_/zhes bya ba la/_sngar bshad pa de las gzhan pa ba spu dkar ba dang mthug pa dang phan tshun 'dres pa dang yun ring po lon pa dang /_mes bsregs pa las byung ba yin na ni gso dka' ba yin no/_/de bzhin du mdoms la
[\[174a.2\]]sogs par byung ba ni gsar du byung ba yin na yang gso bar dka' bas spang bar bya ba nyid yin no/_/nad rnams phal cher zas dang ni/_/mal gcig reg sogs la brten nas/_/thams cad 'go ste mig nad dang /_/mdze nad lhag par 'go ba yin/_/zhes bya ba la/_nad
[\[174a.3\]]phal cher te/_mang du 'go ba'i ngang tshul can yin zhing lus las lus su 'pho ba yin te/_ji ltar 'pho zhe na/_zas lhan cig zos pa la sogs pas 'pho ste/_gang gi che nad pa dang lhan cig tu za zhing mal gcig tu nyal ba dang reg pa la sogs pa byas na/_de'i tshe
[\[174a.4\]]nad med pa'i mi la yang nad thams cad ma lus par 'pho ba yin mod kyi/_de las kyang khyad par mdze nad la sogs pa pags pa'i nad dang /_mig gi nad ni shas cher 'pho zhing 'go ba yin no/_/sha bkra gzi gu'i nad bshad nas/_/da ni srin bu'i nad bshad de/_/phyi dang
[\[174a.5\]]nang gi dbye ba yis/_/srin bu rnam pa gnyis su bshad/_/ces bya ba la/_srin bu'i nad ni phyi na gnas pa dang nang na gnas pa'i dbye bas rnam pa gnyis yod do/_/zhes bya ba mngon par shes pa lnga dang ldan pa'i drang srong rnams kyis bshad do/_/phyi yi dri mas bad kan khrag_/bshang
[\[174a.6\]]skyes dbye bas rnam bzhi yin/_/zhes bya ba la/_srin bu'i nad ni skye gnas kyi dbye bas rnam pa bzhi yod de/_la la ni phyi'i dri ma las skyes pa yin no/_/la la ni bad kan las skyes pa yin no/_/la la ni khrag las skyes pa yin no/_/la la ni bshang ba las skyes pa
[\[174a.7\]]yin no/_/ming las rnam pa nyi shur 'gyur/_/zhes bya ba la/_ming gi dbye ba'i gnas bshang ba rnams kyis de rnam pa nyi shur 'gyur ro/_/de la phyi yi khrag las byung /_/tshad dbyibs mdog ni til 'bru 'dra/_/skra dang gos la brten pa yin/_/phra zhing rkang pa mang la
[\[174b\]]
[\[174b.1\]]ming /_/shig dang sro ma zhes bya'o/_/gnyis kas thor bu 'brum bu dang /_/g.yan pa dag ni skyed par 'gyur/_/zhes bya ba la/_de la srin bu de rnams kyi nang nas phyi'i srin bu ni khrag dri ma can las byung ste/_gang gi tshe khrus la sogs pas dag par ma byas pa de'i tshe shig la
[\[174b.2\]]sogs pa 'byung bar 'gyur te/_de yang tshad dang dbyibs dang mdog ni til 'bru lta bu yin la/_gnas ni skra dang gos la brten cing 'dug la/_lus ni phra zhing rkang pa mang ba yin la/_de'i ming ni rnam pa gnyis te/_shig ces bya ba dang /_sro ma zhes bya ba yin no/_/
[\[174b.3\]]des kyang lus la thor bu la sogs pa skyed cing 'byung bar byed do/_/nang gi mdze dang rgyu gcig ste/_/zhes bya ba la/_nang gi 'bu ni mdze dang rgyu gcig cing mtshungs pa yin pas na kha zas dang spyod lam log pa dang kha zas mi 'phrod pa la sogs pa bsten pas yin no/_/de las
[\[174b.4\]]bad kan las mang skye/_/zas mngar bu ram 'o ma dang /_/tsha dang 'bras sar chan la dga'/_/zhes bya ba la/_nang na gnas pa'i srin bu de rnams las kyang phal cher ram mang du bad kan las skyes pa'i 'bu ni zas mngar ba la sogs pa la dga' zhing des 'phel
[\[174b.5\]]bar 'gyur ro/_/mi gtsang byung bcas bshang lam las/_/lo ma 'dab ma la sogs dga'/_/zhes bya ba la/_bshang ba las byung ba'i 'bu ni bshang ba mang ba dang lo ma la dga' zhing des 'phel bar 'gyur ro/_/bad kan ma zhu'i gnas su byung /_/skyes nas
[\[174b.6\]]kun tu 'gro ba yin/_/la la 'breng pa 'dra ba yin/_/la la srin bu khol ma 'dra/_/kha cig myu gu 'bus pa 'dra/_/phra zhing ring la chung ba dang /_/dkar zhing dmar bar snang ba yin/_/zhes bya ba la/_bad kan las ma zhu ba'i gnas lte ba yan chad du byung ba ni
[\[174b.7\]]skyes shing 'phel na yan man kun tu steng 'og tu 'gro ba yin la/_srin bu de dag kyang 'breng pa 'dra ba yin no/_/srin bu la la ni khol ma 'am rta bla ba 'dra ba yin no/_/kha cig ni 'bras kyi myu gu 'dra zhing dkar la sra ba yin no/_/de bzhin du kha cig ni phra zhing ring ba'i rnam
[\[175a\]]
[\[175a.1\]]pa 'dra ba yin no/_/la la ni chung zhing phra ba yin no/_/mdog ni dkar ba dang dmar ba nyid du phal cher snang ba yin no/_/de yi ming ni rnam bdun te/_/rgyu ma zad dang lto na 'khyil/_/snying za ya mtshan chen po dang /_/mi mngon rgyu dang 'jag ma 'dra/_/
[\[175a.2\]]dri zhim zhes bya/_zhes bya ba la/_srin bu de rnams kyi ming gi dbye ba ni/_rgyu ma za ba la sogs pa rnam pa bdun yin te/_de rnams ni/_snying 'phar kha chu 'dzag pa dang /_/zas mi 'ju zhing yi ga 'chus/_/brgyal zhing mi dran rims 'debs slon/_/skom zhing sbrid pa
[\[175a.3\]]cham pas 'debs/_/zhes bya ba la/_srin bu de rnams ni snying 'phar ba la sogs pa byed par 'gyur te/_snying 'phar ba ni bad kan tshogs gyen du 'phar bar byed pa dang /_kha chu 'dzag pa ni kha nas bad kan 'dzag pa dang /_kha zas mi 'ju ba la sogs pa byed pa yin
[\[175a.4\]]no/_/khrag rgyu ba yi rtsa nang na/_/khrag las byung ba'i srin bu phra/_/zlum zhing rkang med zangs ltar dmar/_/phra zhing la la bltar mi snang /_/zhes bya ba la/_'di rnams kyi gnas ni khrag rgyu ba'i rtsa bo che'i nang nas rgyu zhing de yang srin bu shin tu phra ba dang zlum pa la sogs pa
[\[175a.5\]]yin la/_shin tu phra zhing chung ba yin pas na la la bltar mi snang ba yin no/_/skra rtsa za zhing spu 'byi byed/_/spu gling u dum bA ra 'dra/_/zhags pa bcas dang thong ka ste/_/drug po de dag mdze las gcig_/ces bya ba la/_yang srin bu de dag ni ming skra za ba zhes
[\[175a.6\]]bya ba la sogs pa'i dbye bas rnam pa drug yin la/_yang de dag ni mdze dang las gcig ste/_spu ldang ba dang /_g.ya' ba dang /_zug pa la sogs pa dang /_skra dang kha spu la sogs pa 'byi ba dang /_chu ba dang /_sha dang rtsa dang rus pa snyi ba dang za bar las gcig pa
[\[175a.7\]]yin no/_/zhu ba'i gnas su mi gtsang skyes/_/'phel nas thur du rgyu bar byed/_/ces bya ba la/_bshang ba las byung ba'i srin bu ni zhu ba'i gnas su 'byung ste/_de 'phel zhing skyes par gyur pa na thur du rgyu zhing 'gro bar byed do/_/de ni cher 'phel gyur pa na/_/gang tshe ma zhu'i
[\[175b\]]
[\[175b.1\]]gnas su zhugs/_/de tshe sgregs pa dbugs 'byung ba/_/phyi sa lta bur mnam par 'gyur/_/zhes bya ba la/_srin bu de rnams dus gang gi tshe ma zhu ba'i gnas su zhugs par gyur pa de'i tshe mi de sgregs pa dang dbugs 'byung ba phyis lta bur shin tu mnam par 'gyur ro/_/
[\[175b.2\]]zlum zhing lus phra sbom po dang /_/smug dang ser dang dkar dang gnag_/ces bya ba la/_srin bu de dag gi dbyibs ni zlum pa dang phra ba dang sbom por 'gyur la/_mdog ni smug pa la sogs pa gang yang rung ba dang ldan pa yin no/_/srin bu de ming rnam lnga ste/_/kham gyis
[\[175b.3\]]za dang dal gyis 'gro/_/myong bar byed dang brkam pa dang /_/lus la gnod byed ces bya'o/_/zhes bya ba la/_srin bu de rnams kyi ming kham gyis za ba la sogs pa'i dbye bas rnam pa lngar 'gyur ro/_/des 'khru gzer dang rtug skam byed/_/skem zhing mdog
[\[175b.4\]]ni skya ba dang /_/ba spu ldang zhing me drod nyams/_/lci g.ya' gzhang ni phyir 'byung byed/_/ces bya ba la/_bshang ba de las byung ba'i srin bu de rnams kyis ni 'khru ba nas/_gzhang phyir 'byung ba'i bar du skyed par byed do/_/yan lag brgyad pa'i snying po bsdus pa'i rnam
[\[175b.5\]]par 'grel pa tshig gi don gyi zla zer zhes bya ba/_slob dpon zla ba la dga' bas nges par sbyar ba las/_nad gzhi'i gnas kyi le'u bcu bzhi pa'i rnam par 'grel pa'o//_//de nas rlung nad kyi nad gzhi bshad par bya'o/_/zhes bya ba la/_nad chen po
[\[175b.6\]]yin par mtshan nyid mthun pas/_mdze nad kyi 'og tu rlung nad kyi nad gzhi bshad cing brtsams pa yin no/_/rlung ni phan dang gnod byed la/_/'di ni sna tshogs rgyu gcig pu/_/khyad par du ni lus kyi ni/_/nad dang nad med rgyu gcig pu/_/zhes bya ba la/_don
[\[175b.7\]]dang don ma yin pa'i dge mi dge'i las gnyis po de dag de byed cing rdzogs par byed pa'i gzhi de la rlung de ni srid pa sna tshogs pa'i rgyur gyur pa gcig pu kho na yin la/_khyad par ram lhag par ni lus la phan par byed pa dang /_nad dang nad med pa'i rgyu gcig pu nyid
[\[176a\]]
[\[176a.1\]]yin no/_/de ni kun byed kun bdag nyid/_/sna tshogs gzugs can skye dgu'i bdag_/'byin byed 'dzin byed khyab 'jug gtso/_/sdud byed 'chi bdag gshin rjer 'gyur/_/de bas de ldang mi 'gyur bar/_/rtag tu 'bad pa nyid du gyis/_/zhes bya ba la/_
[\[176a.2\]]yang rlung de ni lus la sogs pa thams cad skyed pa dang /_sgrib pa yang 'dzin pa la sogs pa'i bya ba kun byed pas kun byed ces bya'o/_/de bzhin du kun gyi bdag nyid kyang yin te/_de ni thams cad kyi srog yin pa'i phyir ro/_/de bzhin sna tshogs pa'i gzugs can yang
[\[176a.3\]]yin te/_rnam pa tha dad pa'i rang bzhin can no/_/de nyid ni skye dgu rnams gnas par byed pas na skye dgu'i bdag go/_/de 'byin par byed pa yang yin te de phyi dang nang gi dngos po skyed par byed pa yang yin la/_sna tshogs pa 'dzin pas na 'dzin par byed pa yang yin no/_/
[\[176a.4\]]de bzhin du 'gro ba thams cad khyab par byed pa'i rang bzhin can yin pas na khyab 'jug go/_/de bzhin du thams cad zil gyis gnon pas na gtso bo'o/_/'gro ba rnams sdud cing 'ching bar byed pas na sdud byed do/_/de nyid kyis na 'chi bdag ste 'gro ba 'jig par byed pa'o/_/
[\[176a.5\]]des na 'gro ba rnams mthar 'chi bar byed pas na gshin rje nyid dang 'dra bar bya ba'i phyir gshin rje'o/_/gang gi phyir rlung 'di'i rang bzhin de lta bu yin pa de'i phyir rlung de ni ldang zhing 'khrugs par mi 'gyur bar rtag par dus thams cad du 'bad pa kho nar bya'o/_/de yis
[\[176a.6\]]tha mal gzhan gyur bas/_/nad kyi bye brag shes par bshad/_/bsdus dang rgyas pa de ming gnas/_/rgyu ba'i lam ni re re lnga/_/nad tshul shes par bshad pa yin/_/zhes bya ba la/_rlung de'i las tha mal pa ni nad kyi bye brag shes par dbugs 'byung ba dang
[\[176a.7\]]rngub pa la sogs pa yin par bshad la/_de bzhin du gzhan du gyur pa'i las kyang /_rlung ni 'phel bar gyur pa yis/_/skem dang mdog nag dro bag dga'/_/'dar dang lto sbos bshang ba sri/_/stobs dang gnyid dang dbang po nyams/_/smra mang mgo 'khor zhom
[\[176b\]]
[\[176b.1\]]par byed/_/ces bya ba la/_'di ni 'gyur ba'i bshad pa yin no/_/de la tha mal ba ni rang bzhin gnas pa ste/_gzhan du ma gyur pa la bya la/_gzhan du gyur pa ni nad 'khrugs shing gnod par gyur pa la bya'o/_/de bzhin du rlung nad 'di mdor bsdus pa
[\[176b.2\]]dang rgyas par byas pa'i sgo nas ming dang gnas gang dang gang yin pa dang /_rgyu ba'i lam gang dang gang yin pa yang re re zhing lnga lngar nad kyi bye brag shes par bshad cing bstan pa yin te/_de la ming ni srog ces bya ba la sogs pa'i dbye bas rnam pa lnga yin la/_
[\[176b.3\]]gnas kyang spyi bo la sogs pa'i dbye bas rnam pa lnga ste/_ji ltar srog ces bya ba'i rlung ni spyi bo la gnas pa yin pa dang /_gyen du rgyu ba ni brang na gnas pa dang /_khyab byed ni snying la gnas pa dang /_me dang mnyam du gnas pa ni pho ba'i me drod dang
[\[176b.4\]]lhan cig gnas pa dang /_thur du sel ba ni gzhang la gnas pa yin no/_/rgyu ba ni rnam pa lnga ste/_srog ces bya ba'i rlung ni brang dang lkog mar rgyu la/_de'i las ni glo ba la sogs pa brtan par 'dzin pa yin no/_/stod du rgyu ba ni sna dang lte bar rgyu la
[\[176b.5\]]las kyi bya ba ni tshig 'byin pa la sogs pa yin no/_/khyab byed ni lus ma lus pa la rgyu la las ni 'gro ba la sogs pa yin no/_/me dang mnyam du gnas pa khong par rgyu la bya ba'i las ni zas 'dzin pa la sogs pa yin no/_/thur du sel ba ni gzhang la sogs
[\[176b.6\]]par rgyu ste/_bya ba'i las ni bshang gci 'byin pa la sogs pa yin no/_/'dir ni nad kyi rnam gyur pa/_/de yi dbye ba nad gzhi dang /_/mtshan nyid bcas pa nyid du bshad/_/grangs med kyang ni brgyad cu yi/_/grangs su sngar ni bshad pa yin/_/zhes bya
[\[176b.7\]]ba la/_yang le'u 'dir ni rlung de'i rnam par gyur pa'i las tha dad par dbye ba'i tshul ni nad gzhi'i rgyu dang bcas pa dang /_de bzhin du mtshan nyid kyi tshul ji lta bu yin pa dang bcas pa bshad de/_de yang grangs med cing tshad bzung du med du zin kyang brgyad cu'i
[\[177a\]]
[\[177a.1\]]grangs su nges par 'chad par sngar nad kyi bye brag shes par bya ba'i le'u las bshad pa yin no/_/lus zungs zad byed bsten drags pas/_/rlung ni 'khrugs par byed 'gyur te/_/sbu gu stong par rgyu gyur pa/_/de nyid shin tu 'gengs par byed/_/
[\[177a.2\]]nad gzhan gyis ni gang ba der/_/khebs pas mthu can nyid du 'gyur/_/zhes bya ba la/_lus zungs bdun po zad par byed pa'i sman dang zas dang spyod lam tshad las drags par lhag par bsten pas rlung nad 'khrugs nas ldang bar 'gyur te/_de ni stong zhing sbu gur gnas
[\[177a.3\]]pa'i rgyun srang dag tu rgyu zhing 'gro bar byed pas na sbu gu stong pa de dag shin tu 'gengs shing rgyas par byas nas ldang bar byed do/_/de las nad gzhan gyis gang ba der phyin zhing de dag khebs par byas nas/_rlung de mthu can mi bzad pa nyid du ldang bar 'gyur ro/_/de ltar na rlung ni
[\[177a.4\]]rnam pa gnyis ldang ste/_lus zungs zad pa dang /_nad kyis khebs pa las ldang ba yin no/_/de la zhu ba'i gnas su zhugs/_/gzer dang rgyu ma sgra bcas sbo/_/bshang 'gags rde'u nad gzhang 'brum skye/_/rgyab dang rked pa mjug tor na/_/ro smad kyi ni
[\[177a.5\]]phyogs de ru/_/mi bzad gnod pa de de skyed/_/ces bya ba la/_de la zhu ba'i gnas su zhugs pa 'khrugs par gyur na/_gzer la sogs pa skyed par 'gyur la/_de bzhin du lte ba man chad lus kyi ro smad kyi phyogs de dang der mi bzad cing brnag par dka' ba'i nad kyi
[\[177a.6\]]gnod pa'i bla brnan du ma de dang de dag skyed par byed do/_/ma zhu'i gnas zhugs skom dang slon/_/lud pa dbugs mi bde gsud nad/_/lkog ma 'gags shing sgregs mang na/_/lte ba yan chad skyed par byed/_/ces bya ba la/_ma zhu ba'i gnas lte ba yan
[\[177a.7\]]chad du rlung zhugs par gyur na skom dang la sogs pa skyed par 'gyur ro/_/rna ba sogs zhugs dbang por gnod/_/ces bya ba la/_rna ba la sogs pa dbang po'i bu ga rnams su rlung zhugs par gyur na mig la sogs pa'i dbang po rnams la gnod cing ma
[\[177b\]]
[\[177b.1\]]rung bar byed par 'gyur ro/_/pags zhugs gas shing rtsub par byed/_/ces bya ba la/_rlung pags par gnas te 'khrugs pa ni pags pa shas cher gas shing rtsub par byed par 'gyur ro/_/khrag zhugs gnyid stug mi bzad na/_/tsha zhing dmar la mdog mi
[\[177b.2\]]sdug_/thor 'byung kha zas sra bar gnas/_/yi ga 'chus skom mgo 'khor na/_/zhes bya ba la/_rlung khrag la gnas te 'khrugs na ni gnyid stug pa la sogs par 'gyur ba dang /_thor bu zhes bya ba tshigs rnams su rtsa sbom pa rmen bu ltar 'byung ba dang /_de
[\[177b.3\]]bzhin du kha zas khyad par du mi 'ju zhing sra ba rem rem por gnas pa dang /_de nyid kyis na yi ga 'chus par 'gyur ba dang /_skom pa la sogs par 'gyur ro/_/sha tshil la gnas rmen bu dang /_rab tu zug cing lus rtsub la/_lus lci rab na rengs pa dang /_
[\[177b.4\]]khu tshur dbyug pas phog snyam byed/_/ces bya ba la/_sha dang tshil la gnas nas 'khrugs pa'i rlung ni rmen bu la sogs pa skyed par byed pa dang /_khu tshur ram dbyug pas phog cing bsnun pa ltar na bar byed pa yin no/_/rus gnas brla dang rus tshigs na/_/
[\[177b.5\]]mi bzad gzer zhing nyams stobs zad/_/ces bya ba la/_rlung de rus pa la gnas te 'khrugs na brla la sogs pa mi bzad par gzer ba dang /_de bzhin du nyams stobs zad par byed par 'gyur ro/_/rkang gnas rus pa khong stong zhing /_/gnyid med rtag tu
[\[177b.6\]]na ba yin/_/zhes bya ba la/_rlung rkang la gnas te 'khrugs pa ni rus pa khong stong du byed cing rkang zad pa dang gnyid med cing yar ba dang /_rtag par rgyun mi 'chad par na bar byed pa yin no/_/khu bar gnas pa myur 'byung la/_/'gags pa'am mdog 'gyur
[\[177b.7\]]nyid du 'gyur/_/mngal gyi khu bar gnas de bzhin/_/zhes bya ba la/_khu bar gnas te rlung 'khrugs pa ni khu chu myur bar 'byin par byed pa dang /_yang na 'gags shing mi 'byung bar byed pa'am/_mdog gzhan du 'gyur bar byed pa nyid du byed par 'gyur
[\[178a\]]
[\[178a.1\]]ro/_/mngal du gnas pa'i khu bar rlung zhugs pa'i nad kyang de dang 'dra ste/_myur du zag pa dang /_'gags pa dang /_mdog 'gyur bar byed de/_khu ba la gnas pa'i rlung 'khrugs pas mngal chags pa de 'jig cing tshul 'di ltar byed par 'gyur
[\[178a.2\]]ro/_/rtsa rnams stong zhing sbo bar 'gyur/_/zhes bya ba la/_rtsa la gnas pa'i rlung 'khrugs par gyur na rtsa de nyid khong stong du gnas pa dang rlung gis rgyas shing sbos par byed do/_/chu bar gnas pa gzugs 'jas dang /_/sgur dang da rgan nad du 'gyur/_/zhes bya ba la/_
[\[178a.3\]]chu bar gnas te rlung 'khrugs par gyur na lhu gzugs 'jas shing 'theng ba dang sgur ba dang /_da rgan gyi nad skyed par byed par 'gyur ro/_/tshigs la gnas pa'i rlung skrang ba/_/rkyal pa rlung gis gang reg 'dra/_/brkyang dang bskum par byed pa yis/_/bskyod pa na dang bcas
[\[178a.4\]]par 'gyur/_/zhes bya ba la/_tshigs la gnas te rlung 'khrugs na ni skrang bar 'gyur zhing /_skrang ba de yang rkyal pa rlung gis gang ba la reg pa dang 'dra bar 'gyur ba dang /_de bzhin du rkang lag brkyang ba dang bskum par byed pa'i bskyod pa de dag na zhing zug pa dang
[\[178a.5\]]bcas par 'gyur ro/_/yan lag kun la brten pa ni/_/zug chag snyam sems 'gul ba dang /_/rengs dang tshor ba med pa dang /_/tshigs 'khums 'dar bar byed par 'gyur/_/zhes bya ba la/_yan lag thams cad la brten te rlung 'khrugs par gyur pa na zug
[\[178a.6\]]pa la sogs pa'i nad skyed par 'gyur ro/_/gang tshe rtsa chen kun la gnas/_/yang dang yang du 'khrugs gyur pa/_/de tshe yan lag la 'jug pas/_/nad ni lus la 'jug ces bya/_/zhes bya ba la/_dus gang gi tshe rlung rtsa bo che kun la gnas te 'khrugs par gyur pa de'i tshe
[\[178a.7\]]lus thams cad yang dang yang du 'khrugs shing gnod par byed cing yan lag thams cad la 'jug pas zil gyis gnon par byed pas na/_rlung nad de ni lus la 'jug pa zhes bya'o/_/zhes drang srong rnams kyis bshad do/_/ro smad du ni 'gags pa'i rlung /_/gyen du
[\[178b\]]
[\[178b.1\]]song ste snying gar gnas/_/snying ga'i sbu gur zhugs nas ni/_/mgo bo yan lag bcas par zug_/lus ni kun tu zhugs gyur nas/_/de ni gzhu ltar sgu bor byed/_/dbugs 'byin dka' zhing mig rengs har/_/lhod cing 'dzums par byed 'gyur la/_/de nas phug
[\[178b.2\]]ron lta bur mkhun/_/dran pa med de gzhan dbang can/_/de nyid a ba ta nar bshad/_/ces bya ba la/_ro smad du rlung zhugs par gyur cing rgyun srang gi lam 'gags par gyur na ro smad nas gyen du song ste snying gar gnas shing brten nas snying ga'i rtsa'i sbu gu'i nang du zhugs
[\[178b.3\]]nas snying dang mgo bo dang mur 'gram la sogs par zug cing na bar byed do/_/de bzhin du lus kun tu zhugs par gyur cing bsdus par gyur nas nad pa de'i lus gzhu ltar sgur po nyid du byed cing 'gugs par byed do/_/de lta bu'i mi de ni dbugs 'byung bar dka' zhing rngam pa
[\[178b.4\]]can du 'byung ba dang /_mig rengs shing har har por 'dug pa dang /_lhod cing gnas las 'chug pa dang /_'dzums shing 'byed mi shes par 'gyur la/_de nas de'i 'og tu phug ron ltar mkhun zhing sgra mi gsal bar 'byin par byed pa dang /_dran pa med
[\[178b.5\]]de 'du shes mi gsal ba nyid de nad de gzhan dbang can zhes bshad do/_/la la dag gi gzhung gis ni nad de nyid a ba ta na zhes bya'o zhes zer ro/_/rlung gis snying ni btang gyur na/_/skad cig tsam du bde la reg_/slar zhugs na ni na bar byed/_/ces
[\[178b.6\]]bya ba la/_gzhan dbang can zhes bya ba'i nad de la rlung gis snying ga btang zhing der mi gnas par gyur na skad cig tsam du bde ba la gnas shing nad med par 'gyur ro/_/yang de slar zhugs shing gnas par gyur na skad cig na zhing mi bde bar byed par 'gyur ro/_/de ni mngal
[\[178b.7\]]'jig las byung dang /_/khrag ni lhag par 'dzag gyur dang /_/snad pa dag las byung gyur pa/_/shin tu gso bar dka' bar 'gyur/_/zhes bya ba la/_gzhan dbang can zhes bya ba'i rlung nad de mngal 'jig pa la sogs pa'i rgyu gsum las
[\[179a\]]
[\[179a.1\]]byung ba ni gso bar dka' bar 'gyur ro/_/mjing ba rengs pa'i rlung zhugs shing /_/gang tshe rtsa chen la gnas pa/_/lus kun khyab par gyur pa na/_/de tshe nam tshong 'gugs par byed/_/lus ni gzhu ltar nang du gug_/mig rengs shugs ni 'byin par byed/_/glal
[\[179a.2\]]'byung so ni 'cha' ba dang /_/bad kan skyugs par byed par 'gyur/_/rtsib logs zug cing tshig mi thon/_/'gram pa rgyab dang mgo bo na/_/'di ni nang du gug ces bya/_/zhes bya ba la/_mjing ba ni gnya' ba la brten pa'i gnas nyid gnyis yod de/_de dag tu rlung zhugs nas gang gi
[\[179a.3\]]tshe rtsa chen por phyin nas gnas par gyur zhing lus thams cad khyab cing khebs par gyur pa de'i tshe nam tshong 'gugs shing yon por byed la/_de bzhin du lus kyang gzhu ltar nang du 'gugs par byed cing sgur por byed la/_mig gnyis rengs shing 'byed pa dang 'dzums mi shes pa dang /_
[\[179a.4\]]rang gi shugs chags pa dang /_gug por byed pa la sogs pa'i nad sna tshogs pa'i tshul skyed par byed pa dang /_de bzhin du glal mang du 'byung ba dang /_so krig krig 'cha' ba dang /_bad kan skyug cing slon par byed pa dang /_rtsib logs gnyis su zug cing na ba dang /_tshig mi thon pa dang /_'gram pa
[\[179a.5\]]la sogs pa na bar byed de/_'di lta bu'i nad 'di ni nang du gug pa'i rlung nad ces bya'o/_/phyi yi de dang 'dra ba la/_lus ni phyir dgye byed pa dang /_/mgo bo rgyab du 'dren byed cing /_/de la brang ni shin tu 'bur/_/gnya' ba bcom pa ltar na zhing /_/so dang kha ni mdog mi sdug_/rngul
[\[179a.6\]]zhing lus ni lhod par byed/_/phyir dgyed gzhu rengs zhes bya zhing /_/de la shugs drag ces kyang bshad/_/ces bya ba la/_phyir dgye ba zhes bya ba'i rlung nad gzhan dag ni tshul de dang 'dra zhing mtshungs pa las/_'dir khyad par ni 'di yin te/_lus phyir dgye zhing rgyab tu sgu
[\[179a.7\]]bar byed la/_mgo bo rgyab du yo bar 'dren zhing 'gugs par byed pa dang /_phyir dgye ba zhes bya ba'i nad de la brang shin tu 'bur zhing mtho ba dang /_gnya' ba na zhing brdungs pa ltar sems pa dang /_de bzhin du so dang kha'i mdog mi sdug pa dang /_rngul shin tu mang du 'byung ba dang /_lus lhod cing shig shig por
[\[179b\]]
[\[179b.1\]]'gyur bar byed de/_rlung nad de ni phyir dgyed pa zhes bya'o/_/zhes bshad pa la/_la la na re ni gzhungs rengs zhes bya'o zhes zer ro/_/gzhan dag ni de la shugs drag po zhes bya'o zhes kyang bshad do/_/gnad la gnas pa'i rmar zhugs te/_/rlung gis bskyod par gyur pa dang /_/rkang pa
[\[179b.2\]]nas ni mgo bo'i bar/_/lus la nad kyis khyab byed pa/_/skom zhing lus ni skya gyur pa/_/rma yi da rgan de spang bya/_/zhes bya ba la/_gnad la gnas shing brten pa'i rmar zhugs pa'i rlung la sogs pa'i nad de rlung gis bskyod cing bsnan par gyur na/_rkang pa nas mgo bo'i bar gyi lus
[\[179b.3\]]thams cad la nad kyis khyab cing zil gyis gnon par byed de/_rma'i da rgan de lta bu de skom dad che zhing lus skya ba las byung ba de ni gso dka' ba yin pas spang zhing dor bar bya'o/_/lus la 'jug pa'i rlung kun ni/_/shugs dang bral nas bde bar 'gyur/_/zhes bya ba la/_sngar
[\[179b.4\]]bshad pa'i rlung nad lus la 'jug pa la sogs pa de rnams la rlung gi shugs dang bral zhing /_shugs zhi bar gyur na de ni bde zhing nad med par 'gyur ba yin no/_/lce ni brud drags skam zos gnod/_/'gram pa'i rtsa bar gnas rlung 'khrugs/_/'gram pa gnyis ni bskyod byas nas/_/kha
[\[179b.5\]]ni gdangs par byed pa'am/_/yang na 'dzums par byed par 'gyur/_/'gram pa nyams par byed pa des/_/za dang smra ba dka' bar 'gyur/_/zhes bya ba la/_lce brud drags shing so shing la sogs pas gnod par byas pa dang /_zas skam po zos shing bcas pa dang /_khu tshur dang rdo
[\[179b.6\]]la sogs pas snad pas 'gram pa'i rtsa bar gnas pa'i rlung 'khrugs shing ldang bar gyur nas/_'gram pa gnyis bskyod cing rang gi gnas nas 'gul bar byas nas/_kha rtag tu gdangs par byed pa dang /_yang na kha 'dzums shing 'byed mi shes par byed par 'gyur te/_nad de
[\[179b.7\]]ni 'gram pa la gnas nas nyams par byed pa zhes bya ste/_'gram pa bskyod cing nyams par byed pa des zas zab dang tshig tu smra ba shin tu dka' bar byed par 'gyur ro/_/smra bar byed pa'i rtsa gnas rlung /_/lce ni ldib par byed 'gyur zhing /_/lce ldibs des ni bza' btung dang /_/smra ba la sogs mi nus
[\[180a\]]
[\[180a.1\]]'gyur/_/zhes bya ba la/_smra bar byed pa zhes bya ba'i rtsa gang yin pa la gnas par gyur pa'i rlung ni lce ldibs shing lkugs par byed par 'gyur te/_nad de ni lce ldibs pa zhes bya ba yin te/_nad des ni bza' ba la sogs pa la longs spyad par mi nus pa yin no/_/
[\[180a.2\]]mgo bos khur ni khyer ba dang /_dgod drags mang du smra ba dang /_/sdangs dang 'chus te sbrid pa gtong /_/gzhu sra 'dren par byed pa dang /_/sngas ni mi mnyam la nyal dang /_/sra ba 'cha' bar byed pa dang /_/rlung skyed pa ni de dang des/_/rlung 'phel ro stod la zhugs nas/_/
[\[180a.3\]]gdong gi gzhogs phyed yon por byed/_/smra dang dgod dang lta ba'ang yo/_/de nas de yi de yi mgo 'gul zhing /_/tshig mi phyin la mig rengs shing /_/so 'gul skad ni 'gags pa dang /_/sgra mi thos shing sbrid pa thogs/_/dri mi tshor zhing dran nyams rmongs/_/gnyid log pa na
[\[180a.4\]]sdangs par 'gyur/_/mchil ma g.yon du 'dor ba dang /_mig gcig 'dzums par 'gyur ba dang /_/nam tshong yan chad mi bzad na/_/gzhogs phyed dag gam ro smad na/_/la las de gzhogs phyed nad bshad/_/gzhan dag phyogs gcig gug ces zer/_/zhes bya ba la/_
[\[180a.5\]]mgo bos khur lci ba khyer zhing gnas gzhan nas gzhan du 'degs pa dang /_dgod drags pa la sogs pa dang lus 'chus te sbrid pa gtong ba la sogs pa dang sra ba'i zas 'cha' bar byed pa ste/_de dag gis ni rlung skyed cing 'phel bar byed pa yin la/_de dag 'ba' zhig tu ma zad
[\[180a.6\]]kyi 'dir ma bshad pa'i rlung skyed par byed pa'i dngos po gang yin pa de dang des rlung 'phel bar gyur nas lus kyi ro stod la zhugs te gnas pa dang /_des gdong gi gzhogs phyed yon por byed par 'gyur la/_de bzhin du tshig smra bar byed pa dang /_dgod par byed pa dang /_lta bar byed pa na yang yon
[\[180a.7\]]por byed par 'gyur ro/_/de nas de'i 'og tu mi de'i mgo 'gul zhing ldeg la 'dar bar 'gyur ba dang /_tshig mi phyin cing thogs pa dang /_mig rengs shing har har por lta ba dang /_so 'gul zhing g.yo ba la sogs pa mchil ma g.yon du 'dor gyin drang por mi 'dor ba dang /_mig gcig 'dzums par byed pa
[\[180b\]]
[\[180b.1\]]dang /_nam tshong yan chad mgrin pa la sogs pa mi bzad par na ba dang /_lus kyi gzhogs phyed dam/_yang na ro smad du na bar byed de/_nad de ni gzhogs phyed na ba'i rlung nad ces bya'o zhes bshad la/_gzhan dag ni phyogs gcig gug pa zhes bya'o zhes zer ro/_/rlung ni khrag la
[\[180b.2\]]brten gyur te/_/spyi bo 'dzin pa'i rtsar zhugs pa/_/rtsub cing nad bcas mdog gnag byed/_/rtsa 'dzin de ni gsor mi rung /_/zhes bya ba la/_rlung ni khrag la brten nas rgyu ste song nas spyi bo 'dzin pa zhes bya ba'i rtsar zhugs par gyur pa ni rtsub cing na ba dang bcas pa dang /_mdog gnag par
[\[180b.3\]]byed par 'gyur ro/_/de lta bu'i nad de ni rtsa 'dzin pa zhes bya ste gso zhing bcos par mi nus pa yin no/_/rlung gis de la gzhogs phyed bzung /_/rtsa dang rgyus pa bskams byas nas/_/gzhogs phyed gang yang rung la gnod/_/tshigs kyi sbrel mtshams lhod par byed/_/de yis lus phyed
[\[180b.4\]]thams cad ni/_/lus sbyor mi nus tshor ba med/_/de ni phyogs gcig nad ces zer/_/gzhan dag phyogs gcig skams par 'chad/_/ces bya ba la/_rlung gis lus kyi gzhogs phyed bzung zhing der gnas par byas pa dang /_rtsa dang rgyus pa bskams par byas nas/_lus
[\[180b.5\]]kyi g.yas sam g.yon gyi gzhogs phyed gang yang rung ba la gnod cing mi shis par byed la/_tshigs rnams kyi bog re'i sbrel mtshams lhod cing shig shig por byed pa dang /_nad pa de'i lus kyi gzhogs phyed kun ma lus par lus la sbyor bar mi nus shing g.yo 'gul gyi bya ba byed
[\[180b.6\]]mi nus pa dang /_tshor ba med cing bem bem por 'dug pa'i nad de ni phyogs gcig gi nad ces zer ro/_/drang srong gzhan dag ni phyogs gcig skams pa zhes 'chad do/_/lus kun rlung nad de dang 'dra/_/yan lag kun la brtan pa yin/_/zhes bya ba la/_phyogs gcig skams pa dang lus kun la
[\[180b.7\]]zhugs pa'i rlung nad ni tshor ba med pa la sogs pa tshul 'dra ba yin la/_de ni yan lag thams cad la brten pa'i nad ces bya bar shes par bya'o/_/rlung nad nyi tshes gzhogs phyed skams/_/shin tu gso dka' yin par bshad/_/ces bya ba la/_rlung nad nyi tshe nad gzhan dang ma 'dres pa gang
[\[181a\]]
[\[181a.1\]]yin pa des gzhogs phyed skams par gyur pa ni shin tu gso dka' ba yin no/_/gzhan dang 'dres pa gso dka' yin/_/zhes bya ba la/_nad gzhan bad kan dang mkhris pa gang yang rung ba dang rlung 'dres par gyur pa'i gzhogs phyed skams pa'ang gso dka' ba yin
[\[181a.2\]]no/_/zad byed rgyu can spang bar bya/_/zhes bya ba la/_zad byed kyi rgyu las byung ba'i gzhogs phyed skams pa ni spang bar bya ste gsor mi rung ngo /_/ma zhu bad kan ldan pa yis/_/rgyun srang bkag ste lus rengs pas/_/brkyang bskum kun las nyams gyur pa/_/shing 'dra shing ltar rengs
[\[181a.3\]]pa yin/_/zhes bya ba la/_rlung nad ma zhu ba dang bad kan dang bcas pa dag gis rlung gi rgyu ba'i lam bkag ste/_lus rengs shing 'gyur mi shes par byas pas brkyang ba dang bskum pa la sogs pa'i lus kyi spyod pa kun las nyams par gyur pa ni dbyug ltar rengs pa yin pas na/_shing ltar
[\[181a.4\]]rengs pa zhes bya'o/_/phrag pa'i rtsa bar zhugs pa'i rlung /_/der gnas rtsa ni 'khums byas te/_/dpung pa bskyod par mi nus byed/_/dpung pa 'jas pa'i rlung nad yin/_/zhes bya ba la/_rlung phrag pa'i rtsa bar gnas te/_de na gnas pa'i rtsa 'khums shing 'dus par byas nas/_dpung pa bskyod
[\[181a.5\]]bsgul mi nus par byed pa'i rlung nad skyed par byed do/_gang zhig lag mthil sor mor 'brel/_/chu ba rgyab tu 'khums byed cing /_/lag ngar bya ba nyams byed pa/_/rlung de bi sha tse ru bshad/_/ces bya ba la/_nad gang zhig lag pa'i mthil du phyogs shing de dang 'brel pa chu ba 'dus pa zhes
[\[181a.6\]]bya ba'i chu ba rgyab tu 'khums par byed cing /_lag ngar gyi rgyab tu rlung gis 'khums par byed nas lag ngar gyi bya ba'i las gang dag yin pa thams cad nyams par byed de/_g.yo 'gul gyi bya ba thams cad mi nus par byed pa'i rlung nad de ni ming bi sha tse zhes bya ba yin no zhes drang srong
[\[181a.7\]]rnams kyis bshad do/_/gang tshe rlung ni rked par gnas/_/brla yi chu ba'i nang du zhugs/_/de tshe mi de 'theng por 'gyur/_/zhes bya ba la/_gang gi tshe rlung gi nad rked pa'i phyogs su gnas shing brten par gyur nas brla'i chu ba'i nang du zhugs shing zhen par gyur pa de'i tshe mi de 'theng por gyur te rkang
[\[181b\]]
[\[181b.1\]]zug cing 'chal ba'i 'theng por 'gyur ro/_/brla gnyis la zhugs 'phye bor 'gyur/_/zhes bya ba la/_gang gi tshe rked par gnas pa'i rlung de brla gnyis ka la zhugs par gyur pa de'i tshe brla gnyis ka'i spyod pa nyams pas 'phye bor 'gyur ro/_/gang zhig 'gro bar rtsom pa na/_/
[\[181b.2\]]lus 'dar 'theng po ltar 'gro ba/_/tshigs kyi sprel mtshams lhod gyur pa/_/de ni sran ma'i 'theng por bshad/_/ces bya ba la/_skyes bu gang 'gro bar rtsom zhing 'gro ba'i bya ba 'dor zhing g.yo la 'theng po lta bur 'gro ba'i skyes bu de ni tshigs kyi bog re'i sbrel mtshams lhod cing nyams
[\[181b.3\]]par gyur pa yin te/_de ni ming sran ma ltar 'theng pa zhes bya'o/_/kha zas dro grang skam rlon 'dres/_/lci dang snum ches bsten pa dang /_/zhu dang ma zhu mi bdes bskyod/_/nyin nyal mtshan gnyid ma log pas/_/ma zhu shin tu sogs gyur te/_/gal te brla nang zhugs gyur na/_/bad kan
[\[181b.4\]]tshil dang rlung bcas pa/_/nad gzhan zil gyis mnan nas ni/_/brla rus nang du gang byas te/_/bad kan gyis te rengs gyur la/_/de tshe de yis brla rengs byed/_/'degs mi nus grang tshor ba med/_/gzhan gyi yin snyam sems shing lci/_/mi bzad par ni 'gro ba nyams/_/sems
[\[181b.5\]]khong chud cing yan lag na/_/snyom slon rims 'debs yi ga 'chus/_/rkang pa sgyid zhan 'degs par dka'/_/bem bem por 'dug ldan pa yin/_/de ni brla rengs nad ces bshad/_/gzhan dag phyug po'i rlung zhes zer/_/zhes bya ba la/_kha zas kyi bag dro grang la sogs par 'dren
[\[181b.6\]]mar bsten pa dang /_zhu ba dang bcas pa'i ma zhu ba ni zhu ba dang ma zhu ba ste/_la la ni zhu zhing smin pa yin la/_la la ni ma zhu zhing ma smin pa yin te/_legs par tshos pa dang /_ma tshos pa dag gis mi bde bar gyur pa dang /_de bzhin du mi bde zhing sdug bsngal ba'i rnam pa la brten pas
[\[181b.7\]]bskyod cing 'khrugs par byas pas ma zhu ba shin tu shas cher sogs par 'gyur la/_de bzhin du nyin par gnyid log cing nyal ba dang /_gnyid ma log pa dag yun ring du bsten kyang ma zhu ba shin tu shas cher sogs par 'gyur te/_ma zhu ba de gal te brla dang
[\[182a\]]
[\[182a.1\]]byin pa'i nang du zhugs par gyur na/_ma zhu ba de bad kan dang tshil dang rlung dang bcas par 'gyur ba yin gyi/_ma zhu ba de ni rlung dang bad kan gyi nad gzhan la ltos pa zil gyis mnan cing mthu chung bar byed la/_de'i phyir ma zhu ba des bad kan gyi g.yo
[\[182a.2\]]ba med par byas shing brla'i rus pa'i nang du gang bar byed pa na de'i tshe brla rengs shing bskyod mi shes par 'gyur te/_de bas de'i nad des brla rengs par byed cing 'gyur mi shes par 'degs shing bskyod mi shes mi nus pa dang /_grang zhing tshor ba med pa dang /_gzhan gyi yin par
[\[182a.3\]]snyam du sems shing rang gi lus las byung ba snyam du mi sems pa dang /_de bzhin du mi bzad par na zhing brnag par dka' ba la sogs par 'gyur ba dang /_sems khong du chud pa la sogs pa dang ldan par 'gyur te/_nad de ni brla rengs kyi nad ces bya'o zhes tshe'i rig byed shes pa'i
[\[182a.4\]]slob dpon dag gis bshad do/_/drang srong gzhan dag gis phyug po'i rlung nad ces bya'o zhes zer ro/_/rlung dang khrag las skyes pa'i skrang /_/pus mo'i steng byung nad tshabs che/_/ce spyang mgo ltar sbom gyur pa/_/ce spyang mgo 'dra yin zhes bya/_/zhes bya ba la/_rlung dang khrag
[\[182a.5\]]las skyes pa'i skrang pa pus mo'i steng du byung ba de ni nad tshabs shin tu che ba yin te/_de ni ce spyang gi mgo 'dra bar sbom zhing che bar skrang pa yin pas ce spyang gi mgo 'dra ba'i rlung nad ces bya'o/_/rkang pa na zhing mi mnyam 'dor/_/ngal ba las ni gang tshe rlung /_/long mor gnas te
[\[182a.6\]]nad skyed pa/_/de ni rlung nad tsher mar bshad/_/ces bya ba la/_rkang pa sa la mi mnyam zhing mi mnyam par 'dor ba'am/_yang na ngal zhing dub pa las dus gang gi tshe rlung byin pa dang /_rkang pa la brten nas long mor gnas pa'i nad skyed par gyur pa'i rlung nad de ni tsher ma lta bu zhes bshad
[\[182a.7\]]do/_/rting pa sor mor 'brel pa yi/_/chu bar rlung gis gnod gyur gang /_/brla nas 'jug par byed pa de/_/gzugs 'khums zhes ni bya bar bshad/_/ces bya ba la/_rting par gnas nas sor mo dang 'brel bar 'gyur ba'i chu ba'i tshogs gang yin par rlung des gnod
[\[182b\]]
[\[182b.1\]]pa skyed par gyur nas/_brla'i bar du gyen du 'jug par byed cing bsdus shing 'khums par byed pa gang yin pa de ni drang srong dag gis gzugs 'khums pa'i rlung nad ces bya bar bshad do/_/bi sha tsi dang gzugs 'khums bshad/_/mi bzad na ba kha li ra bshad/_/
[\[182b.2\]]ces bya ba la/_sngar lag ngar du zhugs pa'i rlung nad kyi bi sha tsi dang /_'das ma thag pa'i gzugs 'khums pa'i rlung nad gnyis po mi bzad pa dang ldan par snang ba ni rlung nad kha li zhes bya bar bshad do/_/gang gi rkang pa brtse gyur zhing /_/bem bem por ni gyur pa dag_/bad
[\[182b.3\]]kan rlung 'khrugs las gyur pa/_/rkang pa brtse bar de bshad do/_/zhes bya ba la/_mi gang gi rkang pa gnyis brtse zhing tsha ba tsag tsag por byed pa'i sgo nas tshor ba med cing bem bem por gyur pa dag ni bad kan dang 'dres pa las gyur pa yin la/_nad de ni rkang pa brtse ba zhes bya'o
[\[182b.4\]]zhes bshad do/_/mkhris pa khrag dang bcas pa'i rlung /_/rkang pa gnyis su tsha byed cing /_/khyad par du ni 'gro tshe tsha/_/de ni rkang tsha zhes byar bshad/_/ces bya ba la/_rlung gi nad mkhris pa dang khrag dang bcas par gyur pa las rkang pa gnyis su tsha ba 'ur 'ur por gyur pa gang yin pa
[\[182b.5\]]dang /_khyad par du yang 'gro zhing 'chag pa'i tshe lhag par tsha bar gyur pa'i nad de ni rkang pa tsha ba zhes bya'o zhes bshad do/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas nges par sbyar ba las/_nad gzhi'i gnas kyi
[\[182b.6\]]le'u bco lnga pa'i rnam par 'grel pa'o//_//de nas dreg nad kyi nad gzhi bshad par bya'o/_/zhes bya ba la/_rlung las gyur pa yin par chos mthun pa yin pas na/_rlung nad kyi 'og tu le'u 'di brtsams pa yin no/_/de yang rlung dang khrag las skyes pa'i skrang zhes smos pa yin no/_/khrag
[\[182b.7\]]ni 'khrugs par byed pa'i zas/_/tsha ba dang ni mi 'phrod pa/_/bsten dang sbyor ba log pa dang /_/nyin nyal mtshan gnyid ma log dang /_/nyal po drags dang skyid par gnas/_/'chag pa'i spyod pa ma bsten dang /_/snad dang sbyang ba ma byas pas/_/mi yi khrag ni 'khrugs gyur cing /_/rlung skyed zos pas rlung nad ni/_/
[\[183a\]]
[\[183a.1\]]'phel bas 'khrugs te lam gzhan zhugs/_/de bzhin khrag kyang lam 'gags la/_/dang por gnod par 'gyur ba yin/_/zhes bya ba la/_khrag 'khrugs shing skyed par byed pa'i zas 'bru dang srog chags chu na spyod pa'i sha dang /_rgya sran ku lang+tha dang /_mon sran
[\[183a.2\]]gre'u dang /_nim pa ba dang /_skyur ba dang /_chang dang dar ba dang /_zho skyur po la sogs bsten pa dang /_mi 'phrod pa'i zas gsher ba'i sha dang /_mon sran gre'u lhan cig bza' ba dang sbrang rtsi dang mar cha mnyam par za ba la sogs pa ji skad bshad pa dang /_'dir ma smos su zin kyang khrag skyed
[\[183a.3\]]par byed pa'i spyod lam dang /_kha zas la sogs pa de dag bsten cing goms par byed pa dang /_de bzhin du sbyor ba log pa ste sman dpyad kyi gtsug lag las byung ba bzhin du bsten par ma byas pa'i sbyor ba log pa dang /_de bzhin du nyin par shas cher gnyid log pa dang /_mtshan mo'i dus su gnyid ma
[\[183a.4\]]log pa dang /_nyal po drags shing bud med bsten pa drags pa dang /_phal cher skyid de bar gnas shing rtag tu bde ba dang ldan la lus 'jam sha can du gyur pas 'chag cing 'gro ba'i spyod lam ma bsten gyi/_rtag tu dal bar 'dug la bskyod cing rtsol ba mi byed pa dang /_snad pa ste mtshon
[\[183a.5\]]cha'i tshogs kyi khyad par gang yang rung bas snad cing rma byung ba dang /_sbyang ba ma byas te dri ma'i tshogs ma bsal cing ma bton pas mi'i khrag 'khrugs shing ldang bar 'gyur zhing rlung skyed cing 'khrugs pa'i zas kha ba dang /_khung bu dang /_bska ba la sogs pa zos pa la goms
[\[183a.6\]]shing mang du bsten pas rlung nad 'phel zhing dang po sogs par gyur la/_de'i 'og tu 'khrugs shing ldang bar gyur nas/_lam log pa gzhan du zhugs pa dang /_khrag kyang de dang 'dra bar sogs shing 'phel ba dang /_'khrugs shing ldang bar gyur nas lam 'gag
[\[183a.7\]]par bya ba de nyid kyis dang por gnod cing skyed par 'gyur ba yin no/_/de ni phyug po'i rlung nad dang /_/'theng nad stobs 'jig rlung khrag 'dres/_/ming du de ni rnam par bshad/_/ces bya ba la/_dreg nad de ni phyug po'i rlung nad dang 'theng po'i nad dang stobs 'jig pa dang /_
[\[183b\]]
[\[183b.1\]]rlung khrag 'dres pa'i nad ces bya bar ming gi rnam grangs su slob dpon gyis bshad pa yin no/_/de yang dang por rkang par rgyu/_/mchog tu bzhon sogs 'phyang las byung /_/zhes bya ba la/_dreg nad de yang dang por rkang pa gnyis su rgyug cing 'byung bar 'gyur ro/_/mchog
[\[183b.2\]]tu'am khyad par du ni rta la sogs pa'i bzhon pa la zhon te/_rkang pa 'phyang bar byas pa las de 'byung bar 'gyur ro/_/de yi 'byung 'gyur mtshan nyid ni/_/mdze ni 'byung 'gyur mtshan mar mtshungs/_/de bzhin lus nyams yan lag lhod/_/pus mo byin pa brla rked pa/_/lag pa rkang
[\[183b.3\]]pa'i tshigs rnams su/_/g.ya' zhing 'gul dang na ba dang /_/chag snyam sems shing tshor med lci/_/yang dang yang du ldang ba dang /_/slar yang zhi bar 'gyur ba yin/_/zhes bya ba la/_dreg nad de phyis 'byung bar 'gyur ba'i mtshan nyid sngar byung ba'i tshul ni mdze 'byung bar 'gyur ba'i mtshan
[\[183b.4\]]ma dang mtshungs pa yin te/_shin tu 'dar ba'am reg na rtsub/_/tshul 'byung mi 'byung mdog mi sdug_/ces bya ba la sogs pa'i gzhung gis bstan pa yin no/_/de bzhin du mtshan ma gzhan yang lus nyams shing shig shig por 'gyur ba dang /_yan lag rnams lhod pa dang /_pus mo
[\[183b.5\]]la sogs par g.ya' ba la sogs pa'i nad yang dang yang du ldang zhing yang yang du slar zhi bar 'gyur ba dang /_de nas slar ldang du ba byed pa yin no/_/rkang pa gnyis kyi rtsa bar gnas/_/lan 'ga' lag pa dag du gnas/_/byi ba'i dug ni ldang ba ltar/_/lus kun la ni khyab par 'gyur/_/
[\[183b.6\]]zhes bya ba la/_dreg nad de rkang pa gnyis kyi rtsa bar gnas shing rten byas nas/_lan 'ga' ni lag pa gnyis kyi rtsa bar yang gnas par byed de/_byi ba'i dug ldang bar byed pa dang /_dang por lus kyi phyogs gcig tu gnas nas/_de'i 'og tu lus ma lus par khyab cing mched par byed do/_/thogs
[\[183b.7\]]mar pags pa khrag la gnas/_/byung ba rtogs par sla zhes bya/_/zhes bya ba la/_dreg nad de thog mar te dang por pags pa dang khrag la gnas shing brten nas byung ba de ni dreg nad rtogs par sla ba zhes bya'o/_/de nas rim gyis lus zungs kun/_/khyab ste rtogs par dka' zhes bya/_/
[\[184a\]]
[\[184a.1\]]zhes bya ba la/_de nas de'i 'og tu sngar bshad pa las gzhan pa'i lus zungs tshil la sogs pa kun khyab cing zhu bar gyur nas 'byung ba de ni gting na gnas te rtogs par dka' ba zhes bya'o/_/rtogs sla pags g.ya' la sogs ldan/_/zangs ltar dmar dang sngo ba dang /_bya rmyang
[\[184a.2\]]bcas shing rab dro tsha/_/zhes bya ba la/_dreg nad rtogs par sla ba ni pags pa g.ya' ba dang /_'gul ba dang /_gzugs la sogs pa dang ldan pa dang /_de bzhin du zangs ltar dmar ba dang /_sngo ba'i mdog tu snang ba dang /_bya rmyang byed 'dod pa dang bcas pa dang /_mi bzad par rab tu tsha ba
[\[184a.3\]]yin no/_/rtogs dka' sngar bas lhag par na/_/skrang zhing mkhrang la tshos par byed/_/gzhang dang tshigs dang rus pa rkang /_/bcad snyam sems shing nang du rgyu/_/shugs dang ldan tshe sgur po dang /_/zha bo 'theng por byed 'gyur la/_/lus ni kun tu rgyu ba yin/_/zhes bya ba la/_dreg
[\[184a.4\]]nad rtogs par dka' ba zhes bya ba ni/_dreg nad snga ma rtogs par bla ba bas lhag par na zhing gting zab par skrang ba dang /_mkhrang zhing sra ba dang /_tshos shing smin par byed pa dang /_gzhang la sogs pa bcad pa snyam du sems shing nad nang du rgyu ba dang de shugs dang ldan zhing shas
[\[184a.5\]]cher bde ba'i tshe na sgur po'am 'jas pa'am 'theng por byed par 'gyur ba dang /_rlung de mgo nas rkang pa'i bar du lus thams cad du rgyu zhing 'byam pa yin no/_/de la rlung shas che gyur na/_/gzer 'gul zug pa'i shas che zhing /_/skrang pa rtsub cing gnag pa dang /_/sngo zhing 'phel la 'bri
[\[184a.6\]]bar 'gyur/_/rtsa chen sor mo'i tshigs rnams ni/_/'khums shing lus bcum shin tu na/_/grang la mi dga' reg na bde/_/rengs shing 'dar la tshor ba med/_/ces bya ba la/_de la dreg nad rlung gi shas che ba ni gzer ba la sogs par 'gyur te/_gzer ba ni rgyun mi 'chad par na ba'o/_/
[\[184a.7\]]zug pa ni bar bar du chad cing sdod de na ba'o/_/lus bcum pa ni yan lag dam du bcangs pa snyam sems pa'o/_/grang ba la mi dga' ba ni grang ba la sdang zhing mi dga' ba'o/_/reg na bde ba ni grang bde nyid kyis reg na bde bar 'gyur ba'o/_/khrag shas che skrang rab tu zug_/dmar
[\[184b\]]
[\[184b.1\]]zhing tsha ba tseg tseg byed/_/snum dang rtsub pas zhi mi 'gyur/_/g.ya' dang 'drul bar ldan pa yin/_/zhes bya ba la/_khrag gi shas che zhing rgyas pa las byung ba'i dreg nad kyi mdog dmar ba dang /_yungs kar btags pa'i lde gus bskus pa ltar tsha ba tseg tseg byed pa dang /_
[\[184b.2\]]zas dang spyod lam snum pa dang rtsub pas zhi zhing bde bar mi 'gyur ba yin no/_/gzhan yang g.ya' ba la sogs pa dang ldan no/_/mkhris gyur tsha zhing rmongs bag dang /_/rngul zhing brgyal myos skom dad che/_/reg mi bzod cing na la dmar/_/skrang zhing smin la shin tu dro/_/zhes
[\[184b.3\]]bya ba la/_mkhris pa shas che zhing bdo ba las gyur pa'i dreg nad ni tsha zhing gdung pa sna tshogs dang ldan pa dang /_rmongs bag la sogs pa dang ldan par 'gyur ro/_/bad kan gyis 'gul mi shes lci/_/tshor med snum zhing grang ba dang /_/g.ya' zhing cung zad na ba yin/_/zhes bya ba la/_
[\[184b.4\]]bad kan shas che bar gyur pa'i dreg nad ni 'gul mi shes pa la sogs pa dang ldan pa yin no/_/'dres pa'i mtshan nyid 'dren ma yin/_/zhes bya ba la/_nad gzhi gnyis 'dres pa'i ldan pa las byung ba ni/_dreg nad kyi mtshan nyid 'dren ma dang ldan par 'gyur ro/_/nad gcig las
[\[184b.5\]]gyur gsar gso sla/_/zhes bya ba la/_dreg nad de nad gzhi gcig las byung bar gyur pa dang /_gsar du byung zhing ring por ma lon pa ni gso sla ba yin no/_/nad gnyis las byung 'tsho btsam/_/zhes bya ba la/_dreg nad nad gzhi gnyis las byung ba ni mi la ba tsam du 'tsho bar nus pa tsam
[\[184b.6\]]yin no/_/'dus pa las gyur chu ser 'dzag_/rengs dang thor bu 'phyang ba spang /_/zhes bya ba la/_dreg nad de nad gzhi gsum char 'dus pa las byung ba dang /_chu ser 'dzag par byed pa dang /_rengs shing 'gyur mi shes pa dang /_thor bu 'phyang bar byed pa de ni spang zhing dor bar bya'o/_/rlung
[\[184b.7\]]ni yan lag tshigs gnas pa/_/khrag gi lam la myur gnod byed/_/de gnyis phan tshun 'dres gyur pa'i/_/nad kyis srog ni 'phrog par byed/_/ces bya ba la/_rlung ni yan lag gi tshigs rnams kyi nang du zhugs te gnas nas khrag rgyu ba'i lam la myur du gnod cing 'joms par
[\[185a\]]
[\[185a.1\]]byed de/_rlung khrag de gnyis 'dres shing 'khrugs par gyur na rlung gi nad kyis mi'i srog 'phrog cing 'joms par byed do/_/lnga yi bdag nyid can rlung las/_/srog rtsub drag shul smyung ba dang /_/'grangs drags snad dang lam gyis du ba/_/shugs bkag nan gyis
[\[185a.2\]]btsir ba yis/_/'khrugs nas mig la sogs pa la/_/nye bar gnod pa skyed byed cing /_/cham pa nyam thag skam lud pa/_/dbugs mi bde sogs nad mang skyed/_/ces bya ba la/_srog ces bya ba la sogs pa'i dbye bas rnam pa lnga zhes bya ba'i rlung lnga yod pa las kyang /_srog ces bya ba'i
[\[185a.3\]]rlung ni rtsub pa la sogs pas 'khrugs par gyur nas/_mig la sogs pa'i dbang po la gnod par byed de/_cham pa la sogs pa'i nad skyed par byed do/_/stod rgyu sbrid pa sgregs pa dang /_/skyug pa gnyid ni bkag pa dang /_/khur lci 'degs dang drag tu ngu /_/dgod drags
[\[185a.4\]]sogs kyis nad 'khrugs te/_mgul pa 'gags shing sems nyams la/_/cham 'debs slon zhing yi ga 'chus/_/mgul par lba ba sogs skyed cing /_/nam tshong yan chad rten nas skyed/_/ces bya ba la/_stod du rgyu ba zhes bya ba'i rlung ni srid pa bkag pa la sogs pas
[\[185a.5\]]'khrugs shing ldang bar byed de/_mgul pa 'gags pa la sogs pa'i nad rnams dang /_nam tshong yan chad kyi nad 'dir ma smos pa gzhan dag kyang skyed par byed do/_/khyab byed 'gro dang 'dug drags dang /_/rtsed mo drags dang mi bzod spyod/_/kha zas mi mthun rtsub 'jigs
[\[185a.6\]]dga'/_/yi mug sogs kyis 'khrugs par gyur/_/khu ba stobs dang spro ba nyams/_/skrang dang sems g.yengs rims kyis 'debs/_/yan lag kun la zug pa dang /_/spu brtse yan lag tshor ba med/_/mdze dang me dbal gzhan yang ni/_/lus kun khyab pa'i nad skyed
[\[185a.7\]]'gyur/_/zhes bya ba la/_khyab byed ces bya ba'i rlung ni 'gro drags pa dang 'dug drags pa la sogs pas 'khrugs shing ldang bar gyur nas khu ba zad cing nyal po mi nus pa la sogs pa'i nad rnams dang /_lus kyi yan lag ma lus pa la khyab pa'i nad thams cad skyed par 'gyur
[\[185b\]]
[\[185b.1\]]ro/_/mnyam gnas 'du ba ma snyoms dang /_/grang dang 'dren ma'i zas zos dang /_/dus min gnyid log mtshan mo ni/_/gnyid ma log la sogs kyis 'khrugs/_/gzer dang skran dang pho nad sogs/_/zhu dang ma zhur gnas nad skyed/_/ces bya ba la/_me dang mnyam du
[\[185b.2\]]gnas pa zhes bya ba'i rlung ni gnas ma snyoms pa dang /_'du ba ma snyoms pa la sogs pas 'khrugs par gyur nas/_gzer la sogs pa'i nad zhu ba dang ma zhu ba'i gnas la brten cing gnas pa rnams skyed cing 'byung bar byed do/_/thur sel zas ni rtsub la lci/_/shugs bkag
[\[185b.3\]]pa dang mi srun bzhon/_/khyogs dang bzhon dang stan la gnas/_/'gro ba bsten ni drags pa yis/_/'khrugs nas gso bar dka' ba'i nad/_zhu ba'i gnas la brten pa skyed/_/gcin dang khu chu'i nad gzhang 'brum/_/gzhang 'byung la sogs mang po skyed/_/ces bya ba la/_
[\[185b.4\]]thur du sel ba zhes bya ba'i rlung ni zas rtsub pa la sogs pa dang bzhon pa dang /_khyogs la sogs pa bsten par drags shing yang dang yang du skyod par byed pa dag gis 'khrugs par gyur nas/_gso zhing bcos par dka' ba'i nad zhu ba'i gnas la brten pa dang gcin nad la sogs pa rnams
[\[185b.5\]]dang /_gzhan yang nad mang po skyed par 'gyur ro/_/rlung kun ma zhur ldan pa ni/_/snyom dang 'gul mi shes khong lci/_/snum dang sgyid zhan yi ga 'chus/_/grang skran me drod nyams byed cing /_/tsha dang rtsub pa mngon 'dod cing /_/de zos bde 'gyur las shes bya/_/zhes bya ba la/_srog ces bya ba
[\[185b.6\]]la sogs pas zhugs pa'i rlung gi nad kun ma zhu ba dang ldan pa yin par ni snyom las shes par bya'o/_/'gul mi shes pa ni la la dag na re mun par zhugs pa snyam byed pa'i nad la bya'o zhes zer ro/_/tsha ba la sogs pa mngon par 'dod pa ni de la dga' ba dang /_de dag nyid zos pas bde ba dang /_rjes su
[\[185b.7\]]'brel pa yin pa las shes par bya'o/_/ma zhu ba dang mi ldan pa/_/snyom sogs go ni bzlog pa yin/_/zhes bya ba la/_rlung thams cad ma zhu ba mi ldan zhing /_/bral ba'i mtshan nyid ni bshad ma thag pa'i snyom pa la sogs pa'i mtshan nyid dang ldan par shes par bya'o/_/de nas rlung gis 'dres pa yi/_/dbye ba
[\[186a\]]
[\[186a.1\]]mang por shes par bya/_/zhes bya ba la/_de nas de'i 'og tu rlung mkhris la sogs pa'i mang po dang 'dres shing ldan par gyur pa las 'khrugs pa'i mtshan nyid kyi dbye ba mang po gang dag yin pa de shes par bya'o/_/mkhris pas 'dres rtags tsha ba dang /_/skom gzer mgo 'khor mun 'thibs byed/_/
[\[186a.2\]]tsha dro skyur dang lan tshwa bro/_/tshwa zhing grang ba 'dod pa yin/_/zhes bya ba la/_rlung mkhris pa dang 'dres shing de dang ldan pa'i rtags ni lus tsha ba dang /_skom pa la sogs pa'i tshul las shes par bya'o/_/bsil zhing khong lci gzer ba dang /_/tsha ba sogs zos smyung ba dang /_/rtsol dang rtsub pas lhag par bde/_/drod 'dod bad
[\[186a.3\]]kan ldan pa yin/_/zhes bya ba la/_bad kan dang 'dres pa'i rlung gi mtshan nyid ni bsil ba la sogs pa dang ldan zhing /_rtags ni tsha ba dang bska ba dang kha ba zos pa dang /_smyung ba la sogs pas lhag par 'gyur ba yin no/_/khrag bcas tsha zhing na dang bcas/_/pags pa'i sha nang shin tu zug_/skrang pa mdog
[\[186a.4\]]dmar 'gyur ba dang /_/thig le dmar po 'byung ba yin/_/zhes bya ba la/_rlung khrag dang 'dres te 'khrugs pa ni tshab la sogs pa dang bcas pa dang /_skrang pa'i mdog dmar bar 'gyur ba dang /_thig le dmar po tal til 'byung bar 'gyur ba yin no/_/sha dang 'dres pa mkhrang ba dang /_/mdog 'gyur
[\[186a.5\]]'brum bu phra mo 'byung /_/spu brtse lus la grog ma ni/_/rgyu ba snyam du sems par 'gyur/_/zhes bya ba la/_sha dang 'dres nas 'khrugs pa'i rlung ni skrang pa sra zhing mkhrang ba dang /_mdog mi sdug par 'gyur ba dang /_de bzhin du 'brum bu phra mo yang sra zhing mdog mi sdug par 'gyur ba dang /_spu brtse ba la
[\[186a.6\]]sogs pa dang ldan par 'gyur ba yin no/_/tshil dang 'dres pa gso dka' dang /_/g.yo zhing snum la 'jam grang bar/_/lus la grang zhing yi ga 'chus/_/de ni phyug po'i rlung nad yin/_/zhes bya ba la/_tshil dang 'dres ba'i rlung nad ni phyug po'i rlung yin no/_/zhes tshig 'dis shes par bya ste/_yan lag der
[\[186a.7\]]skrang pa dang g.yo zhing 'pho ba dang /_snum pa la sogs pa'i mtshan nyid dang ldan pa yin no/_/rus pa dang ldan reg na tsha/_/btsir na mngon par dga' ba dang /_/khab kyis rab tu gtsags snyam byed/_/yan lag na zhing zug pa yin/_zhes bya ba la/_rus pa dang 'dres pa'i rlung nad ni reg na
[\[186b\]]
[\[186b.1\]]tsha ba 'ur 'ur por 'dug pa dang /_lag pa gnyis kyis btsir zhing man nan mngon par dga' ba la sogs pa dang ldan pa yin no/_/rkang dang ldan la lus sgu zhing /_/glal mang dkris pa snyam du sems/_/rab tu na la lag gnyis kyis/_/btsir na bde bar 'gyur ba yin/_/zhes bya ba la/_rkang dang
[\[186b.2\]]'dres shing ldan pa las 'khrugs pa'i rlung ni lus gud cing sgur ba dang /_glal mang du 'byung ba dang /_ras la sogs pas dam du dkris pa snyam du sems pa la sogs pa'i mtshan nyid dang ldan pa yin no/_/khu ba dang 'dres drag tu 'byung /_/yang na mi 'byung 'bras bu med/_/ces bya ba la/_khu ba dang
[\[186b.3\]]'dres pa'i rlung ni khu ba'i shugs drag tu 'byung bar byed pa'am/_yang na mi 'byung bar 'gyur zhing /_khu ba'i 'bras bu mngal du chags bde med par 'gyur ro/_/zas 'dres khong par ma zhu na/_/zhu nas nad de bde bar 'gyur/_/zhes bya ba la/_rlung zas dang 'dres bar gyur na zos ma thag khong par na zhing
[\[186b.4\]]gzer bar 'gyur la/_zas de zhu nas ni med de bde bar 'gyur ro/_/gcin dang rlung 'dres lgang pa sbo/_/gcin ni 'gags par byed par 'gyur/_/zhes bya ba la/_gcin dang rlung 'dres te 'khrugs na ni lgang pa sbo zhing rlung gis gang ba dang /_gcin 'gags shing sri bar 'gyur ro/_/
[\[186b.5\]]bshang 'dres thur du 'byung ba 'gags/_/rang gi gnas su yongs su gcod/_/snum zos myur du 'ju bar 'gyur/_/zas zos lto ni spos pa dang /_/zas kyis bshang ba phul nas ni/_/na zhing skam po rnyog can 'byung /_/zhes bya ba la/_bshang ba dang 'dres par gyur ba'i rlung ni thur du
[\[186b.6\]]'byung ba'i rgyu ba 'gags shing sri bar byed pa dang /_rang gi gnas su zhu ba'i gnas yongs su gcod cing gris gcad pa snyam du byed pa dang /_de la snum zos na myur du ju zhing smin par 'gyur ba dang /_zas zos na lto sbo zhing rgyas par 'gyur ba dang /_de la zas kyis bshang ba phul zhing btsir nas de'i
[\[186b.7\]]'og tu na bar byed cing skam pa dri ma can 'byung bar 'gyur ro/_/rlung ni lus zungs kun dang 'dres/_/b.rA dang chu so rgyab tu na/_/rlung ni log song mi bde zhing /_/snying ni rab tu na bar byed/_/ces bya ba la/_rlung dwangs ma la sogs pa'i lus zungs kun dang 'dres par gyur na/_brla la
[\[187a\]]
[\[187a.1\]]sogs pa na bar 'gyur ro/_/de bzhin du rlung ni lam log par song zhing mi mthun par rgyu ba dang /_shin tu mi bde bar byed pa la sogs pa rlung gis byed par 'gyur ro/_/srog dang mkhris pa 'dres gyur 'khrugs/_/mgo 'khor brgyal dang lus tsha 'gyur/_/legs par ma zhu slon par byed/_/
[\[187a.2\]]ces bya ba la/_srog ces bya ba'i rlung mkhris pa dang gcig tu 'dres te 'khrugs shing ldang bar gyur na mgo 'khor ba la sogs pa skyed pa dang /_zas legs par ma zhu ba ste/_phyed tsam du zhu ba'am/_ma zhu ba nyid kyi gnas skabs na slon par 'gyur ro/_/stod rgyu mgo 'khor stsogs pa dang /_/nang du tsha zhing stobs
[\[187a.3\]]zad 'gyur/_/zhes bya ba la/_rlung stod du rgyu ba de mkhris par gyur na/_mgo 'khor ba la sogs pa sngar bshad pa dang /_de bzhin du khong pa'i nang tsha zhing stobs zad par 'gyur ro/_/khyab byed rmongs bag lus kun ni/_/tsha zhing ngal la lus spyod 'gag_/lus tsha nad dang bcas pa yin/_/zhes bya
[\[187a.4\]]ba la/_khyab byed ces bya ba'i rlung mkhris pa dang 'dres par gyur na/_rmongs bag la sogs pa 'byung ba dang /_lus kyi spyod pa'i g.yo 'gul 'gags shing mi 'byung ba dang /_lus tsha ba dang bcas pa dang /_na ba dang bcas pa yin no/_/mnyam gnas drod kyis gnod rngul che/_/mi dga' skom dad
[\[187a.5\]]tsha bcas 'gyur/_/zhes bya ba la/_me dang mnyam du gnas pa zhes bya ba'i rlung mkhris pa dang 'dres par gyur na/_drod kyis lus la gnod par 'gyur ba dang /_rdul shas cher 'byung ba dang /_yid mi dga' ba la sogs pa dang bcas par 'gyur ro/_/thur du sel bas dri ma ni/_/kha dog ser po 'byung
[\[187a.6\]]ba dang /_/zla mtshan cher 'phel mo mtshan dang /_/pho mtshan rkub tu tsha bar 'gyur/_/zhes bya ba la/_thur du sel ba zhes bya ba'i rlung mkhris pa dang 'dres par gyur na/_dri ma zhes bya ba bshang ba dang gci ba kha dog ser zhing ljang bar 'byung ba dang /_bud med kyi zla mtshan 'phel zhing mo mtshan dang rkub
[\[187a.7\]]tsha ba dang /_skyes pa'i pho mtshan dang /_rkub tsha bar 'gyur ro/_/srog ni bad kan 'dres gyur pa/_/lus lhod skom dad yi ga 'chus/_/mchil mang sgregs pa sbrid mang slon/_/dbugs 'byung dbugs rngub thogs pa yin/_/zhes bya ba la/_srog ces bya ba'i rlung bad kan dang 'dres par gyur na/_
[\[187b\]]
[\[187b.1\]]lus lhod pa la sogs pa 'byung bar 'gyur ro/_/stod rgyu lus ni lci ba dang /_/tshig thogs skad 'gags yi ga 'chus/_/stobs dang kha dog nyams par byed/_/ces bya ba la/_stod du rgyu ba zhes bya ba'i rlung bad kan dang 'dres par gyur na/_lus lci ba nas kha dog nyams pa'i bar du byed par 'gyur ro/_/
[\[187b.2\]]khyab byed rus tshigs rengs pa dang /_/yan lag thams cad lci ba dang /_/'gros ni shin tu 'khyor ba yin/_/zhes bya ba la/_khyab byed ces bya ba'i rlung bad kan dang 'dres par gyur na/_rus pa dang tshigs rengs pa la sogs pa dang /_'gros shin tu 'khyor zhing 'khrul bar 'gyur ro/_/mnyam gnas
[\[187b.3\]]yan lag grang byed cing /_/rdul mi 'byung zhing drod chung 'gyur/_/zhes bya ba la/_mnyam du gnas pa zhes bya ba'i rlung bad kan dang 'dres par gyur na/_lus kyi yan lag shin tu grang ba la sogs par 'gyur ro/_/thur sel bshang dang gci ba ni/_/bad kan bcas par 'byung bar 'gyur/_/zhes bya ba la/_thur
[\[187b.4\]]du sel bzhes bya ba'i rlung nad bad kan dang 'dres par gyur na/_bshang ba dang gci ba bad kan dang bcas par phyir 'byung bar 'gyur ro/_/de ltar rlung ni gzhan 'brel pa/_/nyi shu rtsa gnyis yin zhes bya/_/zhes bya ba la/_de ltar na rnam pa de dag gi tshul ji ltar brtags pa 'dis rlung gi nad gzhan dang
[\[187b.5\]]'brel zhing 'dres pa las byung ba nyi shu rtsa gnyis yin par shes par bya ste/_de yang mkhris pa dang bad kan gnyis dang khrag la sogs pa lus zungs drug dang zas dang gci ba dang bshang ba dang lus zungs kun dang 'dres pa dang /_srog la sogs pa lnga mkhris pa dang 'dres pa lnga dang /_bad
[\[187b.6\]]kan dang 'dres pa lnga ste/_de ltar nyi shu rtsa gnyis yin no/_/de bzhin srog la sogs pa'i rlung /_/phan tshun rim bzhin 'dres gyur pa/_/kun kyang 'khrugs par gyur pa de/_/nyi shur 'gyur ba yin zhes bya/_/zhes bya ba la/_srog la sogs pa'i rlung lnga po phan tshun gcig cing
[\[187b.7\]]'dres par gyur pa ni rim bzhin du rnam pa nyi shu yin par shes par bya ste/_de la srog la sogs pa bzhi po dang /_rim bzhin du 'dres par gyur pa las rlung lnga po de dag re re zhing bzhi bzhir 'gyur te/_de ltar na nyi shur 'gyur ro/_/de yang srog ces bya ba'i rlung ni
[\[188a\]]
[\[188a.1\]]stod du rgyu ba la sogs pa'i rlung dang so sor 'dres par gyur la/_stod du rgyu ba ni srog la sogs pa bzhi dang 'dres par 'gyur ro/_/de bzhin du thams cad la sbyar ro/_/srog dang stod rgyu lhan cig 'khrugs/_/dbugs 'byung dbugs rngub dka' ba
[\[188a.2\]]dang /_/cham 'debs mgo 'khor na bar byed/_/snying na kha ni skom par 'gyur/_/zhes bya ba la/_srog ces bya ba'i rlung stod du rgyu ba'i rlung dang lhan cig 'khrugs par gyur na dbugs dbyung ba dang /_rngub pa dka' zhing 'gags par 'gyur ba dang /_de bzhin du
[\[188a.3\]]cham pas 'debs pa la sogs pa 'byung bar 'gyur ro/_/stod rgyu'i rlung ni srog dang 'dres/_/mdog dang gzi mdangs stobs zad byed/_/ces bya ba la/_stod du rgyu ba'i rlung ni srog ces bya ba'i rlung 'khrugs par byas shing 'dres par gyur na mdog la sogs pa zad par byed do/_/
[\[188a.4\]]phyogs 'dis 'gres pa lhag ma rnams/_/sman pas nye bar sbyar bar bya/_/rlung gi gnas dang 'phel dang 'bri/_/las rnams legs par brtag par bya'o/_/zhes bya ba la/_phyogs tsam bstan pa'i tshul 'dis rlung lnga po thams cad kyi 'gres pa'i tshul bshad pa yin no/_/de'i cha
[\[188a.5\]]sman pas nye bar sbyar bar bya zhing shes par bya ste/_srog la sogs pa rlung lnga po'i gnas/_nad kyi bye brag shes pa las bshad pa'i tshul gyis brtags shing nye bar dpyad pa dang /_de bzhin du de'i las mchil snabs 'dor ba la sogs pa las 'phel ba dang 'bri ba brtag par bya'o/_/
[\[188a.6\]]des na 'di skad ston te/_rlung 'di ni gnas 'di na gnas pa la/_de la gnas nas las 'di dag byed par bshad la/_de ni da ltar tshul 'dis 'phel ba'am 'bri bar snang bas na/_de'i phyir de ni 'dis bsgribs shing 'di dang 'dres pa yin no/_/zhes rjes su dpag par bya'o/_/
[\[188a.7\]]srog la sogs pa lnga po ni/_/'khrugs pas phan tshun 'dres pa yin/_/zhes bya ba la/_srog la sogs pa rlung lnga po dag ni phan tshun 'khrugs shing sgrib par byed pa dang /_'khrugs par byas pa'i tshul gyis nad skyed pas phan tshun gcig la gcig
[\[188b\]]
[\[188b.1\]]'dres shing bsgribs la 'khrugs par byed pa yin no/_/mkhris pa la sogs bcu gnyis dang /_/'dres par gyur te 'dren ma yin/_/zhes bya ba la/_srog ces bya ba la sogs pa rlung lnga po de dag nad bcu gnyis lus zungs drug dang /_khrag dang zas
[\[188b.2\]]dang bshang ba dang /_gci ba dang 'dres pa ste/_rnam pa bcu gnyis yin no/_/'dres pa de ni 'dren ma yin te/_srog ces bya ba'i rlung de la sogs pa de dag gis 'dres par gyur na 'dren ma yin te/_phan tshun 'dre bar byed pa dang /_'dre bar bya ba'i ngo bor gnas
[\[188b.3\]]pa yin no/_/mkhris pa sogs las 'dres/_zhes bya ba la/_mkhris pa la sogs pa gnyis la sogs par phrad pa'i 'dres par gyur pa'o/_/de bzhin/_/'dren ma rnam pa du ma yin/_/rab dang rab mchog brtags pa yis/_/'dres pa grangs med 'gyur ba yin/_/zhes
[\[188b.4\]]bya ba la/_de dang mtshungs pas na de bzhin te/_srog ces bya ba'i rlung la sogs pa dang /_mkhris pa la sogs pa de dang 'dres par gyur pa rnam pa mang pos nad kyi 'dren ma ni rnam pa du ma yin te/_grangs med par 'gyur ba dang /_rab dang rab mchog gi dbye ba'i brtags pas grangs med par 'gyur te/_
[\[188b.5\]]srog la sogs pa dang mkhris pa la sogs pa cung zad rab tu lhag pa dang /_rab mchog tu lhag pa ste/_de ltar brtags pa rnam pa du mar phye bas 'dres pa'i tshul ni grangs med par 'gyur te/_rtsis las 'das pa zhes bya ba'i don to/_/de ni rang gi mtshan nyid dang /_/rim gyis bde bar 'gyur ba las/_/
[\[188b.6\]]rtogs dka' yin te yang yang brtag_/ma yengs pas ni shes par bya/_/zhes bya ba la/_'dres pa'i nad de srog ces bya ba la sogs pa'i mtshan nyid dpag tu med pa'i dbye bas phye ba ni shin tu rtogs par dka' zhing shes par mi nus pa yin du zin kyang /_rang gi mtshan nyid 'byung ba'i tshul rang rang gi nad kyi
[\[188b.7\]]rtags ji ltar byung ba dang /_rim gyis bde bar 'gyur ba ste/_zas dang spyod lam la sogs pa sna tshogs kyi nye bar sbyor ba dang /_rang nyid kyis goms par gyur pa las rtogs par dka' ba yin du zin kyang yang dang yang du brtag par bya zhing sman pas ma yengs shing de shes pa la
[\[189a\]]
[\[189a.1\]]brtson par sems gzhan du ma 'phyos par shes shing rtogs par bya'o/_/khyad par srog ni 'tsho ba yin/_/stod du rgyu ba stobs zhes brjod/_/de gnyis gnod par gyur pa las/_/tshe dang stobs ni zad par 'gyur/_/zhes bya ba la/_khyad par ram mchog tu rlung thams cad las
[\[189a.2\]]srog ces bya ba'i rlung ni 'tsho ba zhes bya ba yin la/_stod du rgyu ba'i rlung ni stobs zhes bya ba yin par brjod do/_/gang gi phyir de ltar yin pa des ni srog ces bya ba dang /_stod du rgyu ba de gnyis las gnod par gyur cing 'dres par gyur na rang gi las nyams shing de bzhin du tshe dang stobs
[\[189a.3\]]zad par 'gyur ro/_/rlung ni 'dres pa ma shes pa'am/_/shes kyang lo gcig lon pa ni/_/'bad kyang gso dka' yin pa'am/_/gso ba'i thabs ni med pa yin/_/zhes bya ba la/_srog ces bya ba la sogs pa'i rlung phan tshun 'dres par gyur pa'am/_re re mkhris
[\[189a.4\]]pa la sogs pa dang 'dres pa las 'dren ma du mar gyur pa las de ma shes shing ma rtogs pa'am/_phyin ci ma log par shes su zin kyang 'khrugs nas lo gcig lon cing 'das par gyur pa ni rab tu 'bad pas gsos kyang gso bar dka' ba yin zhing tshegs chen pos bcos par
[\[189a.5\]]mi nus pa yin pa'am/_yang na rnam pa thams cad du gso ba'i thabs med pa yin no/_/de bas na 'dren ma de ni nges pas brtag cing shes par bya dgos so/_/'dres nad yal bar bor na ni/_/khong 'bras mcher pa snying nad dang /_/skran dang me drod nyams
[\[189a.6\]]la sogs/_/bla brnan de las 'byung bar 'gyur/_/zhes bya ba la/_rlung gi 'dren med dag yal bar bor zhing gso bar ma byas na/_khong 'bras la sogs pa'i bla brnan 'byung bar 'gyur te/_de bas na shin tu 'bad pas de bsrung zhing gso ba dang bcos pa kho nar
[\[189a.7\]]bya'o/_/yan lag brgyad pa'i snying po bsdus pa'i rnam par 'grel pa tshig gi don gyi zla zer zhes bya ba/_slob dpon zla ba la dga' bas nges par sbyar ba las/_nad gzhi'i gnas kyi le'u bcu drug pa'i rnam par 'grel pa ste gnas gsum pa'i 'grel pa rdzogs so//_//_
[\[189b\]]
[\[189b.1\]]de nas rims nad gso ba bshad par bya'o/_/zhes bya ba la/_nad gzhi'i gnas kyi 'og tu gso ba'i gnas brtsams pa'i dgos pa ni 'di yin te/_gang gi phyir nad yongs su brtags nas de'i rjes la gso ba bya dgos pa'i phyir ro/_/de yang drang srong tsa ra kas/_dang po nad ni yongs brtags
[\[189b.2\]]la/_/de rjes sman ni brtag bya zhing /_/de nas las bya sman pa yis/_/shes pa sngon 'gros yang dag spyad/_/ces bshad pa yin no/_/rgyun shes kyi bu la sogs pa drang srong chen po rnams kyis 'di skad ces bshad do/_/zhes bya ba ni/_gzhung rtsam par byed pa bdag nyid sman dpyad kyi lung gi
[\[189b.3\]]rjes su 'jug pa yin par ston pa yin no/_/gang phyir ma zhu gnas ma zhu/_/rgyun srang bkag ste me drod nyams/_/rims kyis nyes pa skyed byed pas/_/sngon tshul byung dang rims sogs la'ang /_/de phyir smyung ba bya dgos la/_/stobs ni 'bad pas bsrung bar bya/_/zhes bya ba la/_gang gi
[\[189b.4\]]phyir ma zhu ba'i gnas la gnas pa'i nad rlung la sogs pa gang yin pa de ma zhu ba dang bcas par gnas pa na ma zhu ba ste/_des rgyun srang gi bu ga bkag cing rgyur mi rung bar byas nas khong pa'i me drod nyams shing 'bri bar byed nas rims skyed cing 'byung bar byed pas na/_de'i phyir rims la
[\[189b.5\]]ni dang po smyung ba bya dgos so/_/rims phyis 'byung bar 'gyur ba'i sngon gyi tshul gsal bar 'byung zhing snang bar gyur pa'am/_rims la sogs pa gsal ba nyid du snang na yang smyung ba bya zhing /_nad pa'i nyams stobs 'bad pas bsrung zhing bskyang bar bya'o/_/stobs ni nad med pa
[\[189b.6\]]yi gnas/_/bya ba'i rims ni nad med don/_/zhes bya ba la/_nad med pa ni bde bar gnas pa ste/_de ni lus kyi nyams stobs la gnas shing brten pa las 'byung bar 'gyur ba yin no/_/gang 'di nad bsal bar bya ba'i phyir gso ba'i dpyad du byed pa'i mtshan nyid can de yang nad
[\[189b.7\]]med pa'i don yin pa de'i phyir byed pa yin no/_/smyung byas nad ni nyams smad cing /_/me drod skyed dang khong yang 'gyur/_/bde zhing bkres skom yi ga 'byed/_/zas 'ju stobs dang mdangs skyed 'gyur/_/zhes bya ba la/_dang por smyung ba byas pas nad nyams smad par byas
[\[190a\]]
[\[190a.1\]]pa dang /_de bzhin du pho ba'i me drod skyed cing 'byung ba dang nad nyams smad pas yang zhing rims bri bar gyur na bde zhing tha mal pa nyid du gnas pa dang /_bkres shing zas 'dod pa dang /_skom ste btung ba 'dod pa dang yi ga bye ste zas 'dod pa skye ba dang /_
[\[190a.2\]]zas 'ju zhing smin par 'gyur ba dang /_stobs de nus pa skye bar 'gyur ba dang /_mdangs zhes bya ba lus zungs thams cad brtas par byed pa skye bar 'gyur ro/_/de la phal cher bad kan nad/_/glongs dang g.yos par gyur pa dang /_/dang gar 'khyil bcas mchil ma mang /_
[\[190a.3\]]zas la mi dga' lud pa gsud/_/zos ma thag tu rims 'debs pa/_/khyad par du ni ma zhur 'byung /_/skyug sman btang 'os skyug sman bsngags/_/zhes bya ba la/_rims de la dri ma ste phal cher bad kan la sogs pa nad gzhan la ltos na shas che zhing stobs drag pa dang /_
[\[190a.4\]]glongs shing bskyod pa dang /_g.yos pa ste phal cher phyir 'byung du nye bar gyur pa dang /_de bzhin du nad gang dang gar 'khyil zhing mer mer por gyur pa la sogs pa'i mtshan nyid dang ldan pa'i bad kan de la skyug sman btang ba bsngags pa yin la/_de yang gang zhig la gtang zhe na/_skyug sman
[\[190a.5\]]btang bar 'os pa ste/_sngar skyug sman btang ba'i cho ga'i skabs su bshad pa'i skyug sman btang bar 'os pa la gtang bar bya'o/_/de las gzhan du byas na ni/_/dbugs mi bde dang tshad 'khru slon/_/snying nad mi bzad rims kyis 'debs/_/zhes bya ba la/_skyug sman btang ba
[\[190a.6\]]dang /_de las gzhan pa ste nad ma glongs pa la sogs pa'i tshul btang bar gyur na dbugs mi bde ba la sogs pa'i nad kyis 'debs par 'gyur ro/_/po son pi pi ling bcas pa/_/dug mo yungs sam shing mngar ni/_/chu dron sbrang rtsir bcas pa'am/_/yang na rgya mtshar ldan pa
[\[190a.7\]]blud/_/kar ka ta 'am pa to la/_/nim pa spa yi lo ma'i chu'am/_/'bras yos kyi ni skyo ma'am/_/bu ram shing khu'ang chang sbyar btung /_/zhes bya ba la/_de la po son cha ni ma dan pha la ste/_de pi pi ling la sogs pa dang bcas shing sbyar ba dang /_yang na dug mo nyung te/_in+d+ra
[\[190b\]]
[\[190b.1\]]ya ba dang bcas pa dang /_yang na shing mngar zhes pa ma du yaSh+Ti dang bcas pa dang /_chu dron zhes pa chu dro 'jam tsam dang sbrang rtsi dang sbyar ba blud pa'am/_yang na rgyam tsha dang bcas pa'i chu dron po dag blud par bya'o/_/yang na kar ka ta la sogs pa gang yang rung ba'i lo ma bskol
[\[190b.2\]]ba'i chu dang sbyar ba btung bar bya'o/_/yang na 'bras yos las byas pa'i skyo ma'am/_bu ram shing gi khu ba'am/_chang sna tshogs pa ji ltar 'os pa dang po son cha blud par bya'o/_/nyams stobs dus kyi dbye shes pas/_/cho ga'i gnas las bshad pa yi/_/skyug
[\[190b.3\]]sman dag ni rab tu gtang /_/zhes bya ba la/_nyams stobs dang dus kyi dbye ba shes pa'i sman pa gang yin pa des cho ga'i gnas las bshad pa ste skyug sman dag gtang zhing sbyin par bya'o/_/skyug sman gyi ni sbyor ba dag_/byas par gyur tam ma byas kyang /_/rims nad can la rnam
[\[190b.4\]]sbyang bya/_/nad ni bskyod par gyur pa dag_/smin dang zhi bar bya phyir bya/_/zhes bya ba la/_bshad ma thag pa'i cho gas skyug sman gyi sbyor ba byas kyang rung ma byas kyang rung rims nad can gyi skyes bu la smyung ba la sogs pa'i rnam par sbyang ba'i cho ga bya ste/_ci'i phyir zhe na/_rims skyed par byed pa'i
[\[190b.5\]]nad glongs shing bskyod par bya ba dag smin cing ma zhu ba med par bya ba'i phyir dang zhi zhing bsal bar bya ba'i phyir rnam par sbyang ba'i cho ga bya'o/_/thal bas g.yogs pa'i me bzhin du/_/ma zhus khebs zas 'ju mi 'gyur/_/de bas nyes pa smin bya'i phyir/_/rims dang ldan la
[\[190b.6\]]smyung ba bya/_/zhes bya ba la/_pho ba'i me drod rlung la sogs pa'i nad kyi skyon gzhan gyis g.yogs shing khebs par gyur na zas 'ju bar byed mi nus pa ste/_dper na phyi rol gyi me thal bas g.yogs par gyur na dngos po 'tshed cing smin par byed mi nus so/_/de bzhin du nang gi me yang ma
[\[190b.7\]]zhu bas khebs shing g.yogs na zas 'ju bar mi nus so/_/de bas na rims dang ldan pa'i mi la ni dang po kho nar smyung ba bya ba gces te/_de yang nad kyi nyes pa smin par gyur gyi bar du bya zhing nad ma zhu ba med par gyur gyi bar du de la smyung ba bya'o/_/rlung dang bad kan rims skom dang /_/
[\[191a\]]
[\[191a.1\]]chu tshan nyung shas nyung shas btung /_/des ni bad kan zhu gyur nas/_/skom dang myur du sel bar byed/_/me drod skyed cing bu ga'i rgyun/_/'jam par byas nas sbyong bar byed/_/zhen pa'i rlung mkhris rngul dang ni/_/bshang gci bde bar 'byin par byed/_/gnyid rmongs
[\[191a.2\]]yi ga 'chus pa sel/_/srog ni 'dzin par byed pa yin/_/zhes bya ba la/_rlung dang bad kan gyi rims la nad pa skom dad skyes par gyur na chu bskol btung bar bya ste/_de yang chu tshan nyung shas cung zhig btung bar bya'o/_/des ci zhig byed ce na/_chu tshan des rtsa sbubs kyi rgyun
[\[191a.3\]]srang 'gag par byed pa'i bad kan 'thas pa'i tshul du gnas pa des zhu zhing sla ba'i tshul du byas nas skom dad gang yin pa de myur du sel zhing ldog par byed do/_/de bzhin du pho ba'i me drod kyang bskyed cing sbar nas nang gi bu ga'i rgyun gang dag yin pa de 'jam zhing mnyen par
[\[191a.4\]]byas nas bu ga de dag nyid sbyong zhing dag par byed pa dang /_de bzhin du zhen cing bu ga'i sgo rnams su chags pa'i rlung la sogs pa bde bar 'byin par byed cing lugs dang mthun par 'byung bar byed pa dang /_de bzhin du gnyid dang rmongs bag la sogs pa sel bar byed pa dang /_
[\[191a.5\]]srog 'dzin cing gnas pa yin la de tshim par byed pa'i rang bzhin can yin pa'i phyir ro/_/chu grang de las bzlog pa ste/_/nad kyi tshogs ni 'phel byed yin/_/zhes bya ba la/_chu grang ni chu tshan gyi yon tan de las go bzlog pa'i mtshan nyid can yin zhing /_nad kyi tshogs gang dag
[\[191a.6\]]yod pa de 'phel zhing rgyas par byed pa yin no/_/chu tshan yon tan de 'dra yang /_/gcig tu mkhris pas ldan rims dang /_/mkhris shas che dang phyogs gcig tsha/_/kun tsha rmongs bag tshad par 'khru/_/chang dub las byung so ga dang /_/gcong skem khrag mkhris can mi blud/_/ces
[\[191a.7\]]bya ba la/_chu tshan bshad ma thag pa'i yon tan bad kan zhu bar gyur pa dang /_me drod skyed pa la sogs pa'i yon tan de lta bu dang ldan pa yin du zin kyang gcig tu mkhris pa las gyur pa'i rims dang ldan pa'i mi dang nad gzhan dag mkhris pa shas che zhing rgyas pa dang ldan pa dang /_
[\[191b\]]
[\[191b.1\]]phyogs gcig tsha ba la sogs pa'i nad de/_de la phyogs gcig tsha ba ni mig la sogs pa'i dbang po tsha ba dang /_kun tshab ste lus thams cad tsha ba dang /_de bzhin du chang dang dug gnyis las byung ba'i rims la chu tshan de blud par mi bya'o/_/de bzhin du so ga'i dus su'ang rang bzhin
[\[191b.2\]]gyi chu tshan btung du mi rung ngo /_/de bzhin du gcong chen pos thebs te skems par gyur pa'i skyes bu dang /_khrag mkhris las gyur pa'i nad yod pa ste/_de dag la skom dad yod du zin kyang chu tshan blud du mi rung ngo /_/de dag la ci zhig sbyin zhe na/_de'i phyir smras pa ni/_de la gla sgang
[\[191b.3\]]tsan+dan dang /_/bca' sga par pa ta dang ni/_/pu shel tse dang ba le ka/_/bskol chu bsgrangs blud rims skom sel/_/zhes bya ba la/_gcig tu mkhris pa'i nad yod pa la sogs pa de dag la ni gla sgang la sogs pa dang /_bskol ba'i chu bsgrangs pa phan te/_de ni rims dang skom
[\[191b.4\]]dad sel ba yin no/_/'dir chu dang sman dag gi tshad ni gzhung gzhan dag las bstan te/_gang zhig chur bskol bsgrangs gyur pa/_/gla sgang la sogs pa to la/_/yan lag drug pa la sogs sbyar/_/de las zho re bcu gnas ni/_/chu ni bre gang nang du bskol/_/de nas bzhi cha
[\[191b.5\]]lus byas te/_/skom dad la sogs zhi phyir btung /_zhes bshad pa dang /_de bzhin du gzhan dag las kyang /_sman mang bskol ba ska ba yin/_/sman nyung chu bskol dwangs ma yin/_/zhes smos pa yin no/_/mkhris pa med par tsha mi 'byung /_/tsha ba med par rims yod min/_/
[\[191b.6\]]de bas mkhris pa la gnod spang /_/mkhris shas che bas lhag par spang /_/zhes bya ba la/_rims nad thams cad la ni mkhris pa med cing de ma gtogs par tsha ba mi 'byung ste/_tsha ba ni mkhris pa'i rang bzhin las byung ba yin pa'i phyir rims la tsha ba gang dag yod pa de
[\[191b.7\]]ni mkhris pa las skyes pa yin no/_/tsha ba de med par yang rims yod pa ma yin te/_gang gi phyir rims kyi ngo bo nyid kyi mtshan nyid ni dang po tsha ba 'byung ba yin pa'i phyir ro/_/de bas na mkhris pa la gnod pa'i kha zas dang spyod lam dang sman mkhris pa skyed par byed pa'i rims
[\[192a\]]
[\[192a.1\]]thams cad la yang phal cher spang bar bya ba nyid yin no/_/de las kyang mkhris pa shas che zhing mkhris pa rgyas pa las gyur pa'i rims la ni mkhris pa skyed par byed pa de lhag par yang spang bar bya'o/_/de nas lhag par zhes smos pa'i sgra 'dis ni rlung dang mkhris pa
[\[192a.2\]]las gyur pa'i rims la mkhris pa skyed par byed pa'i sman la sogs pa cung zad cig spang bar mi bya ba yang yod do/_/zhes ston pa yin no/_/khrus dang bsku dang byug pa dang /_/smyung ba lhag ma spang bar bya/_/zhes bya ba la/_rims thams cad la khrus bya ba la sogs pa spang
[\[192a.3\]]bar bya'o/_/de bzhin du smyung ba lhag ma rnams kyang spang bar bya ste/_gnas skabs kyi khyad par gyi dbang du bshad pa'i smyung ba ma gtogs par smyung ba gzhan dag spang bar bya'o/_/de yang gnas skabs su dgos pa ni/_smyung ba ni rims la skyug sman gtang ba dang /_zas bri zhing gcad
[\[192a.4\]]pa'i smyung ba yin te/_de ma gtogs bkru sman gtang pa la sogs pa gang yin pa de dag rims sar pa la spang bar bya'o/_/ma zhu gzer 'joms sman lta bu/_/ma zhu rims ni mi bzad la/_/sman btung mi bya de yis ni/_/lhag par ma zhu 'phel bar 'gyur/_/lto ba ma zhus
[\[192a.5\]]khyab pa la/_/'o ma sbrul la blud dang mtshungs/_/zhes bya ba la/_ma zhu ba dang bcas pa'i rims mi bzad cing brnag par dka' ba'i nad dang ldan pa la sman bskol ba dang /_bsgrangs pa dang /_skyo ma la sogs pa btung bar mi bya ste/_dper na ma zhu zhing zas kyi lhag ma lus pa/_
[\[192a.6\]]mi bzad par na ba la gsud pa la sogs pa'i nad la gzer 'joms pa'i sman rtsi bo che gsum pa la sogs pa blud par mi bya ste/_sman 'ju mi nus pas slar la gnod par 'gyur ba'i skyon yod pa'i phyir ro/_/de yang mdo gnas las/_/ma zhu mi bzad pas nyen kyang /_/gzer
[\[192a.7\]]'joms sman ni btung mi bya/_/be'u snabs ma zhu me drod nyams/_/nad kyi sman ni btung mi nus/_/'di yis nad pa 'phral du ni/_/thu zhing 'chi ba dag tu 'gyur/_/zhes smos pa de dran pa'i phyir 'di skad smos pa yin no/_/de bas na gla sgang dang par pa ta la sogs pa'i sman
[\[192b\]]
[\[192b.1\]]bskol ba la sogs pa'i sbyor ba byas pa 'thungs pa des na lhag par yang ma zhu ba mang du 'phel zhing skyed par byed pa yin no/_/gang gis skyed ce na/_mi gang lto bar ma zhu bas khyab cing zil gyis mnan par gyur pa'i rims nad can de la blud na 'phel bar 'gyur ro/_/de bzhin du
[\[192b.2\]]ma zhu bas khyab pa'i lto bar sman blud pa de ni ma zhu ba de nyid slar 'phel bar 'gyur ro/_/rlung dang bad kan bdag nyid der/_/lkog nad cham pa dbugs mi bde/_/byin pa tshigs rus gzer gyur la/_/rngul 'byung ba ni rab bsngags te/_/rngul dang bshang gci phyen bder 'byung /_/
[\[192b.3\]]me drod skyed cing zas 'ju byed/_/ces bya ba la/_rlung dang bad kan gyi bdag nyid can gyi rims byung bar gyur pa la/_lkog ma'i nad la sogs pa ji skad smos pa'i nad byung bar gyur na/_rngul 'byung ba zhes bya ba'i gso bar bya ba rab tu bsngags pa yin te/_rngul 'byung ba'i cho ga de byas
[\[192b.4\]]na khong du zhen pa'i rngul la sogs pa bde bar 'byung bar 'gyur ro/_/de bzhin du me drod skyed cing pho bas zas bde blag tu 'ju bar byed pa'i nus pa skyed par byed do/_/snum 'thungs cho gar bshad pa ni/_/rnam pa kun tu spyad par bya/_/zhes bya ba la/_snum 'thungs pa'i cho ga snum
[\[192b.5\]]'thungs pa'i le'u'i skabs su bshad pa dag_/chu dron dag gis nyer spyod bya/_/zhes bya ba la sogs pa de thams cad bsten cing spyad par bya'o/_/smyung dang dugs bya dus dang ni/_/nas thug tig ta'i khu ba rnams/_/dri ma rnams ni smin byed pa/_/rim mam gnas skabs ji bzhin sbyin/_/zhes
[\[192b.6\]]bya ba la/_rlung la sogs pa'i dri ma ma smin pa rnams ni smyung ba la sogs pa bsten pas smin par 'gyur te/_de yang ji skad du bshad pa'i rim gyis sam gnas skabs gang la bab pa de las mi 'gyur tshul gyis sbyin par bya ste/_de yang rim pa'i tshul ni dang por smyung ba bya zhing zas
[\[192b.7\]]bcad par bya'o/_/de'i 'og tu dugs bya/_de nas dugs de zhag drug gi bar du bya ba dang /_de nas nas thug sbyin no/_/de'i 'og tu tig ta'i khu ba blud par bya ste/_smin pa gsar du byung ba la bya'o/_/rlung nad nyi tshe zad byed dang /_/glo bur ba dang rims rnying la/_/smyung ba mi bya de la
[\[193a\]]
[\[193a.1\]]ni/_/nyams mi smod pa'i zhi bya phan/_/zhes bya ba la/_rlung nad nyi tshe las gyur pa'i rims na ba dang /_de bzhin du zad byed las gyur pa'i rims dang /_rims nad glo bur bas thebs pa dang /_rims rnying pa dag la ni smyung ba'i cho ga mi bya ste/_rlung nad nyi
[\[193a.2\]]tshe la sogs pa'i rims na ba de de dag la zhi bar bya ba'i sbyor ba phan la/_zhi ba de yang nyams smod cing skems par mi 'gyur ba de lta bu'i zhi bar bya ba'i thabs bsten na phan zhing bsngags pa yin no/_/de la ma zhu'i rims tshul ldan/_/nyams smad mi byar shes par bya/_/zhes
[\[193a.3\]]bya ba la/_rims de la ma zhu ba'i rims kyi mtshan nyid dang ldan zhing /_de'i rang bzhin sngar smos pa rims kyi bla brnan mi bzad pa la sogs pa ldan pa la yang /_nyams smad par mi bya bar shes par bya'o/_/gso ba'i thabs gnyis shes pa las/_/brtags te smyung bar bya
[\[193a.4\]]ba yin/_/zhes bya ba la/_gso ba'i thabs gnyis ston par bshad pa'i smyung ba'i mtshan nyid kyis yang dag par rtogs par bya ste/_de yang /_dbang po dang zhing dri ma dag_/bde bar 'byung ba zhes bya ba la sogs pa smyung ba legs par byas pa rtogs par byas la/_shin tu
[\[193a.5\]]skems pa la sogs pa ni smyung drags pas shes par bya'o/_/smyung byas mtshan mar ldan pa ni/_/de la thug sla la sogs blud/_/rang gi sman dang ji bzhin bskol/_/dang por thug sla la sogs sbyin/_/zhes bya ba la/_rims nad can smyung ba byas zin pa'i mtshan ma dang ldan
[\[193a.6\]]pa de la ni thug pa sla ba ste 'bras thug rkyang rkyang po dang por blud par bya'i/_ska bar ni ma yin te/_de yang dang por ni thug pa sla ba 'bras thug rkyang rkyang po blud par bya'o/_/de nas thug pa yid tsam ska ba dang thug pa gar mo blud par bya'o/_/de yang drang srong tsa ra kas/_/bud shing gis ni me
[\[193a.7\]]bzhin du/_/de yi me drod des skyed de/_/de yang sman gyi sbyor ba las/_/yang dang me drod 'bar bar byed/_/gsher zhing dro bas rngul bar byed/_/sla bas skom dad rab zhi byed/_/kha zas yin phyir srog brten la/_/khu ba yin pas yang ba nyid/_/rims dang 'phrod pas rims
[\[193b\]]
[\[193b.1\]]'joms byed/_/de bas dang por thug pa sogs/_/rims la blo dang ldan pas sbyin/_/zhes bshad pa yin no/_/dus ji srid kyi bar du bya zhe na/_zhag drug bar du'am gang tshe rims/_/rtse zhil gyur pa'i bar du sbyin/_/de yis shing gi me bzhin du/_/de yi me drod 'phel bar
[\[193b.2\]]byed/_/ces bya ba yin te/_rims kyis dang por btab pa nas brtsams te zhag drug gi bar du sbyin par bya ba 'am/_yang na gang gi tshe rims rtse zhil zhing tsha ba'i gdung ba la sogs pa cung zad zhi bar gyur pa dang /_shugs dal bar gyur pa de srid kyi bar du rims nad na ba'i nad pa
[\[193b.3\]]de la thug pa de dag blud cing sbyin par bya'o/_/des na zhag drug gi gong yan chad du smyung ba byas zin pa'i mtshan nyid med par gyur cing gang la thug pa blud pa des rims rtse zhil bar gyur ba de srid kyi bar du de sbyin par bya'o/_/dang por 'bras yos thug 'ju sla/_/bca' sga pi pi ling
[\[193b.4\]]dang bcas/_/'u su rgyam tshar bcas pa sbyin/_/skyur 'dod se'u 'bru bcas pa btung /_/zhes bya ba la/_de yang dang por te thog mar 'bras yos kyi thug pa blud par bya'o/_/de nas legs par 'ju sla ba'i 'bras thug bca' sga la sogs pas btab pa rgyam tsha dang bcas pa blud
[\[193b.5\]]par byas la/_de bzhin du ro skyur ba 'dod pa'i skyes bu la ni se'u 'bru dang bcas shing btab pa'i thug pa blud par bya'o/_/'khru ba'am mkhris pa mang ba la/_/sbrang rtsi bca' sga btab bsgrangs blud/_/ces bya ba la/_'khru bas btab pa'am mkhris pa mang ba dag la ni thug
[\[193b.6\]]pa de sbrang rtsi dang bca' sga btab ste bsgrangs pa blud par bya la/_de yang thug pa sla ba nas brtsams te btung bar bya'o/_/chu so rtsib logs klad pa gzer/_/gze ma bya kri bskol ba blud/_/ces bya ba la/_nad pa gang chu so la sogs par gzer ba'i nad yod par ni gze ma dang
[\[193b.7\]]bya kri ste/_kaN+Da ka ri dang bskol ba'i thug pa blud par bya'o/_/rims 'khrur kr-iSh+Na par+Ni dang /_/ba la bil ba bca' sga dang /_/ut+pal 'u su bskol rims 'khrur/_/thug skyur smin dang drod skyed yin/_/zhes bya ba la/_rims dang tshad par 'khru ba'i nad gnyis yod pa la ni
[\[194a\]]
[\[194a.1\]]kr-iSh+Na par+Ni la sogs pa dang bskol ba'i thug pa se'u 'bru'i khu bas skyur por byas pa sbyin par bya ste/_des ni ma zhu ba rnams smin pa dang pho ba'i me drod skyed par byed pa yin no/_/skyigs bu lud pa dbugs mi bde/_/gzer can rtsa ba chung ngu lnga/_/zhes bya ba
[\[194a.2\]]la/_skyigs bu la sogs pa skyigs bu nas gzer gyi bar dang ldan pa'i nad pa la ni rtsa ba chung ngu lnga dang bskol ba'i thug pa sbyin par bya ste/_bri ha ti dang kaN+DakA ri dang a shu mi ti gnyis dang gze ma ste lnga dang bskol ba'i thug pa sbyin par bya'o/_/bad kan gyis nyen nas thug ni/_/rtsa ba
[\[194a.3\]]chen po lnga pa sbyin/_/zhes bya ba la/_bad kan gyi nad kyis nyen pa'i nad pa la ni bil ba'i rtsa ba la sogs pa rtsa ba chen po lnga dang /_nas thug btsos pa'i thug pa blud par bya'o/_/rtug pa 'gags la nad bcas pa/_/pi pi ling dang skyu ru ra/_/btab pa'i nas thug mar dang brngos/_/
[\[194a.4\]]dri ma nad ni bde 'byung byed/_/ces bya ba la/_nad pa gang zhig rtug 'gags kyi nad kyis btab pa la ni nas thug blud de/_de yang pi pi ling dang skyu ru ra btab pa la nas de mar dang brngos pa las byas pa'i thug pa sbyin par bya ste/_des ni dri ma dang nad gang dag yod pa de bde bar 'byung
[\[194a.5\]]bar byed do/_/lto bar rtug 'gags nad bcas la/_/dbyi mo pi pi ling rtsa ba/_/rgun 'brum dong gra skyu ru ra/_/zhes bya ba la/_lto bar rtug pa 'gags par gyur cing de yang na zhing thug pa dang bcas pa la ni dbyi mo la sogs pa dang bskol ba'i thug pa blud par bya'o/_/khong pa
[\[194a.6\]]bcad pa snyam byed la/_/rgya shug da trig sa la par/_/kr-iSh+Na par+Ni bil ba blud/_/ces bya ba la/_khong pa'i nang gris bcad pa snyam du sems pa'i nad la rgya shug la sogs pa dang sbyar ba'i thug pa blud par bya'o/_/da trig ni br-ik+Sha aM pa la'o/_/rngul med gnyid med skom pas
[\[194a.7\]]nyen/_/kha ra dong gra skyu ru ra'o/_/rgya shug kha ra rgun 'brum dang /_/thal tres gla sgang tsan+dan ni/_/skom dang slon dang bcas pa blud/_/sbrang rtsir bcas pa rims 'joms yin/_/de dag thug pa'i sman yin te/_/sha khu yu sha sogs pa'ang sbyar/_/zhes bya ba la/_
[\[194b\]]
[\[194b.1\]]rngul med pa dang gnyid med cing yang ba dang skom pas nyen cing gdungs pa la kha ra dkar po la sogs pa dang sbyar ba'i thug pa blud par bya'o/_/thug pa dang sbyar ba bsten pa'i sman 'di dag ni sha khu la sogs pa dang yang sbyar te blud par bya'o/_/de yang bsdus pa las/_thug pa dang
[\[194b.2\]]sbyar sman gnyis kyis/_/sha khu yu sha la sogs pa'ang sbyar/_/zhes smos pa yin te/_sha btsos pa'i khu ba dang /_yu sha zhes bya ba mon sran sde'u mung+ga la sogs pa bskol ba'i khu ba las byas pa'i btung ba yin no/_/sogs pa smos pas ni btung ba gzhan dang zhog chu dang
[\[194b.3\]]dar ba dang /_rgun 'brum la sogs pa bskol ba'i btung ba na ka dang /_tshod ma la sogs pa dang yang sbyar bar bya'o/_/de yang /_thug pa sha khu yu sha sogs/_/ro bzang btung ba la sogs las/_/sman gyi tshad ni sbyar bar bya/_/'jig rten grags dang ci rigs sbyar/_/
[\[194b.4\]]yang na ji srid sman gyis ni/_/de dang 'tsham pa nyid bya zhing /_/nad dang lto tshod na tshod stobs/_/rnam par brtags nas sbyar bya yi/_/tshad kyi nges pa yod ma yin/_/zhes bshad mod kyi/_'on kyang sman pa mkhas pa rgan po rnams gcig nas gcig tu brgyud de byed pa gang dag
[\[194b.5\]]mthong ba de 'dir bstan par bya ste/_'bras yos kyi tshad ni srang gcig la bya'o/_/la lar ni 'bras srang gcig tsam las byed pa snang ngo /_/bskol ba'i sman ni srang phyed las bya'o/_/sbyar ba'i sman ni spyir zho gnyis so/_/chu ni srang sum cu rtsa gnyis bskol la lhag ma srang sum cu
[\[194b.6\]]lus pa dang /_de'i 'og tu 'bras yos la sogs pa dang thug par bskol bar bya'o/_/chang las byung dang chang rgyun bsten/_/bad kan mkhris pa'i gnas zhugs nas/_/de gnyis shas che 'am so ga 'am/_/skom dang slon dang tshad pas nyen/_/khrag ni stod du 'byung ba ste/_/de la
[\[194b.7\]]thug pa mi blud kyi/_/'bras phye'i skyo ma rims 'joms pa'i/_/'bras bu'i khu ba sbrang rtsi dang /_/kha ra dkar bcas blud par bya/_/zhes bya ba la/_chang 'thungs pa las rims su gyur pa la sogs pa la ni thug pa blud pa slob dpon gyis ma bsngags te/_'dod par bya ba ma
[\[195a\]]
[\[195a.1\]]yin no/_/de yang chang las byung ba ni chang 'thungs drags pa las rims nad kyis btab pa'o/_/yang yang de bzhin du chang rgyun du bsten pa'i mi dang /_bad kan dang mkhris pa'i nad lta bar zhugs pa dang de gnyis te 'das ma thag pa'i bad kan dang mkhris pa
[\[195a.2\]]shas che ba dang /_so ga'i dus dang skom dad la sogs pas nyen pa dang /_khrag dang mkhris pa stod du 'byung zhing gyen du lud pa de de lta bu'i rims nad can de la thug pa blud pa'i skabs yin yang /_nas thug la sogs pa'i thug pa mi sbyin gyi/_de la ni skyo ma 'bras yos kyi phye
[\[195a.3\]]las byas pa blud par bya ste/_de yang rims 'joms par byed pa'i 'bras bu'i khu ba rgun 'bru skyu ru ra la sogs pa'i khu ba bskol te bsgrangs pa'am/_de ma rnyed na skam por chu dang bskol ba'i khu ba bsgrangs pa sbrang rtsi dang kha ra dkar po dang bcas shing sbyar ba de la blud par bya'o/_/
[\[195a.4\]]de nas skyo ma zhu nas ni/_/bkres na nas thug 'bras brngos pa'i/_/'bras chan dag ni bza' bya zhing /_/sha khu sla ba'i khu ba'am/_/mung+ga 'ur ba'i khu bcas bza'/_/zhes bya ba la/_de nas de ltar skyo ma 'thungs pa de zhu ba'i rjes la nyin zhag de nyid la bkres shing zas
[\[195a.5\]]'dod par gyur pa'i zas kyi dus gnyis par 'bras brngos pa las g.yos pa'i 'bras chan bza' bar bya ba'am nas thug btung bar bya'o/_/de yang gang dang lhan cig bza' zhe na/_sha nyung ngu dag gi sha khu shin tu sla zhing yang la bcud chung ba'am/_yang na sran mung+ga ste/_
[\[195a.6\]]mon sran sde'u dang bya 'ur pa zhes bya ba'i sha khu ba dang bcas pa bza' bar bya'o/_/de yang /_sha chung sogs kyi khu ba sla/_/sha nyung sla ba yin par bshad/_/ces bya ba la/_la la dag gis/_sha khu tshad chen ma yin sla/_/sha khu sla ba yin par bshad/_/ces bshad
[\[195a.7\]]pa yin no/_/de ltar zhag drug 'di bzlas te/_/nyams stobs nad ni bsrung bar bya/_/zhes bya ba la/_thug pa la sogs pa'i rim pa'i tshul 'di lta bus rims kyis btab pa'i gnas skabs dang po 'di 'das shing bzla bar bya ste/_nad pas lus kyi nyams stobs
[\[195b\]]
[\[195b.1\]]dang /_nad kyi 'phel 'bri'i tshul las bsrung bar bya ste/_nad ni 'dir rlung la sogs pa'i nad gang yang rung ba re re 'am gnyis 'dres pa 'am 'dus pa dag la bya'o/_/de nas smyung ba la sogs pas/_/smin pa'i nad ni lhag ma rnams/_/smin pa'am yang na zhi bya'i phyir/_/sman
[\[195b.2\]]khu'i sbyor ba'i bya ba bsngags/_/zhes bya ba la/_de nas thug pa la sogs pa rim par spyad pa'i rjes la smyung ba la sogs pa ste smyung ba dang dugs bya ba dang dugs dang nas thug dang sman bskol ba'i khu ba kha bas rims rtsom pa'i nad smin par gyur pa dang /_nad lhag ma rnams smin pa
[\[195b.3\]]'am zhi bar bya ba'i phyir sman khu'i sbyor ba'i rnam pa lnga por rang gi khu ba'am/_lde gu 'am/_bskol te bsgrangs pa dang /_skyo mar bya ba'i rnam par phye ba dag bya ba ni nad phal po che la bsngags pa yin no/_/mkhris la mchog tu kha ba ste/_/bad kan la ni tsha ba blud/_/ces bya ba la/_
[\[195b.4\]]sman bskol ba'i khu ba de yang mkhris pa las gyur pa'i rims la ni khyad par ram mchog tu ro kha ba'i sman gyi khu ba blud par bya ste/_mchog tu zhes smos pas ni sman kha ba de ni bad kan la yang blud par bya'o/_/zhes ston pa yin no/_/tsha ba'i sman bskol ba ni bad kan gyi rims
[\[195b.5\]]kho na la sbyin par bya'i mkhris pa la ni ma yin no/_/bad kan mkhris pa sel byed kyang /_/bska ba bsngags pa ma yin te/_/rims sar dri ma 'gags byed pas/_/bska bas mi bzad rims skyed cing /_/dang ga 'khyil dang yi ga 'chus/_/skyigs bu dbugs mi bde yang skyed/_/
[\[195b.6\]]ces bya ba la/_/ro bska ba ni bad kan dang mkhris pa sel ba yin du zin kyang rims sar pa la ni btang ba bsngags pa ma yin te/_ci'i phyir zhe na/_dri ma 'gags par byed pa'i rgyus ro bska ba blud pas ni mi bzad pa'i rims skyed par byed pa dang de bzhin du snying nad dang ga 'khyil pa
[\[195b.7\]]la sogs pa skyed par 'gyur ro/_/de yang rims sar pa la ni ro bska bas nad 'thas shing sra bar byed nas/_phyi rol du yang 'byin par mi byed la/_nang du yang smin cing 'ju bar byed de/_slar zhing yan man gyi rgyun srang ngam/_lam log par byas nas rims 'phel bar byed do/_/
[\[196a\]]
[\[196a.1\]]de yang drang srong tsa ra kas/_/bska ba'i ros ni nad bkag ste/_/rims sar 'thas par byed 'gyur zhing /_/sra bar byed kyi smin mi byed/_/mi bzad rims ni skyed par byed/_/ces bshad pa dang /_sbyor ba'i dbang du byas nas ni/_/bska bas bkag pa ma yin
[\[196a.2\]]gyi/_/gang zhig bska bas bska 'gyur ba/_/de ni rims sar dag la spang /_/zhes bshad pa yin no/_/la la zhag bdun nas sman gtong /_/gzhan dag zhag ni bcu lon nas/_/kha cig zas yang zos nas gtong /_/ma zhu shas che la mi gtang /_/zhes bya ba la/_slob dpon la
[\[196a.3\]]las ni zhag bdun pa'i rjes la/_zhag brgyad pa'i zhag gi tshe sman gla sgang dang par pa ta ldum bu skra bzangs zhes bya ba la sogs pa rims 'joms pa'i sman gtang bar bya'o/_/zhes zer ro/_/slob dpon gzhan dag ni zhag bcu lon pa'i rjes la sman gtang bar bya'o/_/zhes zer
[\[196a.4\]]ro/_/yang srog 'tsho ba'i slob dpon/_cig na re gang gis kha zas yang bar zos par gyur pa dang /_de'i 'og tu sman sbyin te/_zhag drug lon nas sman gtang bar bya'o/_/zhes zer ba nas/_de yan chad bkag pa nyid yin no/_/tshad 'di dag thams cad ni nad kyi gnas skabs kyi
[\[196a.5\]]dbang gi sbyor ba dang 'tsham pa nyid yin pa'i phyir ro/_/ma zhu ba shas che zhing rgyas par gyur pa la ni sman de zhag bcu 'das zin kyang sbyin par bya ste/_'di ni sngar smos pa'i phyogs gsum char la bkag pa yin no/_/ma zhu ba shas che ba la sman mi btang ba'i dgos pa gang yin pa 'dir
[\[196a.6\]]smras pa ni/_gang phyir mi bzad rims nyen la/_/nad kyi shugs ni 'byung 'gyur ba/_/ma smin pa la sman gyis ni/_/rims ni slar 'phel byed pa 'am/_/nad ni shin tu sogs pa yis/_/snyom dang rmongs bag skyed par byed/_/ces bya ba yin te/_rgyu gang gi phyir mi bzad pa'i rims
[\[196a.7\]]kyis nyen pa'i skyes bu la ni nad kyi shugs 'byung bar 'gyur bas na sman blud par gyur na ma smin cing ma zhu ba nyid kyis rims de slar 'phel zhing rgyas pa dang 'bar bar byed do/_/yang na rims sar pa shin tu sogs shing 'phel bar 'gyur ba'i nad la sman btang na snyom pa dang rmongs
[\[196b\]]
[\[196b.1\]]bag gi nad skye bar byed cing slar rims de 'phel bar 'gyur ro/_/'o na gang gi tshe sbyin par bya zhe na/_de'i phyir smras pa ni/_gang tshe rims rtse zhil lus yang /_/dri ma la sogs g.yos gyur pa/_/rims btab yun ring ma lon yang /_/de tshe sman ni sbyin par bya/_/zhes bya ba
[\[196b.2\]]yin te/_dus gang gi tshe rims rtse zhil zhing shugs dal ba dang /de bzhin du lus yang zhing ma smin pa'i nad kyis gnon pa dang /_dri ma bad kan dang mkhris pa bshang ba la sogs pa g.yos par gyur zhing gnas las 'phags te 'gags par ma gyur pa de'i tshe rims
[\[196b.3\]]kyis btab pa de yun ring po ma lon zhing zhag drug ma 'das su zin kyang sman sbyin par bya ba nyid yin no/_/gla sgang par pa tar bcas pa'am/_/bca' sga 'am yang na byi tsher ba/_/bskol ba bsgrangs pa'i khu ba blud/_/pa tha pu shel pa la ka_/blud pa'am de bzhin du ni ma
[\[196b.4\]]pa/_/sle tres gla sgang dong gra rnams/_/'di ni ci rigs par blud bya/_/nad smin byed pa'i sman khu ba/_/rims dang skom dad yi ga 'chus/_/khas ro mi tshor ma zhu 'joms/_/zhes bya ba la/_nad la sogs pa'i dbye bas par pa ta zhes bya ba skra bzangs lan 'ga' ni gla
[\[196b.5\]]sgang dang sbyar bar bya'o/_/lan 'ga' ni bca' sga dang sbyar te btang ngo /_/yang na byi tsher ba zhes bya ba dur la ba dang sbyar te bskol ba'i khu ba'am/_yang na bskol te bsgrangs pa blud par bya'o/_/yang na par pa ta dang pu shel tse dang ba la ka dang bcas pa gsum po de dag bskol
[\[196b.6\]]ba'i khu ba dro ba'am/_grang ba blud par bya'o/_/yang de bzhin du nim pa zhes bya ba rtsa mkhris dang sle tres la sogs pa sman bzhi po bskol ba dro ba'am/_grang ba blud par bya'o/_/'dir sman bskol ba'i tshad ni/_sman srang gcig chu srang bcu drug dang bskol te/_sman gyi khu ba
[\[196b.7\]]srang bzhi lus pa btung bar bya la/_bsgrangs pa ni sman srang gcig la chu srang drug lus par bya'o/_/gla sgang dang par pa ta la sogs pa'i sman gyi khu ba 'di nad la sogs pa'i tshul las brtags te/_sman gang rims gang dang gang la btang bar 'os pa ste/_de la ci rigs
[\[197a\]]
[\[197a.1\]]par blud cing sbyin par bya ste/_sman gyi khu ba 'di ni nad smin par byed pa dang /_rims la sogs pa 'joms par byed pa yin no/_/dug mo nyung dang pa to la'i/_/lo ma dang ni bu tse shel/_/pa to la gla sgang thal tres dang /_/pa ta dang ni bu tse shel/_/pa to la ni ma
[\[197a.2\]]'bras bu gsum/_/rgun 'bru gla sgang dug mo yungs/_/ki ra tig ta sle tres dang /_/bca' sga dang ni tsan+dan dkar/_/sle tres gla sgang skyu ru sbrang /_/tshigs bcad phyed kyis rdzogs byas pa/_/lnga po 'di dag rtag rims sogs/_/lnga po zhi bar byed par 'dod/_/ces bya ba la/_
[\[197a.3\]]dug mo yungs la sogs pa'i sman tshigs su bcad pa phyed kyis rdzogs par byas pas rtag pa'i rims lnga po'i rgyun dang /_rtag pa nyin gcig pa/_nyin gsum pa dang bzhi pa zhes bya ba brtan pa rtag pa'i rims nas/_nyin bzhi pa'i rims kyi bar bzhi po de dag la ci rigs par
[\[197a.4\]]sbyar na rlung gi rims la phan pa yin no/_/rlung gi rims la byi tsher ba/_/bca' sga sle tres gla sgang phan/_/yang na pi pi ling rtsa ba/_/sle tres dang ni bca' sga 'am/_/rtsa ba lnga pa chung ngu phan/_/zhes bya ba la/_yang na rlung gi rims la byi tsher ba la sogs pa sman bzhi phan pa yin no/_/
[\[197a.5\]]yang na rlung gi rims la pi pi ling gi rtsa ba la sogs pa'i sbyor ba byin na phan pa yin no/_/yang na rtsa ba lnga pa chung ngu'i sbyor ba phan pa yin no/_/mkhris rims gla sgang dug mo nyung /_/pu tse shel ni sbrang rtsir bcas/_/zhes bya ba la/_/mkhris pa las gyur pa'i rims la ni/_/
[\[197a.6\]]gla sgang la sogs pa'i sman gsum po sbrang rtsi dang bcas pa sman bskol ba'i khu ba'i sbyor ba byas te blud na phan no/_/de bzhin gla sgang par pa ta/_/byi tsher rtsa mkhris bcas pa phan/_/zhes bya ba la/_yang de bzhin du mkhris pa'i rims la ni/_gla sgang dang /_par pa ta dang /_
[\[197a.7\]]byi tsher ba dang /_rtsa mkhris zhes bya ba bu nim pa dang bcas pa bskol te blud na phan pa yin no/_/bad kan dug mo nyung sogs te/_zhes bya ba la/_bad kan gyi rims la dug mo yungs la sogs pa'i sde tshan phan te/_dug mo yungs la sogs pa'i sde tshan ni sngar skyug sman la
[\[197b\]]
[\[197b.1\]]sogs pa'i sde tshan gyi skabs su dug mo yungs dang mur ba zhes bya ba la sogs pa bshad pa yin no/_/yang na ba sha gla sgang dang /_/bca' sga byi tsher bskol ba phan/_/zhes bya ba la/_yang na bad kan gyi rims la ni ba sha ka la sogs pa phan pa yin no/_/pi pi ling rtsa a ru ra/_/
[\[197b.2\]]dong ga gla sgang pu tse shel/_/bad kan rlung 'dres bshang 'gags pas/_/na ba smin zhing drod skyed byed/_/ces bya ba la/_bshang ba 'gags pa la sogs pa dang ldan pa'i rims la ni/_pi pi ling la sogs pa'i khu ba bskol ba'i khu ba blud na smin pa dang /_drod skyed par byed
[\[197b.3\]]do/_/rlung mkhris las byung rims la ni/_/rgun 'bru shing mngar ma du ka/_/seng phrom tang pa la thal tres dang /_/gla sgang skyu ru ba le ka/_/pad+ma ge sar shug pa dang /_/pad rtsa tsan+dan u shi ra/_/ba ru sha ka ut+pal sngo/_/rgun sogs skyo ma'am bskol bsgrangs pa/_/me tog dzA ti'i
[\[197b.4\]]dris bsgos te/_/khar 'bras yos sbrang rtsir sbyar/_/rlung mkhris rims ni 'joms byed cing /_/chang nad slon brgyal tsha mgo 'khor/_/ngal dang stod kyi khrag mkhris nad/_/skom dad mig ser dag kyang sel/_/zhes bya ba la/_rgun 'bru dang shing mngar la sogs pa bskol ba'i
[\[197b.5\]]khu ba bsgrangs pa'am/_skyo ma la me tog dzA ti zhes bya ba sna ma'i dris bsgos pa dang khar dang 'bras yos dang sbrang rtsi dang sbyar bas rlung dang mkhris pa las gyur pa'i rims 'joms par byed cing /_de bzhin du chang nad la sogs pa las gyur pa'i rims la sogs pa sel bar byed
[\[197b.6\]]pa yin no/_/de la 'phral du btags te btsags nas sbyar ba'i sman ni skyo ma zhes bya la/_sman bskol ba'i khu ba mtshan mo bzhag pa ni bsgrangs pa zhes bya'o/_/pu tse shel btags snod sar pa/_/gtsang ma dag tu bskol nas ni/_/btsir ba'i khu ba mar dang sbyar/_/khu ba
[\[197b.7\]]des ni rims tshad sel/_/zhes bya ba la/_sman pu tse shel btags pa rdza ma'i snod sar pa gtsang zhing ma smas pa dag tu khu ba bskol ba'i tshul du bskol nas/_de'i khu ba 'khrul 'khor gyis btsir te phyung ba'i khu ba mar dang sbyar ba 'thungs na rims dang tsha ba sel bar 'gyur ro/_/
[\[198a\]]
[\[198a.1\]]bad kan rlung 'dris shu dag dang /_/pu tse shel dang pa ta dang /_/dong ga dung mo yungs bskol phan/_zhes bya ba la/_bad kan dang rlung 'dres pa las gyur pa'i rims la shu dag la sogs pa sman khu bar bskol ba'i sbyor ba phan no/_/yang na sle tres bskol ba yi/_
[\[198a.2\]]khu bar pi pi ling gi ni/_/phye ma btab ste 'thungs na phan/_/zhes bya ba la/_yang na bad kan dang rlung 'dres pa las gyur pa'i rims la sle tres bskol ba'i khu ba'i nang du pi pi ling btags pa'i phye ma btab ste 'thungs na nad de sel zhing phan par 'gyur ro/_/bya g+h+ri bca' sga
[\[198a.3\]]sle tres bskol/_/pi pi ling gi phye mar bcas/_/bad kan rlung rims dbugs mi bde/_/lud pa cham pa gzer 'joms byed/_/ces bya ba la/_bya g+h+ri zhes bya ba kaN+Da ka ri la sogs pa'i sman bskol ba'i khu ba'i nang du pi pi ling gi phye ma btab pa ni/_bad kan dang rlung
[\[198a.4\]]gi rims la sogs pa 'joms par byed pa yin no/_/gla sgang 'u su a ru ra/_/bca' sga skra lo pu ti ka_/shu dag ga bra kad pha la/_/thang shing shing kun sbrang rtsir bcas/_/rlung dang bad rims mchil ma mang /_/lto dang snying ga rtsi ba logs na/_/lkog nad kha ni skrangs
[\[198a.5\]]pa dang /_/lud pa dbugs mi bde rnams sel/_/zhes bya ba la/_gla sgang la sogs pa bskol ba'i sbyor bas khu bar bcas pa ni rlung dang bad kan gyi rims dang /_de bzhin du mchil ma mang ba dang /_lto na ba la sogs pa sel zhing 'joms pa yin no/_/bskol ba 'di dag la
[\[198a.6\]]sman pa rgan po dag ni shing kun zho gnyis dang nam gnyis dang sbyor ba bya'o/_/dong ga sogs te sbrang rtsir bcas/_/bad kan mkhris gyur rims 'joms so/_/zhes bya ba la/_dong gal sogs pa'i sde tshan sngar/_/dong ga dug mo yungs zhes bya ba la sogs pa smos pa bskol ba'i sbyor bas bskol
[\[198a.7\]]te sbrang rtsi dang bcas par blud pa ni/_bad kan dang mkhris pa las gyur pa'i rims sel bar byed do/_/de bzhin pu tse shel dang ni/_/ba sha ka dang pu shel tse/_/kyi lce ba dang 'bras bu gsum/_/sle tres dang ni pa to la/_/bong nga dkar po nim pa dang /_/mur ba byi tshor ba yang phan/_/
[\[198b\]]
[\[198b.1\]]zhes bya ba la/_yang de bzhin du pu tse shel la sogs pa'i sman bskol ba sbrang rtsi dang bcas pa ni snga ma dang 'dra bar bad kan dang mkhris pa las gyur pa'i rims 'joms so/_/kyi lce ba ni trA ya ma Na'o/_/bong nga dkar po ni a ti bi sha'o/_/'dus pa'i rims la bya g+h+ri dang /_/thang shing
[\[198b.2\]]skyer pa gla sgang dang /_/pa to lo ma nim pa'i shun/_/'bras gsum pu tse shel yang phan/_/zhes bya ba la/_'dus pa las gyur pa'i rims nad la ni bya g+h+ri la sogs pa'i sman bskol ba phan no/_/rlung dang bad kan shas che'i rims/_/lud dbugs mi bde rtsib logs zug_/_
[\[198b.3\]]dong gra puSh+kar mU la dang /_/sle tres kaN+Da ka ri phan/_/zhes bya ba la/_rlung dang bad kan shas che zhing rgyas pa las byung ba'i rims lud pa la sogs pa dang ldan pa ni dong gra la sogs pa bskol ba'i khu ba phan no/_/rgun 'bru ma du ka'i me tog/_/pa ru sha ka kyi lce ba/_/pu shel tse dang pu
[\[198b.4\]]tse shel/_/'bras bu gsum dang tang pa la bcas/_/bskol te bsgrangs par gyur pa yi/_/khu ba de ni dus 'thungs na/_/rims ni thams cad sel bar byed/_/ces bya ba la/_rgun 'bru la sogs pa sman bskol ba bsgrangs pa'i khu ba de 'thungs na nad gzhi so so dang /_gnyis
[\[198b.5\]]'dres pa dang /_'dus pa las gyur pa'i rims thams cad 'joms pa yin no/_/dzA ti gla sgang skyu ru ra/_/byi tsher bskol ba de 'drar phan/_/zhes bya ba la/_dzA ti la sogs pa sman bzhi po bskol te bsgrangs pa 'thungs pa yang snga ma dang 'dra bar rims thams cad sel zhing
[\[198b.6\]]phan par 'gyur ro/_/bshang 'gags rgun 'bru pu tse shel/_/kyi lce bu ram 'bras bu gsum/_/zhes bya ba la/_rims nad can gang bshang ba 'gags pa'i nad kyis btab na de la ni rgun 'bru la sogs pa'i sman bskol te blud par bya'o/_/bskol ba 'di la bu ram ni
[\[198b.7\]]srang gcig tsam dang sbyar ba'i chu btsags pa dang sbyor bar byed do/_/sman zhu nas ni thug pa sogs/_/spyad bya/_zhes bya ba la/_sman zhu zhing smin par gyur nas thug pa la sogs pa'i kha zas spyad cing bsten par bya'o/_/bad kan can gyis min/_bad kan gyis brlan lus la ni/_/
[\[199a\]]
[\[199a.1\]]rngul la char 'bab 'phel ba ltar/_/thug pa yis ni bad kan skyed/_/ces bya ba la/_bad kan dang ldan pa'i nad pas ni sman de blud nas zhu ba'i rjes la thug pa nas sogs zas su spyad par mi bya ste/_ci'i phyir zhe na/_bad kan gyis brlan cing bangs pa'i
[\[199a.2\]]rims nad can gyi lus dang ldan pa la thug pa byin na bad kan skyed cing 'phel bar byed de/_dper na sa rdul gyi tshogs 'phel bar 'gyur ba dang 'dra'o/_/de'i phyir thog ma nyid du yang /_/yu sha rgya sran tsa na ka/_/sran ma sogs byas yang ba dang /_/rtsub cing ro kha ldan yid 'ong /_/
[\[199a.3\]]yi ga 'byed byed g.yos legs sbyin/_/zhes bya ba la/_de'i phyir bad kan dang ldan pa'i rims nad can la thog ma ste dang po'i zhag drug pa nyid la smyung ba byas pa'i rtags dang ldan pa'i 'og tu thug pa sbyin pa'i dus nyid yin du zin kyang /_rgya sran ku lang+tha la sogs pa las byas pa'i
[\[199a.4\]]yu sha ste sran khu yang ba zhes pa tshad chung ngur byas pa rtsub cing snum gyis ma btab pa ro kha ba dang ldan zhing des bsres pa yid du 'ong zhing sems dga' bar byed pa/_yi ga 'byed par byed cing zas len par byed pa/_g.yos legs shing legs par sbyar ba sbyin par bya'o/_/sA lu
[\[199a.5\]]rtsa snar sogs 'bru rnying /_/drug cu pa yang rims la phan/_/zhes bya ba la/_de bzhin du sA lu rtsa snar la sogs pa ste/_'bras shun pa dmar zhing nang shin tu dkar ba la/_rak+ta shA li zhes bya ba la sogs pa smos pas ni sA lu dang sA lu chen po dang ka la ma shA li zhes bya bar
[\[199a.6\]]bsdu'o/_/de dag ni rims rnams la shin tu phan pa yin la/_de bzhin du 'bras drug cu pa yang rims la phan pa yin no/_/bad kan shas cher de bzhin nas/_/phub ma med byas chag tshe'i chan/_/zhes bya ba la/_bad kan shas che zhing rgyas pa'i rims la ni nas so ba phub ma
[\[199a.7\]]grugs pa chag tsher byas te chan du btsos pa phan no/_/nad dang lus zungs stsogs stobs las/_/rims sel sman khur btsos 'bras chan/_/lan gnyis lan gsum btsags nas ni/_/ci rigs par ni sbyin par bya/_/zhes bya ba la/_'bras de dag ni nad dang lus
[\[199b\]]
[\[199b.1\]]zungs kyi cha las ltos te sngar bshad ma thag pa'i rims sel ba'i sman bskol ba'i khu bas nad dmigs ji lta ba bzhin du sman gyi khu bas 'bras chan btsos pa lan gnyis sam lan gsum gyi bar du bkrus shing gzags te/_rims la ci rigs par sbyin par bya'o/_/mung+ga
[\[199b.2\]]sogs dang ku lang+tha'i/_/yu sha yang bas rims nad 'joms/_/zhes bya ba la/_mung+ga la sogs zhes pa mung+ga dang /_sran chung dang /_tsa na ka dang /_rgya sran ku lang+tha dang /_mud kun ta zhes bya ba'i sran ma la sogs pa la yang zhing tshad chung bar byas pa'i sran khu yu shas kyang
[\[199b.3\]]rims nad 'joms shing sel bar 'gyur ro/_/tshod ma ka ra be la dang /_/kar ko ta dang la phug gzhon/_/par pa ta dang bar ta ka_/nim pa'i me tog pa to la'i/_/'bras bu dang ni lo ma las/_/legs par g.yos pa'i tshod ma bsngags/_/zhes bya ba la/_rims nad
[\[199b.4\]]la tshod ma ni ka ra bI ra la sogs pa las byas pa'i tshod ma phan no/_/shin tu yang ba'i sha dang ni/_/skam sa'i srog chags sha khu ni/_/kaN+Da ka ri pa ru sha/_/ag+ni man+tha rgun 'bru dang /_/skyu ru ra dang se'u 'bru dang /_/pi pi ling dang bca' sga dang /_/'u su zir rgyam tshar
[\[199b.5\]]bcas/_/phal cher kha ra sbrang rtsi cher/_/ldan pa'i g.yos byas ma byas pa/_/zhes bya ba la/_skam na gnas pa'i srog chags dgo ba dang /_ri bong dang /_sha bkra dang sreg pa dang /_ka bin dza la dang /_ku rung ga la sogs pa'i sha khu dag rims nad can la phan no/_/de
[\[199b.6\]]yang kaN+Da ka ri la sogs pa dang nad dmigs kyi tshul ji lta ba las sbyar ba phal cher la kha ra dkar po dang sbrang rtsi la sogs pa shas che zhing mang ba dang ldan pa'i g.yos su byas pa ste snum la sogs pa btab pa'am/_g.yos su ma byas pa ste snum la sogs pa ma btab
[\[199b.7\]]pa sha khu byas te/_de yang bsdus pa las/_g.yos byas ma byas de dag ni/_/snum sogs bcas dang med ces bya/_/zhes bshad pa yin no/_/mi skyur dar ba bskol ba dang /_/yi gar 'ong zhing sla ba dang /_/legs par bskol ba'i tshod ma phan/_/zhes bya ba la/_
[\[200a\]]
[\[200a.1\]]tshod ma de shin tu mi sgyur ba'i dar ba dang bskol zhing g.yos pa dang /_yi ga 'byed cing yi gar 'ong ba dang /_sla zhing dang ba dang /_legs par bskol ba ste/_mes tshos par btsos na phan pa'o/_/de ni btung ba'i phyir yang sbyin/_/chu bskol bsgrangs par gyur
[\[200a.2\]]pa dang /_/goms par gyur pa'i dbang las ni/_/chang yang blud par bya ba yin/_/zhes bya ba la/_tshod ma'i khu ba de btung ba'i phyir ram/_don du yang sbyar bar bya'o/_/de bzhin du chu bskol te bsgrangs pa gang yin pa yang btung ba ste 'tshal nan du sbyin par bya ba dang /_goms
[\[200a.3\]]shing rjes su mthun pa'i dbang du byas nas/_chang dag kyang btung ba'i don du blud cing sbyin par bya'o/_/rims dang bcas pa'am rims bral ba/_/dgongs ka kha zas yang ba sbyin/_/de tshe bad kan me drod 'phel/_/khong pa'i me drod stobs dang ldan/_/zhes bya ba la/_rims dang
[\[200a.4\]]bcas shing rims kyi shugs yod pa'am/_rims dang bral zhing rtse legs par zhi ba dag la dgongs ka ste/_nyi ma'i dus su'ang sbyin par bya/_/nyi ma nub pa'i mthar kha zas yang ba sbyin par bya ste/_ci'i phyir zhe na/_de'i tshe bad kan med cing zad pas me drod rnam par
[\[200a.5\]]'phel zhing rgyas par 'gyur te/_khong pa'i pho ba'i me drod stobs dang ldan zhing nus pa yin pa'i phyir ro/_/yang na yul goms dbang las ni/_/ci rigs dus su'ang sbyin par bya/_/zhes bya ba la/_yang na ci rigs shing ji ltar 'tsham pa'i dus su zas sbyin par bya la/_
[\[200a.6\]]de yang yul gyi goms pa'i dbang du byas nas/_gang gi zas dus gang yin pa de yang sbyin du rung ngo /_/me drod chung la sngar zos na/_/zas ma zhu bas gzir bar 'gyur/_/zhes bya ba la/_ci'i phyir dgongs ka zas sbyin zhe na/_gang gi phyir nang par gyi dus su me drod stobs chung
[\[200a.7\]]zhing zhan pas/_nyi ma'i cha dang po la sngar zan zos na zan ma zhu bas nad pa de gzir zhing gnon par 'gyur ro/_/sman bskol khu ba phan zas kyis/_/zhag bcu'i bar du smyung ba bya/_/bad kan bri nas rlung mkhris ni/_/shas che'i rims la zhun mar sbyin/_/zhes bya ba la/_
[\[200b\]]
[\[200b.1\]]gla sgang dang par pa ta la sogs pa sman bskol ba'i khu ba dang /_de bzhin du phan pa'i zas thug pa dang /_yu sha la sogs pas dang po rims kyis btab pa'i zhag bcu 'das par bya zhing /_tshul 'dis smyung ba byas par gyur nas/_/smyung ba'i rim pas bad kan bri zhing
[\[200b.2\]]chung bar gyur la/_rlung dang mkhris pa lhag par shas che zhing smyung ba nyid kyis de gnyis 'phel bar gyur nas de'i zhun mar sbyin par bya'o/_/nad smin pa la bdud rtsi yin/_/gzhan du de ni dug dang mtshungs/_/zhag bcu 'das par gyur kyang ni/_/rims kyi bla brnan 'phel bar
[\[200b.3\]]byed/_/ces bya ba la/_zhun mar de yang rims kyi nad smin cing ma smin pa'i skyon dang bral ba la blud na ni bdud rtsi dang 'dra bar phan pa yin no/_/de las gzhan du rims nad ma smin zhing bad kan dang mkhris pa shas che ba'i rims la mar gsar de byin pa ni dug dang mtshungs par gnod
[\[200b.4\]]par byed pa yin te/_zhag bcu 'das su zin kyang nad ma smin pa dang rlung shas med pa la byin pas ni rims kyi bla brnan ji skad smos pa'i lud pa dang /_yi ga 'chus pa la sogs pa rnams 'phel zhing rgyas par byed pa yin no/_/de lta bas na ma smin pa'i gnas skabs der mar
[\[200b.5\]]byin na ni rims dang de'i bla brnan 'phel bar byed pa nyid yin no/_/de la smyung ba la sogs rims/_/bad kan zad kyi bar du bya/_/zhes bya ba la/_de la rims bad kan gyi shas che ba la ni sngar bshad pa'i tshul du smyung ba la sogs pa'i rims pha rol kha ba dang ldan pa'i bar gyi
[\[200b.6\]]sbyor ba bya la/_de yang bad kan zad kyi bar du bya ste/_rims skyed par byed pa'i bad kan rgyas pas dus ji srid kyis zad par gyur pa de srid kyi bar du smyung ba bya'o/_/lus dang lus zungs stobs zhan pas/_/rims rnying du yang 'gyur ba yin/_/zhes bya ba la/_lus stobs
[\[200b.7\]]zhan pa nyid kyi phyir dang /_lus zungs stobs zhan pa nyid kyi rgyus rims rnying par 'gyur gyi/_rang gi rang bzhin gyis ni ma yin no zhes bya ba'i don gyis ston pa yin no/_/me drod rtsub pas rims skyed byed/_/me drod rtsub par gyur pa la/_/skyug sman dugs dang dus dang chu/_/
[\[201a\]]
[\[201a.1\]]bskol dang kha zas spangs pa yis/_/rlung gi khams ni grogs gyur pas/_/gang zhig stobs chen gyur pa la/_/de yi zhi byed zhun mar te/_/khang pa 'bar la chu blugs mtshungs/_/zhes bya ba la/_gang gi phyir me drod rtsub mo smin par byed pa'i me drod ces bya ba'i
[\[201a.2\]]mkhris pa gang yin pa de gsher ba dang bral bas me drod nyid du gyur pas rtsub pa yin la/_me drod rims skyed par byed pa rtsub par gyur pas nad pa yang rtsub par byed cing /_skyug sman la sogs pas nyams smad cing smyung ba byas pa'i gso bas rtsub por byas pa dang /_gang
[\[201a.3\]]rlung gi rang bzhin rtag tu rgyu zhing 'gro bar byed pas grogs dang gsos btab pas rlung gi khams gang yin pa de stobs chen por gyur pa la de zhi bar bya ba'i thabs ni zhun mar blud pa yin te/_ji ltar khang pa 'bar bar gyur pa la chu blugs pas zhi bar gyur pa dang mtshungs so/_/
[\[201a.4\]]rlung mkhris sel ba'i mchog tu ni/_/sbyor ba'i dbang las gyur pas na/_/de phyir rang gi sman dang ni/_/ji bzhin bskol ba de la sbyin/_/zhes bya ba la/_zhun mar de yang rlung dang mkhris pa sel ba'i mchog yin la/_de yang sbyor ba'i dbang las mchog tu gyur pa'am/_/yang na
[\[201a.5\]]bdag nyid mchog yin pa'i steng du sman gyi sbyor ba byas pa dang rjes su mthun zhing rang gi mtshan nyid kyi nus pa 'phel ba dang /_sbyor ba gzhan dang rjes su mthun par byed de/_sbyor ba gang dang 'dres pa de dang lhan cig rang gi bya ba byed do/_/de yang drang srong tsa ra kas/_ji ltar zhun
[\[201a.6\]]mar dang 'dra bar/_/snum gzhan dag ni gang yang rung /_/sbyor ba'i rjes su mthun pa yin/_/de bas zhun mar snum kun mchog_/ces bshad pa yin no/_/de ltar na zhun mar ni sbyor ba dang rjes su mthun pa yin pas/_de'i phyir zhun mar de nad gang yin pa de'i gnyen por gyur pa'i
[\[201a.7\]]rang gi sman dang sbyor ba ji lta ba bzhin du bskol ba'i rims rnying par gyur pa la bskol bar bya'o/_/rims dro mi mthun pas sel la/_/bsil bas mkhris pa'ang sel bar byed/_/snum pas rlung sel bad kan mar/_/mtshungs kyang sbyor dang g.yos pas sel/_/zhes bya ba
[\[201b\]]
[\[201b.1\]]la/_rims kyi mtshan nyid dang mar gyi mtshan nyid mi mthun pa rtsub pa dang /_dro ba gang yin pa de mar gyi bsil ba'i yon tan snum pa dang /_bsil bas sel bar byed la/_mkhris pa'i rnam pa ni mar gyi bsil ba'i yon tan gyis sel bar byed kyi/_snum pa'i yon tan gyis
[\[201b.2\]]sel bar mi byed de/_mkhris pa ni snum pa dang bcas pa yin no/_/zhes bshad pa yin no/_/de bzhin du rlung ni mar gyi snum pas sel ba yin gyi/_bsil bas sel ba ma yin gyi/_/rlung gi rang bzhin bsil ba yin no/_/zhes bshad pa yin no/_/snum pa dang bsil ba la
[\[201b.3\]]sogs pa'i yon tan gyi tshogs kyis bad kan dang mar yon tan mnyam pa yin du zin kyang /_sbyor ba dang g.yos su byas pa'i dbang las bad kan sel bar byed de/_de la sbyor ba ni bad kan 'joms par byed pa'i sman dang lhan cig sbyor ba'o/_/g.yos su byas pa ni/_ci nas
[\[201b.4\]]kyang bad kan 'joms par byed pa'i yon tan 'byung zhing skyed pa'i tshul du g.yos pa'o/_/sngar gyi sman khu mar bcas pa/_/thams cad nad dmigs ji bzhin gtang /_/zhes bya ba la/_rgyu de bas na gla sgang dang par pa ta la sogs pa rims kyi sman sngar ji skad bstan pa'i khu ba
[\[201b.5\]]dang mar du bskol ba de thams cad nad dmigs ji lta ba'i tshul las rjes su dpag ste gtang zhing sbyin par bya'o/_/'bras bu gsum dang nim pa'i shun/_/shing mngar bri ha ti gnyis dang /_/sran chung 'o mar bcas bskol ba/_/mar ldan rims dang lud pa 'joms/_/
[\[201b.6\]]zhes bya ba la/_'bras bu gsum dang nim pa'i shun lpags la sogs pa'i sman sran chung gi lo ma dang bcas pa bskol te/_sman khu'i sbyor ba byas pa dang mar dang bcas pa ni rims dang lud pa 'joms pa yin no/_/'dir yang sman pa rgan po mkhas pa rnams ni 'bras bu gsum
[\[201b.7\]]la sogs pa'i sman spyir srang gcig_/sran chung gi lo ma srang gcig_/mar srang phyed dang sbyar te ster bar byed do/_/bri ha ti gnyis ni kaN+Da ka ri dang /_bri ha ti ste gnyis so/_/pi pi ling dang tig ta dug mo yungs/_/kaN+Da ka ri pu tse shel thal tres/_/ta ma la ka skyu ru ra
[\[202a\]]
[\[202a.1\]]bil ba/_/gla sgang tsan+dan kyi lce pu shel tse/_/rgun 'bru bong nga sa la par+Ni dang /_/bskol ba'i mar gyis rims kyi nad dang ni/_/me drod mi snyoms ha li sa ka dang /_/yi ga 'chus dang mi bzad tsha ba dang /_/snyom pa'i nad dang rtsib logs na ba dang /_/mgo
[\[202a.2\]]nad slon ni myur du 'joms par byed/_/ces bya ba la/_pi pi ling la sogs pa'i sman btags pa'i lde gu mar gyi bzhi cha dang /_chu mar gyi bzhi 'gyur dang bskol ba'i sman mar gyis ni rims la sogs pa'i nad sel bar byed la/_me drod mi snyoms pa ni rlung gis me drod mi
[\[202a.3\]]mnyam par byas pa lus kyi gnas kyi skabs su bstan pa'o/_/ha li sa ka ni skya rbab kyi nad kyi skabs su rlung dang mkhris pa zhes bya ba la sogs pa'i gzhung gis bshad pa yin no/_/gzhan ni go bar zad do/_/sman mar bskol ba'i tshad ni lde gu dang mar bzhi 'gyur du byas te/_
[\[202a.4\]]sman mar bskol ba'i tshad bshad pa sman las mar ni bzhi 'gyur zhes bshad pa'i tshul gyis sbyar bar bya'o/_/de nas sman gyi lde gu'i bzhi 'gyur gyi mar bskol la/_'dir chu ma smos su zin kyang /_mar gyi bzhi 'gyur du bya ba dang thams cad du bskol bar bya'o/_/
[\[202a.5\]]de bzhin du sman btags pa'i chu dang sbrus pa la snum nyi tshe dang bskol ba chu med par bya'o/_/gang du tshad ni ma smos pa/_/der ni sman rnams cha mnyam bya/_/zhes smos pa'i tshig 'dis ni/_tshad kyi nges pa ma smos pa 'di dag tu ni cha mnyam par sbyar bar khong du chud par bya'o/_/
[\[202a.6\]]gang sbyor ba nges par ma smos pa der ni lde gu nyid bya'i bskol bar ni mi bya'o/_/des na sman gyi lde gu srang brgyad sbyar la mar srang sum cu rtsa gnyis dang sbyar te/_chu srang brgya nyi shu rtsa brgyad dang bskol bar bya'o/_/de bzhin du/_rlon pa nyis 'gyur gzhug par bya/_/zhes bya ba la
[\[202a.7\]]sogs pa yang 'dir shes par bya ste/_'di dag tshad ma smos pa'i sman mar thams cad la 'di ltar bya ba yin par shes par bya'o/_/tam la ka ni pa hu pa tra dang a dza dra zhes bya'o/_/sa la par+Ni sman s+thi ra zhes bya'o/_/dur byid ma gtogs seng phrom ma sogs bskol mar/_/
[\[202b\]]
[\[202b.1\]]rlung las gyur pa'i rims la bsngags pa yin/_/zhes bya ba la/_rlung las gyur pa'i rims la ni seng phrom la sogs pa'i sman mar rlung nad gso ba'i skabs seng phrom srang brgyad ces bya ba la sogs pa gzhung gis bstan pa'i sman mar las der smos pa'i nang nas dur byid ma
[\[202b.2\]]gtogs pa'i shing de bton te/_sman lhag ma bskol ba'i mar blud pa bsngags pa yin no/_/mkhris pa'i rims la pu tse shel dug mar/_/kyi lce bar bskol sman mar gang yin phan/_/zhes bya ba la/_mkhris pa las gyur ba'i rims la ni/_pu tse shel gyi sman mar mdze nad
[\[202b.3\]]gso ba'i skabs nas bshad pa dang /_dug gi sman mar khrag mkhris gso ba'i skabs nas bshad pa dang /_kyi lce ba'i sman mar khong 'bras gso ba'i skabs nas bshad pa'i sman mar gang yin pa de dag blud na phan no/_/byi dang ga dang dbyi mong kha ru tsha/_/pa tha tsha ba gsum
[\[202b.4\]]dang tsi tra ka_/lce myang tsha dang nas tshig 'khus thal ba/_/'di rnams cha ni srang rer byas pa dang /_/mar dang 'o ma cha ni mnyam byas pa/_/bre gang bskol bas bad kan rims rnying 'joms/_/zhes bya ba la/_byi dang ga la sogs pa'i sman bcu po cha srang rer byas pa srang bcu
[\[202b.5\]]dang /_mar bre gang ste/_srang sum cu rtsa gnyis dang /_'o ma yang bre gang ste srang sum cu rtsa gnyis dang bcas par bskol ba'i sman mar ni bad kan la sogs pa'i rims rnying pa 'joms pa yin no/_/'dir chu ma smos su zin kyang bre gsum gzhug par bya ste/_de ltar na 'o ma
[\[202b.6\]]dang chu spyir bsdus na mar gyi bzhi 'gyur du 'gyur te/_chu med par 'o ma 'ba' zhig gis sman gyi bzhi 'gyur 'byin par mi nus te/_de yang bsdus pa las/_'o ma la sogs bcas bskol sman/_/khu ba legs par thon mi 'gyur/_/zhes smos pas na sman pa mkhas pa'i man
[\[202b.7\]]ngag gi rjes su 'brangs nas chus bskol ba'i sngon du 'gro ba dang /_'o ma la sogs pas bskol bar bya'o/_/sle tres khu ba lde gu dang /_/ba sha ka dang 'bras bu gsum/_/rgun 'bru dang ni ba la dang /_/bskol ba'i sman mar rims nad 'joms/_/zhes bya ba la/_sle
[\[203a\]]
[\[203a.1\]]tres kyi khu ba mar gyi bzhi 'gyur gzhug par bya zhing /_de bzhin du chu dang bcas pa'i lde gu bya na yang mar gyi bzhi 'gyur bya'o/_/de bzhin du ba sha ka'i khu ba dang lde gu dang /_'bras bu gsum gyi khu ba dang lde gu dang /_ba le'i khu ba dang lde gu so sor mar dang
[\[203a.2\]]bskol ba'i sman mar ni rims nad 'joms par byed pa yin te/_sman mar 'di dag ni mar kho na dang sbyar bar bya ste/_des ni rims la phan pa yin pa'i phyir dang /_zhun mar gyi skabs yin pa'i phyir ro/_/mar zhu nas ni sha 'jam khu/_/kha zas bcas pa bza' bar bya/_/des
[\[203a.3\]]ni stobs rab skyed byed cing /_/nad ni shin tu zad byed yin/_/zhes bya ba la/_sngar smos pa'i sman mar de dag gang yang rung ba byin nas de zhu bar gyur cing legs par zhu zin pa dang /_sha 'jam zhing snyi ba las byas pa'i sha khu yang pa sbyin par bya ste/_gang gi phyir sha khu des
[\[203a.4\]]ni stobs rab tu skyed cing 'byung bar byed pa yin la/_stobs skyed pas ni nad zad par byed pa yin no/_/ka ra be la sogs khu dang /_/mung+ga bad kan mkhris 'joms pas/_/phal cher rlung shas che rims la/_/gzer dang bshang ba 'gags pa ni/_/skyed cing rims ni
[\[203a.5\]]'phel bar byed/_/de phyir de ni bsngags ma yin/_/zhes bya ba la/_sman kar be+e la la sogs pa'i khu ba gang dag yin pa de ni bad kan dang mkhris pa sel zhing shas cher rlung 'phel bar byed pa yin pas/_de'i phyir rims rnying pa rlung gi shas che ba la sbyin par mi bya ste/_de ci'i
[\[203a.6\]]phyir zhe na/_gzer la sogs pa 'phel bar byed pas de'i phyir bsngags pa ma yin no/_/gal te de ltar byas kyang ni/_/rims ni zhi bar ma gyur na/_/sbyang 'os la ni sbyang bar bya'o/_/zhes bya ba la/_de ltar rim bzhin du bcos shing sman mar blud du zin kyang gal te rims zhi
[\[203a.7\]]zhing byang bar ma gyur na/_de'i 'og tu sbyang bar bya bar mi 'os pa sbrum ma dang /_khong rtsub pa dang /_me drod chung ba la sogs pa ma gtogs pa skyug sman la sogs pas sbyang bar bya/_skyug sman nam 'khru sman gang yin pa bya'o/_/de la skyug sman sngar bshad pa/_/ma zhu bar
[\[203b\]]
[\[203b.1\]]ni gnas nad la/_/stobs can stobs ni bsrung ste gtang /_/zhes bya ba la/_rims nad can de la sngar bshad pa'i skyug sman/_po son cha yi snying por bcas/_/zhes bya ba la sogs pas le'u 'di nyid kyi nang du sngar bstan pa dag blud par bya la/_de yang ma zhu ba'i gnas la
[\[203b.2\]]gnas shing /_de la brten pa'i nad phal cher bad kan gyi shas che ba'i nad la gtang bar bya la/_de yang nad pa nyams stobs dang ldan pa'i nyams stobs de ma nyams par bsrungs la sman gtang bar bya'o/_/smin zhing nad ni lhod gyur ba'am/_/chang dang dug las byung rims
[\[203b.3\]]la/_/sha ma dur byid 'bras bu gsum/_/pi pi ling dang ge sar dang /_/yang na tsha ba gsum sogs sman/_/kha ra sbrang rtsir bcas pa sbyin/_/zhes bya ba la/_nad smin cing ma zhu ba med pa dang /_lhod cing gnas las g.yos par gyur pa'am/_yang na chang nad dang dug
[\[203b.4\]]las gyur pa'i rims la/_sha ma dur byid la sogs pa'i phye ma las sbrus pa'i bkru sman sbyin par bya'o/_/yang na tsha ba gsum la sogs pa'i sman cho ga grub pa las/_tsha gsum dri bzang gsum gla sgang /_/zhes bya ba la sogs pas bshad pa'i sman sbrang rtsi dang kha ra
[\[203b.5\]]dang bcas pa sbyin par bya'o/_/de bzhin du/_rgun 'bru skyu ru ra'i khu ba/_/a ru ra ni rgun chur bcas/_/zhes bya ba la/_yang de bzhin du bkru sman gyi phyir rgun 'bru'i khu ba dang /_skyu ru ra'i khu ba blud pa'am/_a ru ra'i phye ma rgun chu'i nang du btab ste blud par bya'o/_/dong ga 'o
[\[203b.6\]]mar bcas pa'am/_/rgun chu dang ni bcas pa blud/_/ces bya ba la/_yang na dong ga dang 'o mar sbyar ba'am/_rgun chu dang dong gar sbyar ba'i bkru sman blud par bya'o/_/'bras bu gsum mam kyi lce ba/_/'o ma rims dang ldan pas btung /_/zhes bya ba la/_yang rims
[\[203b.7\]]dang ldan pa'i mis 'bras bu gsum dang 'o ma sbyar ba'am/_kyi lce ba dang 'o mar sbyar ba btung bar bya'o/_/bkru sman btang ba'i skabs su yang /_/thug sla la sogs rim bzhin blud/_/ces bya ba la/_bkru sman btang ba'i skabs su yang zhes bya ba'i yang gi sgras
[\[204a\]]
[\[204a.1\]]skyug sman btang ba'i skabs su yang thug pa sla ba la sogs pa sbyin par bya ste/_de yang dang por 'bras thug sla ba rkyang rkyang por byin nas/_de'i 'og tu thug pa dang thug pa gar po la sogs pa rim pa ji lta ba bzhin du sbyin par bya'o/_/rim gyis dri ma glongs
[\[204a.2\]]g.yos tshe/_/de la rtag tu dgag mi bya/_/nad ni khong par gnas snyeg nas/_/smin kyang gnod pa skyed par 'gyur/_/zhes bya ba la/_rims kyi tsha ba la sogs pas nad glongs shing bskyod pas stod dang smad du g.yos shing bskyod nas rim gyis bshang ba zhes bya ba'i dri ma 'byung
[\[204a.3\]]bar byed pa de la rtag tu dgag cing brnag par mi bya ste/_gang gi phyir nad smin par gyur kyang zhes bya ba'i sgras ma smin pa lta smos kyang ci dgos te/_de dag bkag par gyur na khong pa zhes bya ba lus kyi phyogs su gnas snyeg cing 'dug pa'i skabs rnyed pas des nges par nad kyis
[\[204a.4\]]gnod pa skyed par 'gyur ro/_/shin tu tshabs cher byung gyur na/_/smin nas gcad par bya ba yin/_/zhes bya ba la/_yang na bshang ba tshabs cher 'byung ba'i nad de shin tu tshabs cher byung bar gyur na ma smin pa smin par byas nas/_bcad cing dgag pa'i nyes pa bya'o/_/ma
[\[204a.5\]]smin bkag pa'i nyes pa ni/_/nad bcos thabs su bshad pa yin/_/zhes bya ba la/_'khru bam smin pa rang nyid 'byung bar gyur pa bkag cing bcad pa las/_nad kyi nyes pa gang dag byung ba de ni nad gso ba'i le'u'i skabs su bshad pa yin te/_de yang de las/_steng ngam
[\[204a.6\]]'og tu 'byung bar rtsom/_/nad ni rang nyid byung ba na/_/sman ni nad kyis mi dgag ste/_/bkag na de nyid nad skyed 'gyur/_/zhes bshad pa yin no/_/gang zhig rmongs pas ma smin pa'i/_/rims la nad 'byin sman gtong ba/_/de ni sbrul nag gnyid log la/_/
[\[204a.7\]]lag pa'i rtse mos reg dang mtshungs/_/zhes bya ba la/_sman pa gang zhig rmongs shing mi shes pas nad ma smin pa'i rims la nad 'byin pa'i sman bkru sman gyi rnam pa gtong zhing ldud par byed na/_sman pa de ni bdag nyid phung krol bskyed pa yin te/_dper na sbrul nag po
[\[204b\]]
[\[204b.1\]]nyid kyis gnyid log par gnas pa la/_lag pa'i rtse mos reg na de sad nas ma rungs par byed pa dang mtshungs so/_/rims zad pa la slon sman dang /_/bkru sman phan pa ma yin te/_/de la 'am dag gis ni/_/mas gtong bas ni nad bsal bya/_/zhes bya ba la/_rims kyis nyams
[\[204b.2\]]zad par gyur pa'am/_rims zad pa'i mi la slon sman dang bkru sman gtang ba dag phan pa ma yin te/_bkru sman gyis bcos dgos pa'i gnas skabs la bab na de la 'o ma mas gtong ba'i ni ru ha'am/_'jam rtsi mas gtong pas nad bsal bar bya'o/_/'o ma la goms bad kan
[\[204b.3\]]zad/_/lus tsha skom dad gnyis yod na/_/rlung dang mkhris pas nyen pa ni/_/tshad par 'khru yang 'o ma phan/_/zhes bya ba la/_nad pa 'o ma la goms shing de sbyin par 'os pa dang /_khyad par du bad kan zad cing byang ba gang yin pa de la lus tsha ba dang skom dad kyi nad gnyis
[\[204b.4\]]yod pa dang /_de bzhin du rlung dang mkhris pas nyen par gyur na de la 'o ma blud na phan te/_de ni gal te tshad par 'khru ba'i nad yod pa la yang phan na/_gzhan lta smos kyang ci dgos/_/de lus smyung bas gdungs pa dag/_/mes tshig pa yi nags la ni/_/char chu 'bab pas skyed pa
[\[204b.5\]]ltar/_/rims ni myur du sel bar byed/_/ces bya ba la/_'o ma des lus smyung bas gdungs shing len par gyur pa dag myur du 'tsho zhing brtas par byed de/_dper na mes tshig cing bsregs pa'i nags la char pa'i chu 'bab pas skyed cing slar myu gu skrun par byed pa dang 'dra bar 'o
[\[204b.6\]]ma blud par 'os pa'i nad pa rims kyis lus zad par byas pa la/_'o ma blud na ni rims de myur du sel zhing 'joms par byed do/_/de bas 'o ma sbyar te bskol/_/dro ba'am bsgrangs pa'am bzhos ma thag_/dus kyi dbye ba shes te sbyin/_/de las gzhan du rims can
[\[204b.7\]]gsod/_/ces bya ba la/_de bas 'o ma de ni rdzas gzhan dang sbyar te bskol ba dro ba'am bsgrangs pa/_yang na bzhos ma thag gang yin pa de ji ltar 'os shing rigs pa dang dus kyi dbye ba shes shing brtags pa byas la/_de lta bu'i tshul gyis sbyin par 'os pa'i yul la sbyin par
[\[205a\]]
[\[205a.1\]]bya'i/_de las gzhan du de dang mi 'tsham zhing gnod par 'gyur ba'i phyin ci log gi yul la 'o ma blud par gyur na/_rims nad can gyi nad pa de gsod par 'gyur ro/_/'o ma bca' sga 'bra gor bcas/_/rgun 'bru kha ra mar ldan par/_/bskol te bsgrangs
[\[205a.2\]]par sbrang rtsi btab/_/skom dad lus tsha rims 'joms byed/_/ces bya ba la/_'o ma bca' sga la sogs pa dang bskol zhing btsos te bsgrangs par sbrang rtsi btab pa ni skom dad la sogs pa 'joms par byed pa yin no/_/de bzhin pa la rgun shing mngar/_/tsan+dan thal tres pi
[\[205a.3\]]pi ling /_/zhes bya ba la/_sngar bshad pa'i 'o ma de dang 'dra ba yin pas de bzhin te/_ba la dang rgun 'bru la sogs pa dang bskol ba'i 'o ma bsgrangs pa sbrang rtsi btab pas ni skom dad la sogs pa 'joms par byed pa yin no/_/'o ma'i bzhi 'gyur chur bskol ba'am/_/
[\[205a.4\]]pi pi ling dang bskol ba ni/_/rims kyis btab pas 'thungs na ni/_/klad gzer lud pa dbugs mi bde/_/rtsib logs gzer rims rnying las thar/_/rtsa ba lnga bskol de dang 'dra/_/zhes bya ba la/_yang brtag pa gzhan du na 'o ma'i bzhi 'gyur gyi chu'i nang du bskol
[\[205a.5\]]nas gdus pa'i 'o ma btung ba'am/_pi pi ling dang bskol ba'i 'o ma btung bar bya ste/_'o ma de 'thungs na rims nad can de klad gzer la sogs pa las thar bar 'gyur ro/_/de bzhin du rtsa ba lnga dang bskol ba'i 'o ma sman pa mkhas pa'i lung bzhin du 'thungs na yang klad pa
[\[205a.6\]]gzer ba la sogs pa las thar bar 'gyur ro/_/yang na rtsa ba chen po lnga dang bskol ba'i 'o ma 'thungs na yang yon tan de dang 'dra ba yin no/_/rims rnying pa ni ring zhig tu gnas pa'i rims la bya'o/_/e raN+Da'i rtsa bskol ba'am/_/bil ba gzhon nu dang bskol ba'am/_/
[\[205a.7\]]bzhos ma thag gi 'o ma 'thungs/_/rlung gi rims kyis phyi sa 'gags/_/khrag bcas sbyin bag tshad 'khru dang /_/skom dad gzer bcas 'khru las thar/_/zhes bya ba la/_yang na 'o ma e raN+Da'i rtsa ba dang bskol ba'am/_bil ba gzhon nu dang lhan cig bskol ba'am/_/
[\[205b\]]
[\[205b.1\]]bzhos ma thag pa'i 'o ma 'thungs na mi de rims las thar bar 'gyur ba dang /_yang rlung gi rims kyis phyi sa 'gags shing sri bar gyur pa de las thar ba dang /_de bzhin rims gang khrag dang bcas pa'i sbyin bag nal nal bor 'khru ba dang /_de bzhin du tshad par 'khru ba dang /_de
[\[205b.2\]]bzhin du skom dad la sogs pa dang bcas pa'i 'khru ba las kyang thar bar 'gyur ro/_/bca' sga ba la bya gri dang /_/gze ma bu ram 'o mar btsos/_/bskol 'thungs skrangs bshang gcin dang 'phyen/_/'gags dang rims dang lud pa 'joms/_/zhes bya ba la/_de bzhin du
[\[205b.3\]]bca' sga la sogs pa dang bskol ba'i 'o ma 'thungs na yang rims nad can gyi skrangs pa la sogs pa'i nad 'joms par 'gyur ro/_/bri sh+tsi ba dang bil ba dang /_/bar sha b+hu dang bskol ba yis/_/rims kyi skrangs nad sel ba yin/_/zhes bya ba la/_brish+tsi ba la sogs pa
[\[205b.4\]]dang bskol ba'i 'o ma 'thungs na yang rims las gyur pa'i skrangs nad sel zhing 'joms pa yin no/_/de la bri sh+tsi ba dang bar sha b+hu gnyis ka yang bu na rna ba yin te/_bri sh+tsi ba ni pu na rna ba rtsa ba dkar ba can la bya'o/_/bar sha b+hu ni pu na rna ba me tog dmar po can la bya ste/_ming gi
[\[205b.5\]]rnam grangs gzhan du na si ni na ti ka zhes bya'o/_/shing sha pa yi snying po dang /_/'o ma dag tu bskol ba ni/_/rims ni myur du 'joms byed yin/_/zhes bya ba la/_shing sha pa'i snying po ni nang gi snying po'i sra ba la bya ste/_snying po de dang 'o mar bskol ba 'thungs na rims myur
[\[205b.6\]]du 'joms par byed pa yin no/_/'dir sman rnams kyi tshad dang chu'i tshad dang bskol ba'i lhag ma lus pa'i tshad dang 'o ma'i tshad ni sman pa rgan po mkhas pa'i kun tu spyod pa'i lung dang rigs pa dang /_sman dpyad kyi bstan bcos kyi rtsa ba las bshad pa'i tshul la brten nas
[\[205b.7\]]dpyad par bya ste/_des na dang por sman gyi chu dang bskol bar byas la/_chu de dang ni 'o mar bskol bar byas pa ni rigs pa yin no/_/'dir chu dang sman gyi tshad ni sman dpyad kyi bstan bcos kyi rjes su 'brangs pas brtag par bya ste/_de yang rgyud gzhan las/_gang du zas skom
[\[206a\]]
[\[206a.1\]]sman rnams ni/_/sbyor ba byed par 'dod pa dang /_/nas thug sha khu yu sha dang /_/sha khu yang dang btung ba sogs/_/der ni tshad dag sbyar bya ba/_/'jig rten grags las ci rigs bya/_/yang na ji tsam ran pa dang /_/shin tu sman rags mi 'gyur
[\[206a.2\]]bya/_/gang du zas dang skom la ni/_/khyab dro de tsam sman gzhug go/_/de las gzhan du nas thug sogs/_/nyes pa skyed par byed pa yin/_/zhes bshad pa yin no/_/mkhas pa rnams kyi bstan bcos shes pa dag 'di skad ces 'chad de/_'dir sman gyis shas cher
[\[206a.3\]]khyab cing grags par mi 'gyur ba de tsam du bzhag pa ni ran pa yin no zhes 'chad do/_/de nas chu 'o ma'i chig 'gyur ram/_nyis 'gyur ram/_sum 'gyur ram/_bzhi 'gyur gyis 'o ma'i lci ba la sogs pa'i nus pa dbri zhing bskyed par bya ba'i phyir/_nad dmigs ji lta ba las
[\[206a.4\]]dpyad de 'o ma bskol bar bya'o/_/de la 'o ma bskol ba'i sbyor ba'i khrod du sman gang dag smos pa de dag thams cad chur bskol nas/_chu des 'o ma bskol bar bya ba ma yin gyi/_gzhan du na mar dang 'o ma sha kha ra la sogs pa sman la la ni ma bskol bar de nyid dang 'o ma bsres la 'o
[\[206a.5\]]ma de bskol bar bya ste/_de dag ni 'o ma bskol ba'i cho ga bshad pa yin te/_/de ltar 'o ma bskol bar bya'o zhes 'chad do/_/de yang 'di ltar/_gla sgang 'o mar bskol ba ni/_/nyi shu 'o ma'i sum 'gyur chur/_/bskol te 'o ma lus pa btung /_/ma zhu nad dang bcas pa 'joms/_/
[\[206a.6\]]zhes bshad pa 'di la 'o ma ni dngos su dgos pa'i phyir dang /_sbyor ba'i dbang du byas pa'i phyir gtso bo yin no/_/de bzhin du/_sgog skya skam po 'ba' zhig ni/_/srang bzhi btsos par gyur pa la/_/'o ma chu yi brgyad 'gyur byas/_/'o ma lhag ma lus pa btung /_/zhes
[\[206a.7\]]bshad pa yin no/_/nad smin zhu ba'i gnas song la/_/mas gtong drag pos me stobs skyed/_/rims bral sems dga' yi ga 'byed/_/myur du skyed par byed pa yin/_/zhes bya ba la/_nad smin par 'gyur ba zhu ba'i gnas lte ba man chad du song zhing phyin pa la bkru
[\[206b\]]
[\[206b.1\]]sman drag po dang ni ru ha btang bar gyur na me'i drod bskyed pa dang /_lus kyi nyams stobs bskyed pa dang /_rims dang bral zhing sel ba dang /_sems dga' zhing rangs pa dang /_yi ga 'byed cing zas len par byed do/_/bkru sman mkhris pa'am bad mkhris 'dres/_/mkhris
[\[206b.2\]]pa'i gnas su zhugs pa sel/_/zhes bya ba la/_bkru sman gyi sbyor ba btung bas ni/_mkhris pa'i nad mkhris pa'i gnas na gnas shing brten pa'am/_bad kan mkhris pa'i gnas su zhugs pa sel bar byed do/_/'jam rtsis nad ni gsum char dag_/zhu ba'i gnas
[\[206b.3\]]la brten pa sel/_/zhes bya ba la/_'jam rtsi btang bas ni rlung la sogs pa'i nad gsum char zhu ba'i gnas lte ba man chad la brten pa sel lo/_/'o mas bad kan mkhris pa dag_/mjug to rgyab dang rked pa na/_/me drod che la rtug 'gags pa/_/'jam rtsi mas gtong sbyar
[\[206b.4\]]bar bya/_/zhes bya ba la/_rims kyi gnas skabs 'dir 'o mas bad kan dang mkhris pa dang ldan pa'i nad pa mjug to la sogs pa na bar 'gyur gyi/_me drod che bar gyur pas rtug pa 'gags shing sri bar gyur na snum gyi 'jam rtsi mas gtong ba sbyar bar bya'o/_/nim pa pa to la'i
[\[206b.5\]]lo ma/_/pu tse shel dang dong ga dang /_/s+thi ra ba la po son cha/_/gze ma pu shel ba la ka_/'o ma'am chur ni bskol ba dang /_/'o ma lhag ma lus pa la/_/gla sgang shing mngar po son cha/_/pi pi ling dang dug mo yungs/_/mar dang sbrang rtsi bsres pa yi/_/'jam rtsi btang na rims
[\[206b.6\]]'joms so/_/zhes bya ba la/_nim pa'i lo ma la sogs pa'i sman dang 'o ma'am chu dang bskol ba 'o ma lhag ma lus pa la gla sgang la sogs pa'i lde gu dang bsres la/_mar dang sbrang rtsi dang sbyar ba'i 'jam rtsi btang ba ni rims nad thams cad 'joms shing sel ba yin no/_/
[\[206b.7\]]'dir nim pa la sogs pa'i sman de rnams kyi brgyad 'gyur gyi 'o ma dang /_chu yang tshad de tsam gzhug par bya ste/_bskol ba'i lhag ma smos pas sman gyi bzhi 'gyur bya ba yin mod kyi/_'o ma'i lhag ma zhes smos pas bzhi 'gyur du mi bya'o/_/'dir lde gu ni ska ba'i brgyad
[\[207a\]]
[\[207a.1\]]cha gzhug par bya'o/_/yang na tshod ji tsam gyis shin tu ska ba 'am/_sla ba ma yin pa'i tshul du mar dang sbrang rtsi gzhug par bya'o/_/yang na/_/mar dang sbrang rtsi so sor ni/_/srang gsum tsam gyi tshod du bya/_/zhes smos pa ltar shes par bya'o/_/nim pa dang pa
[\[207a.2\]]to la gnyis kyi ni lo ma la bya'o/_/s+thi ra ni sa la par+Ni'o/_/par+Ni bzhi dang shing mngar dang /_/po son cha dang pu shel tse/_/dong ga rnams ni bskol ba ru/_/shing mngar sha ta puSh+pa dang /_/pri yang ku dang po son cha/_/gla sgang lde gur byas pa la/_/bu ram dang ni sbrang rtsir bcas/_/'jam
[\[207a.3\]]rtsis rims ni sel byed yin/_/zhes bya ba la/_ma sha par+Ni la sogs pa'i sman bskol ba'i sbyor bas bskol bar shing mngar la sogs pa'i sman 'jam rtsi'i cho ga la sogs pa'i rnam pa ltar lde gu byas pa dang sbyar zhing bu ram dang sbrang rtsi dang mar dang bcas pa'i 'jam rtsis ni rims
[\[207a.4\]]sel bar byed pa yin no/_/de la par+Ni bzhi ni ma sha par+Ni dang /_mung+ga par+Ni dang /_kr-iSh+Na par+Ni dang /_sa la par+Ni'o/_/po son cha ni ma da la na pha la'o/_/dong ga ni a rag ga ta'o/_/dzi ban ti dang po son cha/_/med shing mngar pi pi ling /_/shu dag rid d+hi ra sna dang /_/ba la dang ni bil ba dang /_
[\[207a.5\]]shu ti dang ni nye'u shing rnams/_/mar dang til mar 'o ma dang /_/chu dang btags te lhan cig bskol/_/snum ni nad dang rjes mthun pa'i/_/'jam rtsi rims la gtang bar bya/_/zhes bya ba la/_dzi ban ti la sogs pa'i sman rnams mar dang til mar dang /_'o ma chu dang lhan cig
[\[207a.6\]]btags te lde gur byas te lhan cig bskol ba'i 'jam rtsi rims nad la gtang bar bya'o/_/'dir ni til mar dang zhun mar ni cha mnyam par bya'o/_/chu dang 'o ma ni snum gyi nyis 'gyur bya'o/_/sman spyir bsdus pa'i bzhi cha'i snum dang sbyar la snum gyi bzhi cha'i lde gu gzhug par bya zhing /_
[\[207a.7\]]snum de yang nad kyi shas gang che ba las dpags te de dang rjes su mthun par zhun mar ram til mar gzhug par bya'o/_/gang yang cho ga grub pa las/_/rims sel bar ni bshad pa yi/_/'jam rtsi dag kyang gtang bar bya/_/zhes bya ba la/_cho ga grub pa'i gnas las
[\[207b\]]
[\[207b.1\]]'jam rtsi'i skabs su 'jam rtsi gang zhig rims sel bar bshad pa de yang rims nad can la sbyin par bya'o/_/sna yi bkru sman rims rnying la/_/btang na yi ga 'byed byad cing /_/mgo ni lci zhing bad kan che/_/sel zhing dbang po gsal byed la/_/snum gyi sna sman mgo stong snyam/_/
[\[207b.2\]]lus tsha mkhris pa sel byed yin/_/zhes bya ba la/_rims rnying par gyur pa la sna'i bkru sman gtang bar bya ste/_des ni yi ga 'byed par byed pa dang /_mgo nad la sogs pa sel bar byed pa yin la/_rims rnying par gyur pa mgo bo stong pa snyam du sems pa la ni gnas skabs
[\[207b.3\]]kyi bye brag la mkhas pa'i sman pas snum gyi sna sman btang zhing /_lus che ba la sogs pa sel bar byed pa'i sna sman yang gtang bar bya'o/_/dud brngub mkhur bkang mkhur ba spo/_/nad dmigs ji bzhin sbyar bar bya/_/cham pas khas ro mi tsher dang /_/mgo dang lkog nad sel
[\[207b.4\]]byed yin/_/zhes bya ba la/_de bzhin du rims rnying pa la ni dud pa brngub pa la sogs pa'i sbyor ba mdo'i gnas las ji skad bstan pa dag nad dmigs kyi tshul dang sbyar zhing gtang bar bya ste/_des ni cham pa la sogs pa sel bar byed pa yin no/_/yi ga 'chus la kha lung
[\[207b.5\]]gi/_/ge sar mar dang rgyam tshar bcas/_/yang na rgun 'bru skyu ru ra/_/kha ra'i lde gu mkhur bar bcang /_/zhes bya ba la/_rims rnying pa la yi ga 'chus pa'i nad byung bar gyur pa na/_kha lung zhes bya ba ma du lung ga'i ge sar mar dang rgyam tshar sbyar ba'am/_rgun 'brum la sogs
[\[207b.6\]]pa chu btags su byas pa'i lde gu mkhur bar bcang zhing khar gzhag par bya'o/_/rims rnying pags pa la brten la/_/reg na ji ltar bder 'gyur ba'i/_/sman pa sil dro ba las sbyar ba'i/_/bsku byug chu blugs la sogs bya/_/mig sman dud pa'i sbyor ba'ang bya/_/
[\[207b.7\]]glo bur byung la de de bzhin/_/zhes bya ba la/_rims rnying pa pags pa tsam la brten zhing gnas pa'i lhag ma lus pa la reg na ci nas bde zhing phan par 'gyur ba'i sman bsil ba dang /_'phrod dam bde ba dang 'phrod pa ci rigs pa las bde ba skyed par 'gyur ba dang mi 'gal
[\[208a\]]
[\[208a.1\]]ba'i sman gyi sbyor ba byas la/_sman de bsku ba la sogs pa ci rigs par bya'o/_/de bzhin du rims rnying pa pags pa la gnas pa la mig sman dang dud pa'i sbyor ba ji skad bstan pa dag kyang bya'o/_/glo bur du byung ba'i rims gdon dang dug las byung ba la yang reg
[\[208a.2\]]na ji ltar bde ba'i sman la sbyar ba'i bsku ba dang /_byug pa la sogs pa bya'o/_/tsha la lan stong bkrus pa yi/_/mar gyis bsku ba spyad par bya/_/zhes bya ba la/_rims rnying pa lus che ba dang bcas pa la lan stong zhes pa'i mtshon pa lan mang du chu'i nang du bkrus shing mnyes pa'i
[\[208a.3\]]mar gyis bsku bar bya ste/_de yang dang por ma bsrubs pa gang yin pa de chu'i nang du bcug la/_lag pa gnyis kyis lan brgya phrag du mar yang dang yang du mnye bar bya'o/_/mdo gnas las bshad sman gyi sde/_/mngar dang skyur dang bska ba dang /_/dUr ba la sogs rlung mkhris
[\[208a.4\]]'joms/_/skyug sman la sogs sde tshan bshad/_/nus pa bsil zhing reg na grang /_/bskol dang lde gur byas pa dang /_/til mar 'o mar bcas bskol ba/_/bskus na 'phral du tsha rims sel/_/zhes bya ba la/_sngar mdo'i gnas su bshad pa'i sman gyi sde tshan mngar ba dang skyur ba
[\[208a.5\]]dang bska ba'i sman mngar ba'i sde tshan ni/_mar dang bu ram dang gser la sogs pa dang /_skyur ba'i sde tshan skyu ru ra dang star bu la sogs pa dang /_bska ba'i sde chen a ru ra la sogs pa ste/_sde tshan de dag bskol bar bya ba'am/_lde gur bya ba'am/_til mar bskol ba'am/_/yang
[\[208a.6\]]na dUr ba la sogs pa'i sde tshan te/_dUr ba dang ni byi tsher ba/_/zhes bya ba la sogs pa'i gzhung gis bstan pa thal tres kyis mthar thug pa dang /_til mar bskol bar bya ba'am/_/skyug sman la sogs pa'i sde tshan bsdus pa'i skabs su bshad pa nus pa bsil ba reg na grang
[\[208a.7\]]ba ste 'phral gyi reg pa dang /_zhu ba'i nus pa gnyis ka yang bsil bar gyur pa de bskol ba dang /_lde gur byas pa dang /_til mar 'o ma dang bcas par bskol ba des bskus na 'phral du de ring po mi thogs pa'i dus su tsha ba'i rims sel bar byed do/_/'dir bskol ba
[\[208b\]]
[\[208b.1\]]smos pas ni sman gyi khu ba dang sbyar la/_lde gu smos pas ni lde gu dang sbyar te/_til mar gyi nyis 'gyur gyi 'o ma dang sbyar te btsos pa bsku bar bya'o/_/mgo dang lus kyang de nyid ni/_/cung zad rtsing par btags pas bsku/_/zhes bya ba la/_sman gyi sde de dag dang til mar bskol ba
[\[208b.2\]]'ba' zhig tu ma zad kyi/_/tsha ba'i rims de dag zhi bar bya ba'i phyir sman de dag cung zad rtsing du btags te/_ha cang zhib mor btags pa ma yin pas mgo dang lus bsku bar bya'o/_/gal te sman 'di dag shin tu zhib tu btags te bskus na slar zhing tsha ba 'phel bar byed pa ni rigs
[\[208b.3\]]pa kho na yin no/_/de yang gzhung las/_zhib tu btags shing rtag bskus na/_/lpags gnas drod ni bkag pa'i phyir/_/tsan+dan gyis kyang tsha mi sel/_/gzhan du a ka rus sel bskyed/_/de bskol chu ni blugs pa dang /_/lus 'bying la yang sbyar bar bya/_/zhes bya ba la/_
[\[208b.4\]]sde tshan de dag nyid bskol ba'i chu dro 'jam lus la blugs pa dang /_sman chu des snod chen po bkang la der lus bying ba la yang sbyar bar bya'o/_/skyur rtsabs chu dang 'o ma tsha/_/mar la sogs pa'ang de bzhin sbyar/_/zhes bya ba la/_de bzhin du rang skyur la sogs pa dag gis blugs
[\[208b.5\]]pa dang /_lus 'bying ba'i sbyor ba yang bya ste/_des kyang pags par gnas pa'i rims rnying pa sel bar byed do/_/bil rkang kha lung a mra dang /_/se'u 'bru seng phrom bi da ri/_/shu dag lo ma las byung ba'am/_/lung thang gi ni lbu ba yis/_/lus bskus che na rmongs bag
[\[208b.6\]]dang /_/slon dang skom dad zhi bar byed/_/ces bya ba la/_bil ba'i rkang de bil ba'i snying po zhes bya ba la sogs pa'i sman ji snyed pa las re re 'am/_ma lus pa'i lde gus lus bskus na/_tsha ba la sogs pa'i nad sel bar 'gyur ro/_/gang zhig nad gso'i thabs su
[\[208b.7\]]bshad/_/mkhris pa sel ba'i rim pa de/_/bsten par byas na myur du ni/_/tsha dang bcas pa'i rims sel 'gyur/_/zhes bya ba la/_nad gso ba'i le'u'i skabs su mkhris pa bsal ba'i cho ga dag sngar bshad pa/_mkhris pa la ni mar sar blud/_/ces bya ba la sogs
[\[209a\]]
[\[209a.1\]]pa'i gzhung gis bstan pa de ba sten cing goms par byas nas tsha ba dang bcas pa'i rims sel cing zhi bar 'gyur ro/_/nus pa dro zhing reg na dro/_/rgya spos gur gum a ga ru/_/ru rta rdo dreg sto na ya/_/sar la dang thang shing dang /_/chu srin sen mor sna dang /_/gu gul
[\[209a.2\]]shu dag lca ba dang /_/sug smel gnyis dang tsa rong dang /_/tsan+dan sib dang bye'u rug pa/_/shi kru spong spos bya ma ka_/yungs kar rtsa ba bcu pa dang /_/sle tres e raN+Da gnyis dang /_/ba ru ra dang ro hi sha//ta ma la yi lo ma dang /_/pu tig dang sa la ki_/'u su a za mo ta dang /_/shu
[\[209a.3\]]ti ma sha ku lang+tha/_/tsitra ka dang pra ki d+ya/_/na ku la ni rnam gnyis dang /_/gzhan yang de 'dra'i bsil ba'i sman/_/bskol dang lde gur byas nas ni/_/chang dang skyur rtsabs la sogs sbyar/_/til mar bskol ba grang rims sbyar/_/zhes bya ba la/_nus pa yang dro zhing reg pa yang dro ba ste/_
[\[209a.4\]]a ga ru la sogs pa'i sman gang yang rung ba la nus pa dang reg pa gnyi ga dro ba dang ldan pa de dag bskol ba'i sman gyi chu dang /_chang dang skyur rtsabs la sogs pa dang sbyar la/_til mar dang bskol ba dag grang ba'i rims la sbyar zhing gtang bar bya'o/_/de yang sman lnga yan chad
[\[209a.5\]]ni snum dang mnyam par bya'o/_/chang la sogs pa ni gang rnyed pa dang sbyar bar bya'o/_/sto ne ya ni tsa ra ti dang ta le pa ta ka zhes bya ba la sogs pa'i ming gis bstan pa'o/_/rdo dreg ni she la puSh+pa'o/_/sa ra la ni shing gi dbye ba ci la zhes bya'o/_/thang shing ni de ba da ru zhes bya'o/_/sug
[\[209a.6\]]smel gnyis ni sug smel dang e la sbom po'o/_/tsa rong ni tso ra kai'o/_/si ba ni hi ma gu ba tra'o/_/bya ma ka ni bra ba dag da'o/_/rtsa ba bcu pa ni rtsa ba chung ngu lnga po dang /_rtsa ba chen po lnga bsdus pa'o/_/e raN+Da gnyis ni e raN+Da dkar po dang /_e raN+Da dmar po'o/_/ba ru ra ni ma
[\[209a.7\]]s+ya k+Sha zhes bya'o/_/pu ti ka ni ka tri na'o/_/sa la ki ni mo tsa'i thang chu dri zhim pa'o/_/'u su ni 'u su'i 'bras bu'o/_/a za mo ta ni di bya kai'o/_/shu ti ni sha ta puSh+pa'o/_/pra ki d+ya ni pu ti ka rany+dza'o/_/na ku la gnyis ni tsa bi ka dang /_sar pa su gan+d+ha'o/_/de dro 'jam gyis bsku ba dang /_
[\[209b\]]
[\[209b.1\]]zhib tu btags pas byug par bya/_/zhes bya ba la/_sman de dang sbyar ba'i til mar de dro 'jam tsam du byas pa ni grang ba'i rims la bsku bar bya la/_rgya spos la sogs pa zhib tu btags pas ni rims nad can de la byug par bya'o/_/cung zad dro bas blugs pa dang /_/lus 'bying
[\[209b.2\]]bar yang bya ba yin/_/zhes bya ba la/_rgya spos la sogs pa'i sman de dag nyid bskol ba'i chu dro 'jam tsam du byas pas ni grang ba'i lus la blugs pa dang /_lus 'bying pa'i sbyor ba yang bya'o/_/tsha dang ba gcin zho ga chu/_/'ba' zhig gis kyang de bzhin bya/_/zhes
[\[209b.3\]]bya ba la/_grang ba'i rims rnying pa la ni tsha la sogs pa 'di dag 'ba' zhig ste/_sman gyi sbyor ba ma byas pa dag gis kyang lus la blugs pa dang /_lus 'bying ba'i sbyor bde bzhin du bya'o/_/dong ga la sogs sde yis kyang /_/btung dang bsku dang byug par bya'o/_/zhes bya
[\[209b.4\]]ba la/_sngar mdo'i gnas su dong ga dang /_dug mo yungs dang /_pa ta li zhes bya ba la sogs pa'i sde tshan dag gis kyang btung bal sogs pa'i sbyor ba bya'o/_/bsku ba yang de nyid dang bskol ba'i til mar gyis bskul/_byug pa yang chu la sogs pa dang btags pa dag
[\[209b.5\]]gis bya'o/_/bdug pa a ka ru las byung /_/'og nas bshad pa'i rims la sbyar/_/zhes bya ba la/_grang ba'i rims la dud pas bdug pa a ka ru'i spos las byung ba'i dud pas bdug par bya ba dang /_'og nas bshad pa'i bdug pa la'ang /_ka sha zhes bya ba la
[\[209b.6\]]sogs pa'i mi bzad pa'i rims la gtang bar bya ba de yang grang ba'i rims la sbyar bar bya'o/_/dugs ni mes byas mes ma byas/_/dugs kyi sman dang kha zas bsten/_/zhes bya ba la/_dugs kyi le'u las bshad pa'i dugs me las byung ba dang /_mes ma byas pa
[\[209b.7\]]dag kyang sbyar bar bya ste/_mes byas pa ni mi bde ba dang /_kha rlangs dang /_chu'i dugs la sogs pa'o/_/mes ma byas pa ni rlung med pa'i khang pa dang /_drag shul gyi rtsod pa dang /_gos mthug po bgo ba dang /_'jigs pa dang /_bcings pa dang /_'thab pa dang /_
[\[210a\]]
[\[210a.1\]]nyi tshan la sogs pa la bsten pa'o/_/dugs kyi bya ba byed pa'i sman dang kha zas ni mkhris pa skyed par byed pa'i zas dang /_sman rgya sran ku lang+tha dang /_mon sran gre'u dang /_nis pa pa'i kha zas dang /_rlan can gyi sha la sogs pa ste de dag bsten cing zar
[\[210a.2\]]gzhug par bya'o/_/khang sbrum sa phug tu nyal zhing /_/la ba dre'u rdog re'u snam bgo/_/zhes bya ba la/_yang grang ba'i rims kyis btab pa dag ni/_khang pa nyis rim du byas pa'i chang sbrum dang /[ (]phug [,]phugs [)]kyi nang du nyal du zhugs pa dang /_de bzhin du la ba dang /_dre'u rdog la sogs
[\[210a.3\]]pa 'ding zhing bgo bar bya'o/_/du ba med pa'i mdag mas gang /_/zhugs shing dag ni bsten pa dang /_/zhes bya ba la/_zhugs shing du ba med cing cung zad 'bar ba'i mdag mas gang ba dag bsten cing 'de bar mi bya'o/_/chang ni tsha ba gsum bcas dang /_/dar ba rgya sran ku lang+tha/_/
[\[210a.4\]]'bru dang ko tra ba dag kyang /_/'dar ba'i rims can de la sbyin/_/zhes bya ba la/_grang ba'i rims nad kyis lus 'dar zhing grang ba'i mi de la tsha ba gsum dang bcas pa'i sman blud par bya ste/_tsha ba gsum ni pi pi ling dang /_na le sham dang /_bca' sga'o/_/yang na dar ba la tsha ba
[\[210a.5\]]gsum btab pa blud pa'am/_rgya sran ku lang+tha la sogs pa dag kyang tsha ba gsum dang bcas par sbyin par bya'o/_/grang ba'i rims nad can de la/_/chung ma nu ma rgyas pa dang /_/rgyan gyis brgyan te bzhag pa dang /_/lang tshos rgyags shing chang gis myos/_/bud med kyis de
[\[210a.6\]]'khyud par bya/_/zhes bya ba la/_gang de grang ba'i rims kyis btab pa de la chung ma nu ma rgyas pa la sogs pa'i khyad par dang ldan pa dag gis kyang 'khyud par bya'o/_/grang dang bral bar shes nas ni/_/de nas de slar bsal bar bya/_/zhes bya ba la/_grang ba'i
[\[210a.7\]]'dar nad dang ldan pa de grang ba dang bral zhing grang bas nyen pa med par shes shing rtogs nas/_de nas de'i 'og tu bud med de las bsal zhing bral bar bya'o/_/nad gcig 'phel bar 'gyur ba dang /_/'grib pa'am ldang bar gyur pa'am/_/mnyam gnas nad ni bad kan
[\[210b\]]
[\[210b.1\]]gyi/_/gnas kyi rim pas bsal bar bya/_/zhes bya ba la/_nad cha mi mnyam pa dang nad cha mnyam par 'dus pa las/_nad gcig 'phel bas nad gcig bri bar gyur na/_shas che ba'i nad de bsal bar bya'o/_/yang na nad gcig 'phel bar gyur pa der ni gnyis 'bri bar gyur
[\[210b.2\]]na gcig pu gso bar bya ste/_gang du gnyis 'phel ba der ni gcig 'bri bar gyur la/_gang du gcig 'phel bar gyur pa der ni gnyis 'bri bar 'gyur ro/_/mnyam par gnas pa'i bad kan gyi gnas kyi rim pas bsal bar bya ste/_dang po kho nar ni bad kan gyi gnyen
[\[210b.3\]]por gyur pa'i sman gtang bar bya'o/_/de'i 'og tu ni mkhris pa bsal bar bya'o/_/de'i 'og tu ni rlung bsal bar bya ste/_bad kan gyi gnas na gnas pa'i rim pa des mnyam par gnas pa'i nad gso bar bya'o/_/'dus pa'i rims kyi tha mar ni/_/gang gi rna ba'i rtsa ba
[\[210b.4\]]ru/_/mi bzad skrang pa byung gyur na/_/'ga' zhig thar bar 'gyur ba yin/_/zhes bya ba la/_'dus pa'i rims kyis btab pa'i tha ma der 'dus pa'i rims kyis lus zad par byas pa'i mi la rna ba'i rtsa bar mi bzad par na ba'i skrang ba las sna tshogs pa'i dbang gis 'byung bar
[\[210b.5\]]'gyur la/_'byung ba de yang stes dbang gis nad pa 'ga' zhig thar zhing mi 'chi bar 'gyur ba srid kyi/_phal cher ni 'chi ba kho nar 'gyur ro zhes bya ba'i don to/_/de ni gtar gas dbyung ba dang /_/zhun mar blud pas myur bsal te/_/bad mkhris sel ba'i sman bsku dang /_/
[\[210b.6\]]sna sman mkhur ba bkang bas gso/_/zhes bya ba la/_skrangs pa de lta bu de gtar ga gdab ste khrag dbyung ba dang /_de bzhin du zhun mar blud cing sbyin pa dang /_de bzhin du bad kan dang mkhris pa sel ba'i sman gyis bsku ba dang /_sman de dag gis sna sman gtang ba dang mkhur ba bkang
[\[210b.7\]]zhing spo ba'i thabs kyis myur zhing rings par gso zhing bsal bar bya'o/_/gang gi rims ni bsil drod dang /_/snum rtsub sogs kyis zhi mi 'gyur/_/yan lag zhen pa de rims bzhin/_/lag ngar las khrag myur du dbyung /_/zhes bya ba la/_mi gang gi rims yan lag la
[\[211a\]]
[\[211a.1\]]zhen zhing lus zungs kyi rjes su 'brangs pa de nad thams cad kyi gnyen por gyur pa bsil ba la sogs pa'i sman gyis zhi bar ma gyur na/_de la myur du lag ngar la gtar ga bya la/_de yang rim gyis bya'i/_lag ngar gnyis la cig car ni mi bya'o/_/cho ga 'di
[\[211a.2\]]ni mi bzad pa'i/_/rims la'ang nad dmigs ji bzhin bya/_/rlung sogs rim gyis cha phye la/_/phyis bshad gang yin dag kyang bya/_/zhes bya ba la/_sngar bshad pa'i cho ga de nyid ni mi bzad pa'i rims dang rtag pa'i rims la sogs pa dag la yang nad dmigs ji lta ba bzhin te/_
[\[211a.3\]]rlung la sogs pa'i nad kyi bye brag ji lta ba'i tshul las rjes su dpags nas bya ste/_gang gi phyir bshad pa de dag kyang sbyar bar bya'o/_/pa to la dang pu tse shel/_/gla sgang shing mngar a ru ra/_/gnyis sam gsum mam lnga bskol ba/_/mi bzad rims ni 'joms byed yin/_/
[\[211a.4\]]zhes bya ba la/_pa to la la sogs pa'i sman gsum gsum mam/_bzhi bzhi 'am/_lnga lnga bskol ba gang yin pa des mi bzad pa'i rims dang rtag pa'i rims la sogs pa sel zhing 'joms par byed do/_/'bras bu gsum dang a ru ra/_/sle tres pi pi ling so sor/_/cho ga
[\[211a.5\]]de dang sbyar ba'am/_/go bye bu ram bcas pa sbyin/_/zhes bya ba la/_'bras bu gsum pa'i sman cho ga'i sbyor ba'i khu ba lde gu dang bskol ba dang /_bsgrangs pa skyo mar bya ba dang /_de bzhin du sman mar dang bldag pa dang /_phye ma dang ri lur bya ba bcud kyis len gyi cho ga las bshad pa'i sbyor
[\[211a.6\]]bas kyang so sor sbyar bar bya ste/_nad dmigs kyi tshul la dpags nas/_lan 'ga' ni 'bras bu gsum sbyin par bya'o/_/lan 'ga' ni a ru ra nyi tshe sbyin par bya'o/_/lan 'ga' ni sle tres sbyin par bya'o/_/lan 'ga' ni pi pi ling sbyin par bya ste/_de dag ni so so'i sgra'i
[\[211a.7\]]don yin no/_/yang na mi bzad pa'i rims la bu ram dang bcas pa'i go bye ste/_gser shing gi 'bras bu sbyin par bya'o/_/rims kyis thebs pa'i nyin zhag la/_/nyams smad pa'am nyams brta bya/_/zhes bya ba la/_mi bzad pa'i rims rtag pa la sogs pa bzhi po dag la
[\[211b\]]
[\[211b.1\]]nyin zhag gang gi tshe/_rims 'ong zhing 'byung bar 'gyur ba'i nyin zhag de la nyams smad cing smyung bas gso bar bya ba'am/_nyams shin tu brta zhing lus 'phel bar 'gyur ba'i gso ba dag nad dmigs kyi tshul las ltos te bya'o/_/nad par til mar sgog skya bcas/_/bza'
[\[211b.2\]]ba'am yang na mar rnying ngam/_/de bzhin zho dang 'o ma sbyin/_/zhun mar srang drug pa dang ni/_/dge ba chen po'am ba'i rnam lnga/_/tig ta dug dang bskol te sbyin/_/zhes bya ba la/_mi bzad pa'i rims la nang par ram zas kyi thog mar til mar sgog skya dang bcas pa sbyin par
[\[211b.3\]]bya'o/_/yang na nang par ram zas kyi sngon la mar rnying pa sbyin par bya'o/_/yang na de bzhin du zho dang 'o ma nang par ram zas kyi sngar sbyin par bya'o/_/yang na zhun mar srang drug dang /_tsha ba lnga dang /_nas tshig 'khus pa'i thal ba bcos pa sman mar gcong chen po gso ba'i skabs nas bshad
[\[211b.4\]]pa'am/_dge ba chen po'i sman mar smyo byed kyi gdon gso ba'i skabs su bshad pa'am/_ba'i rnam lnga'i sman mar brjed byed kyi nad gso ba'i skabs su bshad pa'am/_/tig ta'i sman mar mdze nad gso ba'i skabs su bshad pa'am/_dug gi sman mar khrag mkhris gso ba'i
[\[211b.5\]]skabs su bshad pa dag kyang de bzhin du nang par ram zas kyi thog mar nad la sogs pa'i tshul las brtags te so sor ci rigs par sbyin par bya'o/_/'bras bu gsum dang rgya shug dang /_/ag ni man tha bskol ba ru/_/zho dang bskol ba'i mar dag tu/_/seng phrom shun lpags lde
[\[211b.6\]]gu btab/_/mi bzad rims ni 'joms pa'i mchog_/ces bya ba la/_'bras bu gsum la sogs pa'i khu ba mar gyi nyis 'gyur dang zho'i nyis 'gyur du byas pa dang /_mar bskol te seng phrom gyi shun lpags kyi lde gu mar gyi bzhi cha bcug la mar de blud pa ni mi bzad pa'i rims
[\[211b.7\]]'joms pa'i mchog yin no/_/'bru chang dang ni chang rnying rno/_/rma bya gong mo sreg khyim bya/_/rlan can sha ni drod skyed pa/_/zas bcas dag ni ci 'dod par/_/bsten la de bzhin gnyid log pa'am/_/yang na slar ni skyug tu gzhug_/yang na zhun mar tshad chen po/_/blud de slar
[\[212a\]]
[\[212a.1\]]yang skyug tu gzhug_/zhes bya ba la/_de bzhin du chang la sogs pa 'thungs shing zos par bsten la/_de'i nyin zhag gnyid log par bya ba'am/_yang na chang la sogs pa 'thungs shing zos nas de'i zhag nyid slar skyug slon du gzhug go/_/yang na zhun mar
[\[212a.2\]]tshad chen po blud de nyin zhag gcig gis zhu bar 'gyur ba de tsam gyi tshad 'thungs la de slar skyug tu gzhug par bya'o/_/a dza gan d+ha ni li ni/_/dur byid dang ni pu tse shel/_/rims kyis 'debs tshe snum dang dugs/_/legs par byas te blud par bya/_/zhes bya ba la/_a dza gan+d+ha
[\[212a.3\]]la sogs pa'i sman dag kyang rtag pa'i rims la sogs pa 'ong zhing 'debs pa'i dus su lde gur byas la blud par bya'o/_/de yang snum dang dugs legs par byas nas de'i 'og tu blud par bya'o/_/ldong ros rgyam tsha pi pi ling /_/til mar dang sbyar mig sman gzhug_/ces
[\[212a.4\]]bya ba la/_mi bzad pa'i rims la sogs pa la ldong ros la sogs pa'i sman til mar dang sbyar ba mig tu gzhug par bya'o/_/shing kun stag tshil cha snyoms bya/_/rgyam tshar bcas pa'i sna sman bya/_/zhes bya ba la/_shing kun dang stag gi tshil cha mnyam par byas pa la/_rgyam tsha cung
[\[212a.5\]]zad bcug pa'i sna sman du sbyar ro/_/de bzhin mar rnying seng ge'i tshil/_/rgyam tsha dag dang sbyar te gtang /_/zhes bya ba la/_de bzhin du mar rnying pa gcig pu dag kyang sna sman du gtang bar bya'o/_/de bzhin du seng ge'i tshil rgyam tsha dang sbyar ba yang sna sman du gtang bar bya'o/_/
[\[212a.6\]]pa la ka sa nim pa'i lo/_/shu dag ru rta a ru ra/_/yungs kar nas bcas mar sbyar ba'i/_/bdug pa'am byi la'i rtug pas bdug_/ces bya ba la/_/pa la ka sa la sogs pa'i sman mar dang sbyar zhing mar gyis bskus pa yang mi bzad pa'i rims la sbyar bar bya'o/_/yang na byi
[\[212a.7\]]la'i rtug pa 'ba' zhig gi bdug pas bdug par bya'o/_/gu gul shu dag bya ma ka_/sa rdza ra sa ni ma pa dang /_/arka dang ni a ru ra/_/thang shing bcas pa'i spos sbyar ba/_/'di ni gzhan gyis mi thub pa'i/_/bdug pa yin te rims kun sel/_/zhes bya ba la/_gu gul
[\[212b\]]
[\[212b.1\]]la sogs pa dang sbyar ba'i bdug spos ni ming gzhan gyis mi thub pa zhes bya ste/_des ni rims nad thams cad sel ba yin pas kun la sbyar bar bya'o/_/spos bdug sna sman gtang bya ba/_/sems kyis bsgyur bar gang bshad dang /_/'phags pa la brten sman gyis ni/_/rims
[\[212b.2\]]nad thams cad sel bar byed/_/ces bya ba la/_gzhan yang spos la sogs pa sems bsgyur ba ste/_'byung po'i gdon dang /_brjed byed dang smyo byed kyi gso ba'i skabs su gang dag bshad pa de dag gis kyang rims sel bar byed pa yin pas kun la sbyar bar bya'o/_/de bzhin du
[\[212b.3\]]'phags pa la brten pa'i sman te sngags dang /_sbyin sreg dang /_gtor ma sbyin pa dang /_sdom pa la gnas pa dang /_smyung ba bya ba dang /_sdig pa bshags pa dang /_bkra shis kyi cho ga bya ba dang /_phyag 'tshal ba dang /_skyabs su 'gro ba la sogs pa'i dge ba'i las rnams kyis rims
[\[212b.4\]]thams cad sel zhing 'byung bar mi 'gyur ro/_/mchog tu phal cher mi bzad rims/_/de ni glo bur 'ong rjes 'brel/_/zhes bya ba la/_mchog gam khyad par du rtag pa'i rims la sogs pa ni 'phags pa la brten pa ltar sman gzhan gyis de ltar sel bar mi 'gyur te/_gang gi phyir mi
[\[212b.5\]]bzad pa'i rims de dag ni/_glo bur du 'ong ba yin zhing /_/gdon zhugs pa dang rjes su 'brel pa las byung ba der ni 'phags pa la brten pa'i las kho na stobs dang ldan zhing mthu che ba yin gyi/_gzhan dag ni de lta ma yin no/_/mi bzad rims zhir ma gyur na/_/rang gi gtar ga ji
[\[212b.6\]]bzhin gdab/_/ces bya ba la/_mi bzad pa'i rims grang ba dang dro ba la sogs pa'i gso bas rnam pa thams cad du zhi bar ma gyur na/_rang gi gtar ga ji skad smos pa bzhin du gdab par bya ste/_nyin gsum par ni khrag 'tsham gdab/_/nyin bzhi pa la lhag pa'i 'og_/zhes
[\[212b.7\]]bya ba la sogs pa sngar mdo'i gnas su ji skad bshad pa bzhin du bya'o/_/dwangs ma la gnas thams cad la/_/skyug sman gtang dang smyung ba bya/_/zhes bya ba la/_mi bzad pa'i rims nyin bzhi pa'i bar du lus zungs kyi nang na dwangs ma la gnas pa thams cad la ni skyug
[\[213a\]]
[\[213a.1\]]sman gtang ba dang /_smyung bar bya ba dag bya'o/_/khrag la gnas pa sman chu blugs/_/bsku dang byug dang gtar ga bya/_/zhes bya ba la/_khrag la gnas pa'i rims thams cad la ni sman chu blugs pa la sogs pa bya'o/_/shar gnas bkru sman rnon po bya/_/
[\[213a.2\]]zhes bya ba la/_sha la gnas pa'i rims thams cad ni bkru sman rnon pos khrus bya'o/_/tshil gnas tshil ni dbri bar bya/_/zhes bya ba la/_tshil la gnas pa'i rims thams cad la ni tshil dbri ba'i cho ga ji skad smos pa bya'o/_/rus par gnas la rlung zhi ba'i/_/bsku dang
[\[213a.3\]]dugs dang mnye ba bya/_/rims der rlung nad zhi bya dang /_/khyad par du ni 'jam rtsi bya/_/zhes bya ba la/_rus pa la gnas pa'i rims rnams la ni rlung nad zhi ba'i thabs bsku ba la sogs pa bya'o/_/de las kyang khyad par du ni snum gyi 'jam rtsi mas gtong ba'i cho ga bya'o/_/ma 'dres
[\[213a.4\]]rlung dang me dbal dang /_/'brum bus gnod gyur rims la ni/_/zhun mar blud cing tsan+dan byug_/sman chu blugs shing sha khu sbyin/_/rang gi dpyad ni ji skad bshad/_/gtar ga la sogs dag gis gso/_/zhes bya ba la/_rlung ma 'dres pa 'ba' zhig la sogs pa las gyur pa'i
[\[213a.5\]]rims la ni zhun mar blud pa la sogs pa bya ba dang /_rang gi dpyad rang rang gi le'u'i skabs su ji skad bshad pa me dbal la gtar ga gdab pa la sogs pa'i gso dpyad gang dag yin pa de dag gis gso zhes dpyad du bya'o/_/gdon byung 'byung po'i rig par bshad/_/gtor
[\[213a.6\]]ma sngags la sogs pas gso/_/zhes bya ba la/_gdon las byung zhing de las gyur pa'i rims la ni/_'byung po'i rig par bshad cing 'byung po ldog pa'i rig sngags kyi rnam pa gang dag yin pa dang /_gtor ma dang sngags kyi sbyor ba la sogs pas gso bar bya'o/_/sman dri las
[\[213a.7\]]byung mkhris pa ni/_/zhi bya dug skyes dug gis gso/_/zhes bya ba la/_sman gyi dris phog pa las byung ba'i rims la ni mkhris pa zhi ba'i thabs gang dag yin pa des gso bar bya'o/_/dug las skyes pa'i rims la ni/_/dug zhi ba'i thabs gang yin pas gso bar bya'o/_/
[\[213b\]]
[\[213b.1\]]'dod don ji ltar yid 'thad dang /_/nad ni ji ltar zhi gyur ba/_/phan dang mi phan la mkhas pas/_/khros sogs las byung rims bsal bya/_/zhes bya ba la/_khro ba dang 'jigs pa dang /_mya ngan dang 'dod pa las byung ba'i rims ni mngon par 'dod pa'i don gang dag yin pa dang
[\[213b.2\]]phrad pa dang /_de bzhin du ji ltar yid 'thad cing sems dga' bar byas pas bsal bar bya ba dang /_de bzhin du nad dmigs ji ltar zhi ba'i tshul gyis sman bsten pa dang /_phan pa dang mi phan pa ste rig pa'i tshul la mkhas pas rims de bsal bar bya'o/_/khros byung 'dod
[\[213b.3\]]pas zhi bar 'gyur/_/'dod byung khros pas zhi bar 'gyur/_/mya ngan 'jigs byung de gnyis kyis/_/'jigs dang mya ngan byung cig shos/_/zhes bya ba la/_khros pa las byung ba'i rims ni 'dod pa'i yul dang phrad cing bsten pas zhi bar 'gyur ro/_/'dod pa las byung ba'i
[\[213b.4\]]rims ni chags pa'i yul gang yin pa de la khro ba bskyed pas zhi bar 'gyur ro/_/mya ngan dang 'jigs pa las byung ba'i rims ni khros pa dang 'dod pa zhi bas zhi bar 'gyur ro/_/'jigs pa'i yul dang khros pa'i yul la ni yul gyi rnam pa la sogs pa la ltos nas/_lan
[\[213b.5\]]'ga' ni khro ba 'byung /_lan 'ga' ni 'dod pa 'byung la/_de bzhin du cig shos te 'dod pa dang khro ba las byung ba'i rims ni mya ngan dang 'jigs pa las zhi bar 'gyur ro/_/dmod pa mngon spyod sngags las byung /_/'phags pa'i don la brten pas zhi/_/zhes bya ba la/_
[\[213b.6\]]drang srong la sogs pas dmod pa btab pa las byung ba dang /_mngon spyod kyi las drag po'i sbyin sreg byas pa las byung ba'i rims la ni 'phags pa la brten pa'i cho ga bzlas brjod dang sbyin sreg dang lha la mchod pa dang /_sngags dang nor bu la sogs pas sel bar 'gyur
[\[213b.7\]]ro/_/rims de thog mar ma 'dres la/_/de 'og dri mas khyab par byed/_/de bas nad dang rjes mthun par/_/de la kha zas la sogs sbyar/_/zhes bya ba la/_glo bur ba'i rims 'di dag la kha zas la sogs pa ste/_kha zas dang spyod lam dang /_sman nad dang rjes su mthun
[\[214a\]]
[\[214a.1\]]zhing nad la phan pa nyid du sbyar zhing brtag par bya'o/_/ci'i phyir zhe na/_glo bur ba'i rims de ni thog mar te je dang por tsha ba'i rnam pa 'ba' zhig tsam du 'byung bar 'gyur ba las/_de'i 'og tu rlung la sogs pa'i nad kyi dri mas khyab par byed pa yin no/_/de bas
[\[214a.2\]]na kha zas la sogs pa nad de sel zhing phan par 'gyur ba dang /_rjes su mthun par sbyar zhing sbyin par bya'o/_/rlung sogs rgyu la ma brten par/_/rims ni rjes 'brel gnas mi byed/_/ces bya ba la/_gang gi phyir rims ni rlung la sogs pa'i nad kyi 'gyur ba'i rgyu la ma brten
[\[214a.3\]]par rjes su 'brel zhing yun ring du gnas par mi 'gyur gyi/_rims 'di la rlung la sogs pa rjes su 'brel bar gnas pa nyid yin no/_/rims kyi dus dran byung de la/_/yid 'phrog yul gyis brjed par bya/_/zhes bya ba la/_rims kyi dus dang /_shugs sems shing dran pa na/_
[\[214a.4\]]rims 'di 'byung bar 'gyur ba de la yid 'phrog pa'i yul sgra la sogs pa sna tshogs pa dag gis rims 'byung bar 'gyur ba'i dus de brjed cing mi dran par yengs par bya'o/_/snying rjes brlan cing sems dag pa/_/rims kun 'jig par byed pa yin/_/zhes bya ba la/_sems
[\[214a.5\]]kyi rgyud snying rje ba ste/_gzhan la snying brtse ba'i phyir shugs kyis brlan cing brtse ba dang ldan pa dag la ni rims thams cad 'jig cing nyams par 'gyur ro/_/nyams stobs rdzogs par 'gyur gyi bar/_/rtsol dang khrus dang nyal po dang /_/zas lci ma goms tsha byed dang /_/gang
[\[214a.6\]]gzhan rims skyed byed pa spang /_/zhes bya ba la/_rims kyis btab cing nyen par gyur pa'i mis ni lus kyi nyams stobs ji srid rdzogs shing brtas par gyur ba de srid kyi bar du rtsol ba'i drag shul dang /_lus khrus bya ba dang /_bud med la nyal po bya ba dang /_zas lci ba dang /_sngar
[\[214a.7\]]ma goms par gyur pa dang /_tsha ba skyed par byed pa dag spang bar bya'o/_/de bzhin du 'dir ma smos kyang spyir rims skyed par byed pa'i zas skom dang /_spyod lam la sogs pa yang spang bar bya'o/_/rims bral gyur kyang 'phral du ni/_/zas kun bsten par mi bya ste/_/
[\[214b\]]
[\[214b.1\]]rims ni myur du zlog byed nas/_/nyam chung mi ni myur gsod byed/_/ces bya ba la/_rims dang bral zhing rims nad byang bar gyur kyang 'phral du ste/_/de'i mod la zas kun 'dren mar bsten zhing bza' bar mi bya ste/_gang gi phyir zas 'chol bar zos pas rims dang bral du zin
[\[214b.2\]]kyang de slar ldog par byed nas sngar lus dang zungs nyam chung bar byas pa las 'das pa'i phyir mi de myur du gsod par byed do/_/gang phyir myur du gsod 'gyur bas/_/de'i phyir de ni khyad par du/_/gnas skabs de dang de dag tu/_/sman dpyad de dang de dag bya/_/zhes bya ba la/_gang
[\[214b.3\]]gi phyir de'i rims ldog par gyur pa yin du zin kyang /_zas skom la sogs pa 'chol ba'i rgyus slar bzlog cing zlos pa'i rims de ni ring por mi thogs par myur du gsod par byed par 'gyur bas/_rgyu de'i phyir zlos pa'i rims de ni khyad par du ste mchog tu nad gzhan dag las bye
[\[214b.4\]]brag tu bya ba yin pas ma smin zhing gting nas mthong ba'i gnas skabs sam/_nad smin pa dang ma smin pa'i gnas skabs kyi khyad par gyis phye la/_sman dpyad kyi rnam pa smyung ba dang /_dugs bya ba dang /_nas thug dang /_sman khu ba dang /_sha khu dang /_smin par bya ba dang /_'o ma dang
[\[214b.5\]]zhun mar btung bar bya ba la sogs pa 'dir bshad pa dang /_ma bshad pa'i sman dang dpyad kyi rnam pa gang yod pa de dang de dag 'bad de bya'o/_/sman dang nor bu sngags dang bcas pa dang /_/dam pa bla ma bram ze dkon mchog mchod/_/yid ni dga' bar byed pa'i yul brten pas/_/
[\[214b.6\]]khyab 'jug gis byas ma rungs rims kyang 'joms/_/zhes bya ba la/_sman la sogs pas ni khyab 'jug gis byas pa'i rims ma rungs shing shin tu gdug pa dag kyang 'joms par byed do/_/de la sman dang nor bu dang sngags ni spyi bor gdags par bya'o/_/de la dam pa ni chos
[\[214b.7\]]kyi ngang tshul can dag go/_/bla ma ni pha ma la sogs pa'o/_/dkon mchog ni 'jig rten na mchod par 'os pa sangs rgyas la sogs pa ste/_de dag mchod pa dang /_yid dga' zhing tshim par byed pa'i yul gzugs la sogs pa yid du 'ong ba la brten zhing gnas par
[\[215a\]]
[\[215a.1\]]byed pa'o/_/yan lag brgyad pa'i snying po'i rnam par 'grel pa tshig gi don gyi zla zer zhes bya ba/_slob dpon zla ba la dga' bas nges par sbyar ba las/_gso ba'i gnas kyi le'u dang po'i rnam par 'grel pa'o//_//de nas khrag mkhris
[\[215a.2\]]gso ba'i le'u bshad par bya'o/_/zhes bya ba la/_gso ba'i rim pas 'dir khrag mkhris bstan pa'i phyir le'u 'di brtsams pa yin no/_/khrag mkhris bde ba'i dus su 'byung /_/stobs ldan stod 'byung shugs dal la/_/nyes gcig las byung gsar du btab/_/bla brnan
[\[215a.3\]]med pa gso bar bya/_/zhes bya ba la/_khrag dang mkhris pa'i nad gang bcos na bde ba'i dus dgun stod dang dgun smad kyi tshe byung bar gyur pa dang /_mi nyams stobs dang ldan pa la lus kyi stod du byung bar gyur pa dang /_nad kyi shugs dal zhing drag tu byung ba ma yin pa dang /_nad gzhi'i
[\[215a.4\]]nyes pa gcig las byung gi/_/gnyis yan chad las byung ba ma yin pa dang /_gsar du btab pa de byung nas ring po ma lon pa dang /_bla brnan med pa ste lus kyi 'gyur ba shes par bya ba'i le'u'i skabs su khrag mkhris zhes bya ba la sogs pa'i gzhung gis bstan pa'i nad kyi bla
[\[215a.5\]]thabs kyi skyon med pa de lta bu'i khrag mkhris kyi nad de lta bu ni gso sla ba yin pas gso bar bya'o/_/khrag gang nad gzhi gnyis las skyes/_/zhi zhing zhi zhing slar ldang dang /_/lam nas lam gzhan 'gro ba gang /_/thur du 'byung ba gso ba tsam/_/zhes bya ba la/_khrag dang
[\[215a.6\]]mkhris pa'i nad gzhi gnyis las skyes pa de yang min tsam du gso bar bya ba yin la/_de bzhin du zhi zhing zhi zhing zhes bya ba slar ldog cing bde bar 'gyur nas yang dang yang du slar ldang zhing 'khrugs par gyur pa de yang mi na tsam du gsor rung ba yin no/_/de bzhin du lam
[\[215a.7\]]gzhan nas gzhan du 'gro ba ste/_kha dang sna dang mig dang rna ba dang brang dang 'og nas rgyu ba'i lam bshang sgo dang /_gcin sgo dang /_mngal gyi gnas dag tu spo zhing 'gro ba ste/_stod nas thur du rgyu la/_thur du 'go nas kyang stod du 'gro ba de dag kyang gso ba tsam du bya ba yin
[\[215b\]]
[\[215b.1\]]la/_de bzhin du khrag mkhris kyi nad gang thur du 'byung zhing /_'og gi lam nyi tshe nas shugs ran par 'byung ba gang yin pa de yang re zhig mi na bar 'tsho ba tsam du gsor rung ngo /_/shas cher 'byung zhing me drod nyams/_/nyes gsum lam gnyis las byung spang /_/zhes bya ba la/_
[\[215b.2\]]stod kyi lam mam/_smad kyi lam nas shas cher 'byung zhing 'byung ba'i shugs drag po'i khrag mkhris gang yin pa de yang gsor mi rung ste spang bar bya ste/_khrag shas cher byung bas mi ldog pa yin pa'i phyir ro/_/khong pa me drod zhan pa'i skyes bu la steng ngam 'og nas khrag shas
[\[215b.3\]]cher byung ba de yang spang bar bya ste/_mi drod zhan pa la ni sman skyur pa dang tsha ba phan na/_de khrag dang mkhris pa la gnod pas phan tshun 'gal ba'i phyir de yang gsor mi rung ba yin no/_/de bzhin du nad gzhi gsum char las byung ba dang /_steng 'og gi lam gnyis ka las dus gcig
[\[215b.4\]]byung ba de yang spang bar bya ste/_gsor mi rung ngo /_/nad gzhi zas dang gnas dang ni/_/nad kyi grogs dang stobs dag dang /_/yul dang dus kyi gnas skabs sogs/_/shes bya dang por smyung ba 'am brta/_/de bzhin sbyang dang zhi bya bas/_/khrag dang mkhris pa gso bar bya/_/
[\[215b.5\]]zhes bya ba la/_nad gzhi la sogs pa'i mtshan nyid shes par byas la/_de'i 'og tu stod du 'byung ba'am/_smad du 'byung ba'i mkhris pa la thog mar te dang po kho nar smyung bar byas pa'am/_yang nyams brtas par bya ba'am/_yang sbyang ba'am/_zhi ba'i cho ga bya'o/_/de la nad
[\[215b.6\]]gzhi ni shin tu tsha zhing rno ba'i zas la sogs pa'o/_/gnas ni steng dang 'og gi mtshan nyid can no/_/nad kyi grogs ni gtso bo mkhris pa zhes bya ba de'i grogs rlung dang bad kan gyis byas pa'o/_/stobs ni rnam pa gsum ste/_de dag dang /_yul dang /_dus kyi gnas skabs kyang
[\[215b.7\]]shes par bya'o/_/yul ni gnyis te/_lus kyi gnas kyi yul dang /_sa gzhi'i yul ji skad bshad pa dag go/_/dus ni grang ba dang /_tsha ba dang /_char gyi dus te rnam pa gsum mo/_/sogs pa'i sgras ni khong pa'i me drod dang /_zas kyi rnam pa dang /_nyams stobs dang /_
[\[216a\]]
[\[216a.1\]]goms pa'i dbang dang /_rang bzhin dang /_snying stobs dang /_na tshod kyi rnam pa'i gnas skabs gang dag yin pa shes par byas la/_smyung ba la sogs pa'i gso ba'i las bya'o/_/brta ba las byung stobs ldan pa/_/nad gzhi mang po las byung ba/_/gyen 'byung
[\[216a.2\]]bkru sman gtong bas gso/_/thur 'byung skyug sman gyis gso bya/_/zhes bya ba la/_nyams brta ba las byung ba'i khrag dang mkhris pa rgyas par gyur pa yang yin zhing nad pa de stobs dang ldan pa yang yin la/_nad gzhi mang po las byung ba yang yin no/_/gyen du byung ba yang
[\[216a.3\]]yin na bkru sman btang bas gso zhing bcos par bya'o/_/yang rnam pa de lta bu dag gis khrag mkhris thur du byung na skyug sman btang ste drangs pas gso bar bya'o/_/smyung bya brta bya la ltos bya/_/zhes bya ba la/_de dag kyang smyung ba bya zhing nyams dbri bar bya ba'am/_brta bar bya zhing
[\[216a.4\]]nyams 'tshag bskyed par bya bar 'os pa gang dag yin pa de la ltos nas de bskyed par bya'o/_/stod du byung ba kha ba dang /_/bska ba'i sman khu smyung ba dang /_/yan lag drug sman bca' sga med/_/'thungs na zhi bar 'gyur ba yin/_/zhes bya ba la/_khrag dang mkhris pa'i nad lus kyi
[\[216a.5\]]stod du byung ba la ni kha ba dang /_bska ba'i sman gyi khu bas zhi bar bya'o/_/de bzhin du smyung bas zhi bar bya ba dang /_de bzhin du yan lag drug pa'i sman gyi khu ba bca' sga med pa'i lhag ma bskol ba 'thungs pas zhi bar 'gyur ro/_/thur du 'byung ba'i khrag mkhris la/_/sman khu mngar bas brta
[\[216a.6\]]bar bya/_/zhes bya ba la/_lus kyi smad du thur du 'byung zhing rgyu ba'i khrag mkhris gang yin pa dag la ni/_sman gyi khu ba mngar bas brta zhing zhi bar bya'o/_/stod 'byung dang por skyo ma blud/_/smad 'byung dang por thug pa blud/_/ces bya ba la/_khrag dang mkhris pa stod du byung ba
[\[216a.7\]]la ni dang po kho nar sman gyi sbyor ba dang ldan pa'i skyo ma blud par bya'o/_/smad du byung ba'i khrag dang mkhris pa la ni dang por thug pa blud par bya'o/_/stobs ldan za nus ma dag khrag_/byung yang mi dgag des nad skyed/_/ces bya ba la/_mi stobs dang ldan zhing kha zas za bar
[\[216b\]]
[\[216b.1\]]nus pa'i skyes bu'i khrag dang mkhris pa nad can 'byung ba la rgyu bar byed pa dag ma dag cing khrag nad can yin na 'byung ba de dgag cing gcad par mi bya ste/_ci'i phyir zhe na/_nad khrag de gcad pa'i sbyor ba byas na des nad skyed par 'gyur ro/_/de yang drang srong tsa ra kas/_/stobs dang
[\[216b.2\]]sha ni ma zad cing /_/za bar nus pa'i khrag mkhris dag_/nad kyis nyen pas glongs gyur pa/_/thog ma nyid du gcad mi bya/_/thog ma nyid du bkag na ni/_/lkog nad dang ni sha lhag dang /_/rmya rims dang ni yi ga 'chus/_/skran dang mkhal nad lto sbos dang /_/sha khrag gcin
[\[216b.3\]]ni phri ba dang /_/mdze dang gzhang 'brum me dbal dang /_/mdog nyams mtshan par rdol ba dang /_/glo dang dbang po 'gags pa skyed/_/de bas las bsgrub 'dod pa yis/_/dang por khrag mkhris 'byung ba la/_/nyams stobs nad dmigs brtags nas ni/_/stobs can
[\[216b.4\]]mi la dgag mi bya/_/zhes bshad pa yin no/_/de ni gzhan du me lta bur/_/myur gsod byed pas gcad par bya/_/zhes bya ba la/_khrag dang mkhris pa'i nad de ma nyams shing stobs chung ba dang /_za mi nus pa dang /_nad khrag med pa rnams ni gcad cing dgag par bya ste/_ci'i
[\[216b.5\]]phyir zhe na/_de ma bcos par yal bar bor na/_me ltar myur du gsod par byed pa nyid yin no/_/dur byid pri yang chu bskol dang /_/lde gu kha rar bcas pa dag_/cho ga bzhin du de la ni/_/zho gnyis tsam du bldag par bya/_/zhes bya ba la/_dur byid dang pri yang ku ni dur byid dang pri yang
[\[216b.6\]]ku ste/_de gnyis bskol ba'i khu ba dang /_/de bzhin du gnyis ka'i lde gu kha ra dang bcas pa cho ga bzhin du sbyar la/_lde gu de la zho gnyis tsam gyi tshad du byas pa bldag par bya'o/_/dur byid bri yang 'bras bu gsum/_/kha ra sbrang rtsi pi pi ling /_/sbrus pa 'dus byung stod du byung /_/
[\[216b.7\]]khrag rims 'or nad sel byed yin/_/zhes bya ba la/_dur byid la sogs pa'i sman mkhris pa bsal ba'i phyir sha khar tshad las lhag par bcug la sbrang rtsis sbrus te sbyar ba ni 'dus pa las byung ba'i khrag stod du byung ba dang /_rims nad dang 'or nad sel zhing 'joms par byed pa
[\[217a\]]
[\[217a.1\]]yin no/_/de bzhin dur byid kha rar mnyam/_/pi pi ling ni bzhi char bcas/_/zhes bya ba la/_dur byid dang kha ra cha mnyam par byas pa la/_pi pi ling dur byid kyi bzhi cha dang bcas pa de bzhin du zhes bya ba snga ma bzhin du sbrus te sbyar ba ni phan yon gong ma dang 'dra ba yin no/_/
[\[217a.2\]]skyug sman phyir ni po son cha/_/khar sbrang rtsir bcas skyo ma 'am/_/kha ra sbrang rtsi po son cha/_/chur bcas pa'am shing mngar chu/_/'o ma'am bu ram shing khu blud/_/ces bya ba la/_smad du 'byung bar byed pa'i khrag dang mkhris pa la skyug sman gyi don du po son cha dang /_kha ra dang sbrang rtsir bcas
[\[217a.3\]]pa'i skyo ma blud par bya'o/_/yang na kha ra dang sbrang rtsi dang po son cha chu dang bcas par sbyar zhing blud par bya'o/_/yang na shing mngar chu dang sbyar ba blud par bya'o/_/yang na 'o ma po son cha dang sbyar ba'i skyug sman blud par bya'o/_/yang na bu ram shing gi khu ba po son cha'i khu ba dang sbyar
[\[217a.4\]]ba'i skyug sman blud par bya'o/_/sbyangs pa'i rjes la cho ga ni/_/thug sla la sogs ji bzhin du/_/blud cing stobs ni bsrung bar bya/_/zhes bya ba la/_de ltar bkru sman btang bar bya ba'am/_skyug sman btang bas sbyangs shing dag par gyur pa dang /_de'i rjes la smad du 'byung ba'i
[\[217a.5\]]khrag dang mkhris pa la ni thug pa sla ba la sogs pa ji lta ba bzhin du 'og nas bshad pa'i cho gas sman pas ji lta ba bzhin du blud cing nad pa'i stobs bsrung ba'i phyir sbyin par bya'o/_/stod du 'byung ba la ni skyo ma la sogs pa blud par bya'o/_/skyo ma rims skabs bshad rgun
[\[217a.6\]]sogs/_/yang na mkhris 'joms 'bras bur sbyar/_/zhes bya ba la/_skyo ma ni rims nad gso ba'i skabs su bshad pa rgun 'bru dang /_shing mngar la sogs pa dang sbyar ba dang /_yang na mkhris pa 'joms pa'i 'bras bu rgun 'bru dang /_skyu ru ra dang tang pa la dang /_ma du ka la
[\[217a.7\]]sogs pa dang sbyar ba blud par bya'o/_/sbrang rtsi 'bra go rgun 'bru dang /_/pa ru sha ka kha ra'i chu/_/snying po lnga yi skyo ma ni/_/'bras yos phye ni mar bcas sbyin/_/zhes bya ba la/_yang snying po lnga'i skyo ma zhes bya ba sbrang rtsi la sogs pa'i chu rgyur bcas pa 'bras yos kyi phye ma mar
[\[217b\]]
[\[217b.1\]]dang bcas pa sbyar ba btab pa'i phye ma sbyin par bya'o/_/me drod chung zhing skyur la sred/_/se'u 'bru skyu ru ra skyur ba/_/zhes bya ba la/_khong pa'i me drod chung zhing skyug bag la sred pa dag la se'u 'bru dang skyu ru ra dang sbyar ba'i skyo ma skyur ba sbyin par bya'o/_/pad+ma ut+pal ge sar dang /_kr-iSh+Na par+Ni
[\[217b.2\]]pri yang ku/_/pu shel tse dang seng phrom dkar/_/bca' sga dang ni tsan+dan dmar/_/byi tsher da ta ka'i me tog_/ba la ka dang bil ba'i rkang /_/tshigs bcad phyed bshad thug pa blud/_/ces bya ba la/_thug pa ni pad+ma la sogs pa tshigs bcad phyed kyis rdzogs par byas pa'i sman gyi sde tshan
[\[217b.3\]]gsum dang sbyar ba'i thug pa gsum po ni/_/thur du 'byung ba'i khrag dang mkhris pa la blud par bya'o/_/ge sar ni pad ma'i ge sar dang /_ut+pa la'i ge sar te gnyis ka dang sbyar bar bya'o/_/pri yang ku ni pri yang ku'o/_/ba la ka ni d+hi ba ra'o/_/gzhan ni go bar zad do/_/rtsa mkhris
[\[217b.4\]]gla sgang pu shel tse/_/sran chung kr-iSh+Na par+Ni sbyar/_/mung+ga gan d+ha bi da ri/_/ha re Nu ka ba la mar/_/tshig rkang gcig gis bshad pa blud/_/ces bya ba la/_rtsa mkhris la sogs pa tshigs su bcad pa'i rkang pa re res bshad pa'i thug pa bzhi bshad pa dag kyang blud par bya ste/_rtsa mkhris
[\[217b.5\]]ni bu nim pa dang ka ra ta tig ta zhes bya ba yin no/_/pu shel tse ni u shi ra'o/_/gan d+ha bi da ri ni sa la par+Ni'o/_/ha re Nu ka ni sa ti na'o/_/nus pa bsil ba de rnams ni/_/skam sa'i srog chags sha dag dang /_/chur ni so sor bskol ba yi/_/khu bar nas thug sbyar ba bsgrangs/_/
[\[217b.6\]]khar sbrang rtsir sbyar ba blud/_/ces bya ba la/_thug pa dang sbyar ba'i sman du bshad pa de dag skam sa'i srog chags kyi sha dang chur so sor bskol la/_de'i 'og tu khu ba de las nas thug sbyar bar bya'o/_/de bsgrangs la bsil bar gyur ba dang /_kha ra dang sbrang rtsi btab par bya'o/_/de
[\[217b.7\]]bzhin du ni sha khu dang /_/cung zad skyur dang skyur min pa/_/mar brngos kha ra bcas pa sbyin/_/zhes bya ba la/_de bzhin du sha khu bskol bar thug pa cung zad skyur bar byas pa ni skyur ba la sems pa la sbyin la/_de lta bu ma yin pa dag la ni skyur ba ma yin pa mngar ba nyid sbyin par bya
[\[218a\]]
[\[218a.1\]]zhing thug pa de yang mar dang brngos pa dang kha ra dang bcas shing btab pa sbyin par bya'o/_/zas kyi tshul ni shes pa ru/_/yang dang bsil bar gang bshad pa'i/_/gra ma gang bu can 'bru dang /_/tshod ma khrag la bsngags pa yin/_/zhes bya ba la/_zas kyi tshul
[\[218a.2\]]shes par bya ba'i le'u'i nang du gra ma can gyi 'bru dang /_gang bu can gyi 'bru gang dag bshad pa las yang ba dang bsil ba'i mtshan nyid dang ldan par bshad pa gang yin pa dang /_de bzhin du tshod ma yang ba dang /_bsil bar bshad pa gang dag yin pa de khrag dang mkhris pa'i nad la
[\[218a.3\]]bsngags shing phan pa yin no/_/sngar bshad pa yi chu dag gam/_/rtsa ba chung ngu lnga bskol te/_/bsgrangs pa'am sbrang rtsi'i chu'am ni/_/'bras bu mnyes pa'i chu blud bya/_/zhes bya ba la/_sngar bshad pa'i yan lag drug pa'i sman chu las bca' sga med pa dag btung bar bya ba'am yang
[\[218a.4\]]na rtsa ba chung ngu lnga dang bskol te bsgrangs pa'i chu'am/_chu 'ba' zhig bskol te bsgrangs pa'am/_yang na sbrang rtsi'i chu blud pa'am/_yang na 'bras bu'i chu ste mkhris pa 'joms pa'i 'bras bu rgun 'bru dang /_'bra go la sogs pa chur mnyes te btsags nas bskol te bsgrangs
[\[218a.5\]]nas blud par bya'o/_/bshang 'gags rgya sne'u ri bong sha/_/rlung shas che la sreg pa'i sha/_/u dum wA ra'i khu ba ni bskol ba blud na bsngags pa yin/_/zhes bya ba la/_khrag mkhris kyi nad bshang ba 'gags par gyur pa la ni/_'gag pa bsal ba'i phyir rgya sne'u dang bcas
[\[218a.6\]]pa'i ri bong gi sha byin na bsngags pa yin no/_/khrag mkhris kyi nad rlung shas che zhing rgyas pa la ni sreg pa'i sha u dum bA ra'i khu bar bskol te blud pa bsngags pa yin no/_/de bzhin bla ga sha rma bya'i sha_/n+ya gro d+ha dang khyim bya'i sha_/zhes bya ba la/_rlung shas che ba'i khrag mkhris
[\[218a.7\]]kyi nad la ni shing blag sha'i khu bar rma bya'i sha btsos pa blud na phan no/_/yang de bzhin du shing n+ya gro d+ha'i khu bar khyim bya'i sha btsos pa yang snga ma 'dra bar bsngags pa yin no/_/khrag mkhris kyi ni nad gzhi ni/_/gang ci'ang rung ba de spang bya/_/zhes bya ba la/_khrag dang mkhris
[\[218b\]]
[\[218b.1\]]pa'i nad gzhir gyur pa shin tu che zhing rno ba'i kha zas gang dag yin pa de dag thams cad kyang spang bar bya'o/_/ba sha ka'i khu pri yang ku/_/sa nag dang ni skyer khaN+Da/_/seng phrom dang ni sbrang rtsir sbyar/_/'thungs na khrag dang mkhris pa 'joms/_/yang na ba sha ka yi ni/_/khu ba
[\[218b.2\]]kha ra sbrang rtsi dang /_/bcas par 'thungs pa de bzhin te/_/ba sha ka ni 'ba' zhig dang /_/bskol bas khrag ni myur sel te/_/de ni 'di yi sman mchog yin/_/zhes bya ba la/_ba sha ka'i khu ba dang bskol ba pri yang ku la sogs pa sbyar ba 'thungs na khrag dang mkhris pa'i nad
[\[218b.3\]]'joms shing sel bar byed do/_/tshad 'bring dag tu bstan pa ni/_/sman gyi khu ba srang bzhi la/_/btags pa zho gnyis btab bya ste/_/gsher ba de ni srang gsum bya/_/zhes smos pa'i tshig 'di ni sman gyi khu ba srang bzhir phye ma zho gnyis gzhug par bya'o/_/sa nag ni so ra ti zhes
[\[218b.4\]]bya ba'i sa'o/_/yang na ba sha ka bskol ba'i khu ba kha ra dang sbrang rtsi dang bcas pa 'thungs na yang snga ma bzhin du khrag dang mkhris pa 'joms par 'gyur ro/_/yang na ba sha ka 'ba' zhig bskol ba'i khu ba 'thungs pas kyang khrag dang mkhris pa sel bar byed do/_/yang na ba sha ka
[\[218b.5\]]brdungs te btsir ba'i khu bas kyang khrag sel bar 'gyur ro/_/de ci'i phyir zhe na/_ba sha ka des ni khrag dang mkhris pa sel cing 'joms par byed pa'i sman thams cad kyi nang na mchog gam dam pa yin pa'i phyir ro/_/pa to la dang ma la ti/_/nim pa shug pa tsan+dan gnyis/_/seng
[\[218b.6\]]phrom ba sha tan tu li/_/sa nag mad yan ti ka/_/nye'u shing dang thal tres dang /_/ram nye ba gnyis shing mngar rnams/_/bskol ba gsum po kha ra dang /_/sbrang rtsir bcas pas khrag mkhris 'joms/_/zhes bya ba la/_pa to la la sogs pa'i tshigs su bcad pa gnyis kyis bstan
[\[218b.7\]]pa'i sman gyi khu ba gsum po kha ra dang sbrang rtsi dang bcas pa ni khrag dang mkhris pa sel zhing 'joms par 'gyur ro/_/ma la ti ni me tog dzA ti'o/_/tsan+dan gnyis ni tsan+dan dkar po dang dmar po'o/_/tan tu li ni tshod ma'i rtsa tsa bu la yi zhes bya'o/_/sa nag po ni sor ti'o/_/mad
[\[219a\]]
[\[219a.1\]]yan ti zhes bya ba ni tshig 'di nyid kyi ming du grags pa'o/_/ba sha ni ba sha ka'o/_/thal tres ni sha ri ba'o/_/ra mnye ba gnyis ni ka ko li dang /_k+Shi ra ka ko li zhes bya'o/_/rgya skyegs shing kun bskol ba ni/_/legs bsgrangs kha ra btab pa phan/_/zhes bya ba
[\[219a.2\]]la/_rgya skyegs shing ni pa la'i shing ste/_king shu ka zhes kyang bya ste/_de'i shun pa bskol ba legs par bsgrangs nas kha ra btab pa ni khrag dang mkhris pa sel bar byed do/_/yang na sbrang rtsi mar bcas pa'am/_/lci brta spangs btsir khu btung /_/zhes bya ba la/_yang na ba
[\[219a.3\]]lang gi lci ba dang rta spangs btsir ba'i khu ba mar dang /_sbrang rtsi dang bcas pa 'thungs na yang khrag dang mkhris pa sel bar 'gyur ro/_/khrag nad mdud pa can 'drar 'byung /_/phug ron rtug pa sbrang rtsis phan/_/zhes bya ba la/_khrag nad ces bya ba khrag dang mkhris pa'i nad rme'u lta bu
[\[219a.4\]]'am/_mdud pa lta bur byung ba la/_bya phug ron gyi rtug pa sbrang rtsi dang sbyar ba 'thungs na phan pa yin no/_/khrag ni shas cher byung ba na/_/skam sa'i srog chags khrag dang ni/_/sbrang rtsir sbyar ba'am ra yi ni/_/mchin pa mkhris bcas rlon pa bza'/_/zhes bya ba la/_khrag shas cher 'byung
[\[219a.5\]]zhing 'dzag par gyur pa la skam sa'i srog chags kyi khrag dang /_sbrang rtsir sbyar ba btung bar bya'o/_/yang na khrag shas cher 'byung ba la/_ra'i mchin pa de nyid kyi mkhris pa dang bcas pa rlon pa bza' bar bya'o/_/tsan+dan gla sgang pu shel tse/_/'bras yos mung+ga pi pi ling /_/nas ni ba la'i
[\[219a.6\]]chur sbangs pa/_/khu ba khrag mkhris sel byed yin/_/zhes bya ba la/_sman pa la bskol ba'i chu bsgrangs pa srang drug gi nang du tsan+dan la sogs pa'i sman srang gcig mtshan mo sbangs la/_phyi de nyin btsags pa'i khu ba grang mo ni khrag dang mkhris pa sel bar byed pa yin no/_/tsan+dan
[\[219a.7\]]pad+ma pu shel tse/_/khu bar bong ba bsregs bcug la/_/rab bsgrangs khar sbrang rtsir bcas/_/khrag ni shas cher 'byung ba sel/_/zhes bya ba la/_tsan+dan la sogs pa'i sman de dag btags te chu'i nang du bcug la dkrugs te bzhag la/_de'i steng du byung ba'i dwangs ma legs par
[\[219b\]]
[\[219b.1\]]bsgrangs pa la/_kha ra dang sbrang rtsi btab pa ni khrag shas cher 'byung zhing bdo ba sel bar 'gyur ro/_/bong ba bsregs pa bcug pa ni so phag bsregs pa bcug pa'o/_/bu ram shing ni chu mang sbangs/_/rdza bum gsar par de bzhag nas/_/mtshan mo phyi rol dben par bzhag_/nang par chu ni btsags nas su/_/
[\[219b.2\]]sbrang rtsi btab nas pad+ma ni/_/kha phye'i phreng rgyan chu de 'dra/_/zhes bya ba la/_bu ram shing dum bur gtubs te chu mang po'i nang du sbangs la/_rdza ma'i bum pa gsar pa'i nang du chu de bzhag nas/_mtshan mo phyi rol du dben pa'i phyogs su dpyangs te bzhag la/_nang par ras la
[\[219b.3\]]sogs pas btsags te sbrang rtsi dang ldan par byas la/_pad+ma me tog kha phye ba'i phreng bas brgyan la dri zhim po'i phreng bas brgyan par byas pa'i chu de yang yon tan sngar bshad pa de dang 'dra ste khrag shas cher 'byung ba sel bar byed pa yin no/_/gang yang mkhris pa'i rims skabs bshad/_/
[\[219b.4\]]sman khu de yang blud par bya/_/zhes bya ba la/_sman gyi khu ba gang rims nad gso ba'i skabs su mkhris pa'i rims la phan par bstan pa/_mkhris par gla sgang dug mo yungs/_/zhes bya ba la sogs pas bshad pa'i khu ba de yang blud par bya'o/_/sman khu sna tshogs 'di yis ni/_/me drod
[\[219b.5\]]bskyed pas bad kan zad/_/gal te khrag mkhris ma zhi na/_/de la rlung shas cher phan pa'i/_/ra yi 'o ma bskol ba blud/_/de bzhin ba yi 'o ma ni/_/lnga 'gyur chus bskol gdus pa blud/_/ces bya ba la/_sngar bshad pa'i sman gyi khu ba rnam pa sna tshogs pa 'di dag gis me drod
[\[219b.6\]]bskyed par gyur pas bad kan bsal cing zad par gyur la/_gal te khrag dang mkhris pa ni zad par ma gyur na/_khrag dang mkhris pa de la rlung shas che zhing rgyas par gyur pa la phan par 'gyur ba'i ra'i 'o ma bskol ba blud par bya la/_de bzhin du ba'i 'o ma chu lnga 'gyur dang bsres pa bskol te
[\[219b.7\]]gdus pa blud par bya'o/_/rtsa ba lnga pa chung ngu dang /_/sbrang rtsi kha ra bskol ba'ang rung /_/zhes bya ba la/_yang na rtsa ba chung ngu lnga dang bskol ba'i mar kha ra dkar po btab ste blud par bya'o/_/rgun 'bru bca' sga dzi ba ka_/ba la gze ma zangs rtsi ba/_/re re 'o mar bskol ba'am/_/'o ma kha
[\[220a\]]
[\[220a.1\]]ra mar bskol phan/_/zhes bya ba la/_rgun 'bru la sogs pa'i sman re re dang /_ba'am ra'i 'o mar bskol ba mar dang bcas pa blud na yang phan te/_lan 'ga' ni rgun 'bru dang bskol ba nas/_lan 'ga' ni zangs rtsi ba'i mar dang bskol bar bya'o/_/yang na mar dang
[\[220a.2\]]kha ra dang /_'o ma mar bskol ba blud na phan no/_/gze ma nye'u shing bskol ba'am/_/de bzhin 'dab bzhi 'o mar bskol/_/khrag ni nad bcas myur du sel/_/mchog tu mtshan nas 'byung la phan/_/zhes bya ba la/_gze ma dang nye'u shing 'o mar bskol ba'am/_yang na 'dab ma
[\[220a.3\]]bzhi pa ma sha dang /_mung+ga dang kriSh+Na dang /_sa la par+Ni bzhi'i lo ma dang bcas par bskol ba'i 'o ma ni khrag dang mkhris pa'i nad sel bar byed do/_/de las kyang mchog gam khyad par du ni gcin gyi lam pho mtshan dang /_mo mtshan las byung ba la phan no/_/rkub las byung la khyad par du/_
[\[220a.4\]]mo tsa ra sa blud na phan/_/zhes bya ba la/_bshang ba'i lam nas byung ba'i khrag dang mkhris pa la ni mo tsa ra sa dang bskol ba'i 'o ma blud na phan no/_/de la mo tsa ra sa ni/_/shal ma li'i thang chu gang /_/de ni mo tsa ra sar bshad/_/ces bya ba yin no/_/n+ya gro d+ha yi myu gu'am/_/'dab ma
[\[220a.5\]]gzhon pa'am bca' sga dang /_/u shi ra dang ut+pal phan/_/zhes bya ba la/_yang na shing n+ya gro d+ha'i myu gu gzhon nu'am/_n+ya gro d+ha'i 'dab ma dang po byung ba dang /_'o mar bskol ba de bshang ba'i lam nas khrag 'byung ba la phan no/_/yang na bca' sga dang /_u shi ra dang /_ut+pal
[\[220a.6\]]'o mar bskol ba de thur du 'byung ba'i khrag mkhris la phan no/_/khrag gi tshad 'khru gzhang 'brum gyi/_/gso ba dag kyang 'dir sbyar bya/_/zhes bya ba la/_khrag dang mkhris pa bshad pa'i lam nas 'byung ba'i skabs 'dir khrag gi tshad par 'khru ba'i gso ba gang yin pa dang /_khrag gi
[\[220a.7\]]gzhang 'brum gyi gso ba gang yin pa dag kyang nad dmigs kyi tshul 'dir sbyar bar bya'o/_/sman khu 'o ma 'thungs nas ni/_/bza' ba'ang 'o ma nyid dang bza'/_/zhes bya ba la/_sman khu'i sbyor ba sngar bshad pa dang /_'o ma 'thungs nas bza' ba'i rnam pa yang de nyid dang bza'
[\[220b\]]
[\[220b.1\]]zhing longs spyad par bya'o/_/sman khu'i sbyor ba 'di dag nyid/_/bskol ba'i mar ni blud par bya/_/zhes bya ba la/_sngar bshad pa'i sman khu bskol ba'i sbyor ba ci rigs par bskol ba 'di dag nyid dang /_mar du bskol ba'i sman mar yang btung zhing longs spyad par bya'o/_/ba sha ka rtsa rtser
[\[220b.2\]]bcas brdungs/_/chu ni brgyad 'gyur nang du ni/_/bskol te brgyad cha lus gyur pa/_/de dang mar ni btso bar bya/_/de yi me tog nang bcug bsgrangs/_/sbrang rtsir bcas pas khrag mkhris dang /_/mkhris skran rims dang dbugs mi bde/_/lud pa snying nad mig ser dang /_/rab rib mgo
[\[220b.3\]]'khor me dbal dang /_/skad 'gags pa ni 'joms par byed/_/ces bya ba la/_ba sha ka'i rtsa ba dang /_yal ga dang lo ma dang /_rtse mor bcas pa de gtun gyi nang du brdungs la/_sman srang sum cu rtsa gnyis/_chu srang nyis brgya lnga bcu rtsa drug gi nang du bskol la/_de las brgyad cha ste/_
[\[220b.4\]]sum cu rtsa gnyis lus pa dang /_de'i nang du mar srang brgya btsos la mar gyi bzhi char ba sha ka'i me tog nang du bcug la/_de bsgrangs par sbrang rtsi btab ste bza' bar bya'o/_/zos pas ni khrag mkhris la sogs pa'i nad skyes pa 'joms par byed do/_/pa la sha yi myu gu'i khur/_/de
[\[220b.5\]]bcug mar ni bskol ba dag_/sbrang rtsir bcas pas khrag nad sel/_/kyi lce ba yang de bzhin no/_/zhes bya ba la/_pa la sha'i myu gu kham bye ba bskol ba'i khu ba 'dir khyad par gyi tshig ma smos pa las ni mar gyi bzhi 'gyur byas pa de dag nyid kyi nang du pa la sha'i phye ma mar gyi bzhi cha bcug
[\[220b.6\]]la drang srong shan kas bshad pa'i tshad bzhin du/_sman gyi lde gu mar gyi brgyad cha bcug la/_sha na kas bshad pa'i tshul du btung bar bya ste/_de yang shan kas bshad pa'i tshul ni/_/sman gyi khu ba bskol rim gyis/_/chung ngu snum ni dag pa yin/_/lde gu bzhi cha drug pa dang /_/brgyad
[\[220b.7\]]cha dang ni sbyar bar bya/_/zhes bya ba yin no/_/de lta bu'i sman mar te sbrang rtsi dang bcas pa zos pas ni khrag mkhris kyi nad 'joms par byed pa yin no/_/yang de nyid kyi tshul bzhin kyi lce ba'i rang gi khu ba dang /_lde gu'i nang du mar bcug ste bskol ba de yang khrag dang mkhris pa 'joms
[\[221a\]]
[\[221a.1\]]par byed pa yin no/_/khrag ni spyi bag bad kan bcas/_/mdud par chags nad mgul par byung /_/ut+pal sdong bu bsregs thal ba/_/zhun mar sbrang rtsir bcas pa bldags/_/zhes bya ba la/_mgul pa'i lam nas byung ba'i khrag spyi bag dang bcas par
[\[221a.2\]]'byung zhing bad kan dang 'dren mar byung ba dang /_de bzhin du mdud par chags pa ste/_khrag gi nang du mdud pa sha'i rmen bu lta bu chags pa'i nad la ni/_ut+pa la'i sdong bu bsregs pa'i thal ba sbrang rtsi dang zhun mar du sbyar te bldags na sel bar 'gyur ro/_/pad+ma ut+pa la ge sar dang /_/pri
[\[221a.3\]]yang ku dang ma du ka_/re re'i sbyor ba de bzhin bya/_/zhes bya ba la/_de bzhin du pad+ma ge sar gyi thal ba dang /_ut+pa la'i ge sar gyi thal ba dang /_pri yang ku ste gan d+ha pri yang ku bsregs pa'i thal ba dang /_ma du ka'i thal ba sna re re zhing yang zhun mar dang /_sbrang rtsi dang sbyar ba'i lde gu
[\[221a.4\]]bldags na phan yon snga ma dang 'dra ste/_gre ba nas khrag 'byung ba spyi bag la sogs pa'i mtshan nyid can gyi nad sel bar byed do/_/khrag ni bshang ba'i lam nas ni/_/'byung bar byed la khyad par du/_/'jam rtsi btang ba bsngags pa yin/_/zhes bya ba la/_bshang ba'i lam
[\[221a.5\]]nas 'byung ba'i khrag gi nad la khyad par ram mchog tu 'jam rtsi mas gtong ba'i cho ga bya ba bsngags pa yin la/_'jam rtsi de yang khrag dang mkhris pa sel ba'i sman gyi sbyor ba'i las bya'o/_/sna nas nad can khrag byung na/_/sna sman gtang zhing blugs par bya/_/sngar bshad
[\[221a.6\]]sman khu'i sbyor ba dang /_/'o ma bu ram shing khu blugs/_/'o ma sogs chu kha rar bcas/_/yang na chu ni 'ba' zhig phan/_/se'u 'bru'i me tog khu ba'am/_/a mra'i rus pa dUr ba phan/_/zhes bya ba la/_sna nas byung ba'i khrag nad bsal ba la ni sman sna nas gtang ba'i cho ga
[\[221a.7\]]'o ma blugs pa la sogs pa sbyar bar bya'o/_/de bzhin du sngar bshad pa'i sman khu'i sbyor ba dang /_gcig tu sbyor ba'i sman yang gtang bar bya'o/_/de bzhin du 'o ma la sogs pa khar dang bcas pa dang /_de bzhin du chu dang kha rar bcas pa'am/_yang chu 'ba' zhig blugs pa
[\[221b\]]
[\[221b.1\]]bsngags pa yin no/_/yang na se'u 'bru'i me tog gi khu ba snar blud na phan pa'am/_de bzhin du a mra'i rus pa bskol ba'i khu ba'am/_yang na rtsa dUr ba'i khu ba sna las nad khrag phyung ba la phan no/_/bsil sman sde tshan gtogs pa dag_/bsku dang byug la sogs las sbyar/_/
[\[221b.2\]]zhes bya ba la/_bsil sman gyi sde tshan dag kyang khrag mkhris sel ba yin te/_skyug sman la sogs pa'i sde tshan las smos pa'i dUr ba dang byi tsher ba la sogs pa'i sman gang dag yin pa de bsku ba dang byug pa las sbyar bar bya'o/_/sogs pa smos pas ni sman chu blugs pa dang /_lus
[\[221b.3\]]bcing ba dang /_sman mar btso ba la sogs pa bsdu'o/_/mkhris pa'i rims sel bshad pa gang /_/phyi nang las btung sman de dang /_/glo rdol bar ni gang phan pa/_/de yang khrag dang mkhris par phan/_/zhes bya ba la/_rims gso ba'i skabs su mkhris pa'i rims sel ba'i sman phyi
[\[221b.4\]]nas bsku ba dang nang nas btung ba la sogs pa gang dag yin pa de yang khrag dang mkhris pa'i nad la phan no/_/de bzhin du glo rdol ba la phan pa'i sman gang dag yin pa de yang khrag dang mkhris pa sel ba yin pas phan pa yin no/_/yan lag brgyad pa'i snying po bsdus pa'i rnam par 'grel
[\[221b.5\]]pa tshig gi don gyi zla zer zhes bya ba/_slob dpon zla ba la dga' bas nges par sbyar ba las gso ba'i gnas kyi le'u gnyis pa'i rnam par 'grel pa'o//_//de nas lud pa gso ba'i le'u bshad par bya'o/_/zhes bya ba la/_da ni 'di'i gso ba'i rim pa 'di skabs
[\[221b.6\]]yin pas na/_'di'i gso ba brtsams pa yin no/_/lud pa ma 'dres rlung las byung /_/dang por snum gyis gso bya zhing /_/sha khu thug pa yu sha sogs/_/rlung 'joms sman bskol snum pa dang /_/dud bdugs lde gu bsku dang dugs/_/chu blugs lus bcing dag gis gso/_/
[\[221b.7\]]zhes bya ba la/_lud pa nad gzhi gzhan dang ma 'dres par rlung 'ba' zhig las byung ba ni/_dang por zhun mar la sogs pa'i snum gyi sbyor bas gso bar bya'o/_/de bzhin du sha khu la sogs pa rlung 'joms pa'i sman dang bskol ba snum bag dang bcas pas gso bar bya ba dang /_
[\[222a\]]
[\[222a.1\]]de bzhin du dud pas bdugs pa dang /_lde gu dang bsku ba la sogs pa dag gis kyang lud pa'i nad gso bar bya'o/_/bshang rlung 'gags la 'jam rtsis gso/_/zhes bya ba la/_bshang ba dang 'phyen zhes bya ba'i rlung thur du 'byung ba 'gags par 'gyur ba'i nad
[\[222a.2\]]la ni/_'jam rtsi mas gtong bas gso bar bya'o/_/mkhris bcas zhun mar 'o ma ni/_/zas kyi sngon btang /_zhes bya ba la/_mkhris pa dang bcas pa'i rlung las gyur ba'i lud pa la ni zhun mar dang 'o ma zas kyi sngon du btang zhing 'thungs pas gso bar bya'o/_/bad kan bcas/_
[\[222a.3\]]snum bcas bkru sman btang bas gso/_/zhes bya ba la/_bad kan dang bcas pa'i rlung las gyur pa'i lud pa la ni snum dang bcas pa'i bkru sman btang bas gso bar bya'o/_/sle tres kaN+Da ka ri gnyis/_/re re srang sum cu'i khu bar/_/mar srang sum cu rtsa gnyis bskol/_/rlung
[\[222a.4\]]gi lud sel me drod skyed/_/ces bya ba la/_sle tres dang kaN+Da ka ri gnyis po re re zhing srang sum cu sum cu bskol ba'i cho gas bskol la/_bskol ba'i khu ba de'i nang du mar khu srang sum cu rtsa gnyis bcug la/_bskol ba'i khu ba sman mar gyis ni rlung las gyur pa'i lud pa sel zhing pho
[\[222a.5\]]ba'i me drod skyed par byed pa yin no/_/k+Sha ra ra sna shu dag dang /_/shing kun pa ta shing mngar dang /_/'u su zho gnyis mar bre gang /_/tsha ba lnga dang bcas pa dang /_/rtsa ba bcu ba'i khu bar bskol/_/'thungs rjes thug pa blud gyur na/_/lud pa dbugs mi bde bcas snying /_/rtsib logs pho
[\[222a.6\]]ba'i skran nad sel/_/zhes bya ba la/_yab k+Sha ra la sogs pa'i sman zho gnyis/_zhun mar bre gang zhes pa sum cu rtsa gnyis kyi nang du bcug la/_tshab lnga dang bcas par bskol zhing rtsa ba bcu pa'i khu bar mar gyi bzhi cha srang brgyad cu la bskol te mar srang brgyad cu rtsa gnyis po
[\[222a.7\]]de las ci ran tsam 'thungs pa'i rjes la thug pa blud par gyur na/_des lud pa la sogs pa'i nad sel bar 'gyur ba'o/_/'dir tsha ba lnga ni re re zhing zho gnyis gnyis gzhug go/_/ra sna nye'u shing rtsa ba bcu/_/srang ni bcu gnyis tshad du bya/_/rgya sran rgya shug nas dag ni/_/
[\[222b\]]
[\[222b.1\]]ra sha srang ni lnga bcu dang /_/chu srang lnga brgya bcu gnyis bskol/_/de dang mar ni bre bzhi bskol/_/'o ma mar mnyam dzi ban ti/_/la sogs srang char byas te brtag_/rlung gi nad la blud pa dang /_/snar btang 'jam rtsi mas gtong sbyar/_/lud pa rnam lnga mgo 'dar dang /_/mo mtshan
[\[222b.2\]]chu sor na ba dang /_/lud kun lus ni phyogs gcig nad/_/mchin bcas stod kyi rlung nad sel/_/zhes bya ba la/_sman ra sna dang /_nye'u shing dang /_rtsa ba bcu pa ste/_sman sna bcu gnyis po srang re gzhal ba'i srang bcu gnyis dang /_rgya sran ku lang+tha dang /_/rgya shug dang /_nas te
[\[222b.3\]]gsum po srang brgyad brgyad dang /_ra sha srang lnga bcu chu srang lnga brgya rtsa bcu gnyis kyi nang du bskol la/_bskol ba de las bzhi cha lus pa de dang mar dang /_'o ma bre bzhi bzhi ste/_srang brgya nyi shu rtsa brgyad dang /_dzi ban ti/_ra mnye ba la sogs pa'i sman re re'i char byas pa lde gur byas
[\[222b.4\]]pa dang bskol ba'i mar de brta bar byed nus pa nyid du legs par brtags shing shes par byas la/_rlung gi nad la btung ba la sogs par byin pas lud pa rnam pa lnga po sel bar byed pa dang /_mgo 'dar zhing 'dam pa la sogs pa'i nad dang /_lus kyi yan lag tu khyab pa dang /_
[\[222b.5\]]lus kyi phyogs gcig tu khyab pa'i rlung gi nad sna tshogs dang /_mchin pa'i nad dang bcas pa sel bar 'gyur ro/_/bi da ri sogs sde tshan bskol/_/lde gu mar bskol lud pa 'joms/_/zhes bya ba la/_bi da ri la sogs pa'i sde tshan bskol ba'i khu ba mar gyi bzhi 'gyur dang /_lde
[\[222b.6\]]gu mar gyi bzhi cha bskol ba'i sman mar de ni lud pa 'joms par byed pa yin no/_/shing mngar a shwa ka'i sa bon/_/byi dang ga dang skyer khaN+Da/_/shug pa kha ru tsha mar bskol/_/yang na de phye mar dang sbrus/_/lde gu byin la ra yi ni/_/'o ma blud na lud pa sel/_/zhes bya ba la/_
[\[222b.7\]]shing mngar dang a shwa ka'i sa bon la sogs pa sman kha ru tsha dang bcas par bskol ba'i khu ba mar gyi bzhi 'gyur gyi nang du bskol ba'i sman mar 'thungs la/_de'i rjes la 'o ma blud na lud pa sel bar 'gyur ro/_/yang na shing mngar la sogs pa sman gyi phye ma mar dang sbrus te
[\[223a\]]
[\[223a.1\]]lde gur byas pa bldags la/_de'i rjes la ra'i 'o ma 'thungs na yang lud pa sel bar 'gyur ro/_/dong ga ra sna byi dang ga_/shing kun rgyam tsha pi pi ling /_/bar gyi k+Sha ra de'i phye ma'am/_/mar dang ran tsam blud gyur na/_/rlung gyur bad kan bcas lud pa/_/
[\[223a.2\]]dbugs mi bde dang skyigs bu dang /_/me drod chung ba sel bar byed/_/ces bya ba la/_dong ga la sogs pa'i phye ma'am/_mar gyis tshad nad zhi ba la sogs pa'i tshul las ltos te blud par gyur na/_rlung las gyur ba'i bad kan bcas pa'i lud pa sel bar 'gyur ro/_/byi tsher
[\[223a.3\]]ba dang bca' sga dang /_/zur pa rgun 'bru khar dkar/_/kar ka ta yi sring gi ni/_/til mar dang ni lde gur sbyar/_/rlung las gyur pa'i lud pa sel/_/zhes bya ba la/_byi tsher ba la sogs pa'i sman til mar dang lde gur sbyar ba bldags pas ni rlung las gyur pa'i lud pa sel bar
[\[223a.4\]]'gyur ro/_/byi tsher gla sgang pi pi ling /_/bar gyi zur pa kar ka ti/_/bu ram rnying dang til mar dang /_/lde gur byas pa bldag par bya/_/zhes bya ba la/_byi tsher ba la sogs pa'i sman phye mar btags pa dang /_bu ram rnying pa dang /_til mar dang lde gur sbyar te bldags na yang rlung
[\[223a.5\]]las gyur pa'i lud pa sel bar 'gyur ro/_/bca' sga pi pi ling de bzhin/_/kar ka ta sring de bzhin no/_/zhes bya ba la/_bca' sga dang pi pi ling bu ram dang sbyar ba'i lde gus kyang rlung las gyur pa'i lud pa sel to/_/kar ka ta sring gi zhes bya ba'i sman lde gur byas pas kyang de
[\[223a.6\]]bzhin du lud pa sel to/_/chu dron dag dang pi pi ling /_/lce myang tsha dang bcas pa blud/_/ces bya ba la/_pi pi ling dang lce myang tsha gnyis chur bskol ba dro 'jam tsam dang sbyar bas kyang rlung las gyur pa'i lud pa sel to/_/bca' sga khar zho ga chu'am/_/pi pi ling phye zhor btab
[\[223a.7\]]blud/_/ces bya ba la/_bca' sga kha ra dang bcas pa zho ga chu dang sbyar ba'am/_pi pi ling gi phye ma zhor btab pa blud na yang rlung las gyur pa'i lud pa sel to/_/rgya shug tshi gu chang ngam zho/_/zho ga chu dang sbyar ba blud/_/ces bya ba la/_rgya shug gi rtsa ba tshi gu phye mar btags
[\[223b\]]
[\[223b.1\]]la/_chang ngam zho ga chu dang sbyar te blud na yang rlung las gyur pa'i lud pa 'joms so/_/yang na pi pi ling lde gu/_/mar brngos rgyam tshar bcas pa'ang phan/_/zhes bya ba la/_yang na pi pi ling gi lde gur byas pa mar dang brngos te rgyam tshar btab pa chang ngam zho'am zho ga chu dang sbyar
[\[223b.2\]]bas kyang rlung la phan no/_/lud pa cham bcas dud pa ni/_/snum bcas cho gas bdug pa dang /_/skyigs bu dbugs mi bde dud brngub/_/'o ma sha khur bcas pa bza'/_/zhes bya ba la/_lud pa cham pa la ni 'o ma dang sha khu dang ldan par bza' ba dang bcas par sngar dud pas
[\[223b.3\]]bdug pa'i cho ga'i skabs su bshad pa'i snum gyi dud pa de nyid du bshad pa'i cho gas brngub par bya ba dang /_de bzhin du skyigs bu dang dbugs mi bde ba gso ba'i skabs su 'og nas bshad pa'i dud pa de yang 'o ma dang sha khu dang bcas par zos la de'i 'og tu brngub par bya'o/_/
[\[223b.4\]]grong chu rlan can srog chags sha_/sA lu nas gro drug cu pa'am/_/ma sha ad ma kub ta yi/_/yu sha dag dang zos na phan/_/zhes bya ba la/_grong na gnas pa'i srog chags dang chu na gnas pa'i srog chags rnams kyi sha khu dang /_sA lu la sogs pa zos na yang
[\[223b.5\]]lud pa cham pa can la phan no/_/la la phud dang pi pi ling /_/byil rkang dong ga tsi tra ka_/ra sna zi ra pa la sha/_/kriSh+Na par+Ni zur pa dang /_/ma nu bskol bar snum skyur dang /_/lan tshwar bcas thug rlung gyur blud/_/rked pa lto snying rtsib logs na/_/dbugs mi bde dang
[\[223b.6\]]skyigs bu sel/_/zhes bya ba la/_la la phud la sogs pa dang bskol ba'i thug pa dang skyur bag dang lan tshwar bcas pa'i thug pa rlung las gyur pa'i lud pa can la blud par bya ste/_des ni rlung las gyur pa'i lud pa dang rked pa'i nad la sogs pa sel bar byed do/_/rtsa ba
[\[223b.7\]]bcu pa'i khu bar ni/_/tsha ba lnga dang bu ram bcas/_/til dang bcas pa'i thug pa blud/_/yang na 'o thug rgyam tshar bcas/_/zhes bya ba la/_rtsa ba bcu bskol ba'i khu ba'i nang du tsha ba lnga dang bu ram btab pa la til mar 'bras btsos pa'i thug pa dang skyur ba dang /_/lan tshwa dang
[\[224a\]]
[\[224a.1\]]bcas pa yang snga ma bzhin du blud par bya ste/_des ni rlung las gyur pa'i lud pa dang /_rked pa na ba la sogs pa sel bar byed pa yin no/_/yang na 'bras 'o mar btsos pa'i 'o thug la rgyam tsha btab pa blud na yang rlung las gyur pa'i lud pa dang /_rked pa na ba
[\[224a.2\]]la sogs pa sel ba yin no/_/nya dang khyim bya phag rgod sha_/mar dang rgyam tshar bcas pa'ang phan/_/zhes bya ba la/_nya la sogs pa'i sha mar dang rgyam tsha dang bcas pa 'thungs na yang phan yon gong ma dang 'dra'o/_/tshod ma rgya sne'u pa ya s+ye/_/ni shan na ka lud pa 'joms/_/
[\[224a.3\]]kaN+Da ka ri'i lo 'bras dang /_/la phug gzhon nu skom po'ang phan/_/zhes bya ba la/_rgya sne'u la sogs pa'i tshod ma yang rlung la sogs pa'i lud pa la phan no/_/til mar sogs snum 'o ma dang /_/bu ram bu ram shing khu'i zas/_/zhes bya ba la/_rlung las gyur pa'i lud
[\[224a.4\]]pa la til mar la sogs pa'i snum ste/_til mar dang /_zhag dang /_rkang dang /_zhun mar dang /_'o ma dang /_bu ram dang /_bu ram shing gi khu ba dang g.yos pa'i kha zas zos na phan no/_/zho ga chu zho rang skyur chang /_/'bras bu skyur chu blud pa phan/_/zhes bya ba la/_rlung las gyur
[\[224a.5\]]pa'i lud pa la ni zho ga chu dang /_zho dang rang skyur te kan dzi dang /_chang dang 'bras bu skyur po se'u 'bru la sogs pa 'bras bu skyur po'i khu bar rgyam tsha btab pa blud na phan pa yin no/_/mkhris pa'i lud pa bad kan bcas/_/zhun mar gyis ni skyug sman phan/_/zhes bya ba la/_
[\[224a.6\]]mkhris pa las gyur pa'i lud pa bad kan dang bcas pa la ni skyug sman zhun mar blud la slon du gzhug pa phan no/_/de bzhin po son cha tang bal/_/ma du ka ni bskol chus sam/_/zhes bya ba la/_yang rnam pa de bzhin du mkhris pa las gyur ba'i lud pa bad kan dang bcas
[\[224a.7\]]pa la ni/_po son cha la sogs pa'i sman gyi chu blud la slon du gzhug pa phan no/_/shing mngar po son cha'i lde gu/_/bi dbu ram shing khur sbyar/_/zhes bya ba la/_yang na shing mngar dang po son cha lde gu byas shing chu 'thags su byas pa la/_bi da ri'i khu ba dang /_bu ram
[\[224b\]]
[\[224b.1\]]shing gi khu ba dang sbyar ba blud de slon du gzhug pa phan no/_/mkhris lud bad kan shas chung la/_/dur byid mngar ba'i sman sbyar btang /_/bad kan shas cher kha ba'i sman/_/skyug sman phyir ni gtang bar bya/_/zhes bya ba la/_mkhris pa las gyur pa'i lud pa bad kan shas
[\[224b.2\]]chung zhing sra ba la ni dur byid rgun 'bru la sogs pa'i sman mngar ba dang sbyar ba dag bkru sman gyi don du blud par bya'o/_/de bzhin du mkhris pa'i lud pa bad kan gyi shas che ba la ni dur byid pu shel tse la sogs pa'i sman kha ba dang sbyar ba skyug sman gyi phyir sbyar bar bya'o/_/nad
[\[224b.3\]]sbyangs nas ni thug pa sogs/_/bsil dang mngar dang snum pa spyad/_/bad kan shas cher kha ba dang /_/rtsub pa dang sbyar grang thug blud/_/ces bya ba la/_skyug sman bkru sman gnyis kyis nad sbyangs par gyur nas thug pa la sogs pa'i rim pa spyad par bya la/_de yang
[\[224b.4\]]bsil ba de legs par bsgrangs pa dang /_mngar ba'i ro dang ldan pa dang /_snum zhing rtsub bag med par spyad par bya la/_bad kan shas che ba'i mkhris pa'i nad la ni thug pa la sogs pa'i rim pa sman kha ba dang sbyar zhing snum med pa'i rtsub bag blud par bya'o/_/mkhris gyur kha
[\[224b.5\]]ra skyu ru ra/_/rgun 'bru ut+pal tsan+dan dkar/_/sbrang rtsir sbyar ba'i lde gu sbyin/_/bad kan bcas la na le sham/_/gla sgang dang ni bcas pa sbyin/_/zhes bya ba la/_mkhris pa 'ba' zhig las gyur pa'i lud pa la ni kha ra dang skyu ru ra la sogs pa'i sman lde gur bcas pa
[\[224b.6\]]sbyin par bya'o/_/mkhris pa las gyur pa'i lud pa bad kan dang bcas pa la ni na le sham dang gla sgang dang bcas pa'i sman kha ra la sogs pa dang sbyar te lde gur byas pa sbyin par bya'o/_/rlung nad la ni mar bcas phan/_/zhes bya ba la/_rlung nad dang bcas pa'i mkhris pa'i lud
[\[224b.7\]]pa la ni na le sham dang gla sgang med pa'i kha ra la sogs pa'i sman de dag mar dang bcas pa sbyin no/_/mar dang til mar dang bu ram dang sha kha ra dang sbrang rtsi dang sbyar ba'i lde gu ni nad gzhi la sogs pa'i tshul las ltos te tshad ci rigs su sbyar bar bya'o/_/rgun 'bru lnga bcu pi pi ling /_/
[\[225a\]]
[\[225a.1\]]sum cu kha ra srang gcig sbyar/_/sbrang rtsi 'am ba yi lci ba'am/_/be'u gzhon lci khur lde gur sbyar/_/zhes bya ba la/_rgun 'bru ni go ta na zhes bya ba ba lang gi nu sor 'dra ba'i rgun 'bru sbom po zhig yod pa la bya ste/_de'i rdog ma lnga bcu dang /_pi pi ling rdog ma
[\[225a.2\]]sum cu dang /_kha ra srang gcig ste 'di dag sbyar ba sbrang rtsi dang lde gur byas pa sbyin pa'am/_ba'i lci ba'i khu ba'am/_be'u gzhon nu nu zho 'thungs pa'i lci ba'i khu ba dang sbyar ba sbyin par bya'o/_/shing tsha sug smel tsha ba gsum/_/rgun 'bru pi pi ling rtsa ba/_/ma nu 'bras yos gla
[\[225a.3\]]sgang dang /_/zur pa dkar dang ra sna dang /_/skyu ru ra dang ba ru ra/_/kha ra sbrang rtsi zhun mar sbyar/_/lde gus snying nad lud pa sel/_/zhes bya ba la/_shing tsha la sogs pa'i sman lde gur sbyar ba ni snying nad la sogs pa'i lud pa sel ba yin no/_/mngar ba'i sman dang srog
[\[225a.4\]]chags ni/_/skam sa'i sha dang nas dang ni/_/khre dang khre rgod mung+ga sogs/_/yu sha dang ni tshod ma dang /_/kha ba tshad ldan sbyar lde gu/_/kha ba dang ni sbrang rtsir bcas/_/bad kan shas che'i nad la phan/_/zhes bya ba la/_bad kan shas che ba'i lud pa la ni skam sa'i srog chags kyi
[\[225a.5\]]sha khu dang /_sman mngar po rgun 'bru dang /_bu ram shing gi khu ba la sogs pa dang /_nad la sogs pa'i tshad dang ldan par sbyar ba byin na phan la/_de bzhin du pu shel tse la sogs pa'i khu ba dang /_mon sran mung+ga zhes bya ba mon sran sde'u yu sha la sogs pa'i tshod ma dang /_de bzhin
[\[225a.6\]]du sman kha ba dang /_sbrang rtsi dang bcas pa phan pa yin no/_/bad kan shas chung sA lu dang /_/drug cu pa'i chan sha khu phan/_/zhes bya ba la/_bad kan shas chung ba'i mkhris pa'i lud pa la ni 'bras sA lu dang /_'bras drug cu pa'i sman sha khu dang bza' ba phan no/_/btung bar
[\[225a.7\]]kha ra'am rgun chu 'am/_/bu ram shing khu'am 'o ma blud/_/ces bya ba la/_mkhris pa las gyur pa la btung ba ni khar dang rgun 'bru bsres pa'i chu blud na phan no/_/de bzhin du rgun 'bru dang bu ram shing gi khu ba sbyar ba blud pa'am 'o ma blud pa phan no/_/mkhris pa'i lud par ra
[\[225b\]]
[\[225b.1\]]mnye ba/_/bri ha ti gnyis me da gnyis/_/ba tsa ka dang li dong gra/_/sha khu dang ni 'o ma 'am/_/thug pa'am yu shar sbyar te blud/_/ces bya ba la/_mkhris pa las gyur pa'i lud pa la ni ra mnye ba la sogs pa'i sman dang sbyar ba'i sha khu blud na phan no/_/rgun 'bru dang ni pi
[\[225b.2\]]pi ling /_/rtsa yi rtsa ba lngar bshad dang /_/chur bskol ba yi khu ba dang /_/de dang 'o ma bskol te bsgrangs/_/sbrang rtsi kha rar bcas pa blud/_/yang na de yis thug pa bskol/_/legs bskol sbrang rtsir bcas pa sbyin/_/zhes bya ba la/_yang na mkhris pa las gyur pa'i
[\[225b.3\]]lud pa la ni rgun 'bru la sogs pa dang bskol ba'i thug pa legs par bsgrangs pa la sbrang rtsi dang kha rar bcas pa'am/_thug pa blud par bya'o/_/zur pa dang ni ba le ka_/kha ra bca' sga bri ha ti/_/btags pa'i khu ba ras kyis btsags/_mar dang bsres te blud par
[\[225b.4\]]bya/_/zhes bya ba la/_zur pa la sogs pa'i sman chu btags su byas la/_de'i khu ba ras kyis btsags te zhun mar dang bsres te blud na yang mkhris pa las gyur pa'i lud pa sel to/_/kha ra dang ni dzi ba ka_/mung+ga ma sha par+Ni dang /_/byi tsher ba ni lde gur byas/_/mar
[\[225b.5\]]dang 'o ma brgyad 'gyur bskol/_/de btung bza' dang bldag pa dang /_/sbyar bas mkhris pa'i lud pa sel/_/zhes bya ba la/_sha kha ra la sogs pa'i sman lde gur byas pa la mar ji tsam yod pa'i brgyad 'gyur gyi 'o ma dang bsres pa'i nang du bskol la/_mar de btung ba la
[\[225b.6\]]sogs pa dang sbyar na mkhris pa'i lud pa sel bar 'gyur ro/_/'di dag phye ma'i lde gu 'am/_/bskol ba'i khu ba blud par bya/_/zhes bya ba la/_sman mar gyi sbyor bar smos pa'i sman bshad ma thag pa'i 'di dag gi phye ma lde gur byar yang rung ste/_de dag kyang sbrang rtsi dang lde
[\[225b.7\]]gur bya'o/_/zhes bya ba'i don gyis shes par bya'o/_/yang na sman 'di dag bskol ba'i khu ba blud na yang nad de dag la yang phan par 'gyur ro/_/bad kan lud can gyis dang por/_/thang shing bsregs nas gzags pa'i snum/_/ba sha ka dang nas tshig 'khus/_/
[\[226a\]]
[\[226a.1\]]thal ba'i phye ma btab pa gtang /_/zhes bya ba la/_bad kan las gyur pa'i lud pa dang ldan pa'i mi ni dang por thang shing bsregs nas de'i snum gzags su bcug pa gang yin pa dang /_ba sha ka dang nas tshig 'khus pa'i thal ba'i phye ma btab pa de gtang
[\[226a.2\]]bar bya'o/_/snum bcas bkru sman gyis steng dang /_/'og dang spyi bor ci rigs par/_/nyams stobs ldan bkru sman rno gtang /_/zhes bya ba la/_snum des snum gyi cho ga byas pa'i nad pa la bkru sman btang ste steng dang 'og dang spyi bo ste lan gsum nas ci rigs par nad
[\[226a.3\]]la sogs pa'i tshul las ltos la bkru sman gtang bar bya ste/_steng du ni skyug sman gyis slon par bya ba dang /_spyi bor sna nas bkru sman gtang ba dang /_'og nas ni bkru sman btang ste gsum char yang nad sbyong bar byed pas ni bkru sman zhes bya'o/_/de dag gis kyang skyes bu
[\[226a.4\]]nyams stobs dang ldan pa dag la khrus bya'i/_nyams stobs chung ba dag la ni ma yin no/_/thug pa sogs kyang 'di la blud/_/nas dang mung+ga rgya sran zas/_/rtsub dro na le sham gyis tsha/_/ka sa marda bar dag_/bya kri ya bak+Sha ra dang /_/pi pi ling dang bcas pa sbyin/_/skam
[\[226a.5\]]sa khung gnas sha khu snum/_/til dang yungs kar bil ba'i snum/_/sbyar ba'i thug pa sbyin par bya/_/zhes bya ba la/_de ltar slon khrus byas pa'i bad kan las gyur pa'i lud pa can la thug pa la sogs pa'i rim pa blud par bya'o/_/de nas nas la sogs pa las gzags
[\[226a.6\]]pa'i rtsub pa dang dro ba dang /_na le sham la sogs pa'i sman gyis tsha zhing rno bar byas pa dang /_ka sa marda la sogs pa'i tshod ma dang ldan pa dang /_de bzhin du skam sa dang khung na yod pa'i srog chags rnams kyi sha khu'i snum dang til la sogs pa las sman sbyar ba'i thug pa
[\[226a.7\]]sbyin par bya'o/_/skom na rtsa ba bcu bskol chu/_/chu tshan chang ngam sbrang chu blud/_/ces bya ba la/_bad kan las gyur pa'i lud pa can de skom par gyur na rtsa ba bcu bskol ba'i chu blud pa'am/_yang chu 'ba' zhig bskol ba'i chu tshan mang la goms pa'i chang rnying blud
[\[226b\]]
[\[226b.1\]]pa'am/_yang na sbrang rtsi dang sbyar ba'i chu blud par bya'o/_/dong ga ma nu'i rtsa ba dang /_/pa to la yi rtsa bar bcas/_/nub gcig chur sbangs sbrang rtsi btab/_/zas dus gsum mam nang par blud/_/ces bya ba la/_yang dong ga la sogs pa'i sman nub gcig chur sbangs la
[\[226b.2\]]sbrang rtsi btab ste nang par btung ba'i zas za ba'i dus gsum po zas kyi thog ma dang /_zas kyi bar dang /_zos pa'i mtha' ma ste gsum char du yang blud par bya'o/_/pi pi ling dang de rtsa ba/_/bca' sga dang ni ba ru ra/_/rma bya khyim bya'i mjug sgro ni/_/snag tshar byas dang nas
[\[226b.3\]]tshig thal/_/bi sha gla sgang pi pi ling /_/dur byid sbrang rtsir sbyar ba ste/_/tshigs bcad phyed kyis rdzogs lde gu/_/gsum po bad kan lud pa sel/_/zhes bya ba la/_pi pi ling la sogs pa'i sman tshigs su bcad pa phyed phyed kyis rdzogs par byas pa'i lde gu
[\[226b.4\]]gsum po sbrang rtsi dang sbyar ba byin na bad kan gyi lud pa sel bar 'gyur ro/_/rma bya dang khyim bya'i mjug sgro'i snag tsha ni de gnyis bsregs pa las snag tsha ltar nag por byas pa'o/_/nas las byas pa'i thal ba yin pas na nas tshig thal ba'o/_/sbrang rtsi na le sham sbyar
[\[226b.5\]]ba ldag_/a ka ru sbrang rtsi nyid kyis/_/kaN+Da ka ri bar ta ka_/bring ga ra dza'i khu ba dang /_/ka sa marda rta sbangs ba tsir/_/khu ba'am bye'u rug nag po'i khu/_/sbrang rtsi so sor sbyar ba bldag_/ces bya ba la/_bad kan las gyur pa'i lud pa la ni sbrang rtsi dang na le sham sbyar te
[\[226b.6\]]lde gur byas pa bldag pa'am/_a ka ru'i phyi ma sbrang rtsi dang sbyar te bldag pa'am/_de bzhin du kaN+Da ka ri'i khu ba dang /_bar ta ka'i khu ba dang /_bring ga ra dza'i khu ba dang /_ka sa mar da'i khu ba dang /_rta sbangs kyi khu ba dang /_bye'u rug pa nag po'i khu ba gang yang rung ba'i khu ba
[\[226b.7\]]sbrang rtsi dang sbyar te bldag par bya'o/_/thang shing zur par sna dang /_/byi tsher kar ka ta sring gi/_/gla sgang bca' sga pi pi ling /_/kha ra a ru skyu ru ra/_/'bras yos kha ra dkar po dang /_/skyu ru ra yi pags pa rnams/_/sbrang rtsi til mar sbyar lde gu/_/gsum po rlung
[\[227a\]]
[\[227a.1\]]'dres bad kan sel/_/zhes bya ba la/_rlung nad 'dres shing rjes su 'brel ba'i bad kan gyi lud pa la ni lde gu gsum po sbrang rtsi dang til mar gnyis dang sbyar zhing bsres pa gtang bar bya la/_sman ni thang shing la sogs pa tshigs su bcad pa phyed phyed kyis
[\[227a.2\]]rdzogs par byas pa'i mtshan gsum dang sbyar bar bya'o/_/skyu ru ra'i pags pa ni skyu ru ra bzang po skams par gyur pa'i pags pa ltar 'chus pa la bya'o/_/se'u 'bru srang gnyis bu ram ni/_/srang brgyad tsha ba gsum srang res/_/skad snyan drod skyed yi ga 'byed/_/lud pa
[\[227a.3\]]dbugs mi bde cham sel/_/zhes bya ba la/_se'u 'bru'i khu ba btsir ba srang gnyis dang /_bu ram srang brgyad dang /_tsha ba gsum srang re re ste/_srang bcu gsum po 'di dag bsres la phye mar byas pa ni/_skad snyan par byed pa nas cham pa sel ba'i bar du byed do/_/bu ram
[\[227a.4\]]ya bak+Sha ra dang /_/na le sham dang pi pi ling /_/se'u 'bru rim gyis srang gnyis dang /_/zho re srang phyed tsam du sbyar/_/lud pa dbugs mi bde ba sel/_/zhes bya ba la/_bu ram srang gnyis/_ya bak+Sha ra zho gcig_/pi pi ling dang na le sham zho ri/_se'u 'bru srang gcig tu
[\[227a.5\]]byas pa phye mar sbyar ba des ni lud pa dang dbugs mi bde ba sel bar byed do/_/rims kyi skabs bshad a ru ra/_/sogs dang ka ra ka ta sring gi_/bskol ba'i khu ba blud par bya/_/zhes bya ba la/_rims kyi skabs su bshad pa'i sman gla sgang dang /_a ru ra dang 'u su'i
[\[227a.6\]]'bras bu la sogs pa dang /_kar ka ta sring gi dang bcas pa'i khu ba blud na yang lud pa sel bar byed do/_/yang na dur byid la la phud/_/gla sgang ma nu bi sha la/_/pi pi ling bcas ba gcin nam/_/chur bskol ba gcin lud pa sel/_/zhes bya ba la/_yang na dur
[\[227a.7\]]byid la sogs pa sman pa gcin dang cho ga bzhin bskol ba la pi pi ling gi phye ma btab pa'am/_dur byid la sogs pa'i sman chu dang bskol te/_pi pi ling gi phye ma btab pa blud na yang bad kan las gyur pa'i lud pa sel bar byed do/_/pi pi ling ni til mar brngos/_/
[\[227b\]]
[\[227b.1\]]lde gu zho gnyis kha rar bcas/_/rgya sran bskol ba'i khu bar sbyar/_/blud na bad kan lud pa 'joms/_/zhes bya ba la/_pi pi ling gi lde gu zho gnyis kha ra dang bcas pa til mar brngos la rgya sran ku lang+tha bskol ba'i khu ba dang sbyar zhing bskol ba blud na bad kan las gyur pa'i
[\[227b.2\]]lud pa 'joms par byed do/_/rtsa ba bcu khu bre bzhi dang /_/mar bre gang dang ma nu dang /_/zur pa bil ba byi'u rug pa/_/shing kun tsha gsum zho gnyis pa skol/_/blud pa'i rjes la thug pa btung /_/de kun bad kan rlung nad 'joms/_/zhes bya ba la/_rtsa ba bcu pa sman
[\[227b.3\]]bskol ba'i khu ba bre bzhi ma nu zhes bya ba puSh+kar mU la la sogs pa'i sman zho gnyis lde gur byas pa dang bskol ba'i mar de blud la/_de'i rjes la thug pa 'thungs na de thams cad kyis rlung dang bad kan las gyur ba'i nad 'joms par 'gyur ro/_/nir gun thi lo bskol ba'i
[\[227b.4\]]khu/_/mar bskol lud pa 'joms byed yin/_/zhes bya ba la/_nir gun thi ni she phal gyi/_/zhes bya ba ste/_de'i lo ma bskol ba'i sman mar gyis ni lud pa sel bar byed pa yin no/_/byi dang ga yi khu ba'i nang /_/tsha ba gsum bcug mar bskol phan/_/zhes bya ba la/_
[\[227b.5\]]byi dang ga bskol ba'i khu ba'i nang du tsha ba gsum gyi lde gu bcug pa'i mar gyis kyang lud pa sel bar byed do/_/ba spru ba gnyis bye'u rug pa/_/ka sa marda sle tres dang /_/pa to la dang bri ha ti/_/pha nid dza ka'i khu ba ni/_/'o ma mar dang bcas pa la/_/tsha ba gsum dang legs
[\[227b.6\]]bskol 'thungs/_/lud pa'i rims drag zad byed dang /_/gzhang 'brum nad kyi 'jigs pa med/_/ces bya ba la/_ba spru ba sin ti ka dang /_/bar sha pu shel bya ba rtsa ba dkar po can dang /_me tog dkar po gnyis ni pu na rna ba rnam gnyis te/_de ni ba spru ba gnyis yin te/_
[\[227b.7\]]de gnyis la sogs pa'i sman bskol ba'i khu ba'i nang du 'o ma dang bcug la pi pi ling dang na le sha ma dang bca' sga gsum gyi lde gu bcug ste bskol ba'i sman mar 'thungs na lud pa la sogs pa'i nad kyi 'jigs pa med do/_de las 'byung bar mi 'gyur ro/_/kaN+Da ka ri'i rtsa
[\[228a\]]
[\[228a.1\]]ba dang /_/'bras bu lo mar bcas pa yi/_/khu ba bre bzhi'i tshad la ni/_/mar bre gang dang ba la dang /_/tsha ba gsum dang byi tang ka_/_shu dag dang ni se'u 'bru dang /_/kha ru tsha dang nas tshig thal/_/pi pi ling gi rtsa ba dang /_/skyur ru ra dang ma nu dang /_/bri shi ba dang
[\[228a.2\]]bri ha ti/_/a ru ra dang ya ba ti/_/kru trug tres dang rgun 'bru dang /_/dbyi mo byi tsher bar sha pu/_/star bu kar ka ta sring gi_/tam la gi ga bra'i rtsa/_/ra sna gze ma'i lde gu dang /_/bskol ba'i mar des lud kun dang /_/skyigs bu dbugs mi bde la'ang phan/_/kaN+Da ka
[\[228a.3\]]ri'i sman mar 'di/_/bad kan nad ni sel byed yin/_/zhes bya ba la/_gaN+Da ka ri'i rtsa ba dang 'bras bu dang lo mar bcas pa bskol ba'i khu ba bre bzhi'i nang du mar bre gang bcug la/_ba la dang /_tsha ba gsum la sogs pa'i sman lde gu'i tshad kyis spyir mar gyi bzhi cha gcig
[\[228a.4\]]bcug la bskol ba'i sman mar des ni lud pa la sogs pa lnga po kun dang /_skyigs bu lnga dang dbugs mi bde ba lnga po sngar bshad pa la phan pa yin no/_/'dir chu srang nyis brgya nyi shu rtsa brgyad kyi nang du mar srang sum cu rtsa gnyis bcug la/_tsha ba gsum la sogs pa'i lde
[\[228a.5\]]gu mar gyi bzhi cha gzhug par bya'o/_/ma nu ni puSh+ka ra mU la'o/_/bri shi lci ba ni ba sbru ba rtsa ba dkar po can no/_/yang ba ni la la phud do/_/kru trug tres ni tsi tra ka'o/_/dbyi mo ni rtsa ba la bya'o/_/byi tsher ba ni dur la wa pa'o/_/bar sha bu ni ba spru ba me tog dmar po can no/_/
[\[228a.6\]]star bu ni aM la tse ta se'o/_/ta ma la gi ni a dza ta'o/_/ga bra'i rtsa ba ni bar gyi'o/_/gzem ni go k+Sha ra'o/_/bya kri srang brgyad brdungs chu srang /_/nyis stong bzhi bcu brgyad nang bskol/_/btsags par tsha ba gsum ra sna/_/sle tres kru trug phye ma dang /_/kar ka ta sring ga
[\[228a.7\]]bra'i rtsa/_/gla sgang pi pi ling rtsa ba/_/byi tsher ba rnams srang phyed phyed/_/zhun mar srang ni bcu drug dang /_/khar dkar po srang bzhi bcu/_/slar yang de ni bskol bar bya/_/gzar bu la chags bsgrangs na ni/_/pi pi ling dang smig rkang dang /_/sbrang rtsi rnying pa dag las ni/_/
[\[228b\]]
[\[228b.1\]]srang ni brgyad brgyad gzhug par bya/_/lde gu 'dis ni snying nad skran/_/gzhang 'brum lud dbugs mi bde sel/_zhes bya ba la/_bya kri zhes bya ba kaN+Da ka ri srang brgyad brdungs pa chu srang nyis stong bzhi bcu rtsa brgyad kyi nang du bskol la srang brgya nyi shu rtsa brgyad lus pa ras kyi
[\[228b.2\]]tshags kyis btsags pa tsha ba gsum la sogs pa'i phye ma srang phyed phyed/_zhun mar srang bcu drug bcug la/_de'i 'og tu kha ra dkar po srang bzhi bcu bcug la de yang bskol la gzar bus dkrugs pas na lde gu ste gzar bu la chags par 'gyur ba dang /_pi pi ling srang
[\[228b.3\]]brgyad dang /_smig rkang srang brgyad dang /_sbrang rtsi rnying pa srang brgyad gzhug par bya'o/_/de lta bu'i lde gur sbyar ba 'dis ni snying nad dang skran la sogs pa sel bar byed do/_/bad kan zhi ba dud pa brngub/_/shas cher sbyangs pa'i dud pa brngub/_/ces bya ba la/_bad kan las
[\[228b.4\]]gyur pa'i lud pa la zhi bar bya ba'i dud pa brngub pa'i cho ga'i skabs su bshad pa brngub par bya la/_gang gi tshe bad kan gyi shas che ba de'i tshe sbyangs pa'i dud pa brngub par bya ste/_sbyangs pa zhes bya ba ni bkru sman du bya ba ste/_de yang dud pa brngub pa'i cho ga'i skabs su bstan pa yin
[\[228b.5\]]no/_/ldong ros ba bla shing mngar dang /_/spang spos gla sgang i gu da'i/_/shun lpags du ba lud 'joms pa'i/_/cho gas dud pa brngubs nas ni/_/mchil mang mthar ni bu ram bcas/_/'o ma 'thungs pa'i dud brngubs des/_/rlung dang bad kan shas che ba'i/_/lud
[\[228b.6\]]pa rnying pa'ang myur du sel/_/zhes bya ba la/_ldong ros la sogs pa'i sman sbyar ba'i dud pa lud pa 'joms pa'i cho gar bshad pa'i tshul du dud pa brngubs pa las mchil ma mang po 'byung ba'i mthar yang bu ram dang 'o ma dro 'jam 'thungs na dud pa brngubs pa des ni rlung nad bad
[\[228b.7\]]kan gyi shas che ba'i lud pa rnying pa de yun ring du lon pa yang myur ba nyid du sel bar byed do/_/bad kan lud pa mun zhugs snyam/_/gal te mkhris pa rjes 'brel la/_/der ni gnas skabs ji bzhin du/_/mkhris pa'i lud gso'i sbyor ba bya/_/zhes bya ba la/_bad kan
[\[229a\]]
[\[229a.1\]]gyi lud pa mkhris pa dang rjes su 'brel pas mun par zhugs pa snyam pa de la mkhris pa'i lud pa gso ba'i sbyor ba 'di nyid nas bshad pa dag gnas skabs ji lta ba bzhin du sbyar zhing gtad bar bya'o/_/rlung ni bad kan 'brel ba la/_/bad kan bsal ba'i bya ba bya/_/zhes bya ba
[\[229a.2\]]la/_rlung gi lud pa bad kan dang rjes su 'brel pa las bad kan gyi lud pa bsal ba'i thabs sngar ji skad bshad pa dag bya'o/_/mkhris pa dang 'brel rlung bad kan/_/lud par mkhris pa bsal bar bya/_/zhes bya ba la/_mkhris pa dang rjes su 'brel ba'i rlung
[\[229a.3\]]dang bad kan gyi lud pa la ni/_mkhris pa gso ba sngar ji skad smos pa dag bya'o/_/rlung dang bad kan bdag nyid skam/_/gsher la snum dang rtsub chos bya/_/lud pa bad kan las gyur pa/_/mkhris par bcas pa kha bas gso/_/zhes bya ba la/_rlung dang bad kan gyi bdag
[\[229a.4\]]nyid can gyi lud pa skam zhing bad kan gyi lud pa ljan ljin med pa la snum chos kyi bya ba'i las kyis gsol/_rlung dang bad kan gyi bdag nyid can gyi lud pa gsher zhing ljan ljin dang bcas pa la ni rtsub chos su byas pa'i las kyis gso bar bya'o/_/bad kan las gyur pa'i lud pa
[\[229a.5\]]mkhris pa dang rjes su 'brel pa la ni sman kha ba dang ldan pa sbyor bas gso bar bya'o/_/glo nad 'grams la 'phral du ni/_/rgya skyegs sbrang rtsi'i 'o ma blud/_/zhu nas sA lu'i 'bras chan ni/_/'o mkhar ra bcas pa bza'/_/zhes bya ba la/_glo'i nad 'grams shing rdol bar
[\[229a.6\]]gyur pa 'phral du de nyid kyi tshe byung bar gyur na/_de la rgya skyegs 'o ma dang sbrang rtsir bcas pa blud par bya ste/_glo 'grams pa 'byor pa ni rgya skyegs gtso bor gyur pa yin la/_rgya skyegs sbrang rtsi dang 'o ma'i sman de zhu bar gyur nas/_sA lu'i 'bras 'o ma dang kha ra dang bcas pa bza'
[\[229a.7\]]bar bya'o/_/rtsib logs chu son bcas te/_/mkhris drod shas chung chang sbyar btung /_/zhes bya ba la/_glo 'grams pa'i rtsib logs dang chu so na ba dang bcas shing mkhris pa dang khong pa'i me drod shas chung ba yin no/_rgya skyegs de chang dang sbyar la btung bar bya'o/_/bshang 'khru gla
[\[229b\]]
[\[229b.1\]]sgang bong nga dkar/_/pa ta dug mo yungs bcas btung /_/zhes bya ba la/_bshang ba 'khru zhing sla bar gyur pa na skyegs de gla sgang la sogs pa'i sman dang bcas pa'i chu btung bar bya'o/_/rgya skyegs zhun mar sbrang rtsi dang /_/'tsho byed sde tshan kha ra dkar/_/smig rkang kha ra mnyam 'o mar/_/
[\[229b.2\]]bskol ba me drod che la blud/_/ces bya ba la/_rgya skyegs la sogs pa'i sman cha mnyam par byas pa'o/_/mar bskol ba ni khong pa'i me drod che ba'i nad la blud par bya'o/_/'tsho byed kyi sde tshan ni dzi ban ti dang ra mnye ba la sogs pa skyug sman la sogs pa'i sde tshan gyi nang du bshad
[\[229b.3\]]pa'o/_/smig rkang ni du k+Shi ra'o/_/bu ram shing dang pad+ma'i tshigs/_/pad+ma ge sar tsan+dan dmar/_/'o mar bskol ba sbrang rtsir bcas/_/glo 'grams 'byor bar bya phyir blud/_/ces bya ba la/_bur ma shing la sogs pa'i khu ba sbrang rtsi dang bcas pa glo 'grams pa'i rdol ba
[\[229b.4\]]'byor bar byed pa'i phyir blud par bya'o/_/nas rjen phye ni 'o ma ru/_/btsos te mar dang sbyar ba'am/_/kha ra sbrang rtsi 'o ma phye'i/_/skyo ma rims tshad ldan la blud/_/ces bya ba la/_nas rjen pa me la ma brngos pa'i phye 'o mar btsos te thug pa lta bur byas la mar dang kun tu sbyar
[\[229b.5\]]ba ni rims kyi tsha ba dang ldan pa'i glo 'grams pa la sbyin par bya'o/_/yang na kha ra dang sbrang rtsi dang 'o ma phye dang skyo mar byas pa blud par bya'o/_/lud pa can la sman mngar dang /_/bskol ba'i zhun mar blud par bya/_/zhes bya ba la/_lud pa zhes bya ba 'dir gnas skabs kyis na
[\[229b.6\]]glo rdol ba'i lud pa can la bya ste/_de la sman mngar ba zhes bya ba rgun 'bru dang shing mngar dang /_ma du ka la sogs pa mngar ba'i sde tshan du bstan pa'i phyir bshad pa'i sman dang bskol ba'i zhun mar blud par bya'o/_/yang na bu ram chu bskol bsgrangs/_/sbrang rtsi na le sham btab
[\[229b.7\]]blud/_/ces bya ba la/_yang na nad de lta bu la bu ram dang sbyar ba'i chu bskol te bsgrangs pa'i nad sbrang rtsi dang na le sham btab ste blud par bya'o/_/yang na skyu ru ra'i phye ma/_/'o mar bskol ba mar btab blud/_/ces bya ba la/_yang glo 'grams ba'i nad lud pa can gyi mi la
[\[230a\]]
[\[230a.1\]]skyu ru ra'i phye ma 'o mar bskol te mar btab la blud par bya'o/_/yang na bcud kyis len chogs/_/pi pi ling yang sbyin par bya/_/zhes bya ba la/_yang na bcud kyis len gyi le'u las bshad pa'i chogs pi pi ling gi sman glo 'grams pa'i lud pa
[\[230a.2\]]can de la sbyin par bya'o/_/lud pa can rus tshigs gzer la/_/rgun 'bru shing mngar ma du ka_/smig rkang ba la pi pi ling /_/zhun mar sbrang rtsir bcas pa sbyin/_/zhes bya ba la/_glo 'grams pa'i lud pa can kyi mi rus pa dang tshigs gzer ba'i nad dang ldan pa
[\[230a.3\]]la rgun 'bru la sogs pa'i sman zhun mar dang sbrang rtsi dang sbyar te lde gur byas la sbyin par bya'o/_/dri sna gsum ni zho re dang /_pi pi ling srang phyed kha ra/_/rgun 'bru 'bra gom du ka_/srang re zhib tu btags nas ni/_/sbrang rtsis ri lu byas pa yis/_/ro tsa byed cing khrag mkhris
[\[230a.4\]]dang /_/lud pa dbugs mi bde slon bro/_/brgyal myos skyigs bu mgo 'khor dang /_/glo rdol skad ni 'gags pa dang /_/mchil ma lus skem rlung 'khyil dang /_/mchil mar khrag 'byung rtsib logs na/_/snying nad skom dad rims nad 'joms/_/zhes bya ba la/_dri
[\[230a.5\]]sna gsum ni shing tsha dang /_/gan+d+ha b+ha dra dang sug smel zhes bya ba ste sman de dag zho re re dang /_pi pi ling srang phyed kha ra dang rgun 'bru ste go sta ni dang /_'bra go ste kha rdzu ra dang /_ma du ka ste bzhi po srang re'i char byas te/_de nas sman thams cad zhib tu btags te sbrang rtsis ri lu
[\[230a.6\]]byas la/_des ro tsa bar byed pa dang /_khrag mkhris la sogs pa'i nad 'joms par byed do/_/bar sha pu dang kha ra dkar/_/sA lu tsa snar btags pa'i phye/_/rgun chu 'o ma mar du bskol/_/mchil ma khrag tu 'byung la blud/_/ces bya ba la/_bar sha pu zhes bya ba ba spru
[\[230a.7\]]ba me tog dmar po can la sogs pa'i sman btags pa'i phye ma rgun chu la sogs pa dang lhan cig bskol ba ni mchil ma khrag tu 'byung ba'i nad pa la blud par bya'o/_/shing mngar dang ni ma du ka_/tan du li yi 'or btsos phan/_/zhes bya ba la/_shing mngar la sogs
[\[230b\]]
[\[230b.1\]]pa'i sman btags pa tan du li ya zhes bya ba'i tshod ma'i khyad par gyi sman 'o mar btsos pa'i sman yang mchil ma khrag tu 'byung ba la phan no/_/khrag ni gang tshe drag tu 'byung /_/de bcos pa yi sman bsten bya/_/zhes bya ba la/_glo rdol ba'i nad pa 'di la gang gi tshe khrag drag tu 'byung
[\[230b.2\]]zhing kha dang sna dang mig gi bu ga'am/_bshang sgo la sogs pa nas steng dang 'og tu byung bar gyur na nad de la bcos pa'i thabs steng 'og gang nas 'byung ba'i dbang du byas nas khrag mkhris gso ba'i tshul du sman bsten par bya'o/_/rlung 'khyil pa lar tshil ni/_/chang
[\[230b.3\]]brngos rgyam tshar bcas pa sbyin/_/zhes bya ba la/_glo rdol pa'i lud pa can gang zhig gi rlung nang du 'khyil zhing lugs bzhin du 'byung bar mi byed de lam log par zhugs pa'i rlung nad stobs can de la ra'i tshil chang la brngos pa rgyam tshar bcas pa sbyin par bya'o/_/skem
[\[230b.4\]]zhing nyam chung glo 'grams dang /_/gnyid chung me drod che ba la/_/'o ma bskol ba'i spris mar chags/_/kha ra sbrang rtsi mar bcas sbyin/_/zhes bya ba la/_nad pa gang skems shing rid pa la sogs pa dang ldan pa la ra'i tshil dang 'o mar bskol ba las steng du spris ma
[\[230b.5\]]mthug por chags pa bshus pa dang kha ra dang sbrang rtsir sbyar te sbyin par bya'o/_/kha ra dkar dang nas dang gro/_/'tsho byed zangs rtsi sbrang rtsir sbyar/_/yang na 'o mar bskol te blud/_/glo 'grams nyam chung rid la sbyin/_/zhes bya ba la/_nad pa gang glo 'grams nyam chung la
[\[230b.6\]]rid par gyur pa la kha ra dkar po la sogs pa dang bskol ba'i 'o ma blud par bya'o/_/sha za'i sha yi khu ba ni/_/mar dang brngos pa'i pi pi ling /_/sbrang rtsir bcas pa de la blud/_/sha dang khrag ni 'phel byed yin/_/zhes bya ba la/_glo rdol ba'i nad pa skem pa la
[\[230b.7\]]sogs pa dang ldan pa de la zas su sha za ba'i srog chags kyi sha'i khu ba mar dang brngos pa la pi pi ling dang sbrang rtsi dang bcas pa blud par bya ste/_des ni sha dang khrag la sogs pa 'phel bar byed pa yin no/_/u du m+WAr n+ya gro d+ha/_/a shwad+tha dang p+la ga sha dang /_/
[\[231a\]]
[\[231a.1\]]sA la'i shing dang pri yang ku/_/ta la'i rtse mo 'dzam bu'i shun/_/pi pi ling dang shug par bcas/_/a shwa kar+Na ra bcas pa ni/_/'o mar bskol ba las byung ba'i/_/mar dang 'bras chan bza' ba ni/_/glo 'grams khu ba nyams stobs dang /_/
[\[231a.2\]]dbang po'i nus pa zad la sbyin/_/zhes bya ba la/_u dum+WA ra la sogs pa dang bskol ba 'o ma las byung ba'i mar dang sbags te 'bras chan gyi bza' ba glo 'grams pa la sogs pa'i skyes bu la sbyin par bya'o/_/rlung mkhris kyis nyen yan lag zhig_/na la mar des
[\[231a.3\]]bskus pa bsngags/_/rlung nad kyis ni nyen pa la/_/rlung 'joms sman bskol til mar bsku/_/zhes bya ba la/_rlung dang mkhris pa las gyur pa'i nad kyis yan lag zhig pa snyam du sems pa'i glo 'grams pa la ni rlung dang mkhris pa sel bar byed pa'i mar des bsku
[\[231a.4\]]ba yin no/_/rlung nad 'ba' zhig gis nyen cing gzir bas yan lag zhig pa ltar na ba la ni rlung nad 'joms pa'i sman dang bskol ba'i til mar gyis bsku bar bya'o/_/'tsho byed sde tshan zhun mar ni/_/snying dang rtsib logs na la blud/_/ces bya ba la/_snying dang rtsib
[\[231a.5\]]logs la sogs pa na ba la ni 'tsho byed kyi sde tshan dang bskol ba'i zhun mar blud par bya'o/_/yang na rlung nad 'joms pa dang /_/khrag mkhris sel ba gang yin bya/_/zhes bya ba la/_yang rlung dang khrag mkhris sel ba'i sman btung ba dang las su bya ba de dag bya'o/_/shing
[\[231a.6\]]mngar nA ga pha la gnyis/_/'o ma dang mnyam mar bskol bar/_/pa ya s+ya dang pi pi ling /_/smig rkang lde gu bskol bas ni/_/glo 'grams pa yi nad la phan/_/zhes bya ba la/_shing mngar dang nA ga pha la gnyis kyi sman khu mar gyi nyis 'gyur dang /_'o ma de dang
[\[231a.7\]]mnyam ste/_spyir mar gyi bzhi 'gyur gyi nang du ba ya s+ya la sogs pa'i lde gu mar gyi bzhi cha bcug la bskol ba'i sman mar ni glo 'grams pa'i nad la phan no/_/pa ya s+ya ni k+Shi ri ni zhes bya ba sman 'o ma can zhig go/_/'tsho byed sde tshan bca' sga dang /_nye'u shing pa dang ra
[\[231b\]]
[\[231b.1\]]mnye ba/_/ba spru ba gnyis pa la dang /_/ga bra'i rtsa ba kha sral phre'u/_/ri di zur pa ka ma la/_/shring ga da ka ka ya s+ya/_/rtsa ba lnga ni chung ngu dang /_/rgun 'bru star ga'i 'bras bu sogs/_/mngar zhing snum la stobs skyed pa/_/zho ni gnyis gnyis btags lde gu/_/
[\[231b.2\]]de nang zhun mar bre gang bskol/_/'o ma ra sha skyu ru ra/_/bi da ri dang bu ram shing /_/khu ba ra sha'i khu bar bcas/_/bskol te bsgrangs par sbrang rtsi ni/_/bre phyed kha ra srang lnga bcu/_/na le sham dang sug smel dang /_/shing tsha gan d+ha b+ha dra dang /_/nA ga ge sar srang phyed phyed/_/
[\[231b.3\]]phye mar btags te bcug nas ni/_/'ju stobs rjes mthun tshad du blud/_/'di ni bdud rtsi'i sman mar te/_/mi rnams kyi ni bdud rtsi yin/_/bdud rtsi 'di ni zos nas su/_/'o ma sha khu ldan zos na/_/khu chu nyams dang glo 'grams dang /_/nyams stobs zad pa'i
[\[231b.4\]]gso ba yin/_/bud med la gdu lus skem dang /_/mdog skad nyams la gtang bar bya/_/lud pa dang ni skyigs bu rims/_/dbugs mi bde dang lus tsha dang /_/skom dad khrag mkhris sel byed cing /_/bu skyed byed cing slon dang brgyal/_/mngal nad gcin nad
[\[231b.5\]]'joms byed yin/_/zhes bya ba la/_'tsho byed la sogs pa'i sman zho gnyis gnyis btags pa'i lde gu dang /_mar bre gang ste srang sum cu rtsa gnyis bskol bar bya ste/_'tsho byed kyi sde tshan du gtogs pa/_rtsa ba lnga chung ngu sman sna re re zhing zho gnyis gnyis gzhug
[\[231b.6\]]par bya la/_rgun 'bru la sogs pa'i sman gnyis gzhug par bya'o/_/'o ma dang skyu ru ra la sogs pa'i khu ba ni mar dang cha mnyam du sbyar bar shes par bya ste/_khu ba'i rdzas ni lnga po sogs/_/re re'ang mar dang mnyam par gzhug_/ces bshad pa yin no/_/de lta bu'i
[\[231b.7\]]sman mar bskol ba der sbrang rtsi bre phyed ces bya ba srang bcu drug gzhug par bya'o/_/sha khar ni srang lnga bcu gzhug par bya'o/_/na le sham la sogs pa'i phye ma srang phyed phyed ces pa zho bzhi bzhi gzhug par bya ste/_de dag phye mar zhib tu btags te gzhug par bya'o/_/
[\[232a\]]
[\[232a.1\]]de bza' ba'i tshad ni 'ju stobs dang rjes su mthun par bya ste/_pho ba'i me drod kyis ji tsam 'ju ba'i tshad du blud par bya'o/_/sman mar 'di'i ming ni bdud rtsi'i sman mar zhes tshe'i rig byed rtsom pa'i drang srong rnams kyis bshad pa yin no/_/sman mar 'di ni
[\[232a.2\]]mi rnams kyi bdud rtsi yin te/_bdud rtsi ltar yon tan chen po skyed pa'i phyir mi'i bdud rtsi'i sman mar zhes bya'o/_/de yang ji ltar lha rnams kyi bdud rtsi lta bu'am/_klu rnams kyi bdud rtsi lta bu nyid yin no/_/de bas na yon tan chen po de lta bu dang ldan pa'i bdud rtsi'i sman mar 'di
[\[232a.3\]]zos nas/_de'i rjes 'o ma dang sha khu btung bar bya zhing mar de bza' bar bya'o/_/de ltar me drod ji tsam gyis 'ju ba'i tshad du zos na mi'i khu chu nyams pa la sogs pa'i stobs skyed par byed pa yin pas/_de dag la nyams brta ba'i phyir blud par bya ste/_des ni yon tan de dag
[\[232a.4\]]bskyed pa dang /_de bzhin du lud pa la sogs pa'i nad sel bar byed pa yin/_khu ba 'phel bar byed pa nyid kyis na bu skyed par byed cing slon pa la sogs pa 'joms par byed pa yin no/_/gze ma btsod dang pu shel tse/_/ba la tang phal bu ti ka_/_kr-iSh+Na par+Ni dUr ba'i rtsa/_/
[\[232a.5\]]thal tres sti ra pa la sha_/de rnams srang re bskol ba yi/_/'o ma sman khu'i bzhi 'gyur la/_/kha sral phre'u dzi ban ti/_/me da gnyis dang zangs rtsi ba/_/dzi ba ka dang nye'u shing ba/_/ri di rgun 'bru sha kha ra/_/sa ba dang ni pad+ma'i rtsa/_/mar ni bre gang bskol ba yis/_/rlung
[\[232a.6\]]mkhris snying 'dzag gzer nad sel/_/gcin sri ba dang gcin snyi dang /_/gzhang 'brum lud pa lus skem dang /_/zad byed rims ni sel byed cing /_/gzhu 'dren bud med chang dang lam/_/khur dub stobs dang sha zad skyed/_/ces bya ba la/_gze ma la sogs pa'i
[\[232a.7\]]sman khu ba bskol la kha ba srang bzhi bcu rtsa gnyis kyi nang du 'o ma sman khu'i bzhi 'gyur bcug la/_kha srel phre'u zhes bya ba sran ad ma kub ta zhes bya ba la sogs pa'i sman mar gyi bzhi cha gzhug par bya'o/_/bu ti ka ni kar+Na'o/_/kr-iSh+Na par+Ni ni bri thag par+Ni'o/_/sti ra ni sa la
[\[232b\]]
[\[232b.1\]]par+Ni'o/_/gzhan rnams ni go bar zad do/_/shing mngar srang brgyad rgun 'bru ni/_/bre gang bskol bar mar btsos la/_/pi pi ling srang brgyad lde gu/_/bre gang bskol ba bsgrangs nas ni/_/khar sbrang rtsi re re zhing /_/srang brgyad dang ni bsres pa la/_/nas phye mnyam sbyar
[\[232b.2\]]zos pa yis/_/de ni glo 'grams zad byed dang /_/khrag gi skran la phan pa yin/_/zhes bya ba la/_/shing mngar srang brgyad dang /_rgun 'bru bre gang bskol ba'i khu bar mar yang bre gang btsos la/_pi pi ling gi lde gu srang brgyad bcug ste/_de bskol nas bsgrangs pa'i nang
[\[232b.3\]]du kha ra dang sbrang rtsi srang brgyad brgyad bcug pa de dang gcig tu byas pa'i mar de dang nas phye cha mnyam par sbyar la/_de zos na glo 'grams shing rdol ba la sogs pa'i nad la phan pa yin no/_/skyu ru ra dang bi da ri/_/bu ram shing khu 'tsho byed kyi/_/sde tshan bskol ba'i khu ba mar/_/
[\[232b.4\]]ba dang ra yi 'o ma las/_/bre ni re re btso bar bya/_/bskol btsags kha ra sbrang rtsi ni/_/bre re der ni gzhug par bya/_/de ni zad byed brjed byed dang /_/khrag dang mkhris pa lud pa dang /_/lus skem pa ni sel byed cing /_/rgas sra tshe ni ring ba dang /_/sha dang khu chu stobs skyed
[\[232b.5\]]byed/_/ces bya ba la/_skyu ru ra'i khu ba bre gang /_bi da ri'i khu ba bre gang /_bu ram shing gi khu ba bre gang /_'tsho byed kyi sde tshan kun bskol ba'i khu ba bre gang /_mar bre gang /_ra'i 'o ma bre gang /_ba'i 'o ma bre gang ste/_de ltar bre bdun btsos nas mar tshos bar gyur pa dang /_ras gtsang mas
[\[232b.6\]]btsags te de'i nang du kha ra bre gang dang sbrang rtsi bre gang ste srang sum cu rtsa gnyis der bcug par bya'o/_/sman mar 'di 'thungs na zad byed gcong chen po'i nad dang /_brjed byed dang khrag dang mkhris pa la sogs pa'i nad sel zhing 'joms par byed pa dang /_rgas sra zhing lang
[\[232b.7\]]tsho yun ring du 'jog pa dang /_tshe ring ba dang /_sha dang khu chu stobs skyed par byed pa yin no/_/mkhris pa shas ches mar bldag bya/_/rlung shas che bas btung bar bya/_/bldags pas mkhris pa zhi byed kyis/_/nyung bas rlung ni 'joms mi nus/_/'thungs na rlung ni
[\[233a\]]
[\[233a.1\]]gnon byed cing /_/me drod nang du sdud par byed/_/ces bya ba la/_de ltar na mkhris pa shas che ba la ni mar bldag pa'i tshul gyis bsten par bya la/_rlung shas che bas ni sman mar btung bar bya'o/_/ci'i phyir zhe na/_bldags pas ni mkhris pa zhi bar
[\[233a.2\]]byed kyi/_bldag pa nyung ba de tsam gyis rlung 'joms par ni mi nus la/_des na rlung gi nad la sman mar de dag 'thungs na rlung gnon par byed cing rlung las rgyal bar byed do/_/mar 'di dag grang mor bsten kyang rlung gnon par byed de mthu rtsal gyis gnon par byed do zhes bya ba'i
[\[233a.3\]]don no/_/yang mar 'thungs pas ni bud shing gi me la mar bcug pa ltar pho ba'i me drod nang du sdud par byed cing stobs can du byed do/_/skem zhing lus kyi sha zad pas/_/sman mar bshad pa 'di dag nyid/_/smig rkang 'bras yos pi pi ling /_/phye ma lde gur byas la sbyin/_/
[\[233a.4\]]zhun mar bu ram sbrang rtsi'i cha/_/bcug ste byin la 'o ma blud/_/ro tsa brtson dang lus rgyas stobs/_/'di yis myur du skyed par 'gyur/_/zhes bya ba la/_lus skem zhing rid pas sngar bshad pa'i sman mar 'di dag smig rkang la sogs pa'i sman gyi phye ma dang bsres te khu ba zhu
[\[233a.5\]]bar ma gyur par lde gur byas la sbyin no/_/de yang phye mar dang bcas pa'i mar ska ba la/_bu ram dang sbrang rtsi'i cha bcug ste gong gong por byas la byin nas de'i rjes la skom du 'o ma blud par bya'o/_/des ni ro tsa zhing khu ba 'phel ba la sogs pa myur zhing ring por mi thogs par skyed cing
[\[233a.6\]]'thob par 'gyur ro/_/bum sha shun lpags sa bon bsal/_/srang brgyad rlangs par btsos nas ni/_/zhun mar bre gang nang gzhug dkrugs/_/sbrang rtsi'i mdog 'drar gyur pa dang /_/hwags ni srang brgyad pi pi ling /_/bca' sga zir srang gnyis dang /_/dri sna gsum dang 'u
[\[233a.7\]]su dang /_/na le sham ni re re zhing /_/srang ni phyed phyed tshad bcug la/_/phab ste bsgrangs par gyur ba dang /_/sbrang rtsi mar gyi phyed bcug la/_/gzar bus dkrugs te bzhag gyur ba/_/lud pa skyigs bu yi ga 'chus/_/dbugs mi bde dang khrag mkhris dang /_/glo 'grams
[\[233b\]]
[\[233b.1\]]zad byed 'joms par byed/_/glo 'grams pa ni 'byor byed cing /_/blo dang dran pa stobs rab skyed/_/ku sman da yi bcud kyis len/_/yid du 'ong ba dam pa 'di/_/tha skar bu gnyis kyis bshad yin/_/zhes bya ba la/_bum sha ni ku sman da zhes bya ba ste/_de'i phyi'i shun pa
[\[233b.2\]]bshus shing nang gi sa bon bsal ba srang brgyad rlangs par khu ba kha rlangs la tshod ma'i tshul ltar btso bar bya ste/_'og tu chus gang ba'i snod chen po bskol ba'i steng du snod bu ga can la bzhag ste de tshos par byas pa dang /_mar bre gang la'ang snod gcig tu blugs la gzar bus
[\[233b.3\]]dkrugs la de sbrang rtsi'i mdog 'dra bar gyur pa dang /_hwags srang brgyad dang /_pi pi ling dang bca' sga dang /_zir srang gnyis dang dri sna gsum zhes bya ba ming gi rnam grangs su dri bzangs gsum zhes bya ba shing tsha la sogs pa dang /_'u su dang na le sham bsnan na re re
[\[233b.4\]]zhing srang phyed phyed de zho bzhi bzhi bcug la phab pa bsgrangs par gyur pa dang /_lde gur sbrang rtsi srang bcu drug la gzar bus kun tu dkrugs te/_de'i 'og tu rdza snod gtsang mar bcug ste bzhag par gyur pa de ni bum sha'i bcud kyis len zhes bya ste/_de blud na lud pa la
[\[233b.5\]]sogs pa'i nad 'joms par byed pa dang /_glo 'grams pa 'chos par byed cing 'tsho ba dang blo la sogs pa rab tu skyed par byed pa yin te/_sman mar 'di ni ku sman da zhes bya ba bum sha'i bcud kyis len yin te yid du 'ong zhing snying dga' bar byed pa'i skyon med pa'i dam
[\[233b.6\]]pa 'di ni lha'i sman pa tha skar gyi bu gnyis kyis bshad pa yin no/_/de yang bcud kyis len zhes bya ba'i nges pa'i tshig ni/_dngas ma la sogs bdun thob pa'i/_/thabs gnas yin pas bcud kyis len/_/zhes bya ba bshad pa yin no/_/nA ga ba la'i rtsa ba ni/_/
[\[233b.7\]]zho gcig sogs kyis bskyed srang gcig_/'o mar bcas pa zla gcig btung /_/'o ma spyad cing zas mi bza'/_/sbyor 'dis tshe ni 'phel byed cing /_/stobs skyed kha dog bzang byed mchog_/ces bya ba la/_nA ga ba la'i rtsa ba srang gcig_/dang por zho gcig
[\[234a\]]
[\[234a.1\]]nas bskyed cing 'o ma dang sbyar te btung bar bya ste/_nyin zhag dang po la zho gcig_/gnyis pa la zho gnyis/_gsum pa la zho gsum/_bzhi pa la zho bzhi/_lnga pa la zho lnga/_drug pa la zho drug_/bdun pa la zho bdun/_brgyad pa la srang gcig btung ste/_de
[\[234a.2\]]yan chad kyi nyin zhag lhag ma nyi shu rtsa gnyis la srang re 'o ma dang sbyar te btung bar bya'o/_/de dag gi tshe nad pas 'o ma spyad cing bsten par bya'i/_kha zas gzhan bza' bar mi bya'o/_/sbyor ba 'di ni nA ga pa la'i rtsa ba'i sbyor ba zhes bya ste/_stobs la sogs pa 'phel
[\[234a.3\]]bar byed pa'i mchog yin no/_/man du ka par+Ni shing mngar/_/bca' sga'i sbyor ba'ang 'di yin no/_/zhes bya ba la/_man du ka par+Ni zhes bya ba sbal pa'i dbyibs 'dra ba'i 'o ma yang yod do/_/de yang nA ga pa la'i rtsa ba dang 'dra bar zho gcig nas rim gyis bskyed pa zla ba
[\[234a.4\]]gcig gi bar du srang gcig 'o ma dang lhan cig btung zhing zas mi bza' ba la sogs pa dang /_de'i yon tan la sogs pa thams cad kyang mthun pa yin no/_/shing mngar dang bca' sga'i sbyor ba yang nA ga pa la'i sbyor ba dang mthun par byar rung ngo /_/nA ga pa la srang brgya
[\[234a.5\]]ni/_/chu srang lnga brgya rtsa bcu gnyis/_/nang du bskol te bzhi cha lus/_/sman khu de dang cha mnyam pa'i/_/'o ma mar dang bskol bar bya/_/ba la a ti ba la dang /_/shing mngar pur+Na rna ba dang /_/stag tsher ba dang tang pal dang /_/pi la ya dang kha sral phre'u/_/a shwa gan+d+ha
[\[234a.6\]]kha ra dkar/_/nye'u shing me da rnam gnyis dang /_/gze mar mnye ba gnyis dang /_/pa ya s+ya dang zi ra gnyis/_/pad+ma'i rtsa ba sdong bu dang /_/'bra go sring ga ta ka dang /_/ke she ru ka srang phyed phyed/_/nA ga pa la'i sman mar 'dis/_/khrag mkhris glo rdol zad byed dang /_/skom
[\[234a.7\]]dad mgo 'khor sel byed cing /_/stobs ni skyed par byed pa'i mchog_/mdog snum mdangs bzang tshe 'phel zhing /_/skra dkar gnyer ma 'jig par byed/_/zla ba gcig gi bar bsten na/_/rgan po'ang gzhon nu nyid du 'gyur/_/zhes bya ba la/_sman nA ga pa la srang brgya
[\[234b\]]
[\[234b.1\]]chu srang lnga brgya rtsa bcu gnyis kyi nang du bskol te de'i bzhi cha lus pa dang sman khu de dang cha mnyam pa'i 'o ma dang /_mar srang brgya nyi shu rtsa brgyad bcug la bskol bar bya'o/_/de'i nang du ba la dang /_a ti ba la la sogs pa srang phyed phyed bcug la de bzhin du bskol bar bya'o/_/de lta
[\[234b.2\]]bur bskol ba'i nA ga pa la'i sman mar 'dis ni khrag mkhris la sogs pa sel bar byed pa dang /_stobs skyed pa nas rgas sra ba'i bar gyi yon tan dang ldan pa yin no/_/cho ga 'dis ni drod skyed cing /_/me drod bri ba skyed 'ju byed/_/gcong chen bshad pa'ang glo rdol bsngags/_/
[\[234b.3\]]'khru na gcod par byed par phan/_/zhes bya ba la/_bshad ma thag pa'i sman mar gyi cho ga'i sbyor ba 'dis ni glo rdol dang zad byed kyi nad kyis btab pa'i stobs bskyed pas me drod skyed par byed cing 'byung ba dang /_pho ba'i me drod 'bri bar byed pa dag drod skyed cing zas 'ju bar
[\[234b.4\]]byed pa yin no/_/gzhan yang gcong chen po gso ba'i skabs su bshad pa'i sbyor ba de yang glo rdol ba'i nad la bsngags pa yin no/_/gang gi phyir glo rdol ba'i mi de 'khru bar gyur na/_gcod pa'i sbyor ba gang yin pa de byas na bsngags so/_/rtsa ba bcu pa kha sral phre'u/_/
[\[234b.5\]]shang ka puSh+pa zur pa dang /_/ba la hasti pi pi ling /_/a pa marga kru trug tres/_/ga bra pi pi ling rtsa ba/_/ma nu srang ni gnyis gnyis dang /_/nas srang drug cu rtsa bzhi dag_/a ru ra ni srang brgya dag_/chu srang drug brgya bzhi bcus bskol/_/nas tshos pa dang sman khu de/_/
[\[234b.6\]]btsags la a ru ra brgya der/_/bu ram srang brgya bcug la bskol/_/mar dang til mar pi pi ling /_/phye ma srang ni brgyad po dag_/bskol te bsgrangs nas sbrang rtsir gzhug_/rtag tu a ru ra gnyis bcas/_/lde gu bcud len 'di zos na/_/des ni skra dkar gnyer
[\[234b.7\]]ma med/_/tshe ring mdog stobs 'phel bar byed/_/lud lnga zad byed dbugs mi bde/_/skyigs bur bcas pa'i mi bzad rims/_/gcin snyi ba yi nad dang ni/_/gzhang 'brum skran dang snying nad dang /_/cham pa yi ga 'chus pa sel/_/bcud kyis len mchog dpal yon
[\[235a\]]
[\[235a.1\]]can/_/'di ni drang srong ri byis bshad/_/ces bya ba la/_sman rtsa ba bcu pa la sogs pa'i sman sna re re zhing srang gnyis gnyis dang nas srang drug cu rtsa gnyis te bre do'o/_/a ru ra srang brgya ste 'di dag chu srang drug brgya bzhi bcu'i nang du bskol la legs par
[\[235a.2\]]tshos par gyur pa dang sman khu de btsags la a ru ra srang brgya bcug la der bu ram srang brgya bcug la mar la sogs pa las srang brgyad brgyad bcug la/_pi pi ling ni skam po yin pa'i phyir srang bzhi gzhug par bya ste/_de yang gzhung las/_/phul gang las ni gsher
[\[235a.3\]]ba'i rdzas/_/nyis 'gyur du ni gzhug par bya/_/zhes smos pa yin no/_/de ltar bskol ba de bsgrangs nas sbrang rtsi srang brgyad brgyad bcug la/_lde gu de las a ru ra gnyis gnyis rtag tu zos na/_des skra dkar dang gnyer ma med par byed pa dang /_tshe dang stobs la
[\[235a.4\]]sogs pa 'phel bar byed pa dang /_sngar bshad pa'i lud pa lnga po 'joms par byed pa yin te/_bcud kyis len 'di ni dpal yon dang bcas shing bkra shis pa yin la/_'di ni drang srong ri byi zhes bya a ga stas bshad pa yin no/_/rtsa ba bcu ba ba la dang /_mur
[\[235a.5\]]ba ser po rnam gnyis dang /_/pi pi ling ni rnam gnyis dang /_/pa tha a shwa gan+d+ha dang /_/a pa marga kha sral phre'u/_/sle tres dan ti bong nga dkar/_/bil ba gzhon nu dur byid dang /_/tsi tra ka rtsa lo mar bcas/_/pa ya s+ya dang dug mo yungs/_/spang spos bi za ka'i snying po/_/
[\[235a.6\]]me tog bcas dang rkang mar dang /_/go bye byi dang ga ta dang /_/nye'u shing bu ti ka rany+dza/_/dong ga so ma ra dza dang /_/sa ha ra dza shi kru dang /_/nim pa'i shun lpags bu ram shing /_/phra mo'i khu ba srang re dang /_/a ru ra stong chig brgya dang /_/nas srang nyis brgya lnga bcu drug_/chu ni
[\[235a.7\]]brgyad 'gyur nang du bskol/_/nas tshos pa dang phog nas ni/_/btsags nas a ru ra bcas der/_/bu ram rnying pa srang brgya gzhug_/til mar zhun mar skyu ru ra'i khu/_/bre re bcug nas de rjes yang /_/me chung la ni btsos nas su/_/gzar bur chags nas thab las
[\[235b\]]
[\[235b.1\]]dbab/_/bsgrangs nas sbrang rtsi bre do dang /_/pi pi ling ni phul gang gzhug_/dri sna gsum ni phyer btags pa/_/srang gsum bcug nas de 'og tu/_/rdza snod rnying bcug 'bru nang du/_/bcu ga ste zla ba gcig gzhag bya/_/de nas snga ma bzhin du bza'/_/gnas 'jog gis
[\[235b.2\]]bshad bcud len 'di/_/sngon las yon tan lhag par che/_/nad med kyis bza' dgag pa med/_/dus kun tu yang bsngags pa yin/_/zhes bya ba la/_rtsa ba bcu la sogs pa sman sna re srang rer bya'o/_/ser po gnyis ni yung ba dang /_skyer pa'o/_/pi pi ling gnyis ni
[\[235b.3\]]pi pi ling dang ha sti pi pi ling ngo /_/kha sral phre'u ni ad ma kub ta'o/_/bil ba gzhon nu ni bil ba smin pa chung ngu'o/_/tsi tra ka ni tsi tra ka'i rtsa ba dang lo ma gnyis so/_/pa ya s+ya ni k+Shi ri ni'o/_/dug mo yungs kyi shun lpags la bya'o/_/pi za ka ni a sha na ste de'i ni snying po
[\[235b.4\]]dang me tog gzhug go/_/byi dang ga ta ni blugs gzar gyi shing ngo /_/so ma ra dza ni tsan tra re kha'o/_/bu ram shing phra mo ni rtsa lta bu'i bu ram shing ste sman de dag srang re dang a ru ra stong chig brgya nas srang nyis brgya lnga bcu rtsa drug ste bre brgyad po de dag thams cad gcig tu bsdus
[\[235b.5\]]nas sman dang nas kyi bar srang ji tsam yod pa de'i brgyad 'gyur gyi chu'i nang du bskol nas tshos par gyur pa dang phog nas ras gtsang mas khu ba btsags te a ru ra dang bcas pa'i khu ba der bu ram rnying pa srang brgya bcug la til mar dang zhun mar dang skyu ru ra'i khu ba bre re re bcug la/_de'i
[\[235b.6\]]rjes la slar yang me chung ngu la btsos nas dkrug cing bskol ba na gzar bur chags par gyur na lde gu de thab las dbab la/_de bsgrangs nas grang bar gyur pa dang /_sbrang rtsi bre do ste srang drug cu rtsa bzhi gzhug la pi pi ling phul gang ste srang bzhi gzhug par bya ste/_shing tsha
[\[235b.7\]]dang sug smel dang gan d+ha b+ha dra zhes bya ba dri sna gsum phye mar btags pa srang gsum gzhug par bya'o/_/de nas de'i 'og tu lde gu rdza ma'i snod rnying pa gtsang ma'i nang du bcug la 'bru'i nang du bcug nas zla ba gcig gzhag par bya'o/_/de nas snga ma bzhin du ste drang srong ri byis
[\[236a\]]
[\[236a.1\]]bshad pa'i lde gu'i tshul ltar bza' zhing a ru ra gnyis gnyis dang bcas par rtag tu bza' bar bya ste bcud kyis len 'di ni drang srong chen po gnas 'jog gis bshad pa yin te/_snga ma las yon tan lhag par che ste/_drang srong ri byis bshad pa'i bcud kyis len
[\[236a.2\]]pas kyang 'di yon tan ches che ba yin no/_/gzhan yang nad med pa dag gis kyang bza' ba dang spyod lam bsrung ba la sogs pa dgag pa med pa dang /_dus tshigs drug char kun tu yang /_/bza' bar bsngags shing yon tan che ba yin no/_/rgyam tsha bca' sga srang re dang /_/
[\[236a.3\]]kha ru tsha ni srang gnyis dang /_/da trig se'u 'bru ardza ka_/de dag srang ni bzhi bzhi dang /_/na le sham gcig go snyod gnyis/_/'u su'i 'bras bu srang bzhi dang /_/tshad 'di las ni phye mar byas/_/zas dang skom la btab ste sbyin/_/des ni yi ga 'byed pa dang /_/me drod
[\[236a.4\]]skyed cing nyams stobs skyed/_/rtsib logs na dang dbugs mi bde/_/lud pa lu ba'i nad sel byed/_/ces bya ba la/_rgyam tsha dang bca' sga srang re/_kha ru tsha srang gnyis/_da trig la sogs pa srang bzhi bzhi phul re/_na le sham srang gcig_/go snyod srang gnyis/_'u su'i
[\[236a.5\]]'bras bu srang bzhi ste/_'di dag gcig tu bsres la phye mar btags te/_phye ma de las nad pa lus zungs dang me drod la sogs pa'i tshul las dpags te nad pa la nyin re zhing sbyin par bya ste/_phye ma des ni yi ga 'byed cing len pa dang drod skyed pa dang /_nyams stobs dang ldan
[\[236a.6\]]par byed pa dang /_rtsib logs na ba la sogs pa sel bar byed pa nyid yin no/_/'u su zho gnyis go snyod dang /_/la la phud la zho bzhi bzhi/_/se'u 'bru dang ni da trig dag_/de yi nyis 'gyur nyis 'gyur bya/_/kha ru tsha ni srang gcig dang /_/bca' sga zho gnyis bil ba'i rkang /_/
[\[236a.7\]]srang lnga dang ni sbyar ba la/_/kha ra srang ni bcu drug gzhug_/ro drug pa 'di bza' ba dang /_/btung ba snga ma bzhin du sbyin/_/zhes bya ba la/_'u su'i 'bras bu zho gnyis go snyod dang la la phud zho bzhi bzhi ste/_se'u 'bru dang /_da trig la nyis 'gyur te/_de go snyod dang la la phud
[\[236b\]]
[\[236b.1\]]las se'u 'bru dang da trig nyis 'gyur nyis 'gyur byas te se'u 'bru nyis 'gyur dang da trig nyis 'gyur du byas te/_de ltar na se'u 'bru srang bcu drug_/da trig srang bcu drug kha ru tsha la srang gcig_/bil ba'i rkang la srang lnga gzhug bar bya ste/_de phye mar btags pa dang /_
[\[236b.2\]]kha ra srang bcu drug gzhug par bya'o/_/ro drug pa'i phye ma 'di ni snga ma bzhin du bza' ba dang btung ba la sogs pa'i nang du byin na yon tan snga ma dang 'dra ba yin no/_/gcong chen las bshad cho ga gang /_/gnas skabs ji bzhin glo rdol phan/_/zhes bya ba la/_gcong chen
[\[236b.3\]]po'i skabs su bshad pa'i cho ga glo gcong chen po zad byed kyi gso ba'i skabs su bshad pa'i cho ga gang yin pa yang skabs ji lta ba bzhin du sbyar na glo rdol ba'i nad la phan pa yin no/_/glo rdol nad ni byung gyur nas/_/bad kan skyes nas mgo bo brang /_/na ba'i lud pa
[\[236b.4\]]can gang yin/_/de la dud pa 'di brngub bya/_/zhes bya ba la/_de ltar bshad ma thag pa'i brta ba'i cho gas glo rdol ba'i nad byang zhing bral bar gyur ba na/_brtas pa nyid kyis bad kan 'phel zhing rgyas par gyur na des lud pa skyes shing mgo bo dang brang na ba'i lud pa can gang
[\[236b.5\]]yin pa de la ni/_gnas skabs las bab pa las mi 'da' bar dud pa 'di brngub cing bdug pa'i cho ga bya'o/_/me da gnyis dang pa la dang /_/shing mngar sro ma'i shun lpags ni/_/lde gur byas la reng bu ni/_/byas te dud pa brngub par bya/_/rjes la 'tsho byed sman mar
[\[236b.6\]]btung /_/zhes bya ba la/_me da rnam gnyis la sogs pa'i sman mar chu btags su byas pa lde gu sro ma'i shun lpags sam sro dar dang bsres te reng bur byas la/_dud pa brngub par bya'o/_/de'i rjes la btung ba ni 'tsho byed kyi sde tshan dang sbyar ba'i sman btung bar bya'o/_/ldong
[\[236b.7\]]ros dang ni pa la sha_/a za gan+d+ha cu gang dang /_/dong ga las kyang de bzhin byas/_/de rjes kha ra bu ram dang /_/bu ram shing khu btung bar blud/_/ces bya ba la/_ldong ros la sogs pa'i lde gu yang de bzhin du sro ma dang bsres te reng bur byas la dud pa brngub par byas la/_
[\[237a\]]
[\[237a.1\]]der btung ba ni kha ra'i chu dang /_bu ram shing gi khu ba'i chu blud par bya'o/_/ldong ros dang ni n+ya gro d+ha'i/_/myu gu rlon pa cha mnyam btags/_/zhun mar dang sbyar dud pa brngub/_/de 'og sreg pa'i sha khu btung /_/zhes bya ba la/_ldong ros dang n+ya gro d+ha'i myu gu rlon
[\[237a.2\]]pa dang cha mnyam par byas pa zhib tu btags la/_zhun mar dang sbyar ba'i dud pa brngub par bya la/_dud pa brngub pa de'i rjes la ni sreg pa'i sha khu btung bar bya'o/_/glo rdol las byung lud pa la/_/thog mar stobs dang me drod skyed/_/ces bya ba la/_glo rdol ba las byung ba'i
[\[237a.3\]]lud pa la ni thog ma kho nar stobs skyed cing nyams brta ba'i sman bya zhing de bzhin du pho ba'i me drod skyed pa'i cho ga bya'o/_/nad gzhi mang la snum bcas pa'i/_/bkru sman 'jam po gtang bar bya/_/zhes bya ba la/_lud pa can gang nad gzhi mang zhing shas che ba yin na snum dang
[\[237a.4\]]bcas pa'i bkru sman 'jam po gtang bar bya'o/_/dong ga dang ni dur byid gnyis/_/rgun 'bru'i chu dang sbyar ba dang /_/seng phrom bskol ba'i khu ba dang /_/bi da ri yi khu bar sbyar/_/zhun mar la btsos ci rigs sbyin/_/lus zad pa la sbyar bar bya/_/zhes bya ba la/_bkru sman
[\[237a.5\]]de yang dong ga la sogs pa'i sman zhun mar gyi nang du sman mar gyi sbyor bas btsos pa'i bkru sman de lus zad cing nyam chung ba la sbyang ba'i don du blud par bya'o/_/mkhris pa bad kan lus zungs rnams/_/zad pa'i zad byed lud pa can/_/mar dang kar ka ta sring gi_/'o ma ba
[\[237a.6\]]la gnyis bskol blud/_/ces bya ba la/_glo rdol zad byed kyi lud pa can nad skyed par byed pa'i mkhris pa yang zad/_bad kan yang zad/_dwangs ma la sogs pa'i lus zungs rnams kyang zad par gyur pa la kar ka ta sring gi dang /_ba la rnam gnyis dang btsos pa'i 'o
[\[237a.7\]]ma'i bzhi 'gyur dang bskol ba blud par bya'o/_/bi da ri'am ka dam pa/_/ta la'i 'bras bu dang bskol ba'i/_/mar dang 'o ma gcin nad ni/_/mdog gyur sri bar byed la blud/_/ces bya ba la/_bi da ri la sogs pa'i sman dang bskol ba'i mar gcin nad mdog gyur cing
[\[237b\]]
[\[237b.1\]]sdug par snang ba dang /_gcin sri bar byed pa la sbyin par bya'o/_/pho mtshan rkub dang chu so dang /_/brla dbrag mjug to skrang zhing na/_/mar gyi snying po yang ba 'am/_/til mar bsres pa'i 'jam rtsi gtang /_/zhes bya ba la/_pho mtshan la sogs pa skrang zhing na ba dang ldan pa
[\[237b.2\]]la mar gyi snying po yang bar gyur pa'am/_yang na mar dang til mar bsres pa'i 'jam rtsi gtang bar bya'o/_/skam sa'i srog chags sha dang ni/_/byi'u sogs dang ni khung na gnas/_/de bzhin mthu rtsal gyis zas tshol/_/sha za'i sha yang rim bzhin sbyin/_/zhes bya ba
[\[237b.3\]]la/_'jam rtsi btang ba'i rjes la skam sa'i phyogs na gnas pa'i srog chags sha bkra dang dgo ba la sogs pa'i sha bza' zhing /_de nas rim bzhin byi'u la sogs pa bza' bar byas la/_de'i 'og tu khung na gnas pa ste phyi ba dang go da la sogs pa'i sha bza' bar
[\[237b.4\]]bya zhing /_de nas rim gyis mthu rtsal gyis bza' ba tshol ba stag dang khra la sogs pa srog chags gzhan gyi sha za ba'i sha dag rim bzhin du sbyin par bya'o/_/dro bas bad kan 'jig byed la/_/rtsa sbubs rnams ni dag byed cing /_/dwangs ma legs par rgyu byed pas/_/lus
[\[237b.5\]]ni rgyas par byed par 'gyur/_/zhes bya ba la/_byi'u'i sha la sogs pa de dag ni dro bas bad kan gyi tshogs rtsa sbubs kyi nang nas 'dzag cing rgyu bar byed la/_de nas rtsa sbubs 'gags par byed pa'i bad kan sbyangs pas dag par byed pa yin la/_lus kyi bcud kyang lus kyi
[\[237b.6\]]bcud kyi dwangs ma legs par rgyu zhing bde bar 'gro bar byed pas/_lus rgyas par byed pa yin te/_lus sbyangs pa'i mtshan nyid ni gzhung gzhan dag las bshad de/_rtsa sbubs nad kyis bkag ba rnams/_/rno bas sbyong zhing dag par bshad/_/ces 'byung ba yin no/_/
[\[237b.7\]]dbyi mo bar gyi 'bras bu gsum/_/rtsa ba bcu dang tsi tra ka_/rgya sran pi pi ling rtsa ba/_/pa ta rgya shug nas chur bskol/_/li dong gra dang byi tsher ba/_/zur pa ma nu pi pi ling /_/kar ka ta yi sring gi btags/_/mnyam pa'i zhun mar dag dang bskol/_/bskol ba'i mar
[\[238a\]]
[\[238a.1\]]'di k+Sha ra gnyis/_/lan tshwa lnga ni btags te gzhug_/de las ran par 'thungs na ni/_/zad byed lud pas nyen pa sel/_/zhes bya ba la/_dbyi mo la sogs pa'i sman chur bskol ba dang /_li dong gra la sogs pa cha mnyam par btags pa'i lde gu dang mar
[\[238a.2\]]bskol la/_bskol ba'i mar 'dir k+Sha ra gnyis zhes bya ba ya bak+Sha ra dang /_swardzi ka k+Sha ra gnyis dang /_de bzhin du lan tsha lnga zhes bya ba lce myang tsha dang /_kha ru tsha bi da dang /_rtsal ru tsha dang rgya mtsho'i lan tshwa dang /_nad kyi tshul las dpags te ci rigs par bcug nas tshad ran par
[\[238a.3\]]'thungs na zad byed las gyur pa'i lud pa sel bar 'gyur ro/_/ka sa mar da a ru ra/_/gla sgang pa ta kad pa la/_/dong gra pi pi ling tang pal/_/pu tse shel tshad zho gnyis gnyis/_/mar ni bre gang 'o ma dang /_/rgun chu bre bzhi'i nang du bskol/_/zad byed rims dang mchin pa'i
[\[238a.4\]]nad/_/lud pa kun sel dge ba yin/_/zhes bya ba la/_ka sa mar da la sogs pa'i sman zho gnyis gnyis kyi tshad du byas pa mar bre gang dang /_'o ma dang rgun chu bsres pa bre bzhi'i nang du bskol ba'i mar des ni zad byed la sogs pa'i nad sel bar byed pa dang /_dge zhing
[\[238a.5\]]dpal skyed par byed pa yin no/_/kaN+Da ka ri ba sha ka_/sle tres rtsa ba 'bras bu dang /_/myu gu lo mar bcas pa rnams/_/bskol ba'i khu ba mar du btsos/_/lud pa'i rims kyis btab pa dang /_/yi ga 'chus pa'i nad rnams sel/_/zhes bya ba la/_kaN+Da ka ri la
[\[238a.6\]]sogs pa sman sna re re'i rtsa ba dang 'bras bu dang myu gu dang lo mar bcas pa bskol ba'i khu ba sman mar bskol ba'i tshad kyi mar dang bskol ba ni lud pa dang /_rims la sogs pa sel bar byed do/_/se'u 'bru'i khu ba nyis 'gyur ram/_/tsha gsum ldan par bskol ba'ang
[\[238a.7\]]phan/_/zhes bya ba la/_se'u 'bru'i khu ba bskol ba tsha ba gsum dang ldan par bskol ba yang lud pa dang rims dang yi ga 'chus pa sel bar byed do/_/ya bak+Sha ra mar dang sbyar/_/zas zos pa yi 'og tu blud/_/ces bya ba la/_ya bak+Sha ra dang sbyar ba'i mar de
[\[238b\]]
[\[238b.1\]]zan zos pa'i 'og tu blud na yang lud pa la phan no/_/pi pi ling dang bu ram bskol/_/ra yi 'o ma mar bcas phan/_/zhes bya ba la/_pi pi ling dang bu ram gnyis lde gur byas pa ra'i 'o ma dang mar bzhi 'gyur bskol ba blud na yang phan no/_/'di ni me drod sbyang phyir ro/_/
[\[238b.2\]]zad byed lus can gyis mar btung /_/nad kyis 'gags pa'i mid pa brang /_/rtsa sbubs rnams ni dag par byed/_/ces bya ba la/_sngar bshad pa'i sman la sogs pa 'di dag dang bskol ba'i sman mar zad byed kyi lud pa can gyi nad pas 'thungs na me drod 'phel zhing rgyas par
[\[238b.3\]]'gyur la nad kyis 'gags shing gos pa'i brang dang /_lkog ma'i nang rtsa sbubs dag cing sbyong bar byed pa yin no/_/nas ni bre gang btsos pa ru/_/rnam par rgyal ba nyi shu btso/_/tshos nas de phyung mnyes nas der/_/bu ram rnying pa srang drug dang /_/pi pi ling ni srang gnyis dang /_/
[\[238b.4\]]ldong ros zho gnyis skyer khaN+Da/_/zho gcig tshad ni bcug nas ni/_/slar yang bskol ba'i lde gu des/_/lud pa dbugs mi bde sel byed/_/ces bya ba la/_nas bre gang bsal ba btsos pa'i nang du a ru ra rnam par rgyal ba rdog ma nyi shu bcug ste btsos la/_de tshos
[\[238b.5\]]shing bangs par gyur pa dang /_khu ba de'i nang du mnyes nas yang bskol bar bya ste/_'di'i nang du bu ram rnying pa srang drug_/pi pi ling srang gnyis/_ldong ros zho gnyis skyer khaN+Da zho gcig bcug la lde gu'i tshul du bskol bar bya'o/_/lde gu des ni lud pa la sogs pa'i nad
[\[238b.6\]]sel bar byed do/_/reg 'jam sgro rtsa bsregs nas ni/_/mar dang sbrang rtsi kha rar sbyar/_/yang na rma bya'i rkang pa bsregs/_/mar dang sbrang rtsir bsres pa yi/_/lde gu zos na lud pa dang /_/dbugs mi bde ba sel bar byed/_/ces bya ba la/_bya rog sha bi da zhes bya ba sgro
[\[238b.7\]]rtsa kham 'dra ba yod de/_de bsregs nas mar ngang kha ra sbrang dang sbyar ba'i lde gu zos na lud pa la sogs pa'i nad 'joms par 'gyur ro/_/yang rma bya'i rkang pa bsregs te mar dang sbrang rtsi sbyar ba'i lde gu zos na yang lud pa la sogs pa'i nad sel to/_/e raN+Da yi
[\[239a\]]
[\[239a.1\]]thal ba ni/_/til mar tsha gsum bu ram bcas/_/lde gu'am bye'u rug e raN+Da'i/_/lo ma'i thal ba de bzhin bya/_/zhes bya ba la/_e raN+Da'i lo ma'i thal ba til mar dang tsha ba gsum dang bu ram dang sbyar ba'i lde gu gcong chen po'i lud pa dang ldan pas bldag
[\[239a.2\]]par bya'o/_/yang na bye'u rug pa dang /_e raN+Da bsregs pa'i thal ba dag snga ma bzhin du tsha ba gsum dang til mar dang bu ram dang sbyar te lde gur byas la bldag par bya'o/_/tsha ba gsum gyi phye ma ni/_/bu ram rnying pa mar sbyar phan/_/zhes bya ba la/_pi pi ling dang na le sham
[\[239a.3\]]dang bca' sga gsum gyi phye ma bu ram rnying pa dang zhun mar lde gur byas te bza' bar bya'o/_/shug pa tsha gsum 'bras bu gsum/_/byi dang ga dang thang shing dang /_/ba la ra sna'i phye ma kun/_/de dang mnyam pa'i kha rar sbyar/_/yang na sbrang rtsi mar dang sbyar/_/lde gu lud pa
[\[239a.4\]]sel byed mchog_/ces bya ba la/_shug pa la sogs pa'i sman mar lus dang cha mnyam pa'i kha ra sbyar la zos na yang lud pa la phan no/_/yang na sbrang rtsi dang zhun mar cha mnyam du sbyar te lde gu zos pa yang lud pa sel ba'i mchog yin no/_/de bzhin na le sham gyi phye/_/
[\[239a.5\]]mar dang sbrang rtsi kha rar bcas/_/zhes bya ba la/_na le sham gyi phye ma mar dang sbrang rtsi dang kha ra dang lhan cig zos pa yang lud pa sel ba'i mchog yin no/_/a ru ra dang bca' sga ni/_/bu ram dang ni bcas pa yi/_/ri lu khar ni bzhag gyur na/_/lud pa dbugs mi bde kun
[\[239a.6\]]sel/_/zhes bya ba la/_yang na a ru ra la sogs pa'i sman bskol te ri lur byas la kha'i nang du bzhag na/_lud pa lnga po thams cad dang /_dbugs mi bde ba lnga po kun sel bar 'gyur ba yin no/_/yang na ba ru ra 'ba' zhig_/lud pa sel bar byed pa yin/_/zhes bya ba la/_
[\[239a.7\]]yang na ba ru ra 'ba' zhig khar bzhag cing mur na yang lud pa dang dbugs mi bde ba thams cad sel bar byed do/_/seng phrom a mra kha ra dang /_/bcas pa'i lde gu mar dang brngos/_/thug pa zan dron nang du btab/_/slon bro skom dad lud pa dang /_ma zhu tshad 'khru sel bar byed/_/
[\[239b\]]
[\[239b.1\]]ces bya ba la/_seng phrom gyi lo ma lde gur sbyar ba mar la brngos la khar dang bcas pa thug par byas pa'am/_yang na zan dron nam khur ba dang bsres pa'i nang du sman gong ma mar dang bcas pa zos na slon bro ba la sogs pa'i nad kun sel bar byed do/_/kaN+Da ka ri'i khu ba bskol/_/mung+ga'i khu bar
[\[239b.2\]]legs g.yos pa/_/skyu ru ra ser se'u 'brur bcas/_/lud pa kun gyi sman gyur yin/_/zhes bya ba la/_kaN+Da ka ri'i rang gi khu ba mung+ga'i khu bar bcug ste/_g.yos la skyu ru ra ser po dang se'u 'bru dang bcas pa btab ste sge 'u gsher dang bca' sga dang mar la sogs pa bcug
[\[239b.3\]]nas legs par g.yos su byas pa de ni lud pa kun gyi sman du 'gyur ba yin no/_/rlung 'joms sman bskol 'o ma 'am/_/mchu yis bzas tshol khron rko dang /_/khung na gnas pa'i sha khu ni/_/zad byed lud pa can la sbyin/_/zhes bya ba la/_zad byed kyi nad kyis btab pa'i
[\[239b.4\]]mi la rlung 'joms pa'i sman dang bskol ba'i 'o ma'am/_yu sha khu ba blud par bya ba'am/_yang na sha khu mchus bzas tshol ba'i sha las byas pa'am/_khron rko ba'i rigs kyi sha'am khung na gnas pa'i sha las g.yos pa'i sha khu sbyin par bya'o/_/glo rdol gyi dud
[\[239b.5\]]brngubs la gang /_/btung bar bcas pa bsten pa yang /_/zad byed lud par de gtang bya/_/gang yang gcong chen skabs su bshad/_/ces bya ba la/_glo rdol gyi lud pa'i nad gso ba'i skabs su bshad pa'i dud pa brngub pa dang bcas par gong du bstan pa gang dag yin pa de
[\[239b.6\]]yang zad byed kyi lud pa can la sbyin par bya'o/_/gang yang 'og nas gcong chen po gso ba'i skabs su bshad pa'i sbyor ba gang yin pa de yang sbyin par bya'o/_/stobs skyed me drod skyed pa dang /_/rtsa rgyun sbyong bar byed pa'i sman/_/rnam grangs zad byed lud can la/_/stobs
[\[239b.7\]]skyed thams cad bsngags pa yin/_/zhes bya ba la/_zad byed kyi lud pa can gyi nad pa la ni brta zhing stobs skyed pa'i sman gang yin pa dang /_de bzhin du gang pho ba'i me drod skyed pa'i sman dang rtsa rgyun dang bu ga'i sbubs sbyong bar byed pa'i sman de dag rnam grangs kyis byin na
[\[240a\]]
[\[240a.1\]]yang zad byed kyi lud pa sel bar byed do/_/de bzhin du stobs skyed par byed pa'i sman thams cad kyang zad byed kyi lud pa la bsngags pa yin no/_/gang phyir 'dus pa las byung ba'i/_/zad byed lud pa mi bzad pas/_/de phyir nad stobs ji bzhin du/_/
[\[240a.2\]]'dus pa'i nad la phan pas gso/_/zhes bya ba la/_rgyu gang gi phyir 'dus pa'i nad las byung ba'i zad byed kyi lud pa mi bzad cing brnag par dka' la sdug bsngal ba yin pas de'i phyir nad kyi stobs ji lta ba la ltos la/_rlung gi shas che ba'am/_mkhris pa'i shas che
[\[240a.3\]]ba'am/_bad kan gyi shas che ba'i 'dus pa'i nad la phan pa'i kha zas dang skom dang sman dang spyod lam phan pas gso bar bya'o/_/yan lag brgyad pa'i snying po'i rnam par 'grel pa tshig gi don gyi zla zer zhes bya ba/_slob dpon zla ba la dga' bas nges par sbyar ba las/_
[\[240a.4\]]gso ba'i gnas le'u gsum pa'i rnam par 'grel pa'o//_//de nas skyigs bu dang dbugs mi bde ba gso ba'i le'u bshad par bya'o/_/zhes bya ba la/_nad gzhi'i gnas skabs su bshad pa'i go rims kyi rnam pas skyigs bu dang dbugs mi bde
[\[240a.5\]]ba'i le'u 'di brtsams pa yin no/_/gang phyir skyigs bu dbugs mi bde/_/rgyu sogs mtshungs pas de yi phyir/_/gso ba'ang gcig ste/_zhes bya ba la/_rgyu gang gi phyir skyigs bu dang dbugs mi bde ba ni rgyu la sogs pa mtshungs pa yin te/_sngon du byung ba'i tshul dang
[\[240a.6\]]grangs dang rang bzhin dang rten gcig nyid yin pas/_de'i phyir skyigs bu dang dbugs mi bde ba gso ba yang gcig tu bstan cing bshad pa yin no/_/des nyen la/_thog mar dugs kyi nyer spyad bya/_/snum dang lan tshwa til mar byug_/ces bya ba la/_skyigs bu dang
[\[240a.7\]]dbugs mi bde ba'i nad des nyen cing gzir ba thog mar te/_gso ba thams cad kyi nang nas dang po kho nar dugs nye bar spyad pas gso bar bya la dugs de yang snum pa ste/_snum gyi sman la sbyar ba'i dugs bya'i/_rtsub pas ni ma yin te/_rtsub pas ni rlung 'khrugs pa'i
[\[240b\]]
[\[240b.1\]]skyon yod pa'i phyir ro/_/snum de yang phal cher rgyam tsha la sogs pa'i lan tshwa dang til mar sbyar bas byug cing bsku bar bya'o/_/de yis bad kan bu gar 'gags/_/shin tu zhen pa zhu nas ni/_/khong par gnas pa legs par 'byin/_/bu ga'i rgyun srang mnyen
[\[240b.2\]]gyur zhing /_/rlung ni lugs dang mthun par rgyu/_/zhes bya ba la/_dugs des ci zhig byed ce na/_bu ga'i sbubs rnams su shin tu zhen cing 'gags pa'i bad kan legs par zhu zhing lud pa dang dbugs mi bde ba de'i khong par gnas pa legs par 'byin cing bde blag tu
[\[240b.3\]]thon par 'gyur la/_de bzhin du bu ga'i rgyun srang shin tu sra zhing bad kan nang du zhen pa dang /_rlung 'khrugs pa'i dbang gis rtsa sbubs shin tu sra bar gyur pa dag dugs kyis sbyangs na mnyen pa nyid du byed do/_/de bzhin du rlung lugs dang mi mthun par rgyu zhing rang gi lam las rgyu
[\[240b.4\]]bar 'gyur ro/_/'jam zhing rlan gyur zas snum dang /_/rlan can shar bcas sbyin pa'am/_/yang na zho yi spris ma sbyin/_/zhes bya ba la/_nad pa dugs kyis lus rlan cing 'jam par gyur pa la kha zas snum bag dang rlan can gyi srog chags kyi sha dang bcas pa sbyin par bya
[\[240b.5\]]ba'am/_yang na zho'i spris ma dang bcas pa sbyin par bya'o/_/de nas de la slon 'jam btang /_/mchog tu lud pa rnying nad dang /_/skad 'gags pa la skyug sman sbyin/_/rgyam tsha sbrang rtsi pi pi ling /_/sbyar ba'am rlung la phan pa gtang /_/zhes bya ba la/_de nas zhes bya ba dugs
[\[240b.6\]]byas pa'i rjes la skyigs bu dang dbugs mi bde bas nyen pa'i nad pa de la slon sman 'jam po gtang bar bya la/_mchog khyad par du ni lud pa la sogs pa dang ldan pa'i skyes bu dam pa la skyug sman gtang bar bya'o/_/skyug sman de yang rgyam tsha la sogs pa dang ldan pa'am/_gang
[\[240b.7\]]rlung la phan zhing gnod pa med pa de lta bu'i skyug sman gtang bar bya'o/_/bad kan gyis ni gnod byas pa/_/bsal na bde ba 'thob 'gyur la/_/bu ga rnam par dag gyur nas/_/rlung ni gnod pa med par rgyu/_/zhes bya ba la/_bad kan gyi gnod pa dang bcas pa bsal
[\[241a\]]
[\[241a.1\]]zhing sbyangs na mi de bde ba 'thob cing /_skyigs bu dang dbugs mi bde ba zhi bar 'gyur la/_yang bad kan gyis gnod cing bkag par byas pa'i bu ga rnams dag cing sbyangs par gyur pas rlung gnod pa med par rgyu ste sus kyang gags byas pa med par bde
[\[241a.2\]]bar rgyu bar 'gyur zhing /_srog gnas pa'i rgyun srang dag tu legs par 'gyur ro/_/lto sbos rtug 'gags mun 'thibs byed/_/ma du lung ga star bu dang /_/shing kun pi lu kha ru tsha/_/ldan zas sbyin na bde bar 'byung /_/zhes bya ba la/_lto sbos pa dang gnas skabs
[\[241a.3\]]der rtug pa 'gags pa las mun 'thibs zhes byed cing mun sros pa snyam du sems pa'i dbugs mi bde ba byung bar gyur na ma du lung ga zhes bya ba/_ba lu dang star bu la sogs pa'i sman dang ldan pa'i zas byin na dbugs bde bar 'gyur ro/_/rgyam tshar bcas pa'i 'bras
[\[241a.4\]]bu skyur/_/cung zad dro ba'i bkru sman gtang /_/zhes bya ba la/_yang na lto sbos pa dang /_rtug pa 'gags pa las byung ba'i skyigs bu dang dbugs mi bde ba'i nad mun 'thibs zhes byed pa rgyam tsha dang 'bras bu skyur po ma du lung ga la sogs pa dang sbyar ba cung zad bsros te
[\[241a.5\]]dro 'jam tsam du byas pa'i bkru sman gtang bar bya'o/_/'di dag bad kan gyis lam bkag_/srog gi rlung ni 'khrugs las byung /_/de bas de lam bsal bya'i phyir/_/steng dang 'og tu sbyang byas phan/_/zhes bya ba la/_gang gi phyir lud pa dang dbugs mi bde ba 'di dag
[\[241a.6\]]ni bad kan gyis rgyu ba'i lam bkag pa'i srog ces bya ba'i rlung de 'khrugs par gyur pa las 'byung ba yin la/_de bas srog ces bya ba'i rlung de'i lam bsal zhing dag par bya ba'i phyir steng dang 'og tu sbyang ba'i thabs skyug sman btang na phan no/_/ji ltar 'bab par gyur
[\[241a.7\]]pa'i chu/_/shin tu 'khyil zhing 'phel ba ltar/_/de bzhin rlung ni 'khyil gyur pa'i/_/de lam legs par sbyang bar bya/_/zhes bya ba la/_dper na ji ltar chu 'bab par gyur pa dag rgyu ba'i rgyun lam bkag par gyur pa na shin tu 'phel zhing mang du 'phel bar 'gyur ba dang
[\[241b\]]
[\[241b.1\]]'dra ba de bzhin du rang bzhin gyis rgyu ba'i rlung de'i rgyu ba'i lam 'gags shing bde blag tu 'gro ba'i go skabs ma thob na shin tu 'khyil bar 'gyur ro/_/de bas na rlung de'i rgyu ba'i lam slon dang khrus kyis sbyang bar bya ste/_lam bsal na phan par 'gyur ro/_/sbyang ba byas
[\[241b.2\]]kyang ma dag pa'i/_/zhen pa'i dri ma du bas bsal/_/zhes bya ba la/_de ltar sbyang ba'i rnam pa byas su zin kyang lud pa dang dbugs mi bde bas nyen pa'i bad kan gyi nad kyi dri ma dag cing shin tu zhen pa'i nyes pa lhag ma yod pa gang yin pa de ni du ba brngub pa'i thabs kyis
[\[241b.3\]]bsal bar bya'o/_/yung ba'i lo ma e raN+Da'i/_/rtsa ba rgya skyegs ldong ros dang /_/thang shing ba la spang spos bcas/_/btags te reng bu nyid du bya/_/de ni mar bskus dud pa brngub/_/yang na mar sbrus nas bsregs brngub/_/ces bya ba la/_yung ba'i lo ma la sogs
[\[241b.4\]]pa'i sman chu btags su byas te bskams nas reng bu de mar bskus te me la bsregs pa'i dud pa brngub par bya'o/_/yang na mar dang nas sbrus nas bsregs pa'i dud pa brngub par bya'o/_/sbra tshil sra rtsi pog dag gam/_/a ka ru bzang mar sbyar brngub/_/ces bya ba la/_spra
[\[241b.5\]]tshil dang sra rtsi pog ces bya ba sardza ra gcig tu sbyar ba'i dud pa'am/_yang na a ka ru bzang po'i dud pa brngub par bya'o/_/de bzhin tsan+dan glang rwa 'am/_/spu 'am rgyus pa'i dud pa brngub/_/ces bya ba la/_yang na tsan+dan mer bsregs pa'i dud pa brngub par bya'o/_/yang na ba
[\[241b.6\]]lang gi rwa me la bsregs pa'i dud pa'am/_ba lang gi spu'am/_ba lang gi rgyus pa'i dud pa brngub pa yang skyigs bu dang dbugs mi bde ba nang du zhen pa'i skyon sel bar byed par 'gyur ro/_/gtsod dang god ku rang ga_/dgo ba lpags mig ra yi 'am/_/zhes bya ba la/_
[\[241b.7\]]yang na gtsod la sogs pa'i srog chags kyi pags pa la sogs pa'i dud pa brngub na yang phan no/_/yang na gu gul ldong ros sam/_/yang na sA la'i thang chu nyid/_/ces bya ba la/_yang na gu gul gyi dud pa brngub pa'am/_yang na ldong ros kyi dud pa brngub pa'am/_shing sA
[\[242a\]]
[\[242a.1\]]la'i thang chu'i du ba brngub par bya'o/_/mo rtsa gu gul a ga ru/_/shug pa mar dang sbyar dud brngub/_/ces bya ba la/_yang na mo rtsa zhes bya ba shing shal ma li'i thang chu dri zhim pa la sogs pa mngar ba'i spos mar dang sbyar ba'i dud pa brngub par bya'o/_/dugs
[\[242a.2\]]byar mi rung btang snyoms bzhag_/brang dang mid pa zhom pa la/_/bshol du med na 'jam dugs bya/_/kha ra dkar po'i 'o mas sam/_/dro 'jam tsam gyis dugs bya zhing /_/dkri dang ldan par bya ba'i dugs/_/dugs kyi le'ur bshad dugs bya/_/zhes bya ba la/_dugs byar
[\[242a.3\]]mi rung ba'i nad pa mkhris pa dang tsha bas nyen pa dang /_nyams stobs dang lus zungs zad pa dang shin tu snum pa dang sbrum ma la sogs pa brang dang lkog ma zhom pa la sogs pa dugs byar mi rung ste bshol du med pa yin na dugs 'jam po bya ste/_de yang kha ra dkar po 'o ma dang
[\[242a.4\]]bcas pa'i snum bag dro 'jam tsam du byas pa blugs la dugs bya zhing /_de bzhin du dkris pa dang ldan pa'i dugs kyi le'ur bshad pa'i sman dang sbyar bas dugs bya'o/_/ma zhur de gso'i cho ga spyad/_/ces bya ba la/_ma zhu ba las skyigs bu dang dbugs mi bde ba las gyur
[\[242a.5\]]pa la ni ma zhu ba gso ba'i cho ga smyung ba dang smin par byas pa la sogs pa spyad par bya'o/_/sbyor drags rlung shas che gyur na/_/rlung nad bsal ba'i sbyor ba bya/_/sha khu snum sogs rab tsha sbyin/_/bsku ba dag gis zhi bar bya/_/zhes bya ba la/_skyug sman la sogs
[\[242a.6\]]pa'i nyams smad pa'i cho ga'i sbyor ba drags pas rlung shas che zhing rgyas par gyur pa mthong na rlung nad de bsal ba'i cho ga bya la/_de yang sha khu dang snum gyi rnam pa mar la sogs pa dang /_'o ma la sogs pa dang /_bsku ba la sogs pas nad de zhi bar bya'o/_/bad kan ma
[\[242a.7\]]slong dugs mi bya/_/nyam chung ba la sbyang byas pas/_/rlung gi gnas rnyed gnas rnams ni/_/skams par byas nas srog 'phrog byed/_/de bas sman khu snum dang ni/_/lde gu sogs kyis de zhir bya/_/zhes bya ba la/_bshad ma thag pa'i skyug sman btang ba la sogs
[\[242b\]]
[\[242b.1\]]pa'i sbyor ba ni bad kan ma slong ba la sogs pa la gtang bar mi bya'o/_/ci'i phyir zhe na/_skyigs bu dang dbugs mi bde ba dang ldan pa rnams de lta bu dang ldan pa de la sbyang ba byas na rlung gi gnas rnyed cing brten pa'i gzhi rnyed pa snying zhes bya ba'i gnad kun tu skams par byas nas
[\[242b.2\]]myur ba kho nar srog 'phrog cing 'jig par byed do/_/rgyu de bas bad kan ma slong ba la sogs pa de rnams la sman bskol ba'i khu ba la sogs pas skyigs bu dang dbugs mi bde ba'i nad zhi bar bya'o/_/skem zhing glo rdol ched 'khru dang /_/khrag mkhris tsha ba las byung ba'i/_/
[\[242b.3\]]skyigs bu dbugs mi bde ba la/_/mngar snum bsil sogs dag gis gso/_/zhes bya ba la/_skem zhing rid pa la sogs pa las byung ba'i skyigs bu dang dbugs mi bde ba'i nad la ni mngar ba la sogs pas nyams brta ba'i gso ba'i thabs kyis gso bar
[\[242b.4\]]bya'o/_/ku lang+tha dang rtsa ba bcu/_/bskol ba'i skam sa'i sha khu phan/_/zhes bya ba la/_yang na skyigs bu dang dbugs mi bde ba dang ldan pa la rgya sran ku lang+tha dang rtsa ba bcu pa dang bskol ba'i skam sa'i sha khu blud na phan no/_/shi kru par ta ka dang ni/_/kas mar da ba sha ka/_
[\[242b.5\]]la phug lo ma'i khu ba dang /_/nim pa'i myu gu las byung dang /_/kha lung bri ha ti khu phan/_/zhes bya ba la/_yang na shi kru la sogs pa'i sman btsos pa'i khu ba las yu shar byas pa yang phan pa yin no/_/kaN+Da ka ri byi tsher ba/_/bil ba'i rkang dang gze ma dang /_/sle tres
[\[242b.6\]]kar ka ta sring gi/_/tsi tra ka dang ku lang+tha/_/chur bskol ba yi yu sha bya/_/zhes bya ba la/_yang na kaN+Da ka ri la sogs pa sman chur bskol ba'i yu sha yang phan no/_/yang na ra sna rtsa chung lnga/_/mung+ga tsi tra kar bcas blud/_/ces bya ba la/_yang na ra sna dang rtsa ba chung ngu lnga dang /_
[\[242b.7\]]mung+ga dang tsi tra ka bskol ba'i yu sha blud na yang phan no/_/tsi tra go snyod kha ru tsha/_/kar ka ta sring thug pa phan/_/zhes bya ba la/_yang na tsi tra ka la sogs pa'i sman dang sbyar ba'i thug pa blud na yang skyigs bu dang dbugs mi bde ba la phan no/_/yang na rtsa ba bcur sbyar ba'i/_/
[\[243a\]]
[\[243a.1\]]thug pa blud na lud pa dang /_/skyigs bu dbugs mi bde nad sel/_/zhes bya ba la/_yang na rtsa ba bcu pa dang sbyar ba'i thug pa blud na lud pa la sogs pa'i nad sel to/_/rtsa ba bcu pa ra sna dang /_/zur pa ga bra'i rtsa ba dang /_/bil ba gnyis dang ma nu dang /_/
[\[243a.2\]]kar ka ta sring pi pi ling /_/lca ba sle tres bca' sga ni/_/bskol ba'i khu ba blud zhu nas/_/de nyid dang btsos thug pa blud/_/sA lu drug cu pa dang gro/_/nas dang mung+ga rgya sran zos/_/lud pa snying nad rtsib logs zug_/skyigs bu dbugs mi bde ba sel/_/zhes bya ba la/_rtsa ba
[\[243a.3\]]bcu pa la sogs pa'i sman bskol ba'i khu ba blud na zhu bar gyur pa dang /_rtsa ba bcu pa la sogs pa de nyid kyi khu ba dang btsos pa'i thug pa blud par bya zhing 'bras sA lu la sogs pa las g.yos pa'i zas zos na lud pa la sogs pa'i nad sel bar 'gyur ro/_/yang na arka'i
[\[243a.4\]]myu gu yi/_/'o ma dang sbrus nas kyi zan/_/sbrang rtsi dang bcas rtsa bcu sogs/_/bskol ba'i khu ba bcas pa blud/_/ces bya ba la/_yang na arka'i myu gu'i 'o ma dang sbrus pa'i nas zan sbrang rtsi dang bcas pa de rtsa ba bcu pa dang ra sna la sogs pa bshad ma thag pa'i
[\[243a.5\]]sman bskol ba'i khu ba dang sbyar te blud na yang phan no/_/zas ni k+Sha ra shing kun mar/_/kha ru tsha dang se'u sbyar bza'/_/ma nu zur pa tsha ba gsum/_/star bu kha lung sbyar ba sbyin/_/zhes bya ba la/_yang na kha zas ni nang du k+Sha ra la sogs pa'i sman nad kyi mtshan nyid la ltos la
[\[243a.6\]]gang yang rung ba dang sbyin par bya'o/_/skyigs bu dbugs mi bde skom dang /_/rtsa ba bcu bskol khu ba'am/_/yang na thang shing bskol khu'am/_/chang gi dwangs ma blud par bya/_/zhes bya ba la/_skyigs bu dang dbugs mi bde ba'i nad kyis skom dad du gyur pa la rtsa ba bcu
[\[243a.7\]]bskol ba'i chu'am thang shing bskol ba'i khu ba'am/_chang gi dwangs ma blud par bya'o/_/pi pi ling dang de'i rtsa ba/_/a ru ra dang byi dang ga_/tsi tra ka rnams lde gur sbyar/_/mar snod bskus te bskams pa ru/_/snod du dar ba zla gcig bzhag_/de 'thungs me yi
[\[243b\]]
[\[243b.1\]]drod skyed cing /_/lud pa dbugs mi bde ba sel/_/zhes bya ba la/_pi pi ling la sogs pa'i sman chu 'thags su byas pa mar gyi snod kyi bum par bskus pa de bskams par gyur pa dang /_der dar ba sar pa blugs la dar ba de snod der zla ba gcig lon pa dang /_de 'thungs na
[\[243b.2\]]me drod skyed pa la sogs par 'gyur ro/_/pa tha mur ba thang shing dang /_/sa ra la dang chang dwangs ma/_/nub gcig bzhag ste lan tshwa btab/_/de las khyor gang blud par bya/_/zhes bya ba la/_pa tha la sogs pa mnyes shing btsags la nub gcig zhag bzhag ste lan tshwa nyung
[\[243b.3\]]zhig btab ste de las khyor gang tsam blud na yang skyigs bu dang dbugs mi bde ba'i nad zhi bar 'gyur ro/_/ga bra'i rtsa ba bca' sga'i phye'am/_/ya bak+Sha ra na le sham/_/bcas phye chu tshan blugs pa phan/_/zhes bya ba la/_chu bskol ba'i dro 'jam tsam gyi nang du ga bra'i rtsa ba dang
[\[243b.4\]]bca' sga dang btags te blud pa'am/_yang na na le sham dang ya bak+Sha ra'i phye ma dang bcas pa chu bskol ba dro 'jam tsam gyi nang du bcug ste blud na yang phan no/_/pa spri ka ni bskol ba'i chu/_/btags pa lde gur byas bsres blud/_/ces bya ba la/_pa spri ka ni hing ku pa tri ka ste
[\[243b.5\]]de bskol ba'i khu ba dang de btags pa'i lde gur byas pa dang bsres te blud na yang phan no/_/sap+ta par+Ni'i khu ba'am/_/shri sha yi ni me tog ni/_/pi pi ling dang sbrang rtsir sbyar/_/bad kan mkhris pa 'dres gyur pa'i/_/skyigs bu dbugs mi bde ba sel/_/zhes bya ba la/_bad
[\[243b.6\]]kan dang mkhris pa 'dres pa las gyur pa'i skyigs bu dang dbugs mi bde ba la ni khu ba pi pi ling dang sbrang rtsir sbyar ba blud pa'am/_yang na shri sha'i me tog bskol ba'i khu ba pi pi ling dang sbrang rtsi dang sbyar bar bya'o/_/cu gang pi pi ling dang ni/_/'bras dang bca' sga mar dag las/_/
[\[243b.7\]]khu ba mkhris pa las gyur sel/_/zhes bya ba la/_mkhris pa las gyur pa'i skyigs bu dang dbugs mi bde ba la ni cu gang la sogs pa dang sbyar ba'i khu ba ha thabs su bcos pa sbyin par bya'o/_/rlung dang ldan la reg 'jam sha_/ri bong sha dang pi pi ling /_/mar dang sha spya
[\[244a\]]
[\[244a.1\]]ka yi khrag_/ces bya ba la/_rlung las gyur pa'i skyigs bu dang dbugs mi bde ba'i nad la ni bya reg 'jam gyi sha dang /_ri bong gi sha la sogs pa dang /_sha spya ka'i khrag dang sbyar ba'i khu ba byin na phan no/_/lcam pa'i khu ba tsha ba gsum/_/mar dang 'o
[\[244a.2\]]mar sbyar ba dang /_/'bras chan zos la 'o ma blud/_/rlung mkhris 'dres pa las gyur sel/_/zhes bya ba la/_rlung dang mkhris pa 'dres pa las gyur pa'i skyigs bu dang dbugs mi bde ba la ni lcam pa la sogs pa'i sman dang sbyar ba'i mar dang 'o ma dang bcas pa'i 'bras chan
[\[244a.3\]]byin la de'i 'og tu ni 'o ma blud par bya'o/_/ra yi 'o ma bzhi 'gyur gyi/_/chu bskol bu ram dong gra btab/_/ces bya ba la/_yang na ra'i 'o ma bzhi 'gyur gyi nang du bskol la chu gdus nas bu ram dang bca' sga btab ste blud par bya'o/_/pi pi ling rtsa shing mngar dang /_bu ram
[\[244a.4\]]lca ba rta sbangs khu/_/sbrang rtsi mar sbyar zos gyur na/_/skyigs bu dbugs mi bde ba sel/_/zhes bya ba la/_pi pi ling gi rtsa ba la sogs pa dang bsres pa'i sbrang rtsi dang mar du sbyar ba zos na yang skyigs bu dang dbugs mi bde ba sel bar 'gyur ro/_/rta dang glang po ba
[\[244a.5\]]lang phag_/rnga mo bong bu lug dang ra/_/gang yang rung ba'i rtug btsir khu/_/sbrang rtsir sbyar ba bldags na phan/_/zhes bya ba la/_yang rta la sogs pa'i rtug pa gang yang rung ba btsir ba'i khu ba sbrang rtsi dang sbyar ba yang skyigs bu dang dbugs mi bde ba la phan no/_/bad kan
[\[244a.6\]]shas cher btung ba blud/_/ces bya ba la/_bad kan gyi shas che ba'i nad pas ni rta spangs la sogs pa'i khu ba gang yang rung ba sbrang rtsi dang sbyar te btung ba blud par bya'o/_/rkang bzhi pa yi lpags rus spu/_/rmig pa bsregs la snag tshar byas/_/a shwa gan+d+ha'i lde gu ni/_/
[\[244a.7\]]sbrang rtsir sbyar bas bad kan shas/_/che ba'i dbugs mi bde ba sel/_/zhes bya ba la/_rkang bzhi pa'i pags pa la sogs pa bsregs nas snag tsha lta bur byas pa sbrang rtsi dang bcas pa'i lde gu zos na bad kan shas che ba'i dbugs mi bde ba sel bar byed do/_/yang a shwa
[\[244b\]]
[\[244b.1\]]gan+d+ha bsregs pa'i lde gu sbrang rtsi dang bcas pa byin na yang de dang 'dra'o/_/zur pa ma nu skyu ru ra'am/_/ma nu pi pi ling bcas phan/_/zhes bya ba la/_zur pa dang ma nu dang skyu ru ra sbrang rtsi dang bcas pa'i lde gu zos na bad kan shas che ba'i dbugs mi bde ba sel bar byed do/_/
[\[244b.2\]]yang na ma nu dang pi pi ling du bcas pa sbrang rtsi dang sbyar te zos na yang de dang 'dra'o/_/yug snam pi pi ling bcas pa'am/_/ka pid ta yi khu ba'am/_/zhes bya ba la/_yang na btsag yug snam pi pi ling dang bcas pa'i phye ma sbrang rtsi dang sbyar te zos pa'am/_yang na ka pid
[\[244b.3\]]ta'i khu ba sbrang rtsi dang sbyar ba zos na yang yon tan de dang 'dra'o/_/bil ba'i rkang khu skyu ru ra/_/pi pi ling dang rgyam tshar sbyar/_/zhes bya ba la/_yang na bil ba'i rkang gi khu ba dang skyu ru ra dang /_pi pi ling dang rgyam char sbyar ba'i lde gu zos na yang de dang 'dra'o/_/mar dang sbrang rtsi a ru
[\[244b.4\]]ra'am/_/tsha ba gnyis dang kha ru tsha/_/zhes bya ba la/_yang na mar dang sbrang rtsi dang a ru ra dang sbyar ba'i lde gu bza' ba'am/_yang na tsha ba ste pi pi ling dang na le sham dang kha ru tsha mar dang sbrang rtsir sbyar ba bza' bar bya'o/_/rgya shug 'bras yos sbrang rtsi dang /_/rgun 'bru pi pi
[\[244b.5\]]ling dong gra/_/zhes bya ba la/_yang na rgya shug la sogs pa sbrang rtsi dang sbyar ba'i lde gu bza' bar bya'o/_/bu ram rgun 'bru yung ra sna/_/pi pi ling dang na le sham/_/til mar dang ni sbyar ba phan/_/zhes bya ba la/_yang na bu ram la sogs pa dang til mar sbyar ba'i lde gu
[\[244b.6\]]bza' bar bya'o/_/lde gu sman gyi phye ma yang /_/sha khu chu dron tsha sogs btung /_/zhes bya ba la/_lde gu'i don du sman gang dag bshad pa de dag gi phye ma dag kyang nad dmigs las dpags te sha khu dang chu dron dang chang dang zho ga chu dang dar ba rang skyur la sogs pa gang yang rung
[\[244b.7\]]ba dang spyos te btung bar bya'o/_/dzi ban ti dang gla sgang dang /_/byi'u rug pa dang shing tsha dang /_/sug smel gnyis dang ma nu dang /_/lca ba ta ma ma li ka_/a ru ra dang ga bra'i rtsa/_/dong ga dang ni ba la ka_/zur pa kar ka ta sring gi_/nA ga ge sar pi pi ling /_/tsa rong ci
[\[245a\]]
[\[245a.1\]]rigs sbyar nas ni/_/phye ma nyis 'gyur kha rar bcas/_/rtsib logs nad rims lud pa sel/_/skyigs bu dbugs mi bde 'joms mchog_/ces bya ba la/_dzi ban ti la sogs pa'i phye ma dang de'i nyis 'gyur gyi kha ra dang sbyar ba dag kyang bza' ba
[\[245a.2\]]dang btung ba dang lde gu la sogs pa'i sbyor ba byas na rtsib logs la sogs pa'i nad 'joms par byed pa'i mchog yin no/_/dong ga bu ram cha snyoms pa/_/bza' ba'am sna nas btang sman bya/_/zhes bya ba la/_bu ram dang dong ga cha snyoms pa bza' ba'am/_de'i khu ba
[\[245a.3\]]sna nas gtang bar bya'o/_/yang na sgog skya 'am kun dong ngam/_/gri rtsa na yi rtsa bas bya/_/zhes bya ba la/_sgog skya la sogs pa'i rtsa ba'i khu ba yang sna sman bya'o/_/tsan+dan gyi ni khu ba dang /_/bud med nu zho snar blugs bya/_/zhes bya ba la/_yang na tsan+dan gyi khu ba dang bud med
[\[245a.4\]]kyi nu zhor sbyar ba snar blugs par bya'o/_/sbrang ma'i rtug pa nu zhor sbyar/_/rgya skyegs khu ba dang sbyar blugs/_/zhes bya ba la/_sbrang ma'i rtug pa bud med kyi nu zho dang sbyar ba snar blugs par bya ba'am/_yang na rgya skyegs kyi khu ba dang sbyar ba'i sman sna nas blugs na yang phan no/_/
[\[245a.5\]]rgyam tsha zhun mar dang bcas pa/_/nu zho mar dang bskol ba'am/_/mngar ba'i sman dang lde gur byas/_/de btung ba'am sna nas gtang /_/zhes bya ba la/_yang rgyam tsha dang zhun mar dwangs ma dang bcas pa bud med kyi nu zho dang bskol ba'i sman btung ba'am/_sna nas btang ba'am/_
[\[245a.6\]]sman mngar ba'i sde tshan rgun 'bru la sogs pa dang lde gur byas pa'i mar dang rgyam tsha btung ba'am sna nas gtang bar bya'o/_/kha ra sbrang rtsir bcas pa ni/_/grang dro'i res kyis blugs pa'am/_/de bzhin 'o ma bskol ba ni/_/sman gyi phye ma mar sbyar blugs/_/zhes
[\[245a.7\]]bya ba la/_kha ra dang sbrang rtsir bcas pa'i sman grang dro'i res kyis gzhug cing bsten pa'am/_yang na de bzhin du 'o ma bskol ba'i sman gyi phye mar sbyar ba las btsir ba'i khu ba blugs na phan no/_/pi pi ling dang kha ru tsha/_/ya bak+Sha ra sle tres dang /_/shing kun tso ra bye'u
[\[245b\]]
[\[245b.1\]]rug pa/_/mar dang zho ga chur sbyar zhing /_/rtsa bcu'i khu bar bskol ba blud/_/ces bya ba la/_pi pi ling la sogs pa'i sman lde gur byas pa dang bskol ba'i mar la sogs pa 'thungs na yang skyigs bu dang dbugs mi bde ba la phan no/_/yang na 'tsho byed bskol
[\[245b.2\]]ba'i khu/_/sbrang rtsir bcas pa blud par bya/_/zhes bya ba la/_'tsho byed kyi sman sna bcu dang mar du bskol ba dang sbrang rtsir sbyar ba blud na de dag la phan no/_/te dzo ba ti a ru ra/_/pi pi ling dang pu tse shel/_/ru rta ma nu bu ti ka_/tsi tra ka dang pa la sha//_zung pa lan tshwa rnam
[\[245b.3\]]gnyis dang /_/dzi ban ti dang bil ba'i rkang /_/shu dag bal bu'i lo ma rnams/_/de dag zho ni gnyis gnyis bskol/_/shing kun zho phyed mar bre gang /_/bskol ba de ni 'thungs gyur na/_/rkang lag la ni zhen pa'i rlung /_/gzhang 'brum dang ni pho ba'i nad/_/skyigs bu
[\[245b.4\]]snying nad rtsib logs zug_/myur du sel bar byed pa yin/_/zhes bya ba la/_te dzo ba ti la sogs pa'i lde gu gnyis gnyis dang /_shing kun zho phyed de ma sha drug dang mar bre gang bskol la mar de 'thungs na rkang lag la zhen pa'i rlung la sogs pa myur du sel bar byed
[\[245b.5\]]do/_/te dzo ba ti zhes bya ba ni sman bzi can no/_/pu tse shel ni ka tu ka ro hi ni'o/_/lan tshwa gnyis ni lce myang tsha dang kha ru tsha'o/_/bil ba'i rkang ni bil ba mad dza'o/_/zhun mar cha phyed bcas pa yi/_/ya bak+Sha ra rgyam tsha sbyin/_/zhes bya ba la/_yang na zhun mar gyi cha
[\[245b.6\]]phyed kyi ya bak+Sha ra sbyar ba blud par bya ba'am/_yang na mar gyi cha phyed rgyam tsha dang sbyar ba blud na yang de dag myur du sel to/_/thang la 'bar gyi'am dug gi mar/_/zho can ha pu sha'i mar blud/_/ces bya ba la/_drang srong thang la 'bar gyis bshad pa'i sman mar gcin nad gso
[\[245b.7\]]ba'i skabs su bshad pa'am/_dug gi sman mar khrag mkhris kyi skabs su bshad pa dang /_zho can gyi sman mar skran gso ba'i skabs su bshad pa dang /_ha pu sha la sogs pa'i sman mar de nyid du bshad pa ste sman mar de dag blud na yang skyigs bu dang dbugs mi
[\[246a\]]
[\[246a.1\]]bde ba sel to/_/chu grang glo bur blugs pa dang /_/sdangs dang sprugs dang 'jigs pa dang /_/dga' dang phrag dog dbugs bsdams dang /_/gnod pa'i 'bu yis sos btab dang /_/zhes bya ba la/_yang skyigs bu'i nad la chu grang glo bur du 'phral la
[\[246a.2\]]blugs pa dang /_de bzhin du sdangs shing skrag par byas pa dang /_de bzhin du lus sprugs pa dang /_'jigs pas te sems zhum bag du gyur pa ngo tsha ba'i bag la brten pa dang /_dga' ba ste sems dga' zhing spro ba'i zhad byung ba dang /_phrag dog ste gzhan gyi yon tan
[\[246a.3\]]la mi bzod pa dang dbugs bsdams pa ste/_kha dang sna nas 'byung ba'i dbugs dgag pa dang /_de bzhin du gnod pa'i lus la tsha ba skyed cing 'jigs par nus pa'i 'bus sos btab pa la phan te/_de dag gis ni rlung gi shugs 'byung ba'i rgyun la gags byas pa'i
[\[246a.4\]]phyir ro/_/gang yang bad kan rlung 'joms sman/_/dro zhing rlung ni bde rgyu bsten/_/gang yang phal cher rlung gi nad/_/lhag par 'joms par byed pas spyad/_/ces bya ba la/_skyigs bu dang dbugs mi bde ba dag la gang yang bza' ba dang btung ba dang sman la sogs pa bad
[\[246a.5\]]kan dang rlung 'joms par byed pa bsten pa dang /_de bzhin du dro zhing rlung bde bar rgyu bar byed pa gang dag yin pa de thams cad bsten par bya'o/_/de las kyang khyad par du rlung gi nad lhag par 'joms shing sel bar byed pa'i dngos po de bsten cing spyad par bya'o/_/thams cad la
[\[246a.6\]]ni brta byas pas/_/tshabs chung gso bar sla ba yin/_/lhag par nyams smad pa yis ni/_/zhi ba'i thabs su 'gyur ma yin/_/de bas zhi ba brta ba'i thabs/_/mang po de la spyad par bya/_/zhes bya ba la/_skyigs bu dang dbugs mi bde ba thams cad la brta ba'i cho ga byas
[\[246a.7\]]na nad tshabs chung bar 'gyur la/_de nas de gso sla bar 'gyur la/_lhag par nyams smad pa ni de zhi zhing bsal ba'i thabs su mi 'gyur te/_nyams smad par byas pas de gso ba dka' bar 'gyur ro/_/de bas na de zhi ba dang brta bar bya ba thabs mang po gang yod pa de la spyad
[\[246b\]]
[\[246b.1\]]pas gso bar bya'o/_/lud pa dbugs mi bde gcong slon/_/skyigs bu'i sman ni phan tshun 'dre/_/zhes bya ba la/_lud pa la sogs pa'i sman gyis phan tshun gcig la gcig phan zhing 'dre ba yin pas lud pa'i skabs su bshad pa'i sman gyis dbugs mi bde ba la
[\[246b.2\]]sogs pa gsor rung la/_dbugs mi bde ba la sogs pa'i sman gyis ni lud pa gsor rung bas na de'i phyir ji skad du bshad pa'i sman gyis 'di dag thams cad gso zhing bcos par bya'o/_/yan lag brgyad pa'i snying po'i rnam par 'grel pa tshig gi don gyi zla zer zhes bya ba/_
[\[246b.3\]]slob dpon zla ba la dga' bas nges par sbyar ba las/_gso ba'i gnas le'u bzhi pa'i rnam par 'grel pa'o//_//de nas gcong chen po gso ba'i le'u bshad par bya'o/_/zhes bya ba la/_skyigs pu dang dbugs mi bde ba gso ba'i 'og tu gcong chen po
[\[246b.4\]]gso ba'i skabs su brtsams pa dgos pa ni/_sngar nad gzhi'i skabs su dgos pa bshad pa'i rim pas 'di'i gso ba bshad pa'i go rims la bab pa yin no/_/stobs ldan nad ni mang gyur la/_/snum chos dugs byas sbyang ba ni/_/snum med ma yin nyams smod min/_/
[\[246b.5\]]steng 'og gi ni sbyang bar bya/_/zhes bya ba la/_gcong chen po zad byed dang ldan pa'i nad pa nyams stobs ldan pa'i nad pa mang pos khyab par gyur pa snum gyi cho ga dang /_dugs byas nas sbyang ba zhes bya ba skyug sman dang bkru sman bya ba la de snum med cing rtsub chos su yang mi bya la/_
[\[246b.6\]]nyams smod cing 'bri bar yang mi 'gyur ba de lta bu'i sbyang ba bya'o/_/'o ma po son char bcas pa'am/_/sha khu mngar dang ldan pa'am/_/zhun mar btab pa'i nas thug ni/_/skyug sman bskol bas slon du gzhug_/ces bya ba la/_skyug sman ni 'o ma dang po son char sbyar bas
[\[246b.7\]]zad byed kyi nad kyis btab pa slon du gzhug pa'am/_yang na ro mngar ba dang sbyar ba'i sha khu dang po son char sbyar bas slon du gzhug pa'am/_yang na zhun mar btab pa'i nas thug dang sman po son cha la sogs pa dang sbyar te bskol ba blud la slon du gzhug par bya'o/_/sha ma
[\[247a\]]
[\[247a.1\]]dur byid dong gar bcas/_/kha ra sbrang rtsi mar dang ni/_/bcas pa'i 'o ma'am skyo ma'am/_/rgun 'bru tang pal bi da ri/_/yang na sha khur ldan pa yi/_/bkru sman 'jam po gtang bar bya/_/zhes bya ba la/_yang na bkru sman dam zhing nyams dma' bar
[\[247a.2\]]mi byed pa sbyar bar bya ste/_de yang sha ma dur byid la sogs pa'i khar dkar po dang sbyar ba'i bkru sman gtang ba'am yang na 'o ma dang bcas pa'i skyo ma zhes bya ba phye mar gyi skyo ma dang bkru sman du sbyar te gtang ba'am/_yang na rgun chu la sogs pa sman re re khu ba dang sbyar te bkru sman
[\[247a.3\]]'jam po gtang bar bya'o/_/lto sbyangs pa la brta ba dang /_/drod skyed cho ga spyad par bya/_/zas skom yi gar 'ong ba dang /_/rlung 'joms byed cing yang ba sbyin/_/zhes bya ba la/_gcong chen gyi nad pa la de ltar slon nam khrus kyis lto sbyangs par gyur nas nyams brtab dang /_
[\[247a.4\]]drod skyed pa'i cho ga gang dag yin pa spyad par bya zhing /_de bzhin du zas dang skom gyi rnam pa yi gar 'ong zhing snying dga' bar byed la sred pa skyed par byed pa dang /_gtso cher rlung 'joms shing sel bar byed pa'i rang bzhin can dang yang ba ste rang bzhin gyis yang ba dang g.yos
[\[247a.5\]]su byas pas yang bar gyur pa gang dag yin pa sbyin par bya'o/_/sA lu drug cu pa dang gro/_/nas dang mung+ga lo gcig lon/_/zhes bya ba la/_'bras sA lu rtsa snar la sogs pa dang /_'bras drug cu pa la sogs pa'i 'bru lo gcig lon pa ni gcong chen po'i nad la phan no/_/
[\[247a.6\]]ra yi 'o ma mar dang sha_/sha za'i sha ni zad byed 'joms/_/zhes bya ba la/_ra'i 'o ma la sogs pa dang srog chags sha za ba rnams kyi sha gang dag yin pa ni/_lhag par nyams stobs skyed cing zad byed 'joms par 'gyur ro/_/bya rog 'ug pa spyang ki gzig_/ba lang
[\[247a.7\]]rta dang ne'u le sbrul/_/bya rgod rnga mong bong bu khra'i/_/sha ni sgyu yis byin na phan/_/zhes bya ba la/_bya rog gi sha la sogs pa sgyu thabs kyis gsong ste gzhan gyi shar btsos nas byin na yang gcong chen po'i nad la phan zhing nad pa la cha yod pa mngon sum du ma yin no/_/de
[\[247b\]]
[\[247b.1\]]yang drang srong tsa ra kas/_bya rog sha ni sreg par brjod/_/sbrul sha nya yi sha zhes brjod/_/rta bla ba ni rgyu ma'i sgras/_/sman pa mkhas pas sbyin par bya/_/zhes bshad pa yin no/_/shes na de las smod pas na/_/slon zhing mdangs dang stobs mi 'gyur/_/zhes bya ba la/_gang
[\[247b.2\]]gi phyir bya rog la sogs pa'i sha ni 'jig rten na smad par bya ba yin pas nad pa des shes par gyur na de la smod pa'i sems skye bas slar slon zhing skyug par 'gyur ba dang /_de bzhin du lus kyi mdangs dang nyams stobs dag tu yang mi 'gyur ro/_/bad mkhris ri dwags la
[\[247b.3\]]sogs sha_/rlung la mthu rtsal gzan tshol sha_/tsho khur sbyar zhing phan pa dang /_/sha khu sogs la'ang sbyar bar bya/_/yungs mar dag dang brngos pa'am/_/yang na ci rigs mar dang brngos/_/khu bar ldan zhing mnyen la snum/_/spod la sogs dang legs g.yos sbyin/_/
[\[247b.4\]]zhes bya ba la/_bad kan dang mkhris pa las gyur pa'i gcong chen po la ni ri dwags la sogs pa'i sha ste phag rgod la sogs pa'i rigs chen po dang /_khron rko ba dang /_mchus gzan tshol ba'i sde tshan gyi sha brdungs shing btags pa'i sha khu blud na phan no/_/rlung las gyur pa la
[\[247b.5\]]ni mthu rtsal gyis zas tshol ba stag la sogs pa'i sha dang chu na gnas pa'i srog chags kyi sha brdungs pa las sha khur bya'o/_/de bzhin du sha khu dang thug pa la sogs pa dang tshod ma sna tshogs pa la sogs pa la yang de dag sbyar zhing g.yos su byas pa'am/_yungs mar dang
[\[247b.6\]]brngos shing g.yos pa'am/_yang na mar dang brngos pa dag ci rigs par rlung dang bad kan dang mkhris pa la sbyin par bya ba de yang khu ba dang ldan zhing zhim pa dang /_mnyen zhing tsha ba chung ngu bskol ba dang /_snum zhing rtsub bag med pa dang /_spod de sge'u gsher dang bca' sga dang /_
[\[247b.7\]]se'u 'bru la sogs pa'i spod dang legs par g.yos pa sbyin par bya'o/_/de bzhin la phug rgya sran las/_/g.yos pa'i yu shar sbyar bar bya/_/zhes bya ba la/_yang de bzhin du la phug rgya sran la sogs pa'i khu ba na le sham la sogs pa'i spod dang sbyar zhing snum pa'i
[\[248a\]]
[\[248a.1\]]yu shar sbyar ba yang gcong chen po'i nad kyis btab pa la phan no/_/pi pi ling bcas nas dang bcas/_/rgya sran bcas shing dong grar bcas/_/se'u 'bru skyu ru ra dang bcas/_/ra sha'i khu ba snum can blud/_/des ni cham pa la sogs pa/_/gnod pa drug ni
[\[248a.2\]]sel bar 'gyur/_/zhes bya ba la/_ra sha'i khu ba pi pi ling dang bcas shing de dag g.yos pa dang /_nas dang rgya sran dang dong gra'i khu ba dang bcas pa dang /_se'u 'bru dang /_skyu ru ra mar la sogs pa'i snum dang g.yos pa gang yin pa blud par bya ste/_de lta bu'i ra sha'i khu ba des
[\[248a.3\]]ni cham pa la sogs pa'i gnod pa sel bar 'gyur te/_cham pa lud pa dbugs mi bde/_/mgo nad skad 'gags ma zhur bcas/_/zhes bya ba'i gzhung gis bstan pa'i nad 'joms pa yin no/_/mkhris pa sogs las khyad par du/_/chang rnying rtsa sbubs sbyong byed pa/_/
[\[248a.4\]]ngoms pa nyid du blud par bya/_/rgun chang chang rnying chang dwangs blud/_/ces bya ba la/_mkhris pa la sogs pa las gyur pa'i zad byed kyi nad la khyad par du yang chang zhim chang shin tu rnying par gyur cing rtsa sbubs kyi bu ga sbyong bar byed cing ngoms pa nyid du blud par bya la/_de las kyang khyad par
[\[248a.5\]]du mkhris pa la sogs pa la rgun chang dang /_chang rnying dang /_chang dwangs ma blud par bya'o/_/rtsa ba chung ngu lnga bskol ba'am/_/ta ma la ka chur bskol ba'am/_/par+Ni bzhi dang bskol ba'am/_/'u su bca' sga bskol ba blud/_/ces bya ba la/_yang na rtsa ba chung ngu lnga dang
[\[248a.6\]]bskol ba'i chu blud par bya ba'am/_ta ma la ka dang chu bskol ba'am/_ma sha par+Ni la sogs pa par+Ni bzhi bskol ba'am/_'u su dang bca' sga'ang bskol ba'i chu blud par bya'o/_/de dang kha zas gtsang ma dag_/'bad pas btsos pa rjes mthun yin/_/zhes bya ba
[\[248a.7\]]la/_rtsa ba lnga'i chu la sogs pa de dang kha zas gtsang zhing sme bag med pa 'bad pas btsos na yang rjes su mthun zhing phan pa yin no/_/rtsa ba bcu dang 'o ma 'am/_sha khu'i nang du btso bar bya/_/ba la btab pa'i mar sbyar ba'am/_/sha za'i sha khur btsos
[\[248b\]]
[\[248b.1\]]pa sbyin/_/ces bya ba la/_rtsa ba bcu dang 'o ma'am sha khur btsos la/_sman pa la'i lde gu btab pa'i sman mar sbyar te sbyin pa'am/_sha za ba'i sha khu dang btsos pa sbyin par bya'o/_/'o ma bcu 'gyur dag dang ni/_/mar bskol sbrang rtsir bcas pa'ang phan/_/zhes bya ba la/_
[\[248b.2\]]yang na 'o ma bcu 'gyur dang mar bskol ba la sbrang rtsi dang sbyar ba'i sman mar sbyin na yang phan no/_/dzi ban ti dang shing mngar dang /_/rgun 'bru dug mo yungs 'bras bu/_/ma nu zur pa pi pi ling /_/bya kri gze ma ba la dang /_/ta ma la ki ut+pal sngo/_/kyi lce ba dang byi tsher ba/_/lde
[\[248b.3\]]gur byas dang mar bskol ba/_/gcong chen sel ba'i dam pa yin/_/zhes bya ba la/_dzi ban ti la sogs pa'i sman mar gyi bzhi cha'i lde gur byas pa dang /_chu mar gyi bzhi 'gyur bsres pa dang /_mar bskol ba'i sman yang gcong chen po'i nad rgyal po'i nad ces bya ba sel
[\[248b.4\]]zhing 'joms par byed pa'i mchog yin no/_/'bra go rgun 'bru ma du ka_/pa ru sha dang pi pi ling /_/mar dang bskol bas skad 'gags dang /_/lud pa dbugs mi bde rims 'joms/_/zhes bya ba la/_'bra go la sogs pa'i sman gyi lde gu dang cho ga bzhin du bskol
[\[248b.5\]]ba'i sman mar gyis kyang skad 'gags pa la sogs pa'i nad 'joms par byed do/_/rtsa bcu 'o mar bskol ba las/_/byung ba'i mar gsar gang yin de/_/pi pi ling dang sbrang rtsir bcas/_/skad 'gags sel ba'i dam pa yin/_/mgo brang rtsib logs gzer
[\[248b.6\]]'joms shing /_/lud pa dbugs mi bde rims sel/_/zhes bya ba la/_rtsa ba bcu ni rtsa ba lnga che chung gnyis bsdoms pa ste de dang bskol ba'i 'o ma bsrubs pa las mar gsar byung ba de pi pi ling dang sbrang rtsi dang bcas par zos na skad 'gags pa sel zhing
[\[248b.7\]]'joms pa'i dam pa yin no/_/de bzhin du mgo dang brang la sogs pa'i nad kyang sel bar byed pa yin no/_/rtsa ba lnga pa lngar bskol ba'i/_/'o ma las byung mar gang yin/_/rtsa ba lnga pa lnga yi ni/_/khu ba 'o ma'i bzhi 'gyur la/_/bskol ba yi ni
[\[249a\]]
[\[249a.1\]]mar 'di yis/_/zad byed kyi ni stobs bdun 'joms/_/zhes bya ba la/_rtsa ba lnga bskol ba'i 'o ma las byung ba'i mar gang yin pa de rtsa ba lnga pa lnga pa'i khu ba 'o ma'i bzhi 'gyur gyi nang du bskol ba'i mar 'dis ni zad byed kyi stobs cham pa la sogs
[\[249a.2\]]pa bdun 'joms par byed do/_/yang na gre bar dud pas brngub pa snyam sems pa la sogs pa nad kyi bla brnan bdun 'joms par byed do/_/ya bak+Sha ra tsha ba lnga/_/srang drug dang ni btsos pa'i mar/_/bre gang 'o ma cha mnyam byas/_/des ni bu ga dag byed cing /_/skran
[\[249a.3\]]dang dmu rdzing mcher pa dang /_/pho nad skya rbab cham pa dang /_/lud pa dbugs mi bde drod nyams/_/skrang dang stod kyi rlung nad 'joms/_/zhes bya ba la/_ya bak+Sha ra dang tsha ba lnga ste pi pi ling dang pi pi ling gi rtsa ba dang /_dbyi mo dang bca' sga dang /_kru trug tres te lnga po
[\[249a.4\]]srang drug lde gur byas pa dang /_'o ma bre gang dang chu bre gsum dang mar bre gang bskol ba des ni bu ga'i rgyun srang dag par byed cing skran la sogs pa'i nad 'joms par byed pa yin no/_/ra sna ba la gze ma dang /_/sti ra bar sha bu'i chur/_/dzi ban ti dang pi pi ling /_/'o bcas
[\[249a.5\]]gcong chen 'joms pa'i mchog_/ces bya ba la/_ra sna la sogs pa'i sman bskol ba'i chu mar gyi bzhi 'gyur dang /_mar dang 'o ma cha mnyam par bskol ba dzi ban ti dang /_pi pi ling btab pa'i sman mar ni gcong chen po zad byed ces bya ba 'joms pa'i mchog yin no/_/a
[\[249a.6\]]shwa gan d+ha 'o mar bskol/_/las byung mar 'o kha rar bcas/_/zhes bya ba la/_a shwa gan d+ha bskol ba'i 'o ma bsrubs pa las byung ba'i 'o ma dang kha rar bcas pa blud na zad byed kyi nad sel bar byed do/_/spyi yi sha ni srang brgyad dag_/chu bre sum cu gnyis nang
[\[249a.7\]]bskol/_/de yi brgyad cha lus pa ru/_/'tsho byed bcu ni srang rer gzhug_/zhun mar bre gang bcas bskol ba/_/sha yi sman mar 'di blud pa'am/_/sha khu dang sbyar ci rigs sbyin/_/rlung dang mkhris pa las gyur nad/_/lud pa dbugs mi bde skad
[\[249b\]]
[\[249b.1\]]'gags/_/skem zhing rtsib logs zug pa 'joms/_/zhes bya ba la/_spyi'i sha khung na gnas pa dang mthu rtsal gyis gzas tshol ba la sogs pa'i srog chags gang yang rung ba'i sha srang brgyad dang chu bre sum cu rtsa gnyis zhes pa chu srang stong nyi shu rtsa gnyis kyi nang du bskol
[\[249b.2\]]ba de'i sha khu brgyad cha lus pa'i nang du mar bre gang ste srang sum cu rtsa gnyis bcug la/_'tsho byed bcu po ste dzi ban ti dang ra mnye ba la sogs pa srang re'i tshad du byas pa dang lde gur sbyar ba bcug ste bskol la sha'i sman mar de 'ba' zhig blud pa dang /_sha khu dang sbyar te byin
[\[249b.3\]]na rlung la sogs pa'i nad 'joms par 'gyur ro/_/sug smel ti mu sa 'bras gsum/_/sa nag tsha ba gsum tsi tra/_/sa ra ni m+ba seng ldeng dang /_/sA la'i 'bras bu las byung dang /_/go bye dang ni byi dang ga_/srang ni brgyad brgyad tshad du byas/_/chu ni bcu drug 'gyur
[\[249b.4\]]byas par/_/bcu drug char gnas bar du bskol/_/slar yang de dang mar bre gang /_/bskol ba 'dir ni cu gang ni/_/srang drug khar srang sum cu bcug_/sbrang rtsi srang ni drug cu gzhug_/dri sna gsum ni srang re gzhug_/gzar bus dkrugs te lde gur byas/_/
[\[249b.5\]]snga dro zos la 'o ma btung /_/bcud len bsdams pa med pa yin/_/yid gzhungs mig rno tshe ring la/_/drod skyed skran dang gcong chen nad/_/skya rbab dang ni mtshan par rdol/_/myur du 'joms par byed pa yin/_/zhes bya ba la/_sug smel la sogs pa'i sman
[\[249b.6\]]bcu drug srang re'i tshad du byas pa dang /_sman spyir bsdoms pa'i bcu drug 'gyur gyi chu de srang nyis brgya lnga bcu rtsa drug dang bskol la bcu drug cha lus kyi bar du gdus nas sman khu de dang mar bre gang bskol la mar tshos pa der cu gang srang drug kha ra srang sum cu sbrang rtsi mar
[\[249b.7\]]gyi nyis ldab ste srang drug cu bcug la/_dri sna gsum shing tsha dang sug smel dang gan+d+ha b+ha dra zhes bya ba spyir srang sum cu bcug la/_de'i 'og tu cha mnyam par 'dres par bya ba'i phyir gzar bus dkrugs la lde gur byas pa las ci ran tsam zhig snga dro zos la de'i rjes la
[\[250a\]]
[\[250a.1\]]'o ma btung bar bya ste/_bcud kyis len de ni spyod lam bsrung zhing bsdams mi dgos pa yin la yid gzhungs pa dang drod skyed pa'i bar du byed cing skran la sogs pa'i nad ring po mi thogs par 'joms par byed pa yin no/_/gang yang zhun mar bu
[\[250a.2\]]ram bcas/_/glo rdol la bshad zad byed sbyar/_/zhes bya ba la/_gang zhun mar dang bu ram du bcas pa'i sman glo rdol zhing 'grams pa'i skabs su bshad pa gang yin pa de zad byed ces bya ba'i gcong chen po'i nad la sbyar zhing gtang bar bya'o/_/shing tsha sug
[\[250a.3\]]smel pi pi ling /_/cu gang khar rim nyis 'gyur/_/phye mar byas bza' 'am sbrang rtsi dang /_/mar dang sbyar te lde gur zos/_/skad 'gags lud pa dbugs mi bde/_/zad byed rtsib logs bad kan 'joms/_/zhes bya ba la/_shing tsha nyis 'gyur gyi sug
[\[250a.4\]]smel sug smel gyi nyis 'gyur pi pi ling /_pi pi ling gi nyis 'gyur gyi cu gang /_cu gang gi nyis 'gyur gyi kha ra ste shing tsha zho gnyis/_sug smel zho bzhi/_pi pi ling zho brgyad/_cu gang zho bcu drug_/kha ra zho sum cu rtsa gnyis te de dag phye mar byas la bza' ba'am/_
[\[250a.5\]]sbrang rtsi dang mar dang sbyar te lde gur byas nas zos na/_skad 'gags pa dang lud pa'i nad la sogs pa 'joms par byed do/_/'di yi skad 'gags la khyad par/_/sna sman dud pa brngub sogs bya/_/zhes bya ba la/_gcong chen po gso ba'i skabs su gso ba
[\[250a.6\]]gang dag bshad pa de nad kyi phyogs gcig pa'i gso ba yin du zin kyang /_spyir gso bar sbrel rung mod kyi de las kyang khyad par du gcong chen po 'di'i skad 'gags pa la dud pa brngub pa la sogs par sbyar bar bya'o/_/de la'ang rlung las gyur pa la/_/ka sa mar da
[\[250a.7\]]bar da ka_/bring gar dza'i khu ba mar/_/bskol ba'am ar da ga la bskol/_/dro 'jam zos rjes la blud na/_/lud pa lu dang skad 'gags sel/_/zhes bya ba la/_gcong chen po las gyur pa'i skad 'gags pa la rlung las gyur pa la ni ka sa mar da la sogs pa'i
[\[250b\]]
[\[250b.1\]]khu ba dro 'jam tsam du byas pa zas zos pa'i rjes la blud na yang lud pa lu ba dang skad 'gags pa sel bar 'gyur ro/_/yang na ar da ga la zhes bya ba ming gi rnam grangs ru tsa ka ra zhes bya ba dang bskol ba'i mar blud na yang lud pa lu ba dang skad 'gags pa sel bar 'gyur ro/_/
[\[250b.2\]]rgya shug lo ma'i lde gu ni/_/mar brngos rgyam tshar bcas pa'am/_/zhes bya ba la/_yang na rgya shug gi lo ma lde gur byas pa rgyam tsha dang sbyar ba de zas zos pa'i rjes la sbyar bar bya'o/_/shing mngar dang ni pi pi ling /_/byi dang ga dang rgun 'bru dang /_/han sa par+Ni'i rtsa ba rnams/_/
[\[250b.3\]]til mar bskol ba snar blugs bya/_/zhes bya ba la/_shing mngar la sogs pa'i sman lde gur btags pa til bskol te btsags pa snar blugs par bya'o/_/'bras chan mar dang bu ram bcas/_/zos la de rjes chu tshan btung /_/'o thug snum can blud pa dang /_/snum gyi dugs kyi
[\[250b.4\]]cho ga bya/_/zhes bya ba la/_bu ram dang chang dang bcas pa'i 'bras chan zos la/_de'i rjes la chu bskol ba dro 'jam tsam btung bar bya'o/_/de bzhin du 'o thug la mar btab pa yang blud par bya ba dang /_de snum gyi dugs dag kyang rlung las gyur pa'i skad 'gags pa la sbyar bar bya'o/_/mkhris
[\[250b.5\]]pa las gyur 'o ma'i shing /_/lde gu bskol ba'i zhun mar ni/_/sbrang rtsir bcas te de rjes ni/_/'o ma bskol te bsgrangs pa blud/_/ces bya ba la/_mkhris pa las gyur pa'i skad 'gags pa la ni 'o ma can gyi lde gu dang bskol ba'i zhun mar sbrang rtsi dang bcas pa blud la/_de'i rjes la 'o
[\[250b.6\]]ma bskol te bsgrangs pa blud par bya'o/_/shing mngar ma du ka 'o thug_/zhun mar bcas pa blud pa'am/_/zhes bya ba la/_yang mkhris pa las gyur pa'i skad 'gags pa la shing mngar dang ma du ka'i khu ba dang bcas par bskol ba'o thug la zhun mar btab pa byin na yang phan no/_/
[\[250b.7\]]ba la dri bzang bi da ri/_/shing mngar k+Sh-i ta bi da ri/_/rgyam tshar bcas pa bskol ba'i mar/_/skad 'gags sna sman bla med yin/_/zhes bya ba la/_yang mkhris pa las gyur ba'i skad 'gags pa la ba la la sogs pa'i bi da ri rnam pa gnyis dang /_shing mngar sman gyi khu ba dang /_/
[\[251a\]]
[\[251a.1\]]rgyam tsha dang bcas par bskol ba'i mar sna nas btang ba ni sna sman bla na med pa yin no/_/pra puN+Da rI ka shing mngar/_/pi pi ling dang bri ha ti/_/ba la 'o ma mar bskol te/_/skad 'gags pa yi sna sman mchog_/ces bya ba la/_pra puN+Da rI ka zhes bya ba stag tsher ba'i sman
[\[251a.2\]]dang 'o ma dang mar sar pa bskol ba'i sna sman de yang skad 'gags pa sel ba'i mchog yin no/_/mngar ba'i sde tshan phye ma ni/_/sbrang rtsi mar sbyar lde gu sbyin/_/zhes bya ba la/_dzi ba ni la sogs pa mngar ba'i sde tshan gyi phye ma sbrang rtsi dang sbyar ba'i lde gu byin na yang mkhris pa las gyur pa'i
[\[251a.3\]]skad 'gags pa sel to/_/bad kan las gyur tsha ba dang /_/zas rtsub ba gcin blud par bya/_/zhes bya ba la/_bad kan las gyur pa'i skad 'gags pa la ni na le sham la sogs pa'i tsha ba dang zas rtsub pa bsten cing ba gcin dang bcas par blud par bya'o/_/kad pha la dang
[\[251a.4\]]skyu ru ra/_/tsha gsum til mar sbrang rtsir sbyar/_/zhes bya ba la/_bad kan las gyur pa'i skad 'gags pa la ni kad pha la la sogs pa'i sman til mar dang sbrang rtsir sbyar ba sbyin par bya'o/_/ya bak+Sha ra tsha ba gsum/_/kru trug tres dang dbyi mo dang /_/a ru ra dang sbrang rtsir sbyar/_/
[\[251a.5\]]zhes bya ba la/_yang bad kan las gyur pa'i skad 'gags pa la ya bak+Sha ra la sogs pa'i sman sbrang rtsi dang sbyar ba sbyin par bya'o/_/nas thug til mar zhun mar dang /_/pi pi ling dang skyu ru ra sbyar/_/zhes bya ba la/_yang nad de la nas thug pi pi ling dang skyu ru ra sbyar te g.yos pa'i
[\[251a.6\]]til mar dang /_zhun mar btab pa sbyin par bya'o/_/bca' sga dang ni pi pi ling /_/bza' ba'am skyug sman rnon po bsten/_/zhes bya ba la/_nad de la bca' sga dang pi pi ling bza' ba dang /_de'i rjes la zas gzhan bza' ba'am/_skyug sman rnon po gtang bar bya'o/_/sha kha ra
[\[251a.7\]]dang sbrang rtsir bsres/_/mngar ba'i sman dang lhan cig bskol/_/'o ma 'thungs pas skad gsang ni/_/chen por smras pa'i 'gags nad sel/_/zhes bya ba la/_mi gang skad gsang chen por smras pa'i dbang gis skad 'gags par gyur pa de la ni mngar ba'i sman sde dang bskol
[\[251b\]]
[\[251b.1\]]ba'i 'o ma kha ra dang sbrang rtsi btab ste blud na sel bar byed do/_/yi ga 'chus la sna tshogs zas/_/phan pa'i sman dang sbyar ba sbyin/_/zhes bya ba la/_yi ga 'chus pa'i nad la phan zhing yang ba'i zas sna tshogs sbyin zhing de yang de la phan pa'i sman dang sbyar te sbyin par bya'o/_/phyi dang
[\[251b.2\]]nang ni sbyang ba dang /_/sems dga' yid dang mthun sman sbyin/_/zhes bya ba la/_yang yi ga 'chus pa'i nad la ni sbyang ba khrus la sogs pa bya ba dang /_nang gi sbyang ba bkru sman dang skyug sman btang ba phan pa de bzhin du sems dga' zhing yid dang mthun pa sman dbang po tshim par byed
[\[251b.3\]]pa sbyin par bya'o/_/dus gnyis su ni so shing dag_/bca' zhing kha ni sbyang bya zhing /_/bska bas kha ni bkru ba dang /_/rjes su mthun pa'i dud pa brngub/_/ces bya ba la/_dus gnyis su zhes pa nang par dang zos pa'i rjes la so shing bca' bar bya ba la/_ji ltar bca' ba'i tshul ni kha
[\[251b.4\]]bska ba'i kha nad sbyangs pa'i skabs nas bshad do/_/de bzhin du rjes su mthun pa'i dud pa yang brngub par bya'o/_/da lis kyi ni ri lu dang /_/kha ra ga bur bcas pa sbyin/_/'bras khu zla ba'i zer ltar dkar/_/bza' ba yi ga 'byed pa'i mchog_/ces bya ba la/_da lis kyi phye mar bshad pa
[\[251b.5\]]gang dag yin pa dang /_ri lu'i sbyor ba byas pa de yang mchog tu yi ga 'byed pa yin no/_/de bzhin du 'bras btags pa sprus pa mar la btsos pa'i khu ba zla ba'i 'od zer ltar dkar ba bza' ba yang yi ga 'byed pa'i mchog dam pa yin no/_/de las rlung gyur yi ga 'chus/_/ha re Nu
[\[251b.6\]]dang pi pi ling /_/byi dang ga dang ra sna dang /_/rgyam tsha dang ni dong gra dang /_/sug smel ga bra'i rtsa ba dang /_/nas tshig 'khus pa'i thal ba dang /_/shing kun bcas pa mar ram ni/_/chang gi dwangs mar sbyar te btung /_/zhes bya ba la/_yi ga 'chus pa de rnams kyi nang nas rlung las
[\[251b.7\]]gyur pa'i yi ga 'chus pa la ni ha re Nu la sogs pa'i sman gyi phye ma mar dang sbyar ba'am/_chang gi dwangs ma dang sbyar te btung bar bya'o/_/shu dag chus ni slon du gzhug_/ces bya ba la/_yang na rlung las gyur pa'i yi ga 'chus pa la ni shu dag gi chu blud la slon du gzhug
[\[252a\]]
[\[252a.1\]]go/_/mkhris gyur bu ram chus slon gzhug_/ces bya ba la/_mkhris pa las gyur pa'i yi ga 'chus pa la ni bu ram dang sbyar ba'i chu blud la slon du gzhug go/_/kha ra dang ni zhun mar dang /_/rgyam tsha sbrang rtsir bcas pa sbyin/_/zhes bya ba la/_mkhris
[\[252a.2\]]pa las gyur pa'i yi ga 'chus pa la ni kha ra dang mar du bcas pa'am/_rgyam tsha dang sbrang rtsir bcas pa blud par bya'o/_/bad kan nim pa'i chus slon gzhug_/ces bya ba la/_bad kan las gyur pa'i yi ga 'chus pa la ni nim pa bskol ba'i chu blud la slon du gzhug go/_/la la phud
[\[252a.3\]]dang dong gra'i chu/_/sbrang rtsi'am chang rnying rno sbyar ba/_/bu ram sbrang rtsi chang bcas blud/_/ces bya ba la/_bad kan las gyur pa'i yi ga 'chus pa la ni la la phud ces bya ba ti mu sa dang dong gra'i chu sbrang rtsi dang sbyar ba'am/_yang na chang rnying pa rnon po dang sman rnon po bskol ba bu ram dang sbrang rtsi
[\[252a.4\]]dang sbyar ba blud par bya'o/_/ha re Nu sogs phye ma ni/_/sngar bshad chu tshan sbyar ba blud/_/ces bya ba la/_yang na sngar bshad pa'i phye ma ha re Nu dang pi pi ling dang byi dang ga la sogs pa de chu dron dang sbyar te blud par bya'o/_/sug smel dang ni shing tsha dang /_/nA ga puSh+pa na le sham/_/pi pi ling dang
[\[252a.5\]]bca' sga rnams/_/rim bzhin cha res bskyed phye ma/_/kha ra dag dang mnyam sbyar bas/_/mchil mang yi ga 'chus pa dang /_/snying dang rtsib logs na lud pa/_/dbugs mi bde dang mgul nad 'joms/_/zhes bya ba la/_sug smel la sogs pa'i phye ma go rims bzhin du cha
[\[252a.6\]]res bskyed pa'i phye ma dang kha ra mnyam por sbyar ba'i phye mas ni mchil ma mang ba la sogs pa 'joms par byed do/_/cha res bskyed pa'i tshul ni sug smel zho gcig_/shing tsha zho gnyis/_nA ga ge sar zho gsum/_na le sham zho bzhi/_pi pi ling zho lnga/_bca' sga zho
[\[252a.7\]]drug ste/_de spyir bsdoms pa'i phye ma dang kha ra mnyam por sbyar bar bya'o/_/la la phud dang da trig dang /_/star bu bca' sga se'u 'bru dang /_/rgya shug zho ni gnyis gnyis byas/_/kha ra srang bzhi 'u su dang /_/go snyod shing tsha kha ru tsha/_/zho re pi pi ling 'bru brgya/_/
[\[252b\]]
[\[252b.1\]]na le sham ni nyis brgya dag_/phyer btags yi ga 'byed pa'i mchog_/yid 'ong phyi sa 'gags pa dang /_/lud pa snying ga rtsib logs na/_/mcher pa gzhang 'brum pho nad sel/_/zhes bya ba la/_la la phud la sogs pa'i sman sna re re zho gnyis gnyis byas la khar srang bzhi dang /_
[\[252b.2\]]'u su la sogs pa'i sman sna bzhi po sna re zhing zho re/_pi pi ling 'brum bu brgya/_na le sham nyis brgya/_de thams cad phye mar btags pa de ni yi ga 'byed pa'i mchog yin zhing phyi sa 'gags pa la sogs pa bsal bar byed pa'i mchog yin no/_/bal bu'i lo ma na le sham/_/
[\[252b.3\]]dong gra dang ni pi pi ling /_/go rims bzhin du cha res bskyed/_/shing tsha sug smel dang po'i phyed/_/pi pi ling gi brgyad 'gyur gyi/_/kha rar sbyar ba'i phye ma de/_/drod skyed yi ga 'byed pa dang /_/lud pa lu dang dbugs mi bde/_/yi ga 'chus dang slon bro dang /_/mcher pa snying nad
[\[252b.4\]]rtsib logs zug_/skya rbab tshad 'khru rims nad 'joms/_/rlung 'khyil pa ni bde rgyu byed/_/ces bya ba la/_bal bu'i lo ma la sogs pa'i rim pa bzhin du cha res bskyed de des na bal bu'i lo ma zho gcig_/na le sham zho gnyis/_dong gra zho gsum/_pi pi ling zho bzhi/_shing tsha
[\[252b.5\]]sug smel dang po zhes bya ba bal bu'i phyed de/_des na shing tsha zho phyed/_kha ra pi pi ling brgyad 'gyur du byas pa ste srang bzhi phye mar byas pa de ni pho ba'i me drod skyed pa dang yi ga 'byed cing zas len par byed pa dang /_lud pa la sogs pa'i nad 'joms par byed pa dang /_rlung 'khyil zhing
[\[252b.6\]]lam log par 'gro ba lugs bzhin du rgyu bar byed pa yin no/_/sug smel shing tsha pu shel tse/_/zho ni gnyis gnyis byas pa dang /_/nA ga ge sar srang phyed dang /_/gan d+ha b+ha dra srang phyed gzhug_/phyer btags bu ram rnying pa ni/_/srang ni nyi shu lnga nang bskol/_/sbrus te zho gnyis
[\[252b.7\]]tshad ri lur/_/byas pa'i yon tan de dag mnyam/_/zhes bya ba la/_sug smel la sogs pa ji skad du bshad pa bzhin du sbyar te/_phye mar btags pa bu ram rnying pa srang nyi shu rtsa lnga'i nang du bskol la sbrus te zho gnyis kyi tshad ba ru ra'i rdog ma tsam gyi ri lur byas pa las re re
[\[253a\]]
[\[253a.1\]]zos na yang da lis kyi phye ma dang mnyam pa'o/_/arka sle tres k+Sha ra'i chur/_/nas dang nub gcig spangs nas ni/_/chu dang zan ni sbrus nas su/_/byin te nyams stobs ldan slon gzhug_/de bzhin skam sa'i srog chags sha_/bsregs pa tsha dang kha sbyar sbyin/_/
[\[253a.2\]]zas ni skam zhing rab yang dang /_/tsa na ka sogs khu ba blud/_/ces bya ba la/_bad kan las gyur pa'i mchil snabs mang ba'i nad la shing arka dang /_sle tres/_ya bak+Sha ra'i chur bcug la/_nas dang nub gcig sbangs nas chu dang zan du sbrus te nyams stobs dang ldan pa'i
[\[253a.3\]]mi la slon du gzhug go/_/yang de bzhin du de la skam sa'i srog chags kyi sha thur ma la bskyon te bsregs nas sman tsha ba dang kha bar sbyar te sbyin la yang zas kyi rnam pa skam bag dang /_rab tu yang ba byin la tsa na ka'i khu ba blud par bya'o/_/bad kan gyis rab mchil ma mang /_/
[\[253a.4\]]rlung gis mchil mang skyed par byed/_/de ni bad kan mchil mar bshad/_/snum dang dro bas de bsal bya/_/zhes bya ba la/_bad kan las gyur pa'i mchil ma mang po yang dang yang du 'byung ba na rlung 'phel bas bad kan gyi mchil ma'i ljan ljin skyed cing 'byin par byed la/_'di ni
[\[253a.5\]]bad kan las gyur pa'i mchil ma mang ba yin par bshad pas/_de la sman pas snum dro ba'i sman dang zas btang bas de bsal bar bya'o/_/rims 'di cham pa dag dang ni/_/slon pa'i nad la'ang sbyar bar bya/_/zhes bya ba la/_bad kan gyis mchil ma mang ba'i gso ba'i rim
[\[253a.6\]]pa de ni cham pa zhes bya ba sna chu 'dzag pa'i nad dang /_slon zhing skyug pa'i nad la yang sbyar bar bya'o/_/mchog tu cham par bsku ba dang /_/snum dang dugs kyi cho ga bya/_/mgo dang lkog ma rtsib logs su/_/'bras khur snum bcas dugs bya zhing /_/lan tshwa skyur dang kha dang tsha/_/sha
[\[253a.7\]]khu snum dang bcas pa sbyin/_/zhes bya ba la/_mchog gam khyad par du cham pa'i nad la ni lus bsku ba dang /_snum bsten pa dang /_de bzhin du mgo bo dang /_lkog ma la sogs par 'bras khur btsags pa snum can gyis dugs bya ba dang /_sha khu snum dang sbyar ba blud pa dang /_
[\[253b\]]
[\[253b.1\]]ro lan tshwa dang /_skyur ba dang /_kha ba dang /_tsha ba bsten cing sbyin par bya ba'o/_/mgo dang snying ga rtsib logs gzer/_/nad gzhi ji bzhin gso bar bya/_/zhes bya ba la/_mgo bo la sogs pa'i nad la nad dmigs ji lta ba las de'i gso ba'i dpyad bya'o/_/chu dang rlan can gnas
[\[253b.2\]]pa'i sha/_/legs sbyar dkri ba'i dugs bya zhing /_/der ni snum bzhi'i sbyor ba bsngags/_/zhes bya ba la/_chu dang rlan can na gnas pa'i srog chags kyi shas dkri ba'i dugs kyi rnam pa bya la/_de yang legs par sbyar zhing lan tshwa dang shing kun la sogs pa'i sman sbyar bas dugs
[\[253b.3\]]bya'o/_/yang cham pa'i nad de la snum gyi cho gar bshad pa dag gis dugs bya zhing bsku ba yang bsngags pa yin no/_/nad gzhi 'dres par gyur pa la/_/rgya spos shu ti shing mngar dang /_/tsan+dan mar gyi lde gus byug_/ces bya ba la/_nad gzhi 'dres pa ste mkhris pa dang bad
[\[253b.4\]]kan 'dres par gyur pa la/_rgya spos la sogs pa'i sman sbyar ba'i snum gyis byugs pa phan no/_/ba la ra sna til mar dang /_/shing mngar ut+pal mar de bzhin/_/zhes bya ba la/_de bzhin du nad gzhi 'dres par gyur pa de la ba la la sogs pa'i sman dang sbyar ba'i mar
[\[253b.5\]]gyis bsku ba de de bzhin du bsngags pa yin no/_/ba spru ba dang shi kru dang /_/ba la ra mnye bi da ri/_/zhes bya ba la/_nad gzhi 'dres pa la ba spru ba dang /_shi kru zhes bya ba so ban dzi dang ba la dang /_ra mnye ba dang /_bi da ri'i lde gu snum dang sbyar ba'i bsku ba yang bsngags pa
[\[253b.6\]]yin no/_/sna sman dud pa brngub pa dang /_/zas zos 'og tu snum bsten cing /_/til mar gyis ni bsku ba dang /_/de bzhin 'jam rtsi'i las rab bsngags/_/zhes bya ba la/_de bzhin du mgo dang rtsib logs dang phrag par na zhing zug pa la ni rtsib logs dang sna nas
[\[253b.7\]]btang ba dang dud pa brngub pa dang /_zas zos pa'i 'og tu snum bsten cing bza' ba dang /_ba la'i til mar la sogs pa'i til mar gyis bsku ba dang /_de bzhin du 'jam rtsi mas gtong ba'i las bya ba ni mchog tu bsngags pa yin no/_/yang na rngabs rwa la sogs
[\[254a\]]
[\[254a.1\]]pas/_/nad dmigs ji bzhin nad khrag dbyung /_/zhes bya ba la/_de bzhin du mgo dang rtsib logs gzer zhing nad gzhi 'dres pa dang ldan pa de la rngabs rwa dang /_srin bu pad pa dang /_bsku ba la zhal zhal gdab pa la sogs pa nad dmigs ji skad
[\[254a.2\]]bstan pa bzhin du khrag dbyung bar bya ste/_rlung las gyur pa'i nad khrag dbyung bar bya/_/mkhris pa las gyur pa'i srin bu pad pas/_bad kan las gyur pa'i bsku bas dbyung bar bya'o/_/shug pa tsan+dan pu shel tsi/_/mar bcas sde gus bsku ba 'am/_/zhes bya ba la/_
[\[254a.3\]]yang na khrag can la ni shug pa la sogs pa'i lde gu mar dang sbyar ba bskus pas phan no/_/drur ba shing mngar btsod dang ni/_/nA ga ge sar mar sbyar bsku/_/zhes bya ba la/_yang na drur ba la sogs pa'i sman gyi lde gu mar dang sbyar ba bskus na yang phan no/_/n+ya gro d+ha sogs
[\[254a.4\]]bskol til mar/_/lan brgya bkrus pa'i mar gyis ni/_/bsku ba'am 'o ma shing mngar chus/_/blugs par gyur pa 'ang bsngags pa yin/_/yang na khrag de nyid n+ya gro d+ha la sogs pa ste/_n+ya gro d+ha'i sde tshan las bshad pa'i sman dang bskol ba'i til mar gyis bskus na yang
[\[254a.5\]]phan no/_/yang na chu grang mo'i nang du lan mang du bkrus shing lag pas mnyes pa'i mar sar gyis bskus na yang phan no/_/yang na 'o ma 'ba' zhig gis blugs pa phan pa yin no/_/yang na shing mngar gyi chu blugs pa yang phan pa yin no/_/phal cher me drod nyams pa'i
[\[254a.6\]]phyir/_/ma zhu be'u snabs bcas 'khru na/_/de la pho ba'i tshad 'khru yi/_/skabs su bshad pa'i sman bsten phan/_/zhes bya ba la/_gcong chen po'i nad dang ldan pa dag ni phal cher gyi nang du pho ba'i me drod nyams shing bri ba yin pa'i phyir/_ma zhu ba'i be'u snabs dang bcas
[\[254a.7\]]par 'khru bar 'gyur la/_de bas nad de la pho ba'i nad gso ba'i skabs su bshad pa dang /_tshad pas 'khru ba'i skabs su bshad pa'i sman de dag nad dmigs dang sbyar ba sbyin par bya'o/_/zad byed ldan pa'i bshang ba ni/_/rnam pa kun tu bsrung bya ste/_/de yi lus zungs
[\[254b\]]
[\[254b.1\]]kun zad pas/_/de stobs bshang ba'i stobs kyis gnas/_/zhes bya ba la/_gcong chen pos btab pa'i nad pa de lus skam zhing rid par gyur pas na de'i phyir bshang ba ci nas kyang shas cher mi 'byung bar bsrung bar bya ste/_gang gi phyir gcong chen po'i nad kyis thebs pa
[\[254b.2\]]de'i lus zungs kun zad par 'gyur bas de'i nyams stobs ni bshang ba la gnas pa'i stobs kyis gnas par byed pa yin pas ci nas kyang bshang ba shas cher mi 'byung zhing /_'khru ba la sogs pa mi 'gyur ba de ltar bsrung bar bya'o/_/rigs pas sha rnams kho na sbyin/_/
[\[254b.3\]]skom du rgun chang blud par bya/_/shugs ni bkag par gyur pa yis/_/gcong chen gyis ni glags mi rnyed/_/ces bya ba la/_gcong chen po'i nad dang ldan pa de la rigs shing ran par sha rnams kho na sbyin par bya zhing bza' bar bya la/_skom zhing 'tshal nan du rgun chang
[\[254b.4\]]blud par bya zhing /_de bzhin du bshang ba'i shugs bkag par gyur pas gcong chen po'i nad kyis glags rnyed par mi 'gyur ro/_/chang dang chang dwangs rgun chang dang /_/chang rnying bu ram sbrang chang dang /_/ci rigs par ni blud pa dang /_/sha ni sbyin pa nyid du bya/_/zhes bya ba la/_gcong
[\[254b.5\]]chen po'i mi de la bza' bar sha byin nas chang dang chang gi dwangs ma la sogs pa ci rigs blud par bya'o/_/bu ga'i rgyun 'gags dag phyir dang /_/stobs dang mdangs ni rgyas bya'i phyir/_/snum dang 'o ma chus gang ba'i/_/snod du lus ni bying bar bya/_/zhes bya ba la/_yang de la
[\[254b.6\]]bu ga'i rgyun srang nad kyis 'gags pa de dag par bya ba'i phyir dang /_lus kyi stobs dang mdangs rgyas par bya ba'i phyir snum gyis gang ba'i snod dang 'o mas gang ba'i snod dang sman gyi chus gang ba'i snod du lus bying bar bya ba'am/_nad dmigs ji lta ba bzhin du gzhug par
[\[254b.7\]]bya'o/_/phyung nas bsres pa'i snum gyis ni/_/bsku zhing lag pas bde bar mnye/_/bde bar 'dug par gyur pa la/_/dal gyis lde gus dril bar bya/_/zhes bya ba la/_lus bying ba'i chu las slar phyung ste/_bsres pa'i snum gyis slar yang lus bsku zhing lag pas
[\[255a\]]
[\[255a.1\]]dal gyis mnye ba dang /_bde bar lus phab ste 'dug par gyur pa dal gyis lde gus dril bar bya'o/_/dzi ban ti dang dUr ba dang /_/btsod dang a shwa gan d+ha dang /_/a ba marga ba spru ba/_/ag ni man ti shing mngar dang /_/ba la yungs kar bi da ri/_/ru rta 'bras dang
[\[255a.2\]]zar ma dang /_/mon sran gre'u gnyis til dang phabs/_/thams cad gcig tu btags nas ni/_/nas kyi phye ni sum 'gyur dang /_/zho dang sbrang rtsi lhan cig sbyar/_/'di dag gis ni dril phyi bya/_/sha rgyas mdog bzang stobs skyed byed/_/ces bya ba la/_dzi ban ti nas phabs kyi
[\[255a.3\]]bar gcig nas phye mar btags la phye ma de dag gi sum 'gyur gyi nas kyi rjen phye dang bsres la zho dang sbrang rtsi dang sbyar ba 'dis lus la dril phyis byas na/_de'i sha rgyas pa dang /_mdog bzang ba dang /_stobs skyed par 'gyur ro/_/yungs kar ser po'i lde gu dang /_/'tsho byed sde tshan
[\[255a.4\]]dang sbyar ba/_/khrus kyi sman gyis khrus bya zhing /_/dus tshigs bde ba'i chus khrus bya/_/zhes bya ba la/_yang zad byed kyi nad dang ldan pa de yungs kar gyi lde gu dang 'tsho byed kyi sde tshan gyi sman dang bskol ba'i chus khrus kyi sman dri bzang po dag gi khrus de yang dus tshigs dang rjes su mthun
[\[255a.5\]]zhing lus bde ba skyed par byed do/_/dri dang phreng ba sogs kyis brgyan/_/bkra mi shis pa 'jigs pa bstan/_/zhes bya ba la/_de ltar khrus byas nas dri dang phreng ba la sogs pas brgyan zhing spud pa dang /_bkra mi shis pa'i 'jigs pa mdangs dang skal ba skyed par byed pa'i dngos
[\[255a.6\]]po la bstan par bya'o/_/mdza' bshes blta zhing glu dang ni/_/rol mo mnyan zhing dga' ston bya/_/'jam rtsi 'o ma zhun mar dang /_/sha dang chang bsten tshul la gnas/_/lha la brten pa'i cho ga dang /_/mchod pa'i las la brtson par bya/_/zhes bya ba la/_gcong chen po
[\[255a.7\]]dang ldan pa'i mi de mdza' bshes yid du 'ong ba la lta ba dang /_glu la sogs pa la mnyan pa la dga' ston gyi rnam pa bya ba dang /_'jam rtsi dang 'o ma dang zhun mar bsten pa dang /_de bzhin du sha la sogs pa bsten pa dang /_tshul legs pa la gnas par bya ba dang /_lha la
[\[255b\]]
[\[255b.1\]]brten pa'i cho ga gtor ma dang /_sbyin sreg dang /_sdig pa bshags pa la sogs pa la gnas pa dang /_mchod pa'i las la brtson pa dag kyang phan pa yin no/_/yan lag brgyad pa'i snying po'i rnam par 'grel pa'i tshig gi don gyi zla zer zhes bya ba/_slob dpon zla ba la
[\[255b.2\]]dga' bas nges par sbyar ba las/_gso ba'i gnas le'u lnga pa'i rnam par 'grel ba'o//_//de nas slon pa'i nad dang snying nad dang skom dad gso ba'i gnas bshad par bya'o/_/zhes bya ba la/_nad gzhi'i rims kyis slon pa la sogs pa'i gso ba'i
[\[255b.3\]]rim pas 'byung bas na de brtsams te bshad pa yin no/_/slon nad phal cher ma zhu ba'i/_/gnas 'khrugs las byung de yi phyir/_/rlung ma gtogs la dang por ni/_/smyung byas skyug sman btang ba phan/_/zhes bya ba la/_slon nad phal cher ni ma zhu ba'i gnas nas
[\[255b.4\]]'khrugs shing slongs pa las byung ba yin la/_des na rlung las gyur pa ma gtogs pa dag la ni dang por smyung ba byas nas skyug sman gtang ba phan pa yin no/_/stobs ldan rgyun du slon gyur cing /_/nad mang gyur la gtang bar bya/_/zhes bya ba la/_de la skyug sman de yang
[\[255b.5\]]nyams stobs dang ldan pa'i skyes bu la sbyar bar bya'i nyams stobs zhan pa la ni ma yin pa de yang rgyun du slon zhing nad mang la/_phal cher slon par gyur pa la skyug sman gtang bar bya'o/_/de 'og rim gyis bkru sman ni/_/yid 'ong chang rgun chu sogs sam/_/'o mas
[\[255b.6\]]btang gyur de mod la/_/gyen 'byung nang ni thur du 'byung /_/zhes bya ba la/_de ltar slon sman btang ba'i 'og tu bkru sman gtang bar bya ste/_de la yang rim gyis bya'i cig car ni ma yin no/_/de yang yid du 'ong zhing dga' bar byed pa bkru sman chang dang rgun chu la sogs
[\[255b.7\]]pa dang lhan cig btang ba'am/_yang na 'o ma dang lhan cig bkru sman gtang bar bya ste/_gang gi phyir bkru sman de btang bar gyur na/_de'i mod la gyen du 'byung zhing slon pa'i nad thur du 'byung bar byed do/_/zhi ba'i sman ni rtsub pa ste/_/nyam chung ba yang de nyid
[\[256a\]]
[\[256a.1\]]bya/_/zhes bya ba la/_de bzhin du zhi bar bya ba'i sman 'bras yos la sogs pa rtsub bag gis bya la/_skyes bu nyam chung ba dag la ni zhi bar bya ba'i sman de nyid bya'i sbyang ba'i sman mi bya ste/_sbyang ba'i sman sbyar mi bzod pa'i phyir ro/_/zas ni skam
[\[256a.2\]]zhing yi gar 'ong /_/goms shing yang ba bsngags pa yin/_/de bzhin smyung ba yu sha dang /_/sha khu 'ba' cha skam pa la/_/tshod ma lde gu bza' ba dang /_/btung ba dri bzangs pa na ka_/ro drug zas skom sna tshogs dang /_/'bras bu khrus dang mnye ba dang /_/dri
[\[256a.3\]]zhim 'bras bu me tog skyes/_/zas dang skom la spyod pa dang /_/zos ma thag tu 'phral du ni/_/chu grang gis ni gdong bkru bya/_/zhes bya ba la/_slon pa'i nad la zas kyang skam zhing slon bag ma yin par sbyin pa dang /_yi gar 'ong zhing snying dga' bar byed pa dang /_goms
[\[256a.4\]]shing rgyun du bsten la dus yun ring por zos pa dang /_tshad dang rdzas kyi rang bzhin gyis yang ba de lta bu'i kha zas sbyin pa ni bsngags pa yin no/_/yang de bzhin du smyung bar bya zhing /_zas bcad pa dang /_yu sha zhes bya ba mon sran sde'u la sogs pa'i khu ba las
[\[256a.5\]]byas pa'i btung ba dang /_sha khu dang 'ba' cha ste rtsa ba dang 'bras bu las byas pa dang /_skam pa la zhes bya ba phal cher til gyi lde gu dang skyur bag las ba byas pa ste/_de yang gzhung las/_/de la sha la sha khu ste/_/'bru las yu sha 'bras bu las/_/kha lo'i
[\[256a.6\]]rtsa ba til rtsig skyur/_/las byas skam pa li kar bshad/_/ces 'byung ba yin no/_/tshod ma ni tshod ma'i sde tshan las bshad pa'i rigs sna tshogs pa'o/_/lde gu ni lde gur sbyar nas lhag pa'i sman rnams so/_/bza' ba ni bza' ba dang btung
[\[256a.7\]]ba rnams so/_/btung ba dri bzangs ni rgun chu la sogs pa las byas pa'i btung ba'i dri zhim po dang sbyar ba'o/_/bad kan ni sbrang chu dang dri sna gsum la sogs pa la sbyar ba'o/_/ro drug pa ni phal cher skyur ba'i shas dang ldan zhing se'u 'brul sogs pa la
[\[256b\]]
[\[256b.1\]]sbyar ba'i tshod ma bshad pa zhes bya'o/_/zas skam po sna tshogs ni la du la sogs pa'o/_/'bras bu ni shing tog dang 'bras bu sna tshogs kyi sde tshan la bsten pa'o/_/khrus ni chu dri zhim po dro 'jam tsam gyis bkru ba'o/_/mnye ba ni rgya mtsho'i lbu ba la sogs
[\[256b.2\]]pas mnye ba'o/_/dri zhim pa ni dri zhim pa'i sman dang sbyar ba ste/_dri de dag kyang 'bras bu dang me tog las byung ba ste/_'dir dri zhes bya ba'i sgras ni dri sman dag kyang bya'o/_/yang de bzhin du zas skom la sogs pa la spyad ma thag du 'phral du de'i mod la chu
[\[256b.3\]]grang gis gtor zhing blugs pa'am slon pa'i nad rnams la phan pa yin no/_/de dag ni slon zhing skyug bro ba'i nad thams cad kyi spyi'i gso ba bshad pa yin no/_/rlung las gyur pa'i slon pa'i nad/_/rgyam tsha mar bcas dro ba'am/_/tsha gsum lan tshwa gsum sbyar
[\[256b.4\]]bas/_/lud pa dang ni snying 'dzag dang /_/bcas pa sel bar byed pa yin/_/zhes bya ba la/_rlung las gyur pa'i slon nad la ni rgyam tsha dang zhun mar sbyar ba nyung zad dro bas sel bar byed do/_/de las kyang mchog tu lud pa dang snying 'dzag cing na ba dang bcas
[\[256b.5\]]pa'i slon bro ba sel to/_/yang na tsha ba gsum dang lan tshwa gsum/_/zhes bya ba lce myang tsha dang kha ru tsha dang /_kha ru tsha nag po dang /_zhes bya ba gsum dang sbyar ba'i zhun mar blud na yang rlung las gyur pa'i slon nad sel to/_/se'u 'bru'i khu ba bca' sga
[\[256b.6\]]dang /_/'u su zho dang mar bskol ba'am/_/chu dang 'o ma cha mnyam pa/_/zhes bya ba la/_yang na se'u 'bru'i khu ba dang bca' sga dang 'u su dang /_zhor bsres pa dang bskol ba'i mar blud na rlung las gyur pa'i slon nad 'joms so/_/yang na chu dang 'o ma
[\[256b.7\]]cha mnyam pa blud na rlung las gyur pa'i slon bro ba sel to/_/khron gyi zas tshol sha khu ni/_/'bras skyur rgyam tsha mar shas che/_/zhes bya ba la/_yang na khron gyi zas tshol ba'i khyim bya la sogs pa'i sha khu se'u 'bru la sogs pa'i 'bras bu dang sbyar
[\[257a\]]
[\[257a.1\]]zhing zhun mar dang rgyam tsha shas cher btab pa blud na yang rlung las gyur pa'i slon bro ba 'joms so/_/kha zas snum po bca' sga dang /_/zho dang se 'brur sbyar ba'am/_/rgyam tshar bcas pa dro 'jam phan/_/zhes bya ba la/_kha zas snum
[\[257a.2\]]bag tu bca' zhing bca' sga la sogs pa sbyar ba la rgyam tsha btab pa dro 'jam tsam byin na yang phan no/_/'dir ni bkru sman lan tshwa dang /_/snum dang dro bar bcas pa phan/_/zhes bya ba la/_rlung las skyes pa'i slon nad 'di la snum dang seng phrom la sogs pa
[\[257a.3\]]dang sbyar ba'i bkru sman lan tshwa dang sbyar zhing chu dro ba btang na phan no/_/mkhris pa las gyur bkru sman phyir/_/rgun 'bru bu ram shing khu dang /_/dur byid sbyar ba'i bkru sman gtang /_/zhes bya ba la/_mkhris pa las gyur pa'i slon bro ba'i bkru sman bya ba'i phyir rgun
[\[257a.4\]]'bru'i khu ba dang bu ram shing gi khu ba dang dur byid du sbyar ba'i bkru sman gtang bar bya'o/_/zhun mar seng phrom sbyar ba gtang /_/zhes bya ba la/_yang na mkhris pa las gyur pa'i slon bro ba dang /_seng phrom dang zhun mar sbyar ba gtang bar bya ste/_de yang seng phrom
[\[257a.5\]]srang brgyad ces bya ba la sogs pa'i gzhung gis bshad pa ltar bya'o/_/'phel te bad kan gnas khyab pa'i/_/mkhris par mngar dang kha ba yis/_/gyen du drangs la/_zhes bya ba la/_mkhris pa las gyur pa'i slon bro ba 'phel bar 'gyur te/_bad kan gyi
[\[257a.6\]]gnas khyab par gyur pa la ni mkhris pa'i nad de sman mngar ba dang kha ba dag gis gyen du drangs la slon par bya'i sman gtang bar ni mi bya'o/_/dag gyur nas/_'bras yos kha ra bcas pa las/_/skyo ma'am nas thug blud par bya/_/zhes bya ba la/_khrus dang slon
[\[257a.7\]]gyis de dag cing sbyangs par gyur na 'bras yos kha ra dang bcas pa las skyo mar byas te blud pa'am nas thug gi nang du sbrang rtsi dang kha ra btab pa blud par bya'o/_/sA lu drug cu pa yi chan/_/skam sa'i sha khu mung+ga'i khu/_/zhes bya ba la/_yang de bzhin du skam sa'i sha
[\[257b\]]
[\[257b.1\]]khu dang mung+ga'i khu ba yu sha zhes bya ba dang /_sA lu rtsa snar ram 'bras drug cu pa'i chan sbags te bza' ba sbyin par bya'o/_/so phag bsregs te chur bcug gsur/_/shin tu bsgrangs pa'i chu blud pa'am/_/zhes bya ba la/_skom du ni so phag legs par bsregs te
[\[257b.2\]]chu'i nang du bcug la gsur ba'i chu dwangs ma shin tu legs par bsgrangs la blud par bya'o/_/mung+ga 'u su pu shel tse/_/pi pi ling dang nub gcig sbangs/_/zhes bya ba la/_mon sran sde'u dang 'u su la sogs pa'i sman dang nub gcig spangs pa'i chu bskol te bsgrangs
[\[257b.3\]]pa blud par bya'o/_/yang na rgun chu bu ram shing /_/sle tres chu 'am 'o ma blud/_/ces bya ba la/_yang mkhris pa las gyur pa'i slon bro ba la rgun 'bru'i chu'am/_bu ram gyi khu ba'am/_sle tres bskol ba'i chu'am/_'o ma gang yang rung ba blud par bya'o/_/'dzam bu a
[\[257b.4\]]mra'i lo ma dang /_/u shir n+ya gro d+ha'i myu gu/_/bskol te bsgrangs par sbrang rtsi ni/_/btab ste blud na slon pa dang /_/rims dang tshad 'khru brgyal ba dang /_/skom dad che ba mi bzad sel/_/zhes bya ba la/_shing 'dzam bu dang a mra gnyis kyi lo ma ni u shi ra zhes bya ba
[\[257b.5\]]pu shel tse dang /_/shing n+ya gro d+ha'i myu gu bskol ba'i chu bsgrangs te sbrang rtsi btab pa blud na yang slon pa la sogs pa'i nad sel bar 'gyur ro/_/skyu ru ra'i khu tsan dan bcas/_/mung+ga ba la'i chu blud phan/_/zhes bya ba la/_yang na slon nad de la skyu ru ra bskol ba'i chu bsgrangs
[\[257b.6\]]par tsan+dan dkar po lde gu dang sbyar ba blud par bya'o/_/yang na mung+ga dang ba la chur nub gcig sbangs pa blud par bya'o/_/rgya shug tshi gu kha ra dkar/_/'bras yos sbra tshil pi pi ling /_/dngul rdo sbrang rtsi'am a ru ra/_/rgun 'bru'am rgya shug dang sbyar phan/_/zhes bya ba la/_
[\[257b.7\]]yang slon nad de la rgya shug gi tshi gu la sogs pa'i sman sbrang rtsi dang sbyar ba'am/_yang na a ru ra sbrang rtsi dang sbyar ba'am/_rgun 'bru sbrang rtsi dang sbyar ba'am/_rgya shug sbrang rtsi dang sbyar ba'i lde gu sbyin par bya'o/_/bad kan las gyur nim pa dang /_/pi pi ling dang po son cha/_/
[\[258a\]]
[\[258a.1\]]yungs kar chu dron gyis slon bya/_/nyam chung ba la smyung ba bya/_/zhes bya ba la/_bad kan las gyur pa'i slon bro ba la ni nim pa la sogs pa dang bskol ba'i chu dro 'jam tsam byas pa blud la slon par bya'o/_/gal te nad pa nyam chung ba la ni slon par
[\[258a.2\]]mi bya'i/_smyung bar byas pa des zhi bar bya'o/_/dong ga la sogs khu ba bskol/_/bsgrangs pa sbrang rtsir bcas pa blud/_/ces bya ba la/_bad kan las gyur pa'i slon bro ba la dong ga la sogs pa'i sman gyi sde tshan bskol ba'i khu ba bsgrangs pa'i nang du sbrang rtsi btab
[\[258a.3\]]pa blud na zhi bar 'gyur ro/_/nas kyi skyo ma slon 'joms pa'i/_/sman dag dang ni sbyar ba blud/_/ces bya ba la/_yang bad kan gyi slon bro ba la ni nas kyi phye dang /_slon 'joms pa'i sman 'bras yos dang /_rgya shug dang se'u 'bru la sogs pa'i sman bskol ba
[\[258a.4\]]dang nas phye dang sbyar te de'i zan nam skyo ma blud par bya'o/_/bad kan 'joms zas yi gar 'ong /_/btung ba zin thig bu srin/_/zhes bya ba la/_yang bad kan las gyur pa'i slon bro ba la ni/_bad kan 'joms pa'i zas 'bras yos la sogs pa las g.yos
[\[258a.5\]]pa'i zas rgun 'bru la sogs pa las byas pa'i btung ba ra gzhes bya ba ro drug pa/_zin thig le dang /_bu srin dang bcas pa blud na yang bad kan las gyur pa'i slon bro ba sel to/_/zin thig le ni ar dza ka dang /_ku the ra zhes bya ba'o/_/bu srin ni ka tri na'o/_/ldong
[\[258a.6\]]ros dang ni pi pi ling /_/na le sham ni skyur rtsi che/_/ka pid tha yi khu ba dang /_/sbrang rtsir bcas pas slon nad sel/_/zhes bya ba la/_ldong ros la sogs pa'i sman gsum pa skyur rtsi chen po zhes bya ba bi dza pu ra'i khu ba dang /_ka pid tha'i khu ba dang sbyar zhing sbrang rtsi dang sbyar
[\[258a.7\]]ba blud na slon nad sel bar 'gyur ro/_/ka pid tha dang tsha ba gsum/_/byi tsher sbrang rtsir sbyar ba sbyin/_/zhes bya ba la/_bad kan las gyur pa'i slon bro ba la ni/_ka pid tha dang tsha ba gsum sbyar ba sbyin pa'am/_yang na byi tsher ba dang sbrang rtsir sbyar ba sbyin par bya'o/_/mthun
[\[258b\]]
[\[258b.1\]]pa'i spyod pa byas pa yis/_/mi sdug yul mthong las byung sel/_/zhes bya ba la/_yul mi sdug pa mthong ba las byung ba'i slon bro ba la ni/_yid dang rjes su mthun pa'i spyod pa yid dga' zhing dbugs phyung bas mgu bar byas pa'i spyod pa byas pas sel bar 'gyur ro/_/
[\[258b.2\]]srin bu las byung srin bu yi/_/sman du bshad pa rnams kyis gso/_/zhes bya ba la/_srin bu las byung ba'i slon bro ba la ni srin bu las gyur pa'i snying nad kyi skabs su bshad pa'i sman rnams kyis gso zhing zhi bar bya'o/_/lhag ma nad dmigs ji bzhin du/_/de zhi 'gyur
[\[258b.3\]]ba'i dpyad kyis gso/_/zhes bya ba la/_slon pa'i nad lhag ma skom dad dang ma zhu ba dang yid mi bde ba skyes par gyur pa dag la ni/_rang gi nad dmigs ji lta ba bzhin du rlung las gyur pa la sogs pa la phan pa'i sman gyis zhi bar bya ba dang /_de bzhin du de zhi bar 'gyur ba'i
[\[258b.4\]]spyod pa skom dad dang /_slon pa la sogs pa la gang dag phan par 'gyur ba dag gis gso bar bya'o/_/slon pa'i skabs su rlung gi nad rnams ni/_/lus zungs zad pas nges par ldang 'gyur ro/_/de bas 'dir ni skyug sman sbyor drags pa'i/_/skabs bshad bcad
[\[258b.5\]]dang brta ba'i cho ga bya/_/bu ram zhun mar sha khu dge ba che/_/tsha ba gsum dang 'tsho byed sman mar dang /_/'o thug dang ni phan pa'i lde gu yis/_/rgyun du slon pa zhi ba nyid du bya/_/zhes bya ba la/_gang gi phyir slon pa'i skabs su ni slon pa'i lus zungs zad par bya
[\[258b.6\]]ba'i phyir nges pa kho nar ldang zhing 'khrugs par 'gyur ro/_/de bas na skabs 'dir ni skyug sman gyi sbyor ba drags pa'i skabs su slon drags pas nad 'gyur ba'i gso bar bshad pa des/_gcad pa dang brta ba'i cho ga gang dag yin pa bya'o/_/de bzhin du bu
[\[258b.7\]]ram dang /_zhun mar dang /_sha khu dang /_dge ba chen po'i sman mar la sogs pa dus ji lta ba bzhin du nad dmigs dang lus zungs kyi tshul dang sbyar te rgyun du slon pa zhi ba nyid du bya'o/_/snying nad rlung gyur til mar ni/_/skyur rtsabs dar ba zho ga chu/_/ldan pa tsha na dro
[\[259a\]]
[\[259a.1\]]'jam blud/_/des ni lto sbos skran kyang 'joms/_/zhes bya ba la/_snying gi nad rlung las gyur pa la ni 'bras khu dang skyur du gyur pa skyur rtsabs zhes bya ba la sogs pa dang ldan pa'i til mar bskol ba blud par bya ste/_de yang dro 'jam tsam du byas
[\[259a.2\]]la blud par bya'o/_/des ni de'i lto sbos pa la sogs pa 'joms par byed do/_/til mar lan tshwar bcas dang skyur/_/ba gcin bskol ba'ang de dang mtshungs/_/zhes bya ba la/_sgyur bag skyur rtsabs la sogs pa dang ba gcin dang lan tshwa thams cad dang til mar lhan
[\[259a.3\]]cig bskol la tshos par gyur pa 'thungs na yang yon tan de dang 'dra ste/_rlung las gyur pa'i snying nad dang /_/lto sbo ba dang skran nad 'joms pa yin no/_/bil ba ra sna rgya shug nas/_/thang shing dang ni ba spru ba/_/rgya sran rtsa ba lnga pa rnams/_/bskol ba'i chu der til mar ni/_/
[\[259a.4\]]bskol ba de ni snar btang dang /_/btung dang 'jam rtsir gtang bar bya/_/zhes bya ba la/_bil ba la sogs pa bskol nas sman gyi khu ba til mar bzhi 'gyur dang bskol la til mar de sna nas btang ba dang 'jam rtsi mas gtong ba'i sbyor ba bya'o/_/bca' sga rgyam tsha bye'u rug pa/_/
[\[259a.5\]]sle tres shing kun ma nu dang /_/a ru ra dang mar bskol ba/_/snying nad rtsib logs gzer skran 'joms/_/zhes bya ba la/_bca' sga la sogs pa'i sman lde gur byas pa 'dir ma smos su zin kyang mar gyi bzhi 'gyur gyi chu dang bskol la/_de'i khu ba dang mar bskol ba'i sman
[\[259a.6\]]mar de zos na yang snying nad la sogs pa sel bar 'gyur ro/_/kha ru tsha ni srang gnyis dang /_/a ru ra ni lnga bcu dang /_zhun mar bre gang bskol rtsib logs/_/snying nad skran dbugs mi bde sel/_/zhes bya ba la/_kha ru tsha srang gnyis dang a ru rdog ma lnga bcu lde gur byas
[\[259a.7\]]pa chu bre bzhi'i nang du bskol la de'i khu ba dang mar bre gang bskol ba'i sman mar gyis ni rtsib logs kyi nad dang snying nad la sogs pa 'joms par byed do/_/se'u 'bru bca' sga kha ru tsha/_/shing kun star bu phye mar sbyar/_/rlung nad gzhan dbang can snying nad/_/dbugs mi bde ba sel
[\[259b\]]
[\[259b.1\]]mchog yin/_/zhes bya ba la/_se'u 'bru la sogs pa'i sman lnga phye mar sbyar bas rlung nad gzhan dbang can la sogs pa sel bar byed pa'i mchog yin te/_rlung nad gzhan dbang can ni 'og nas bshad do/_/gang du tshad ni ma bshad par/_/cha ni mnyam por btags
[\[259b.2\]]par bya/_/zhes bya ba'i tshig sman gyi khu ba bskol ba dang lde gu dang nas thug sbrus pa dang phye ma la sogs pa dran par bya'o/_/ma nu zur pa bca' sga dang /_/skyur rtsi che rtsa a ru ra'i/_/lde gu ya bak+Sha ra dang /_/mngar skyur lan tshwa ldan pa 'thungs/_/bcad snyam sems pa'i gzer
[\[259b.3\]]'joms byed/_/ces bya ba la/_ma nu zhes bya ba puSh+kar mU la la sogs pa'i sman btab ste lde gur byas te ya bak+Sha ra la sogs pa dang bcas pa ni snying bcad cing gtub pa snyam du sems pa'i nad 'joms par byed do/_/skyur rtsi chen po'i rtsa ba ni ma du lung ga'i rtsa ba ste/_bi dza pu
[\[259b.4\]]ra'i rtsa ba'o/_/ya bak+Sha ra ni nas tshig 'khus pa'i thal ba'o/_/rgyam tsha la la phud k+Sha ra/_/shu dag go snyod bca' sga dang /_/thang shing skyur rtsi chen po dang /_/zur pa ma nu pa la sha_/bskol khu 'jam 'thungs yon tan mtshungs/_/zhes bya ba la/_rgyam tsha la sogs pa sman
[\[259b.5\]]gyi lde gu bskol ba dro 'jam tsam 'thungs na yang yon tan gong ma dang 'dra ste snying bcad pa snyam du sems pa'i gzer 'joms pa yin no/_/tsha lnga zur pa a ru ra/_/bu ram ma nu skyur rtsi che/_/chang btags lde gu mar til mar/_/brngos te rgyam tshar ldan 'thungs na/_/snying
[\[259b.6\]]nad rtsib logs mo mtshan zug_/skran dang dmu rdzing nad rnams sel/_/'di la snum gyis dugs byas phan/_/sman mar gyi ni sbyor ba phan/_/zhes bya ba la/_rlung las gyur pa'i snying nad 'di la ni snum gyis dugs bya ba dang sman mar gyi sbyor ba phan no/_/skom la rtsa ba chung ngu
[\[259b.7\]]lnga'am/_/bca' sga dang ni bskol ba'i chu'am/_/chang gi dwangs ma zho ga chu/_/'bras bu'i rang skyur blud par bya/_/zhes bya ba la/_skom pa dang bcas pa'i snying nad la rtsa ba chung ngu lnga bskol ba'i chu blud pa'am/_bca' sga dang bskol ba'i chu dwangs ma'am zhog chu'am/_'bras bu
[\[260a\]]
[\[260a.1\]]rang skyur kan dzi zhes bya ba blud par bya'o/_/bya rmyang res gzer ma zhur bcas/_/snying la rlung gis gnod gyur la/_/bya ba 'di bya/_zhes bya ba la/_bya rmyang ni rkang lag rkyong ba la sogs pa ste/_de dag la sogs pa dang ldan par gyur pa'i snying nad la yang sngar
[\[260a.2\]]bshad pa'i gso ba'i sbyor ba 'di nyid bya'o/_/snying 'dzag cing /_/'phar dang gcin snyi bcas pa la/_/sreg pa khrung khrung rma bya dang /_/dgo ba khyim bya snum mang phan/_/zhes bya ba la/_yang snying nad snying 'dzag pa la sogs pa dang bcas pa'i rlung las gyur pa ni/_sreg
[\[260a.3\]]pa la sogs pa'i sha khu snum mang po dang brngos shing snum mang po btab pa phan no/_/snying nad bcas la ba la'i mar/_/yang na skyi de ba'i mar blud/_/shing mngar lan brgyar btsos pa'am/_/de bzhin snum chen mchog tu phan/_/zhes bya ba la/_snying nad dang bcas
[\[260a.4\]]pa'i skyes bus ba la'i til mar rlung nad gso ba'i skabs su bshad pa blud par bya'o/_/yang na skyi de ba'i sman mar bya ba'i skabs su bshad pa blud par bya'o/_/yang na shing mngar lan brgyar btsos pa'i mar rlung nad drag po gso ba'i skabs su shing mngar srang brgya
[\[260a.5\]]zhes bya ba la sogs pa'i gzhung gis bstan pa'i til mar dang lan brgya bskol zhing btsos pa blud par bya'o/_/yang na de bzhin du snum chen po'i mchog blud na yang phan no/_/snum chen po bsten pa'i phyir smras pa ni/_ra sna 'tsho byed dzi ban ti/_/ba la bya kri ba sbru ba/_/ga
[\[260a.6\]]bra'i rtsa ba ti ra dang /_/shu dag tsha ba gsum dang ni/_/snum chen zhes bya bskol bar bya/_/zho ni bzhi cha de bzhin skyur/_/ji snyed pa las sbyar ba bsten/_/tshim byed brtas byed stobs skyed cing /_/rlung gi snying nad 'joms pa yin/_/zhes bya ba la/_ra sna la sogs pa'i sman gyi lde
[\[260a.7\]]gu dang /_snum chen po zhes bya ba'i zhun mar dang /_rkang dang zhag la sogs pa bskol bar bya ba de yang zho bzhi cha dang /_de bzhin du skyur rtsabs dang /_zho ga chu dang dar ba la sogs pa ji snyed pa la snum gyi cho ga 'di nyid sbyar bar bya ste/_lnga nag po la sogs pa'i rdzas/_/snum nag
[\[260b\]]
[\[260b.1\]]so sor mnyam bya ba/_/zhes bya ba'i tshul du bya'o/_/snum chen po de bsten na dbang po tshim par byed pa dang /_lus brtas par byed pa dang /_stobs skyed cing 'phel ba dang /_rlung gi snying nad 'joms par byed pa yin no/_/snying nad drod chen 'phar ba ni/_/rlung las gyur pa'i snying
[\[260b.2\]]nad la/_/'o ma zho dang bu ram mar/_/chu dang rlan can sha dag phan/_/zhes bya ba la/_rlung las gyur pa'i snying nad me drod che zhing 'phar zhing 'gul ba la 'o ma blud na phan pa yin la/_yang de bzhin du zho dang bu ram dang zhun mar phan la/_yang de bzhin du chu dang rlan can gyi sa la gnas
[\[260b.3\]]pa'i srog chags kyi sha la sogs pa byin na yang phan pa yin no/_/'di ma gtogs pa'i snying nad ni/_/bzhi po dag la spang bar bya/_/rlung can rengs dang be'u snabs can/_/tshor med lhag ma rnams la'ang spang /_/zhes bya ba la/_rlung las gyur pa'i snying nad ma gtogs
[\[260b.4\]]pa snying nad de las zhen pa bzhi po mkhris pa dang bad kan dang 'dus pa dang srin bu las gyur pa'i snying nad bzhi po la ni 'o ma la sogs pa 'di dag spang bar bya ste sbyin par mi bya'o/_/de dag 'ba' zhig tu ma zad kyi rlung las gyur pa'i snying nad rengs pa dang be'u snabs can la
[\[260b.5\]]sogs pa la yang 'o ma la sogs pa 'di dag spang bar bya'o/_/bad kan 'dres gyur de la ni/_/rtsub drod bshad pa'i bya ba bya/_/zhes bya ba la/_rlung las gyur pa'i snying nad bad kan dang 'dres par gyur pa de la ni rtsub pa dang dro ba'i bag dang 'dres pa'i gso ba'i las su bya ba bya'o/_/
[\[260b.6\]]mkhris gyur rgun chu bu ram chu/_/kha ra sbrang rtsi pa ru shar/_/ldan pa'i bkru sman yid 'ong bas/_/sbyangs la mkhris sel rim pa bya/_/zhes bya ba la/_mkhris pa las gyur pa'i snying nad la rgun chu dang bu ram shing gi khu ba la sogs pa dang sbyar ba'i bkru sman yid dang 'thad pa btang
[\[260b.7\]]bas sbyangs la dag par gyur nas mkhris pa sel bar byed pa'i thug pa la sogs pa'i rim pa mkhris pa'i rims gso ba'i skabs su bshad pa dag bya'o/_/glo rdol rims kyi mkhris skabs bshad/_/phyi nang gi ni sbyang ba bya/_/zhes bya ba la/_mkhris pa las byung ba'i snying
[\[261a\]]
[\[261a.1\]]nad de la ni glo rdol ba gso ba'i skabs su bshad pa dang /_mkhris pa'i rims gso ba'i skabs su bshad pa'i sbyang ba lde gus dril zhing phyi ba dang bsku ba dang byug pa dang bkru ba la sogs pa bya ba dang /_de bzhin du nang gi sbyang ba skyug sman dang bkru
[\[261a.2\]]sman la sogs pa dang zhi ba'i bya ba dag phan no/_/pu shel tse dang shing mngar btags/_/kha ra ra bcas pa'i chu blud bya/_/zhes bya ba la/_yang mkhris pa las gyur pa'i snying nad la pu shel tse dang shing mngar btags pa'i lde gu kha ra dang sbyar ba chu dang sbyar te blud par
[\[261a.3\]]bya'o/_/ra sna kha ra rgun 'bru dang /_/'tsho byed ut+pal zangs rtsi ba/_/ba la 'bra go ra mnye ba/_/me da gnyis dang ma he'i mar/_/'o mar bcas pa bskol ba ni/_/mkhris gyur snying nad sel byed yin/_/zhes bya ba la/_ra sna la sogs pa'i lde gur byas pa dang /_
[\[261a.4\]]ma he'i mar dang 'o mar bcas pa dang bskol ba ni/_mkhris pa las gyur pa'i snying nad sel bar 'gyur ro/_/shing mngar ba spru puN+Da rI/_/pad+ma'i rtsa ba ka she ru/_/bca' sga ba lar bcas de dang /_/'o mar bcas dang bca' sgar bskol/_/bsgrangs par sbrang rtsi btab
[\[261a.5\]]pa dang /_/mngar ba'i sde tshan bsdus pa'ang bsngags/_/zhes bya ba la/_shing mngar la sogs pa'i sman mar dang 'o mar bcas pa bskol la mar de bsgrangs pa la sbrang rtsi btab pa yang mkhris pa'i snying nad la phan no/_/de bzhin du mngar ba'i sde tshan du gtogs
[\[261a.6\]]pa'i sman cho ga snga ma bzhin du byas pa de yang mkhris pa las gyur pa'i snying nad la bsngags pa yin no/_/til mar shing mngar bcas bskol zhing /_/sbrang rtsi btab pa'i 'jam rtsi'ang phan/_/zhes bya ba la/_shing mngar gyi lde gu snga ma bzhin du bskol ba dang /_til
[\[261a.7\]]mar bskol la sbrang rtsi btab pa'i 'jam rtsi gtang ba yang phan no/_/bad kan las gyur dugs byas la/_/nim pa shu dag chu yis slon/_/rgya sran khu ba rgyam tsha'i chu/_/chang rno blud cing nas zan sbyin/_/zhes bya ba la/_bad kan las gyur pa'i snying nad la
[\[261b\]]
[\[261b.1\]]dang por dugs byas la/_de'i 'og tu nim pa dang shu dag bskol ba'i chu'i skyug sman btang zhing slon la rgya sran ku lang+tha la sogs pa'i kha zas sbyin par bya'o/_/shu dag shing kun lan tshwa gnyis/_/dong ga sug smel la la phud/_/nas tshig 'khus thal pi
[\[261b.2\]]pi ling /_/phye ma dro 'jam chur blud pa'am/_/'bras bu'i chu'am rang skyur ram/_/rgya sran ba gcin chang rnying blud/_/ces bya ba la/_shu dag la sogs pa'i sman gyi phye ma chu bskol ba dro 'jam tsam gyi nang du bcug ste blud pa'am/_yang na 'bras bu'i chu la
[\[261b.3\]]sogs pa gang yang rung ba dang sbyar te blud par bya'o/_/ma nu bca' sga a ru ra/_/zur pa ra sna pi pi ling /_/shu dag bskol te blud pa'am/_/zhes bya ba la/_yang na ma nu la sogs pa'i sman khu cho ga bzhin du bskol te blud na yang phan no/_/de bzhin
[\[261b.4\]]bca' sga a ru ra/_/bong nga dkar po yung ba dang /_/kad pa la ni bskol ba'am/_/zhes bya ba la/_de bzhin du bca' sga la sogs pa dang bskol ba'i chu blud na yang phan no/_/ro hi ta ka a shwang+tha/_/seng ldeng u dum+bA ra dang /_/ardzu na dang pa la sha_/_
[\[261b.5\]]n+ya gro d+ha bskol tsha ba gsum/_/dur byid phye mar bcas lde gu/_/zos te chu tshan rjes 'thungs na/_/bad kan snying nad sel byed yin/_/zhes bya ba la/_shing ro hi ta ka la sogs pa bskol ba'i nang du tsha ba gsum dang dur byid kyi phye ma btab ste lde gur byas pa
[\[261b.6\]]de zos la de'i rjes la chu tshan dro 'jam 'thungs na bad kan las gyur pa'i snying nad sel ba yin no/_/bad kan skran skabs bshad mar dang /_/k+Sha ra sna tshogs blud par bya/_/zhes bya ba la/_yang bad kan gyi snying nad la bad kan gyi skran gso ba'i skabs su
[\[261b.7\]]bshad pa'i sman mar gang dag yin pa dang /_ya bak+Sha ra la sogs pa sna tshogs pa skabs 'di nyid du bshad pa dag kyang blud par bya'o/_/yang na brag zhun bcud len dang /_/tshangs pa'i bcud len sgyu ru ra'i/_/lde gu'am ri byis bshad pa'am/_/bdud
[\[262a\]]
[\[262a.1\]]rtsi'i mar ni 'dir sbyar bya/_/zhes bya ba la/_yang na de la bcud len gyis sbyar bar bya ba'am/_yang na tshangs pa'i bcud kyis len gyi cho ga'i skabs su bshad pa sbyin pa'am/_yang na skyu ru ra'i lde gu de nyid las bshad pa sbyor bar bya ba'am/_yang glo rdol
[\[262a.2\]]skabs su ri byis bshad pa'i sman mar skabs 'dir sbyar zhing sbyin par bya'o/_/gang zhig zas zos gzer gyis 'debs/_/zas zhu gyur nas zhi gyur pa/_/de la ru rta byi dang ga_/lan tshwa gnyis dang seng phrom dang /_/thang shing bong nga dkar por bcas/_/phye ma chu bskol dro
[\[262a.3\]]sbyar blud/_/ces bya ba la/_mi gang zas zos zin nas gzer gyis 'debs la zas de zhu bzhin du 'bri zhing zas zhu bar gyur ba de la ni ru rta la sogs pa'i phye mchu dron dang sbyar te blud par bya'o/_/lan tshwa gnyis ni lce myang tsha dang kha ru tsha'o/_/de dag gi thun tshad ni phye ma zho gnyis
[\[262a.4\]]chu srang gsum gyi nang du bskol te blud par bya'o/_/de yang gzhung las/_phye ma zho gnyis gsher ba'i rdzas/_/srang gsum du ni sbyar te blud/_/ces bshad pa yin no/_/gang zhig zhu nas cher gzir ba/_/de la snum gyi bkru sman ni/_/'bras bu dang ni de bzhin du/_/rtsa ba'i bkru sman
[\[262a.5\]]sbyin par bya/_/zhes bya ba la/_mi gang zhig zas zhu nas shas cher gzer bar gyur pa de la ni bkru sman seng phrom dang /_pi na ya'i mar dang /_e raN+Da'i til mar dang /_rtsa ba'i bkru sman dra ban ti dang /_sha ma dur byid dang /_dan ti la sogs pa'i bkru sman gyis 'khrur gzhug
[\[262a.6\]]par bya'o/_/rtsa ba dang 'bras bu'i bkru sman ni rgyud gzhan las shes par bya ste/_de yang /_rgun 'bru de bzhin byi dang ga_/'bra go pa ru sha ka dang /_/dong ga'am yang na skyu ru ra/_/a ru ra dang ba ru ra/_/u pa tsi tra kam pi l+ya/_/tsi tra ku mud da nyid dang /_/ni la ni ka dang ba ku la/_/pi
[\[262a.7\]]lu 'bras bu'i bkru sman yin/_/dan ti dang ni sab ta la/_/bya nu shang gi tra ban ni/_/sha ma dur byid ka rany+dza/_/pra gi d+ya dang k+Shi ri ni/_/ba da gan di ga ba gyi/_/gi ba k+Sha ra bi sha li/_/ma su ra bi da li nyid/_/rtsa ba'i bkru sman gyur ba yin/_/zhes bshad pa yin no/_/phal cher rlung ni
[\[262b\]]
[\[262b.1\]]lam 'gags pa/_/ma zhu'i gnas su 'khru bar 'gyur/_/de la smyung dang smin pa dang /_/sbyang bas bde bar rgyu bar bya/_/zhes bya ba la/_phal cher te mang du rlung gi lam 'gags shing rgyun srang gi bu gar bde bar rgyur med par gyur pa ni/_ma zhu ba'i gnas su 'khru bar byed cing nad skyed par
[\[262b.2\]]'gyur la rlung de bde bar rgyu zhing gang dag gnas nas gnod pa med par 'gro bar bya la de yang smyung ba dang /_de bzhin du ma zhu ba 'joms pa'i sman gyis smin par bya ba dang /_skyug sman dang bkru sman gyis sbyangs pas bde bar rgyu bar bya'o/_/'bu 'joms pa yi sman kun gyis/_/'bu yi
[\[262b.3\]]snying nad gso bar bya'o/_/zhes bya ba la/_'bus nyen pa las gyur pa'i snying nad la ni 'bu 'joms par byed pa'i sman thams cad phan pas de gso bar bya'o/_/skom dad kyi gso ba smras pa ni/_/skom dad rlung dang mkhris pa 'joms/_/cho ga phal cher bsngags pa yin/_/kun la phyi
[\[262b.4\]]nang bsil ba dang /_/de bzhin zhi dang sbyang ba bya/_/zhes bya ba la sogs pa yin te skom dad thams cad la ni phal cher rlung dang mkhris pa 'joms pa'i cho ga gang dag yin pa de byas na bsngags pa yin no/_/de bzhin du phyi nang nas bsil bar bya ba'i cho ga byas na phan pa dang /_
[\[262b.5\]]de bzhin du zhi ba dang sbyang ba'i cho ga byas na phan pa yin no/_/char chu grang mo sbrang rtsir bcas/_/sa chu'i yon tan de ldan bsngags/_/zhes bya ba la/_skom dad la char chu grang mo sbrang rtsi dang sbyar ba bsngags pa yin no/_/yang sa'i char pa'i chu'i yon tan dang ldan pa dang sbrang rtsi sbyar ba
[\[262b.6\]]yang de bzhin du bsngags pa yin no/_/bong ba rdza skyogs phye ma'am/_/gshag ma bsregs bcug dwangs mar bcas/_/zhes bya ba la/_char pa dang sa'i chu de la yang bang ba bsregs pa la sogs pa bcug la dwangs mar bcas pa bsngags pa yin no/_/bskol te kha rar bcas
[\[262b.7\]]pa'am/_/dUr ba la sogs rtsa ba lnga/_/bskol te kha ra btab pa'am/_/zhes bya ba la/_yang na chu de dag bskol la bsgrangs te kha ra btab pa yang bsngags pa yin no/_/yang dUr ba la sogs pa'i rtsa ba lnga bskol te bsgrangs pa'i chur khar btab pa bsngags pa yin no/_/
[\[263a\]]
[\[263a.1\]]'bras yos phye sbyar skyo ma'ang bsngags/_/zhes bya ba la/_yang skom dad la ni 'bras yos kyi phye'i skyo mar byas la kha ra btab pa yang bsngags pa yin no/_/nas rjen chag tshe sbrang rtsi dang /_/khar btab pa grang mo phan/_/zhes bya ba la/_chag tshe ni
[\[263a.2\]]nas dral ba'i chan te/_de yang rjen pa las byas pa la sbrang rtsi dang kha ra btab pa grang mo phan pa yin no/_/de bzhin nas thug sA lu dang /_/ko tra pa ni rnying pa ni/_/zhes bya ba la/_de bzhin du nas thug dang /_sA lu dang /_ko tra pa ni lo gcig lon pa rnying pa las
[\[263a.3\]]g.yos pa'i zas la sbrang rtsi dang kha ra btab ste bsgrangs pa yang phan no/_/'o ma bsil zhing nus bsil ba'i/_/sman dang bskol ba'i kha zas ni/_/nad pa chu grang gis bkrus nas/_/kha ra sbrang rtsi sbyin pa bsngags/_/zhes bya ba la/_'o ma lta bu rang bzhin
[\[263a.4\]]bsil ba'i sman dang bskol ba'i kha zas bsgrangs pa de nad pa chu grang gis bkrus nas kha ra dang sbrang rtsi btab pa'i zas de byin na bsngags pa yin no/_/skam sa'i sha khu lan tshwa skyur/_/med cing mar dang brngos pa'am/_/zhes bya ba la/_skam sa'i srog chags kyi
[\[263a.5\]]sha khu lan tshwa dang skyur med pa mar gyis brngos pa de nad pa chu grang gis lus bkrus nas byin na yang bsngags pa yin no/_/de bzhin mung+ga sogs khu ba/_/'tsho byed sde tshan khu bar bcas/_/zhes bya ba la/_mung+ga la sogs pa'i gang bu can gyi 'bru'i khu ba 'tsho byed kyi sde
[\[263a.6\]]tshan gyi sman gyi khu ba dang bcas par blud na yang bsngags pa yin no/_/sna sman 'o ma mar bsil sman/_/bskol ba'am bu ram shing khu phan/_/zhes bya ba la/_'o ma dang mar grang mo dang bskol ba sna nas gtang ba yang phan pa yin no/_/yang na bu ram shing gi khu ba
[\[263a.7\]]'ba' zhig sna nas gtang ba yang phan pa yin no/_/skom sel mkhur ba bkang nas ni/_/mdo yi gnas las bshad pa'ang phan/_/zhes bya ba la/_yang de bzhin du skom sel zhing zhi bar byed pas mkhur ba bkang nas 'o ma bu ram shing gi khu ba dang kha ra'i chu dang sbrang rtsi'i chu dang rgun chang
[\[263b\]]
[\[263b.1\]]dang skyur rtsabs la sogs pa kha skam pa la sogs pa sel bar byed pa'i mdo'i gnas su bshad pa byas na phan no/_/tsha rims bshad pa'i lde gu sogs/_/zhes bya ba la/_tsha ba'i rims gso ba'i skabs su bshad pa'i lde gus bsku ba dang sman chu blugs pa la sogs pa gang dag yin
[\[263b.2\]]pa de yang skom dad sel ba la phan no/_/rtsol ba chung zhing sems dga' dang /_/zhes bya ba la/_las su bya ba bya rtsol gyi rnam pa chung bar bde bar gnas pa dang /_dngos po yid du 'ong ba la sems shing snying dga' ba yang skom dad la phan no/_/chu bo dang ni chen po sogs/_/dran pa dang ni mthong
[\[263b.3\]]ba phan/_/zhes bya ba la/_chu bo chen po dang mtsho dang rdzing bu chen po la sogs pa dran pa dang mthong ba dang gtam du byas pa yang phan no/_/skom dad thams cad spyi'i gso ba bshad nas/_khyad par gyi gso ba bshad pa ni/_skom dad rlung las gyur pa la/_/zho ni bu ram bcas pa
[\[263b.4\]]bsngags/_/sha khus nyams brtas bi da ri/_/sogs te bskol nas bsgrangs pa phan/_/zhes bya ba la sogs pa yin no/_/rlung las gyur pa'i skom dad la ni/_zho'i nang du bu ram btab pa bsngags pa yin no/_/yang de bzhin du sha khu byin zhing nyams brta ba dang /_bi da
[\[263b.5\]]ri la sogs pa'i sde tshan bskol ba'i chu blud na yang phan pa yin no/_/mkhris gyur u dum+bA ra smin/_/khu bar kha ra btab pa phan/_/zhes bya ba la/_mkhris pa las gyur pa'i skom dad la ni u dum+bA ra smin pa'i khu bar kha ra btab pa phan pa yin no/_/yang na de bskol bsgrangs
[\[263b.6\]]pa'am/_/sha ri ba sogs sde tshan chu/_/zhes bya ba la/_/yang u dum+bA ra bskol ba'i chu bsgrangs pa'i nang du kha ra btab pa yang phan no/_/yang na sha ri ba la sogs pa'i sde tshan dang /_chu bskol ba bsgrangs pa'i nang du kha ra btab pa yang phan pa yin no/_/sde tshan de 'dra bskol
[\[263b.7\]]khu ba/_/bsgrangs pa kha ra sbrang rtsir bcas/_/zhes bya ba la/_de zhes bya ba ni sha ri ba'i sde tshan la snyeg ste/_sha ri ba'i sde tshan ltar tsha ba sel bar byed pa'i sde tshan ba ru sha ka la sogs pa'i sman sde dang sle tres la sogs pa'i sman gyi sde tshan de dag bskol ba'i khu ba
[\[264a\]]
[\[264a.1\]]bsgrangs pa'i nang du kha ra dang sbrang rtsi btab ste blud na yang phan no/_/mngar ba'i sman gyi sde tshan dang /_/'o ma can shing bskol de bzhin/_/zhes bya ba la/_yang de bzhin du rgun 'bru la sogs pa mngar ba'i sman gyi sde tshan bskol ba'i chu
[\[264a.2\]]bsgrangs pa la kha ra dang sbrang rtsi btab pa blud pa'am/_yang n+ya gro d+ha la sogs pa 'o ma can gyi shing bskol ba'i khu ba bsgrangs pa la yang de bzhin du kha ra dang sbrang rtsi btab pa blud na yang phan pa yin no/_/byi zi pu ra rgun 'bru dang /_/lcang ma n+ya gro d+ha'i lo ma/_/ku sha
[\[264a.3\]]'jag ma'i rtsa ba dang /_/shing mngar chu ni bskol ba'ang phan/_/zhes bya ba la/_byi zi pu ra zhes bya ba skyur rtsi chen po la sogs pa sman gyi 'o ma dang ku sha la sogs pa'i rtsa ba dang /_shing mngar lde gur byas la bskol te bsgrangs pa blud na phan no/_/rims la phan
[\[264a.4\]]sman rgun 'bru sogs/_/snying po lnga yi chu blud phan/_/zhes bya ba la/_rgun 'bru la sogs pa rims la phan pa'i sman rims gso ba'i skabs su rgun 'bru shing mngar ma du ka la sogs pa'i skyo ma'am khu ba grang mo blud na yang phan no/_/yang na snying po lnga'i chu ste/_sbrang
[\[264a.5\]]rtsi 'bra go rgun 'bru dang /_/zhes bya ba la sogs pa khrag mkhris gso ba'i skabs su bshad pa blud na yang phan pa yin no/_/bad kan las gyur nim pa ni/_/chu mchog bskol bas slon du gzhug_/ces bya ba la/_bad kan las gyur pa'i skom dad la ni nim pa chur
[\[264a.6\]]bskol te slon du gzhug pa yin no/_/bil ba 'u su tsha ba lnga/_/'jag ma kru trug tres bskol blud/_/yang na skyer pa chur bskol ba/_/kha ra sbrang rtsi btab pa blud/_/ces bya ba la/_bil ba la sogs pa bskol ba'i chur kha ra dang sbrang rtsi btab pa blud na phan no/_/mung+ga'i
[\[264a.7\]]khu ba pa to la/_/nim pa'i lo ma tsha gsum bcas/_/nas zan mkhur bkang rnon po dang /_/sna sman lde gu rnon po'ang bsten/_/zhes bya ba la/_bad kan las gyur pa'i skom dad la mung+ga'i khu ba tsha ba gsum la sogs pa sbyin par bya zhing /_de bzhin du nas kyi zan dang mkhur ba
[\[264b\]]
[\[264b.1\]]bkang ba rnon po dang /_sna sman dang lde gu rnon po bsten par bya'o/_/nyes kun ma zhu des 'joms pas/_/de bzhin slon gyi bya ba'ang bsngags/_/go bye shu dag tsha ba gsum/_/'bras bu skyur pa'ang chu tshan nam/_/zho ga chu dang btung ba'ang bsngags/_/zhes bya ba la/_
[\[264b.2\]]slon nad gang nyes pa kun de gsum char las byung ba gang yin pa de bzhin du ma zhu ba las byung ba'i skom dad gang yin pa de la ni/_de gnyis 'joms par byed pa'i gso bas gso ste/_nad gzhi thams cad las byung ba'i slon pa la ni skom dad kyi rjes su
[\[264b.3\]]dpags te nad kun 'joms pa'i gso ba bya ba bsngags pa yin la/_ma zhu ba las byung ba'i slon nad la ni de'i tshul las dpags te ma zhu ba 'joms pa'i bya ba bsngags pa dang /_de bzhin du skyug sman btang ste slon du gzhug pa bsngags pa dang /_de bzhin
[\[264b.4\]]du ma zhu ba'i skom dad la ni 'bras bu skyur ba'i chu'am chu tshan nam zhog chu dang go bye la sogs pa'i sman sbyar ba sbyin par bya'o/_/zas kyi nyes byung dus shes pas/_/thug sla'am skyo ma bsil ba blud/_/ces bya ba la/_zas kyi nyes pa las skom dad skyes par gyur
[\[264b.5\]]pa gang yin pa de la ni thug pa sla mo rkyang rkyang po'am bsil ba blud par bya'o/_/de yang dus shes pa'i tshul gyis blud par bya ste/_dus 'di'i tshe na ni thug pa blud par bya'o/_/dus 'di'i tshe na ni skyo ma blud par bya'o/_/zhes bye brag shes shing nad kyi dmigs kyang shes par bya ste/_
[\[264b.6\]]rlung dang bad kan gyi shas che ba la ni thug pa rkyang rkyang po blud par bya la/_mkhris pa dang bad kan gyi shas che ba la ni phye ma la sogs pa'i skyo ma blud par bya'o/_/de yang /_'bras yos phye chu se'u 'bru dang /_/pi pi ling bca' sgar bskol ba/_/thug pa yin te me drod skyed/_/rlung dang
[\[264b.7\]]bshang ba bde rgyu byed/_/phye dang zhun mar sbrus pa ni/_/chu grang la ni bskol gyur pa/_/shin tu sla min ska ma yin/_/skyo ma zhes ni bya bar bshad/_/ces bya ba yin no/_/ngal bas skom la sha khu'am/_skyom kha rar bcas pa blud/_/ces bya ba la/_ngal ba las skom dad du gyur pa la ni sha khu blud
[\[265a\]]
[\[265a.1\]]par bya ba'am skyo ma kha ra dang bcas pa blud par bya'o/_/tsha bas skom la kha rar bcas/_/nas dang rgya shug phye skyo blud/_/lus kun til gyi lde gu dang /_/rang skyur bcas pas bsku bar bya/_/zhes bya ba la/_tsha bas gdungs pa las skom dad skyes pa la ni nas rgya shug gi 'bras
[\[265a.2\]]bu bsregs pa'i phye ma kha ra dang bcas pa sbyin par bya'o/_/yang na til gyi lde gu dang rang skyur kan dzi sbyar ba'i lde gus thams cad bsku bar bya'o/_/chu bsil khrus las skom gyur chang /_/chur bsres pa'am bur chu blud/_/ces bya ba la/_chu bsil ba dang khrus bya ba las skom dad skyed par
[\[265a.3\]]gyur pa'i mi de la ni chang dang chu bsres pa blud par bya ba'am/_bu ram gyi chu blud par bya'o/_/chang ni chu phyed bcas pa blud/_/lan tshwa skyur dang bcas khrus bya/_/zhes bya ba la/_chang las skom dad du gyur pa la ni chang dang chu phyed phyed bsres pa'am/_yang na tsha dang skyur chung zad bsres pa'i
[\[265a.4\]]chus khus bya'o/_/snum bcas me drod rab rno la/_/rang bzhin bsil ba'i chu blud bya/_/zhes bya ba la/_snum dang bcas shing brten la me drod rab tu rno ba las skom dad du gyur pa la ni rang bzhin gyis bsil gyis bsgrangs pa ma yin pa'i chu blud par bya'o/_/snum ma zhu la chu tshan
[\[265a.5\]]blud/_/zhu las skom la thug pa blud/_/ces bya ba la/_snum ma zhu ba la skom dad du gyur pa la ni chu tshan blud par bya'o/_/snum zhu ba las gyur pa'i skom dad la ni thug pa rkyang rkyang po blud par bya'o/_/zas snum zos pas skom dad gyur/_/kha ra dang mnyam bu ram chu/_/zhes
[\[265a.6\]]bya ba la/_kha zas snum po kri sa ra dang 'o thug la sogs pa zos pa las skom dad du gyur pa la ni/_kha ra dang mnyam par bsgrangs pa'i bu ram gyi chu blud par bya'o/_/bu ram sogs zas zos las skom/_/chu dron blud la de slon bya/_/zhes bya ba la/_bu ram la sogs pa'i zas
[\[265a.7\]]zos pa las skom dad du gyur pa la ni chu dron blud la zas de slon du gzhug go/_/gcong chen las byung gcong la phan/_/thams cad nyams ni brta ba phan/_/zhes bya ba la/_zad byed kyi nad gcong chen po las byung ba'i bla brnan gyi skom dad la ni bza' ba dang btung ba dang
[\[265b\]]
[\[265b.1\]]spyod lam dang sman la sogs pa thams cad dang gcong chen po la phan pa dag byas na phan pa dang /_de bzhin du nyams brta ba'i sman dag byas na phan no/_/skem zhing nyam chung khong rtsub la/_/sha khu'am ra yi 'o ma blud/_/stod rgyu'i rlung la 'o ma dang /_/zad byed lud
[\[265b.2\]]pa'i sman bskol blud/_/ces bya ba la/_stod du rgyu ba'i rlung dang bcas pa las gyur pa'i skom dad la ni/_ra'i 'o ma dang zad byed dang /_lud pa'i sman gang dag yin pa dang bskol ba blud na phan no/_/nad rkyen las gyur 'u su yi/_/'bras bskol kha ra sbrang rtsir
[\[265b.3\]]bcas/_/nad dmigs la ni ltos nas ni/_/btung ba'i bya ba kun kyang bsngags/_/zhes bya ba la/_nad kyi rkyen las byung ba'i skom dad la ni 'u su'i 'bras bu chur bskol ba'i khu bar kha ra dang sbrang rtsi btab pa phan no/_/de bzhin du nad gzhi gang dag gyur pa la ltos
[\[265b.4\]]nas btung ba'i bcos thabs kyi bya ba thams cad kyang bsngags pa yin no/_/skom zhing sngar gyi nad kyis gzir/_/chu dang phrad par ma gyur na/_/'chi ba'am yun ring ba yi nad/_/rnyed par 'gyur bas de yi phyir/_/goms pa'i zas skom sman gyis ni/_/de yi skom dad myur
[\[265b.5\]]bsal bya/_/de bsal nad ni gzhan dag kyang /_/gso ba nyid du nus pa yin/_/zhes bya ba la/_mi skom pas gdungs la sngar byung ba'i nad kyis gzir bas lus zungs zad par gyur pa dang /_chu 'dod par gyur pa chu dang phrad par ma gyur na myur du 'chi bar 'gyur ba'am/_yang
[\[265b.6\]]na yun ring zhing 'byang dka' ba'i nad skyed par 'gyur bas/_de'i phyir skom zhing nad kyis nyam thag pa'i mi de la gang goms par gyur ba'i zas dang skom dang /_sman gyis de'i skom dad myur ba kho nar gso bar bya ste/_de gsos nas de las gyur ba'i nad kyi bla brnan gzhan
[\[265b.7\]]dag bde blag kho nar gso zhing bsal ba nyid du nus pa yin no/_/yan lag brgyad pa'i snying po'i rnam par 'grel pa tshig gi don gyi zla zer zhes bya ba/_slob dpon zla ba la dga' bas nges par sbyar ba las/_gso ba'i gnas le'u drug pa'i rnam par 'grel pa'o//_//_
[\[266a\]]
[\[266a.1\]]de nas chang nad gso ba'i le'u bshad par bya'o/_/zhes bya ba la/_sngar nad gzhi ji ltar bstan pa de bzhin du gso ba yang rim pa de ltar bshad pas 'dir 'di brtsams pa yin no/_/nyes pa gang zhig shas cher mthong /_/de ni dang por gso bar
[\[266a.2\]]bya/_/zhes bya ba la/_chang gi nad thams cad ni nad gzhi gsum char las skyes pa yin pas 'di skad ces bshad de/_chang gi nad 'di la rlung la sogs pa'i nad gzhi nyes pa gang shas che bar mthong ba'i phyir te/_dang por de thog ma kho nar gso zhing dpyad kyis bcos par bya
[\[266a.3\]]ste/_de ltar na chang nad nad gzhi ma snyoms par gso bar bya ba yin no/_/yang na chang nad nad gzhi mtshungs/_/bad kan gnas kyi rim pas gso/_/zhes bya ba la/_yang chang nad nad gzhi mtshungs shing gang zhig la gang yang lhag par gyur pa med pa de la ni bad kan gyi
[\[266a.4\]]gnas kyi go rims kyis nad gso bar bya'o/_/de yang dang por ni bad kan gso bar bya'o/_/de'i 'og tu mkhris pa tha mar ni rlung gso bar bya'o/_/go rims 'di nyid kyis rim pa bstan par bya ba'i phyir smras pa ni/_mkhris pa rlung gi mthar thug par/_/chang nad phal
[\[266a.5\]]cher 'byung ba yin/_/zhes bya ba la/_gang gi phyir chang nad thams cad la dus kyi rim pas mkhris pa dang rlung gi mthar thug par 'byung bar 'gyur ba ni/_chang nad phal po che'i rang bzhin yin te/_dang por ni bad kan lhag cing shas che ba yin la/_de'i 'og tu ni mkhris pa
[\[266a.6\]]dang rlung shas che bar 'gyur ba yin no/_/dman dang log pa drags 'thungs las/_/nad ni gang zhig skyes gyur pa/_/de nyid cha mnyam 'thungs pa yis/_/chang nyid kyis ni zhi bar 'gyur/_/zhes bya ba la/_goms pa'i dbang las shas chung bar 'thungs pa'am/_
[\[266a.7\]]phyin ci log tu 'thungs pa'am/_'thungs drags pa las nad gang zhig skyes shing 'byung bar 'gyur ba'i nad de la ni chang de nyid cha mnyam par 'thungs shing ran par 'thungs pa gang yin pa des zhi bar 'gyur ro/_/de yang /_mkhas pas chang ni dus kun du/_/ji srid mthong ba
[\[266b\]]
[\[266b.1\]]ma 'khrul cing /_/ji srid yid ni ma g.yos pa/_/de srid bar du btung bar bya/_/zhes bshad pa'i tshul gyis btung ba ni chang cha mnyam par 'thungs pa yin te/_de nas rgun chang la sogs pa'i chang ngam/_sbrang chang ngam/_bu ram la sogs pa gang zhig 'thungs nyes pa
[\[266b.2\]]las nad du 'gyur te/_chang de nyid ran par 'thungs pas de zhi bar 'gyur gyi/_chang gzhan dag gis ni ma yin la/_/ji ltar na gang gis nad skyed pa de nyid kyis zhi bar 'gyur zhe na/_chang ni dug dang mtshungs pa las/_/dug ni rno sogs yon tan gyi/_/nus pa shin tu che bas
[\[266b.3\]]na/_/dug gzhan la ni ltos pa yin/_/zhes bya ba la/_dper na dug ni rno ba la sogs pa'i yon tan dang ldan pa de bzhin du/_chang yang rno ba la sogs pa'i yon tan dang ldan pas de'i chang las skyes pa'i nad chang nyid kyis zhi bar 'gyur te/_gzhan dag gis ni ma yin la/_
[\[266b.4\]]dug ni rno ba la sogs pa'i yon tan bcu po nus pa lhag par che ba dang ldan pas dug gzhan la ltos pa nyid yin no/_/de yang /_gzhung las rgyu dang mi rgyu'i dug_/mtshungs kyang gzhan la ltos pa yin/_/zhes bya ba yin no/_/de ltar na chang dang dug gnyis ni rno ba la sogs pa
[\[266b.5\]]mtshungs pa yin du zin kyang nus pa chen po dang chung ba'i dbye bas chang ni chang gzhan la ltos par mi byed kyi rang gi rigs mthun pa nyid kyis zhi bar 'gyur ro/_/rno tshe lhag par 'thungs pa dang /_/tsha zhing skyur ba dag gis ni/_/chang gis zas kyi ro bsrul zhing /_/'ju nyer ba tsha bro
[\[266b.6\]]gang yin/_/myos dang skom rmongs nad du tsha/_/rims dang mgo 'khor skyed par byed/_/chang gis bslangs pa'i nad kyis ni/_/rlung rgyu'i bu ga bkag gyur pas/_/mgo dang rus pa tshigs rnams su/_/mi bzad par ni skyed par byed/_/sbyor ba rjes mthun gyur pa yi/_/chang
[\[266b.7\]]nyid kyis ni de sel 'gyur/_/chang nad ma zhu zhu gyur na/_/zas 'dod lus ni yang bar 'gyur/_/zhes bya ba la/_chang ni rang bzhin gyis rno ba la sogs pa'i yon tan dang ldan pa'i phyir lhag par tshad las cher 'thungs na zas kyi ro bsrul zhing rnam par 'ju bar nye bar zhu ba dang /_
[\[267a\]]
[\[267a.1\]]ma zhu ba'i bar mtshams ro skyur bar song ba'i gnas skabs bar mar gnas pa de nyid kyi tshe ba tsha bro bar byed cing ro du ma phal cher kha ba dang lan tshwa bro bar byed pas na myos pa la sogs pa'i nad skyed par byed do/_/de yang nad char gyis glongs shing /_bslangs
[\[267a.2\]]pa'i nad bad kan zhes bya bas rlung gi rgyu ba'i bu ga'i rgyun srang gang dag yin pa bkag par gyur pas mgo dang rus pa dang /_tshigs su na ba mi bzad cing brnag par dka' bar byed do/_/de lta bu'i nad de ni chang nyid kyis sel bar 'gyur zhing sbyong bar byed de/_de nyid ces bya ba ni nges
[\[267a.3\]]par gzung ba'i don yin te chang nyid kyis sel gyi/_sman gzhan dag gis ni ma yin no/_/zhes bya ba'i don to/_/de yang sbyor ba dang rjes su mthun pa'i 'phrod pa nyid kyis zhi bar byed par 'gyur te/_de yang sman dpyad kyi bstan bcos las ji skad bshad pa'i cho ga dang mthun par byas pa
[\[267a.4\]]ste/_bsdus pa las/_khrus byas nas ni phyag 'tshal te/_/zhes bya ba la sogs pa'i gzhung gis bshad pa ltar 'thungs na phan pa yin no/_/de ltar chang nad zhi bar gyur pa de ni cir 'gyur zhe na/_chang nad kyis ma zhu ba zhu bar gyur na/_zas dang skom la 'dod pa skyed pa dang /_
[\[267a.5\]]de bzhin du lus dang sems yan lag bskyod pa yang bar 'gyur ro/_/ba tsha ro ni skyur dang phrad/_/mngar ba nyid du myur du 'gyur/_/nad ni 'ju bar byed nus pas/_/skyur ba kun las chang mchog yin/_/zhes bya ba la/_gang gi phyir ba tsha'i ro de ro skyur ba dang phrad na ro
[\[267a.6\]]mngar ba'i mtshan nyid can du myur ba kho nar 'gyur la/_chang ni ro skyur ba'i rdzas zho dang dar ba dang /_rang skyur la sogs pa skyur kun gyi nang na mchog yin no/_/ci'i phyir zhe na/_nad 'ju zhing 'dzag par byed par nus pas mchog yin no/_/sngar bshad rno dang dro sogs dang /_/
[\[267a.7\]]de bzhin drod skyed sogs yon tan/_/de nyid goms pa'i dbang gis ni/_/'di yis lus zungs mnyam byed mchog_/ces bya ba la/_sngar chang gi yon tan rno ba la sogs pa rnam pa bcu yod par nad gzhi'i gnas su bshad pa dang /_de bzhin du drod skyed pa la sogs
[\[267b\]]
[\[267b.1\]]pa'i yon tan sngar mdo'i gnas su/_chang ni drod skyed yi ga 'byed/_/ces bya ba la sogs pa smos pa dang /_de bzhin du chang de nyid goms shing 'dris par byas pa'i dbang gis chang nad dang ldan pa 'dis lus zungs snyoms shing cha mnyam par byed pa'i mchog ni chang
[\[267b.2\]]de nyid yin no/_/zhag bdun nam ni zhag brgyad bar/_/chang nad sman gyi sbyor ba bya/_/dus 'di tsam gyis lam log par/_/gnas pa'i chang nad zhi bar 'gyur/_/zhes bya ba la/_chang gi nad la zhag bdun nam/_/zhag brgyad kyi bar du sman gyi sbyor ba byas te/_
[\[267b.3\]]dus 'di tsam gyi tshod kyis lam log par gnas pa'i chang nad zhi bar 'gyur zhing 'ju bar 'gyur ro/_/sman ni byas gyur nas chang nad/_/de phan chad ni rjes 'brel pa'i/_/nad gang yin pa de la sman/_/nad dmigs ji bzhin sbyin par bya/_/zhes bya ba la/_zhag bdun
[\[267b.4\]]nam zhag brgyad kyi dus tshigs kyi nges pa de phan chad rjes su 'brel cing chags pa'i nad gang yin pa de la nad de nyid kyi sman bya ste/_de yang nad dmigs kyi tshul las dpags nas ji ltar rjes su mthun pa'i sman sbyin par bya'o/_/de la rlung shas che ba la/_/skyur rtsi chen po da trig
[\[267b.5\]]dang /_/rgya shug se'u 'bru go snyod dang /_/la la phud dang ha pu sha_/zi ra tsha gsum lan tshwa gsum/_/sge'u gsher phye chang sbyar ba blud/_/sreg sha ldum rngad bcas pa dang /_/snum dang ldan pa'i zas sbyin no/_/zhes bya ba la/_de phan chad de sman dmigs ji lta
[\[267b.6\]]ba bzhin du sbyin pa'i tshul ni/_nad de gal te rlung gi shas che ba yin na de la 'bras sA lu btab pa las byas pa'i chang la skyur rtsi chen po la sogs pa'i sman dang ci rigs par sbyar ba blud par bya'o/_/skyur rtsi chen po ni ma du lung ga'o/_/da trig ni br-ik+Sha a ma la'o/_/
[\[267b.7\]]rgya shug ni bi da ri ba la'o/_/la la phud ni ardza ma la'o/_/ha pu sha ni b+ha ma b+ho sha'o/_/lan tshwa gsum ni lce myang tsha dang /_kha ru tsha dang /_kha ru tsha nag po'o/_/sreg sha ni thur ma la bskyon te bsregs pa'i sha'o/_/ldum rngad ni ku ther la sogs pa ldum rngad rjen par za ba'i
[\[268a\]]
[\[268a.1\]]skabs su bshad pa'o/_/snum dang ldan pa ni mar la sogs pa btab pa'o/_/snum zhing dro skyur lan tshwar bcas/_/sha tshon khu ba blud pa'am/_/a mra a mra ta ka gtubs/_/g.yos sbyar ba yi drug pa'am/_/gro dang ma sha las byas pa/_/rnying
[\[268a.2\]]zhing yi gar 'ong ba dang /_/sge'u gsher bcas pa'i khu ba ni/_/tsha dang sha sogs nang bcug pa'am/_/chang ni dri zhim bsil ba dang /_/legs langs dwangs shing tshar bcas phan/_/zhes bya ba la/_yang rlung shas che ba'i chang nad la dro ba la sogs pa'i khyad par dang ldan
[\[268a.3\]]pa'i sha khu sbyin pa'am/_yang na a mra ta ka gtub pa dang sbyar cing g.yos pa'i ro drug pa sha ta pa zhes bya ba sbyin pa'am/_gro la sogs pa las g.yos su byas pa'i zas sbyin pa'am/_yang chang dri zhim zhing bsil ba dang legs par langs pa dwangs mar gyur pa la lan tshwa cung
[\[268a.4\]]zad btab pa sbyin na yang phan pa yin no/_/se'u 'bru'am rtsa ba chung lnga bskol/_/bca' sga 'u su bskol ba'am/_/zho ga chu 'am tsha chu'am/_/rang skyur dwangs ma blud par bya/_/zhes bya ba la/_yang na rlung shas che ba'i chang nad la se'u 'bru bskol ba'i khu ba blud pa'am/_
[\[268a.5\]]yang na rtsa ba lnga pa chung ngu bri ha ti la sogs pa bskol ba blud pa'am/_yang na bca' sga dang 'u su'i 'bras bu bskol ba blud pa'am/_yang na zho ga chu'am tsha chu'am/_rang skyur kan dzi zhes bya ba'i dwangs ma blud par bya ste/_des ni btung ba ni 'di ltar bya'o zhes ston pa yin no/_/
[\[268a.6\]]lus bsku dril dang bkru ba dang /_/gos ni dro zhing mthug pa dang /_/zhes bya ba la/_rlung shas che ba'i chad nad de nyid la til mar la sogs pas lus bsku ba dang lus dril zhing bkru ba la sogs pa yang phan no/_/a ka ru yi dud pas bdug_/gur gum a ka ru yis
[\[268a.7\]]byug_/ces bya ba la/_yang na de la a ka ru'i dud pa stug pos bdug pa dang /_gur gum dang a ka ru'i lde gus byug pa yang phan no/_/chung ma nu ma ro smad mdzes/_/lang tshor ldan zhing yan lag dro/_/dga' bas 'khyud par byed pa dang /_/bsnyen bkur byas
[\[268b\]]
[\[268b.1\]]par gyur pa'ang phan/_/zhes bya ba la/_yang na nad de la chung ma nu ma mdzes pa la sogs pas 'khyud par byed pa dang /_bsnyen bkur byas shing bde bar mnye ba la sogs pa byas pa yang phan no/_/mkhris pa shas cher chu mang ba'i/_/sbrang rtsi khar dang ldan pa'i/_/
[\[268b.2\]]se'u 'bru 'bra go'i khu ba dang /_/b+ha bya rgun 'bru ba ru sha'i/_/khu bsgrangs phye dang kha rar bcas/_/btung ba'ang de 'dra blud par bya/_/zhes bya ba la/_mkhris pa shas che bar gyur pa'i chang nad la ni/_chu mang po dang bsres pa'i sbrang rtsi dang kha ra la sbyar ba'i chang gi
[\[268b.3\]]bye brag gi se'u 'bru la sogs pa'i khu ba dang ldan pa'i rgun chang chu mang po dang bsres pa bsgrangs pa'am/_de bzhin du phye dang kha rar bcas pa las ma g.yos pa ste/_btung ba de lta bu btung bar blud par bya'o/_/yang na mngar ba'i sde tshan bskol/_/khu ba chang bsres sbrang
[\[268b.4\]]rtsi btab/_/ces bya ba la/_yang na sman mngar ba'i sde tshan bskol ba khu ba dang chang bsres la sbrang rtsi btab pa bsil ba blud par bya'o/_/sA lu drug cu pa'i chan dang /_/ri bong gong sreg gtsod kyi sha_/tsa na mung+ga skyu ru ra/_/se'u 'bru pa to la g.yos sbyin/_/zhes bya ba
[\[268b.5\]]la/_yang na de dang 'bras sA lu la sogs pa'i chan ri bong la sogs pa'i sha dang lhan cig sbyin par bya'o/_/bad kan mkhris 'dres las gyur pa/_/tsha dang skom dad ldan pa yi/_/chang ngam chu grang bu ram shing /_/khu ba'am rgun chu mang blud la/_/slon gzhug 'dres pa'i
[\[268b.6\]]nad la ni/_/skyo ma la sogs rim pas phan/_/zhes bya ba la/_bad kan dang mkhris pa kun tu 'dres par gyur pa las chang nad du gyur pa tsha ba dang skom dad dang ldan par gyur pa la chang ngam chu grang ngam bu ram shing gi khu ba'am/_rgun 'bru'i chu mang du blud la slon zhing skyug tu gzhug
[\[268b.7\]]par bya'o/_/slon zin pa'i rjes la bad kan dang mkhris pa 'dres pa las gyur pa'i skyug sman gyi rjes la bya bar 'os pa'i skyo ma la sogs pa'i rim pa blud par byas na phan no/_/de yis me drod 'bar gyur pas/_/zas dang nyes lhag smin par byed/_/ces bya ba la/_'dres
[\[269a\]]
[\[269a.1\]]pa'i sbyang ba byas pa rim pa lta bus sbyangs par gyur pa des pho ba'i me drod 'bar bar gyur pas zas dang nad kyi nyes pa'i lhag ma yod pa me drod des smin cing sbyong bar byed do/_/lud pa mchil ma khrag bcas 'byung /_/rtsib logs nu mar gzer ba dang /_/
[\[269a.2\]]tsha dang bcas pa'i skom dad dang /_/snying dang brang ni na ba la/_/sle tres ga dur bskol ba'am/_/yang na pa to la bskol khu/_/bca' sgar bcas pa blud bya zhing /_/gong ma sreg gi sha sbyin bya/_/zhes bya ba la/_mkhris pa las gyur pa'i chang nad la lud pa mchil ma
[\[269a.3\]]dang khrag tu bcas pa 'byung bar 'gyur la/_de bzhin rtsib logs nu mar gzer ba dang /_tsha ba la sogs pa dang bcas pa'i nad la sle tres dang /_ga dur la sogs pa bskol ba'i khu ba dang bca' sga dang bcas pa blud par bya ba'am/_yang na pa to la la sogs pa'i
[\[269a.4\]]khu ba bca' sga dang bcas pa blud par bya zhing /_gong ma sreg gi sha ran par sbyin par bya'o/_/mkhris pa rlung ni rgyas gyur pas/_/shin tu shas cher skom gyur na/_/rlung ni bde bar rgyu byed pa'i/_/rgun chu bsgrangs pa blud par bya/_/zhes bya ba la/_mkhris pa
[\[269a.5\]]dang rlung shas cher rgyas par gyur pas shin tu skom par gyur pa la rlung bde bar rgyu bar byed pa'i btung ba bskol la bsgrangs pa blud par bya'o/_/zhu nas ra sha'i khu ba ni/_/mngar dang skyur ba'i sman sbyar sbyin/_/zhes bya ba la/_rgun chu'i btung ba de zhi bar gyur nas
[\[269a.6\]]ra sha'i khu ba dang sman mngar ba dang skyur ba dang sbyar ba'i kha zas sbyin par bya'o/_/skom na chu mang bsres pa yi/_/chang blud ra ror mi 'gyur bsrung /_/zhes bya ba la/_gal te skom par gyur na chang nyung zad la chu mang po bsres la blud la ci nas kyang ra ro bar mi 'gyur
[\[269a.7\]]ba de ltar bsrung zhing bsdam par bya'o/_/gla sgang se'u 'bru 'bras yos chu'am/_/yang na 'dab ma bzhi bskol ba'am/_/ut+pal pa to la sogs sam/_/rang bzhin gyis ni bsil ba blud/_/ces bya ba la/_yang gla sgang la sogs pa bskol ba'i chu'am/_ut+pa la
[\[269b\]]
[\[269b.1\]]dang /_pa to la la sogs pa bskol ba'i chu bsgrangs te blud pa'am/_yang na rang bzhin gyis bsil ba'i chu blud par bya'o/_/chang mang 'thungs pas chu yi khams/_/'bri zhing me shas rgyas par 'gyur/_/gre ba rkan mchu skam 'gyur zhing /_/lce ni 'byin cing gcod byed
[\[269b.2\]]la/_/mtshan mo rlung gis bsil byas pa'i/_/chu ni yog tshad blud par bya/_/zhes bya ba la/_chang mang du 'thungs drags pas lus la yod pa'i chu'i khams 'bri bar 'gyur zhing /_me'i khams kyi shas ni rgyas par 'gyur bas/_gre ba la sogs pa skam par 'gyur
[\[269b.3\]]zhing lce phyir 'byin cing sa la 'gre ldog par byed pa'i nad de la mtshan mo rlung gis bsil bar byas pa'i chu yog tshad du ci 'dod par blud par bya'o/_/rgya shug se'u 'bru da trig dang /_/tsug kra la chu ba'i khu ba/_/skyur ba lnga yis khar bskus na/_/'phral du skom dad sel
[\[269b.4\]]bar byed/_/ces bya ba la/_rgya shug la sogs pa skyur ba lnga zhes bya ba lde gur byas pas khar bskus na/_de'i mod la skom dad 'joms par 'gyur ro/_/chang 'thungs drod ni khrag mkhris dang /_/'dres pas pags pa khyab gyur pas/_/mi bzad tsha ba skyed byed de/_/
[\[269b.5\]]der ni rab bsil cho ga bya/_/ma zhu sha khus tshim byas la/_/ro hi ni las gtar ga gdab/_/ces bya ba la/_chang 'thungs pa las gyur pa'i drod khrag dang mkhris pa dang 'dres par gyur pa las pags par khyab par gyur cing phyi nas shas cher mi bzad pa tsha ba skyed par byed
[\[269b.6\]]pa de la shin tu bsil ba'i cho ga gang dag yin pa dag bya'o/_/bsil ba'i cho ga byas kyang tsha ba zhi bar ma gyur na nad pa de sha khus tshim par byas la ro hi ni zhes bya ba khrag skyon med pa 'ba' zhig rgyu ba'i rtsa la gtar ga gdab par bya zhing /_de yang gtar ga'i cho ga las ji ltar smos pa
[\[269b.7\]]ltar bya'o/_/slon dang smyung ba dag gis kyang /_/bad kan shas cher skyug sman dang /_/smyung ba bca' sga sti ra dang /_/kaN+Da ka ri ba la ka_/gang yang rung ba'i chu blud bsal/_/zhes bya ba la/_bad kan shas che ba las gyur pa'i chang nad la skyug sman btang zhing slon pa
[\[270a\]]
[\[270a.1\]]dang /_smyung ba bya zhing zas bcad pas bsal bar bya zhing /_bca' sga la sogs pa gang yang rung ba dang bskol ba'i chu blud pas bsal bar bya'o/_/ma zhu med cing bkres dus su/_/sbrang rtsi mang po blud par bya/_/sha khar dang sbrang rtsi dang /_/
[\[270a.2\]]chang rnying dag gam rgun chang ngam/_/rtsub pa'i skyo mar sbyar ba ni/_/dong gra la la phud bcas blud/_/ces bya ba la/_nad pa ma zhu ba med par gyur cing bkres par gyur pa la 'tshams pa'i dus su sbrang rtsi mang po 'am/_khar dang sbrang rtsir bcas pa'am/_chang rnying ba'am/_
[\[270a.3\]]rgun chang 'ba' zhig gam/_rtsub cing skyon med pa'i skyo ma ste/_'di dag gang yang rung ba blud par bya'o/_/de dag thams cad kyang la la phud dang dong gra dang bcas pa blud par bya'o/_/nas dang gro zan nyung shas la/_/rgya sran yu sha nyung zad bcas/_/chu tshan kha dang
[\[270a.4\]]tsha bar bcas/_/mar ni cung zad bcas pa sbyin/_/zhes bya ba la/_nas dang gro sran nyung shas la rgya sran gyi yu sha cung zad dang bcas pa sbyin par bya zhing chu tshan kha ba dang tsha ba'i sman dang bcas shing zhun mar cung zad btab pa sbyin par bya'o/_/la phug skam po ra sha'i khu/_/
[\[270a.5\]]skam sa'i srog chags sha khu ni/_/star bu da trig pa to la/_/tsha ba gsum dang se'u 'brur sbyar/_/bca' sga na le sham mang btab/_/ces bya ba la/_yang na la phug skam po bskol ba'i khu ba'am/_ra sha'i khu ba'am/_skam sa'i srog chags kyi sha khu star bu la sogs
[\[270a.6\]]pa'i sman gyi khu ba dang spags pa'i nas dang gro'i sran chung nyung zad sbyin par bya'o/_/rjen rngad gtubs pa dad ldan zhing /_/skyur rtsi chen po'i khu bas skyur/_/brngos shing khu med pa dang /_/ka ra mar dang ka ri ra/_/la sogs yi ga 'byed pa dang /_/lan tshwa brgyad po
[\[270a.7\]]legs bro dang /_/gtubs shing be+e reg ltar btsos pa/_/me drod tshod las sha sbyin zhing /_/sbrang chang nad med gyur pa blud/_/ces bya ba la/_chang gi nad la pho ba'i me drod kyi tshod las dpags te/_sha dang sbrang chang nad kyi skyon med par gyur pa sbyin zhing blud par bya la/_sha de
[\[270b\]]
[\[270b.1\]]yang bca' sga la sogs pa'i sman mang po btab pa dang /_sngo rngad gtubs pa dang bcas pa dang /_'og nas bshad pa'i lan tshwa'i yan lag brgyad pa zhes bya ba dang ldan pa dang /_de bzhin du khu bcud med par byas pa be+e reg gi tshul brngos te sha dang rjen rngad sngon
[\[270b.2\]]po la sogs pa gtubs te/_bag zan gyi nang du bcug nas bsregs pa la ni be reg ces bya'o/_/kha ra dang ni kha ru tsha/_/go snyod da trig star bu dang /_/shing tsha sug smel na le sham/_/cha phyed yan lag brgyad par bshad/_/phal cher bad kan chang nad sel/_/
[\[270b.3\]]bu ga'i rgyun sbyong drod skyed byed/_/ces bya ba la/_kha ra la sogs pa brgyad po ni lan tshwa yan lag brgyad pa zhes bya ste/_de yang phal cher bad kan las gyur pa'i chang nad sel cing bu ga'i rgyun sbyong bar byed pa dang /_me drod skyed par byed pa yin no/_/de dag sbyar ba'i
[\[270b.4\]]tshul ni kha ra la sogs pa'i sman lnga cha gcig tu byas la shing tsha dang /_sug smel dang /_na le sham de'i cha phyed du sbyar bar bya'o/_/rtsub dang dro bas mnye zhing dril/_/khrus dang kha zas smyung byas dang /_/'dod bcas bud med lhan cig gnas/_/mtshan nyid ma log
[\[270b.5\]]rig pas bsten/_/phal cher bad kan las byung ba'i/_/chang nad myur du zhi bar byed/_/ces bya ba la/_rtsub pa dang dro ba la sogs pa'i rig pas bsten pa ni phal cher bad kan las gyur pa'i chang nad ring po mi thogs par sel cing zhi bar byed do/_/nad
[\[270b.6\]]gzhi so so'i shas che las/_/las rnams gang dag bstan pa 'di/_/'di ni 'dus pa las gyur pa/_/lhag ma bcu la'ang sbyar bar bya/_/zhes bya ba la/_nad gzhi so so'i stobs shas che ba las gso ba'i thabs gang dag byed pa'i rlung dang /_mkhris pa
[\[270b.7\]]dang /_bad kan shas che ba'i chang nad gsum po 'di dag pa'i las de nyid 'dus pa bcu po rab dang /_rab mchog tu brtags pa'i tshul du chang nad rnam pa bcur brtag par byas la/_la zhes pa'i sgras ni ji skad bshad pa'i chang nad gsum po 'di 'ba' zhig tu
[\[271a\]]
[\[271a.1\]]ma zad kyi/_gzhan dag la yang sbyar bar bya'o/_/zhes bya ba'i don to/_/de yang rlung gi shas che ba'i chang nad la gso ba gang dag bstan pa dang /_de bzhin du mkhris pa'i shas che ba'i gang dag bshad pa de/_rlung dang mkhris pa la
[\[271a.2\]]yang sbyar bar bya la/_de ltar phyogs 'dis nad gzhi'i shas la mtshon nas/_chang nad thams cad la gso bar bya'o/_/mdo'i gnas las 'dus pa'i nad rnam pa bcu gsum du bshad pa las/_'dir ni nad gzhi gcig shas che ba'i dbang du byas nas gso ba bstan pa
[\[271a.3\]]yin gyi/_nad gzhi gnyis shas che ba'am/_rab dang mchog rab brtag pa'i dbang du byas pa ni ma yin no/_/des na 'dus pa rnam pa bcu po lhag ma rnams kyang 'di nyid las rjes su dpags te gso bar bya'o/_/shing tsha nA ga puSh+pa dang /_/pi pi ling dang na le sham/_/
[\[271a.4\]]go snyod pa ru sha ka dang /_/'u su sug smel ma du ka_/thang shing kha ra dkar dang bcas/_/ka pid tha yi khu ba btab/_/ga bur dri yis bsgos gyur pa/_/btung ba shin tu yid 'ong ba/_/chang nad kun la blud gyur na/_/yi ga 'byed cing me drod skyed/_/ces bya ba la/_
[\[271a.5\]]shing tsha dang nA ga puSh+pa la sogs pa las sbyor ba'i cho ga 'di lta bu bzhin du sbyar ba'i btung ba'i nang du ka pid ta'i khu ba btab cing ga bur gyi dris bsgos par gyur pa'i btung ba de chang nad kun la blud cing byin par gyur na yi ga 'byed pa dang /_me drod gnyis skyed par byed pa
[\[271a.6\]]yin no/_/chang gis yid ni ma dkrugs shing /_/lus la gnod par mi byed par/_/chang nad mi skyed de yi phyir/_/sems dgar 'gyur ba'i cho ga bya/_/zhes bya ba la/_chang gis yid ma dkrugs shing g.yo bar ma byas par chang gi nad skyed par byed pa ma yin gyi/_
[\[271a.7\]]gzhan du rnam par 'khrugs par byas nas chang gi nad skyed par byed pa de bzhin du lus la yang gnod par mi byed pas nad skyed par mi byed kyi/_lus la gnod par byas nas nad skyed pa yin no/_/de bas na chang gi nad thams cad la dga' bar bya ba'i spyod pa bya ba
[\[271b\]]
[\[271b.1\]]bsngags pa yin te/_gang gi phyir sems dga' bar gyur pas na chang gi nad la phan pa yin no/_/chang nad la ni sbyang ba dang /_/zhi ba'i las ni byas gyur kyang /_/gal te ma zhi bad kan zad/_/nyam chung yang ba nyid gyur na/_/rlung dang mkhris pa shas che zhing /_/chang
[\[271b.2\]]nad kyis zad 'o ma blud/_/so ga tsha bas gdungs pa yi/_/shing la char pa bab dang mtshungs/_/chang gis zad par byas pa'i mdangs/_/'o mas myur du brtas byed de/_/mdangs dang yon tan kun mtshungs la/_/chang las go ni bzlog pa yin/_/zhes bya ba la/_
[\[271b.3\]]chang nad gang zhig la de bsal ba'i phyir sbyang ba dang /_zhi ba'i las byas par gyur kyang chang nad de zhi zhing byang bar ma gyur pa de bad kan zad cing bri bas lus nyam chung ba dang /_yang bar gyur cing rlung dang mkhris pa shas che bar gyur cing /_chang nad kyis lus kyi sha
[\[271b.4\]]zad par gyur pa de la 'o ma blud pa phan te/_de yang so ga'i tsha bas gdungs pa'i shing la char pa bab pa dang 'dra bar 'o ma de de'i lus la shin tu phan pa yin no/_/de yang gang gi phyir chang gis zad par byas pa'i mdangs gang yin pa de/_'o mas myur ba kho
[\[271b.5\]]nar brtas shing rgyas par byed de/_de ci'i phyir zhe na/_'o ma dang mdangs ni yon tan kun dang mtshungs pa yin te/_rngul ba dang snum pa la sogs pa'i yon tan bcu char chu 'dra ba yin la/_chang las ni yon tan bcu po go bzlog pa yin no/_/'o mas nad ni bcom
[\[271b.6\]]gyur zhing /_/stobs skyes nas ni 'o ma yi/_/cho ga chang yang bzlog byas te/_/rim gyis nyung zad nyung zad spyad/_/ci nas 'joms dang skoms gyur pa'i/_/bla brnan 'byung bar mi 'gyur bya/_/zhes bya ba la/_chang la goms pa'i skyes bu la de'i rjes la chang
[\[271b.7\]]gi nad de 'o mas bcom zhing bzlog par gyur la lus kyi stobs skyes shing thob par gyur nas/_'o ma'i cho ga dang chang dag las bzlog par byas la/_de yang rim gyis bzlog la/_cig char ni ma yin la/_nyung zad nyung zad bstan du gzhug cing spyad par bya ste ci nas
[\[272a\]]
[\[272a.1\]]kyang mi de chang nad 'joms pa dang /_lus skams par gyur pa zhes bya ba'i nad las gyur pa'i bla brnan 'byung bar mi 'gyur ba de ltar bya ste/_de dag bla brnan yang 'joms pa zhes bya ba la ni bad kan gyis mchil ma mang ba la sogs pa'i bla
[\[272a.2\]]brnan 'byung bar 'gyur la/_lus skem pa'i bla brnan ni yan lag dang mgo bo na ba la sogs pa 'byung bar 'gyur te/_zhib tu ni chang nad kyi nad gzhi ston pa'i skabs su bshad pa yin no/_/de gnyis la ni 'o ma mar/_/'jam rtsi btang bas brtas pa bsngags/_/
[\[272a.3\]]bsku dang dril phyis khrus dang ni/_/bza' btung rlung ni sel ba phan/_/zhes bya ba la/_lus 'joms pa dang /_lus skem pa zhes bya ba'i nad de gnyis la ni 'o ma dang mar blud pa dang /_'jam rtsi mas gtong bas brtas pa bsngags pa yin la/_de bzhin du bsku ba la
[\[272a.4\]]sogs pa rlung sel bar byed pa dang /_bza' ba dang btung ba rlung sel ba phan no/_/rig par chang 'thungs gang gis ni/_/nad ni 'byung bar 'gyur ma yin/_/zhes bya ba la/_gang gis ran cing yang dag pa'i sbyor ba dang ldan pas chang 'thungs par byed pa gang
[\[272a.5\]]yin pa de la/_chang las gyur pa'i nad gang dag yin pa de 'byung bar mi 'gyur la/_chang des bde ba'i bde ba skyed pa nyid du 'gyur ro/_/de yang yan lag brgyad pa bsdus pa las/_de nas gcig tu bder gyur pa'i/_/'di yi sbyor ba bshad bya ste/_zhes bya ba
[\[272a.6\]]la sogs pa nas/_bsku zhing dril dang khrus byas dang /_/gos bzang sdug pas dril ldan pas/_/zas snum rlung dro 'dren mar ni/_/rlung can gyis ni chang btung bya/_/mkhris can bsil spyod du ma dang /_/mngar dang snum dang bsil ba yi/_/zas
[\[272a.7\]]dang ldan pa nyid du ni/_/chang 'thungs nad kyis nyen mi 'gyur/_/bad kan can gyis dro ba la/_/spyod dang nas dang gro yi zan/_/skam sa'i srog chags sha dang ni/_/na le sham dang bcas chang btung /_/zhes bya ba'i bar rgyas par bshad pa yin no/_/de
[\[272b\]]
[\[272b.1\]]la rlung nad la phan chang /_/phal cher zan chang bu ram chang /_/mkhris pa rgun chang chu dang bcas/_/bad kan chang rnying sbrang rgun chang /_/zhes bya ba la/_de la rlung las gyur pa'i nad la ni/_phal cher 'bras la sogs pa phyer btags pa las zan du byas pa'i chang dang
[\[272b.2\]]bu ram las byas pa'i chang phan no/_/mkhris pa las gyur pa'i chang nad la ni/_rgun chang chu dang bcas pa blud na phan no/_/bad kan las gyur pa'i chang nad la ni chang rnying pa dang sbrang chang rgun chang phan no/_/bad kan can gyis dang por btung /_/mkhris pa can gyis zos rjes btung /_/
[\[272b.3\]]rlung can gyis ni bar du btung /_/nad gzhi mnyam pas ci dgar btung /_/zhes bya ba la/_bad kan can gyi skyes bus ni/_zas kyi dang por chang btung bar bya'o/_/mkhris pa shas che ba'i skyes bus ni zas zos pa'i rjes la chang btung bar bya'o/_/rlung gi shas che ba'i skyes
[\[272b.4\]]bus ni/_zas kyi bar du chang btung bar bya'o/_/nad gzhi mnyam zhing snyoms pas ni/_zas kyi thog ma'am/_bar ram tha mar ci dgar btung bar bya'o/_/myos dang brgyal la phal cher ni/_/rlung dang mkhris pa sel las bsngags/_/zhes bya ba la/_chang dang khrag
[\[272b.5\]]dang dug dang bcas pa las byung ba'i myos pa dang /_de bzhin du rlung dang mkhris pa dang bad kan 'dus pa las byung ba'i brgyal ba de phal cher de mang du rlung dang mkhris pa 'joms par byed pa'i gso ba'i las bya ba bsngags shing phan pa yin no/_/thams cad la yang khyad
[\[272b.6\]]par du/_/mkhris pa shas cher shes par bya/_/zhes bya ba la/_chang nad thams cad dang brgyal ba la ni khyad par du mkhris pa shas che ba yin par shes par bya'o/_/de nyid kyis ni/_bsku byug bsil dang nor bu dang /_/chus gtor rlung yab kyis g.yab byed/_/ces bya ba
[\[272b.7\]]yin te/_myos pa dang brgyal ba thams cad lde gu'i bsil bas bsku zhing byug pa dang /_de bzhin du nor bu rang bzhin gyis bsil ba brlan zhing gdags pa dang /_chu bsil bas gtor ba dang /_rlung yab kyis g.yab par bya'o/_/kha ra rgun 'bru bu ram shing /_/'bra
[\[273a\]]
[\[273a.1\]]go tang pa la khu ba dang /_/mngar ba'i sde bskol 'o ma khu/_/yu sha se'u 'brur bcas pa blud/_/ces bya ba la/_de bzhin du kha ra dkar po sbyin par bya ba dang /_de bzhin du rgun 'bru la sogs pa'i khu ba dang /_de bzhin du mngar ba'i sde tshan
[\[273a.2\]]dang /_bskol ba'i 'o ma dang /_de bzhin sha khu dang /_yu sha se'u 'bru dang bcas pa blud par bya'o/_/sA lu rtsa snar drug cu pa/_/nas dang 'tsho byed sman mar dang /_/dge ba chen po tig ta che/_/srang drug 'o ma tsi trar bcas/_/pi pi ling dang brag zhun ni/_/bcud kyis
[\[273a.3\]]len gyi cho ga sbyin/_/zhes bya ba la/_'bru las 'bras sA lu rtsa snar zhes bya ba dang /_drug cu pa dang nas las g.yos pa dag sbyin par bya zhing /_de bzhin du 'tsho byed gyi sman mar dang /_dge ba chen po'i sman mar dang /_tig ta chen po'i sman mar dang /_ro drug pa'i
[\[273a.4\]]sman mar dag kyang nad gzhi dang /_lus zungs kyi tshul las dpags te sbyin par bya ba dang /_de bzhin du 'o ma tsi tra ka dang bcas pa dag bcud kyis len gyi cho gas sbyin par bya ba dang /_yang na pi pi ling dang /_brag zhun dag bcud len gyi cho gar ji skad bshad pa bzhin du sbyin par
[\[273a.5\]]bya'o/_/yang na 'bras bu gsum mar dang /_/sbrang rtsi kha rar bcas pa sbyin/_/zhes bya ba la/_yang na myos pa dang brgyal ba'i nad de dag la 'bras bu gsum mar dang /_sbrang rtsi kha rar bcas pa sbyin par bya'o/_/shugs drag pa la kha dang sna/_/bkag par gyur pa
[\[273a.6\]]phan pa yin/_/zhes bya ba la/_myos pa dang brgyal ba'i shugs drag cing rgyun ring ba la kha dang sna'i bu ga lag pa la sogs pas bkag cing re zhig dbugs bkag pa dag phan no/_/yang na bud med nu zho ni/_/blud pa'am sna nas gtang bar bya/_/zhes bya ba la/_yang na nad
[\[273a.7\]]de dag la bud med kyi nu zho snar blugs pa'i sna sman gtang bar bya'o/_/pad+ma'i rtsa sdong pi pi ling /_/a ru ra 'am gla sgang ngam/_/byi tsher sbrang rtsir sbyar ba sbyin/_/zhes bya ba la/_pad+ma'i rtsa ba dang /_sdong bu dang pi pi ling dang /_a ru ra sbrang rtsi dang sbyar la sbyin par bya'o/_/gla sgang
[\[273b\]]
[\[273b.1\]]sbrang rtsi dang sbyar ba'am/_byi cher ba sbrang rtsi dang sbyar ba sbyin par bya'o/_/rgya shug tshi gu na le sham/_/nA ga ge sar pu shel tse/_/chu grang dang ni sbyar ba blud/_/ces bya ba la/_yang na nad de la na le sham dang /_rgya shug gi tshi gu la sogs pa chu grang la sbyar ba blud par
[\[273b.2\]]bya'o/_/skyu ru ra yi khu ba'am/_/a ru ra mar bskol ba'ang phan/_/zhes bya ba la/_yang na skyu ru ra'i 'bras bu'i khu ba 'am/_a ru ra'i khu ba dang /_mar bskol ba blud na yang phan no/_/ji skad bshad pa'i bya ba dag_/nad gzhi'i shas ni ji bzhin sbyar/_/zhes bya ba la/_myos pa
[\[273b.3\]]dang brgyal ba'i nad la dmigs kyi tshul ji lta ba bzhin du ji skad bshad pa'i gso ba dag bya'o/_/las ni rnam lnga bya ba dang /_/gtar gas khrag ni dbyung ba dang /_/snying stobs che zhing shes dang ldan/_/yul la chags pa med pa phan/_/zhes bya ba la/_yang nad de la las
[\[273b.4\]]rnam pa lnga po skyug sman dang bkru sman dang 'jam rtsi mas gtong ba dang /_bkru sman drag po mas gtong ba dang /_'go ba'i bkru sman zhes bya ba dag bya ba dang gtar ga gdab cing khrag dbyung ba dang /_snying stobs che zhing brtan pas gnas pa dang /_dngos po'i don phyin ci ma log
[\[273b.5\]]par shes pa dang ldan pa dang /_gzugs dang /_sgra dang /_dri dang ro dang reg bya zhes bya ba'i yul rnams la chags pa med cing brkam pa ma yin pa dag kyang phan no/_/myos pa shin tu 'phel gyur dang /_/brgyal bar gyur pa dag la ni/_/kun tu zhugs pa'i sman rno dang /_/dug las
[\[273b.6\]]byung ba dug sman gtang /_/zhes bya ba la/_myos pa shin tu 'phel zhing lhag par stobs can du gyur pa dang /_de bzhin du brgyal bar gyur pa la ni kun tu zhugs pa'i gso ba'i sman rnon po dag gtang bar bya'o/_/dug las byung ba'i myos shing brgyal ba la ni dug sel ba'i
[\[273b.7\]]sman gyis gso ba sbyar bar bya'o/_/kun tu zhugs la rab rno ba'i/_/sna sman dang ni mig sman dang /_/dud pas bud dang khab kyis ni/_/sen mo'i bar du gzugs par bya/_/zhes bya ba la/_/kun tu zhugs pa zhes bya ba'i brgyal nad zhi ba dang 'dra ba la ni rab tu rno ba'i sna sman btang ba dang /_
[\[274a\]]
[\[274a.1\]]de bzhin du dud pa rnon pos bdugs pa dang /_sna nas dud pa'i phye ma btang ba dang /_de bzhin du khab kyis sen mo'i bar du gzugs shing dbug par bya'o/_/skra 'bal bsregs dang sos btab dang /_/sdig pa sha sbrang gtses pa dang /_/
[\[274a.2\]]mkhur bar tsha dang skyur ba gzhug_/kha sral phre'u bdar bar bya/_/zhes bya ba la/_yang kun tu zhugs pa zhes bya ba'i nad de la skra 'bal zhing 'byil bar bya ba dang /_mes bsregs pa dang /_sos btab pa dang /_srog chags sdig pa dang /_sha sbrang 'tshe zhing zar
[\[274a.3\]]gzhug pa dang /_mkhur ba'i nang du sge'u gsher gyi khu ba la sogs pa tsha ba dang /_skyur rtsi chen po'i khu ba dang /_tsha ba dang /_dar ba dang /_sings po la sogs pa'i skyur ba gzhug pa dang /_kha sral phre'u ad ma kub ta zhes bya ba lus kyi yan lag gi phyogs su bdar bar
[\[274a.4\]]bya'o/_/'du shes rnyed cing ldang gyur nas/_/sgog skya'i khu ba blud par bya/_/zhes bya ba la/_de ltar sman rno ba la sogs pa'i sbyor ba rnon pos 'du shes rnyed cing tshor ba yod par gyur pa dang sgog skya brdungs te btsir ba'i khu ba blud par bya'o/_/tsha ba gsum ni lan tshwar bcas/_/
[\[274a.5\]]bi dza pu ra'i ge sar sbyin/_/zhes bya ba la/_yang 'du shes rnyed cing ldang ba de la bi dza pu ra zhes bya ba skyur rtsi chen po'i ge sar tsha ba gsum dang lan tshwa dang bcas pa sbyin par bya'o/_/bu ga'i rgyun srang dag bya'i phyir/_/zas yang tsha dro rno ba sbyin/_/zhes bya ba la/_yang 'du shes rnyed pa de'i
[\[274a.6\]]bu ga'i rgyun dag par bya ba'i phyir/_kha zas yang ba dang /_tsha ba dang /_rno ba dang /_dro ba'i bag sbyin par bya'o/_/brjed pa dran phyir ngo mtshar dang /_/yid 'ong lta dang thos pa dang /_/glu dang rol mo snyan pa yi/_/sgra snyan rtsol ba byed du gzhug_/slon sman bkru sman btang dus brngub/_/
[\[274a.7\]]khrag ni dbyung bar bya ba dag_/rgyun mi 'chad par spyad par bya/_/sems stor ba yi rgyu las ni/_/slar ldang 'brel pa'i 'jigs pa yis/_/de ni legs par bsrung bar bya/_/zhes bya ba la/_'das pa'i don brjed par gyur pa de slar dran par bya ba'i phyir/_ngo mtshar du gyur pa'i rnam pa bya ba
[\[274b\]]
[\[274b.1\]]dang /_yid du 'ong ba'i yul lta ba thos par bya ba dang /_glu dang rol mo'i sgra snyan la gsang mtho zhing gsal po nyan du gzhug pa dang /_de bzhin du lus dub par byed pa'i rtsol ba byed du gzhug pa dang /_skyug sman la sogs pa byin zhing slon du gzhug pa la sogs pa'i bya ba dag
[\[274b.2\]]gis kun tu zhugs pa'i nad zhi ba dang 'dra ba de la rgyun mi 'chad par spyad par bya zhing gso bar bya la/_kun tu zhugs pa'i sems stor zhing mi dran pa mun pa'i nang du zhugs pa ltar mun thibs zhes byed pa de las bsrung zhing gang gis slar de ldang bar mi 'gyur ba de lta bu'i tshul
[\[274b.3\]]du de legs pa nyid du bsrung bar bya'o/_/yan lag brgyad pa'i snying po'i rnam par 'grel pa/_tshig gi don gyi zla zer zhes bya ba/_slob dpon zla ba la dga' bas nges par sbyar ba las/_gso ba'i gnas le'u bdun pa'i rnam par 'grel ba'o//_//de nas gzhang
[\[274b.4\]]'brum gso ba'i le'u bshad par bya'o/_/zhes bya ba la/_sngar bshad pa'i go rims kyis le'u 'di brtsams so/_/thun mong dus su sprin med par/_/gzhang 'brum can rab nyam chung min/_/lto sbyangs kha zas yang la nyung /_/rjes su mthun pa zos pa la/_/gtsang byas bde
[\[274b.5\]]legs 'gyur bar byas/_/bshang dang gci bsal gnod pa med/_/khri 'am spang leb mi gzhan gyi/_/pang par legs brten gnas nas ni/_/gan rkyal 'dug cing ro stod smad/_/drang 'dug nyi mar rkub bstan la/_/rked pa'i phyogs ni bstod par bya/_/de nas brla dang gnya' bar
[\[274b.6\]]ni/_/bcings pa'i gos kyis bsdams nas su/_/gzung ste drang por 'dug pa la/_/nad g.yog gis ni bzung nas su/_/rkub ni zhun mar dag gis bsku/_/de nas mar gyis bskus pa yi/_/cha spyad drang por der gzhug bya/_/rkub nas phyogs par rim gyis gzhug_/ces bya ba la/_thun mong
[\[274b.7\]]gi dus dbyar zla tha chungs dang /_ston zla tha chungs dang /_dpyid zla 'bring po la nam mkha' sprin med pa dag gi tshe/_gzhang 'brum gyi nad kyis gzir ba'i shas cher nyam chung ba ma yin pa'i nad pa lto sbyangs shing skyug sman bkru sman byas pa kha zas yang ba las nyung shas cig zos pa ste/_rang bzhin gyis yang
[\[275a\]]
[\[275a.1\]]pa dang /_tshad chung ba dang ldan par bza' zhing rlung dang bshang ba rjes su mthun par rgyu zhing na bar byed pa zos pa dang /_gtsang zhing khrus byas pa dang /_bde legs su 'gyur ba'i cho ga dge sbyong dang /_bram ze shis pa brjod cing /_bkra shis kyi cho ga brjod
[\[275a.2\]]pas bshang ba dang gci ba bsal zhing dor ba'i nad pa de khri'am spang leb bam/_mi gzhan gyi pang par legs par brten te gnas pa ro stod gan rkyal du 'dug cing /_yid tsam smad la nyi ma'i thad kar rkub bstan te/_rked pa'i phyogs legs par bstod de gzhag par bya'o/_/de nas de'i
[\[275a.3\]]'og tu 'ching ba'i ras kyis brla gnyis dang /_gnya' ba'i bar du legs par bsdams shing bcings nas/_drang por 'dug par gyur pa de bzhin du nad g.yog mkhas pas dam du bzung nas/_de'i 'og tu rkub kyi phyogs zhun mar gyis legs par bskus la/_de nas de'i 'og tu cha spyad
[\[275a.4\]]kyang mar gyis bskus la/_drang zhing gzhug bder byas nas rkub phyogs der gzhug par bya zhing rim gyis nang du chud par bya'o/_/de nas 'byung 'gyur mthong ba dang /_/cha spyad chud par shes gyur nas/_/gzhang 'brum thur ma gos gsher bas/_/sman pas legs par btsir nas ni/_/
[\[275a.5\]]ji skad bshad pa'i cho ga yis/_/rlan can thal sman bsreg cig shos/_/thal sman rnon po'i me yis bsreg_/ces bya ba la/_de nas de'i 'og tu rkub tu gzhug pa'i cha spyad kyis gzhang 'brum bteg ste snang bar gyur pa dang /_phyir phyung ba de las gzhang 'brum gyi cha spyad
[\[275a.6\]]nang du legs par chud pa yin par shes nas/_ras ma 'jam po rlon pas dkris pa'i thur mas btsir la/_mdo'i gnas nas ji skad bshad pa'i cho gas gzhang 'brum gsher zhing rlan yod pa ni thal sman rnon po nyid kyis bsreg par byas la/_cig shos de gzhang
[\[275a.7\]]'brum skam po dag ni thal sman rnon po'am mes nye bar bsreg par bya'o/_/stobs ldan che ba bcad de bsreg_/ces bya ba la/_nad pa nyams stobs dang ldan zhing gzhang 'brum che ba yin na bcad la bsreg par bya'o/_/de nas cha spyad phyung nas ni/_/nad pa'i rkub dang ro
[\[275b\]]
[\[275b.1\]]smad bsku/_/snum gyi nang du 'bying bar bya/_/zhes bya ba la/_de nas de'i 'og tu cha spyad phyung zhing bsal la/_nad pa de'i rkub dang /_ro smad kyi phyogs snum gyis bskus la/_de'i 'og tu snum gyis gang ba'i snod kyi nang du nad pa de'i smad sbyings shing nub par bya'o/_/de ltar zhag ni bdun
[\[275b.2\]]bdun zhing /_/re re nye bar bcos par bya/_/zhes bya ba la/_rnam pa 'dis tshul 'di ltar gzhang 'brum re re gcad par bya zhing gso bar bya'i/_cig car thams cad bcad cing gso bar ni mi bya'o/_/de nas rlung med khang par ni/_/bzhag la spyod pa bsten par bya/_/zhes bya ba la/_de
[\[275b.3\]]nas de'i 'og tu rlung med pa'i khang par gnas pa'i nad pa de la kun tu spyad pa'i cho ga bstan cing bslab par bya'o/_/gzhang 'brum mang la dang por g.yas/_/de nas g.yon bsal de 'og rgyab/_/ces bya ba la/_nad pa gzhang 'brum mang po yod pa la/_dang por g.yas na yod pa'i
[\[275b.4\]]gzhang 'brum bsal zhing gso bar bya'o/_/de nas g.yon la sogs pa rgyab kyi dang por skyes pa de bsal zhing gso bar bya ste/_gal te nyin gcig la thams cad bsregs par gyur na/_sbyor ba drag par bshad pa'i nyes par 'gyur ro/_/gzhang 'brum mang po bsregs legs
[\[275b.5\]]na/_/rlung ni bde bar rgyu byed cing /_/kha zas 'dod cing me drod skyed/_/bder gnas stobs dang kha dog skyed/_/ces bya ba la/_gzhang 'brum mang po yod pa'i gzhang 'brum de bsregs pa dang /_bcos pa'i sbyor ba legs par gyur na/_rlung bde bar rgyu zhing lugs su
[\[275b.6\]]'byung bar byed pa dang /_kha zas len cing 'dod pa dang /_pho ba'i me drod skyed pa dang /_ji skad bshad pa'i bla brnan la sogs pa'i nad kyi 'tshe ba dang bral bas bde bar gnas pa dang /_stobs dang kha dog gnyis skye zhing rgyas par 'gyur ro/_/chu so gzer gyis btab pa
[\[275b.7\]]la/_/ba spru ba dang ru rta dang /_/gan d+ha mu ra a ka ru/_/sha ta puSh+pa thang shing rnams/_/zhib tu btags pa'i lde gu yis/_/lte ba man chad bsku bar bya/_/zhes bya ba la/_gzhang 'brum can gyi nad pa chu so gzer gyis btab pa la ba spru ba me tog dmar po can ba sha bu zhes
[\[276a\]]
[\[276a.1\]]bya ba dang /_ru rta dang /_gan d+ha mu ra zhes bya ba dri bzangs la sogs pa'i sman zhib tu btags pa'i lde gus lte ba man chad du bsku bar bya'o/_/bshang dang gci ba 'gags gyur la/_a lam bu sa ba ra na/_/ba spru gze ma e raN+Da/_/a za gan d+ha
[\[276a.2\]]mu ra rnams/_/bskol ba dro 'jam byas pa yis/_/blugs dang 'bying ba'i sbyor ba bya/_/zhes bya ba la/_bshang ba dang gci ba 'gags shing mi 'byung bar byed pa la/_a lam bu la sogs pa'i sman bskol ba'i chu lus la blugs pa'am bying ba'i sbyor ba bya zhing /_rgyab dang /_rked pa dang
[\[276a.3\]]bshang sgo snum gyis legs par byug par bya'o/_/yang na 'o ma snum bcas pa/_/rlung sel sman bskol til mar sbyar/_/zhes bya ba la/_bshang ba dang gci ba 'gags par gyur pa la 'o ma snum dang bcas pa'am/_rlung sel ba'i sman dang /_bskol ba'i til mar gyis
[\[276a.4\]]lus la blugs pa dang /_lus bying ba'i sbyor ba bya'o/_/zas ni bshang ba sla byed cing /_/snum dang rlung 'joms drod skyed sbyin/_/zhes bya ba la/_gzhang 'brum bsregs par gyur nas bshang ba sla bar bya ba'i phyir kha zas nas la sogs pa'i zan dur byid dang /_rgya sne'u'i tshod ma
[\[276a.5\]]dang bcas pa zho ga chu la sogs pa dang ldan pa'i 'bras chan sbyin par bya ba dang /_de bzhin du snum gyi sbyor ba dag gis kyang rlung bsrung zhing /_me drod bskyed par bya ba'i phyir 'joms pa'i sman dang /_me drod skyed par byed pa'i sman dang sbyar ba dag rlung nad bsal zhing lus rgyas par bya ba'i phyir
[\[276a.6\]]sbyin par bya'o/_/de nas bsreg par mi bya zhing /_/bad kan rlung skyes phyir byung ba/_/'gags shing g.ya' la na zhing skrang /_/gzhang 'brum bsku pa byas nas ni/_/bil ba'i rtsa ba tsi tra ka_/thal sman ru rta bskol ba yi/_/til mar blugs pa'am sbrul byi la/_/rnga mo phag
[\[276a.7\]]rgod zhag gis byug_/ces bya ba la/_de nas bsreg par mi bya zhing bkag pa dang /_gzhang 'brum bad kan dang rlung las skyes pa'i phyir 'byung bar gyur pa dang /_de bzhin du 'gags shing g.ya' ba dang /_na zhing skrang ba dag ni dang por bsku byug byas nas/_bil ba'i rtsa ba la
[\[276b\]]
[\[276b.1\]]sogs pa dang bskol ba'i til mar blugs par bya ba'am/_yang na sbrul dang byi ba la sogs pa'i zhag gis de la blugs shing bsku bar bya'o/_/de rjes rlan dugs kyis dugs bya/_/yang na gsher dugs spyad par bya/_/yang na zan ni til mar dang /_/zhun mar snum bcas
[\[276b.2\]]gyis dugs bya/_/ra sna ha pu sha dag gam/_/shi kru'i lo ma'i gong pos bya/_/zhes bya ba la/_bad kan dang rlung las gyur pa'i gzhang 'brum la/_de ltar snum blugs pa'i rjes la rlan pa'i dugs sam/_chu'i gsher dugs kyi le'u las bshad pas dugs bya'o/_/drang
[\[276b.3\]]srong tsa ra kas rlan pa'i dugs bshad pa ni/_til dang ma sha rgya sran zan/_/mar dang til mar 'bras chan sha/_/kri sa ra dang sha slon ni/_/rlan pas dugs su sbyar bar bya/_/zhes bshad pa yin no/_/de la gsher dugs ni yung ba dang /_po son cha dang /_ba gcin la sogs
[\[276b.4\]]pa bskol ba las sbyar bar bya'o/_/yang na nas zan til mar dang zhun mar gyi snum dang sbyar ba'i zan dugs bya'o/_/yang na ra sna btags pa'i gong po'am/_ha pu sha'i gong bu'am/_shi kru'i lo ma'i gong pos rlan pa'i dugs bya'o/_/'di dag la yang til mar dang /_
[\[276b.5\]]zhun mar gyi snum dang bcas pa yin par shes par bya'o/_/arga'i rtsa ba shal ma li'i/_/lo ma mi skra sbrul lpags dang /_/byi la'i pags pa mar sbyar ba'i/_/dud bdugs gzhang 'brum dag la phan/_/zhes bya ba la/_yang gzhang 'brum gyi nad la shing arga'i rtsa ba
[\[276b.6\]]dang /_shal ma li'i lo ma dang /_mi skra sprul gyi pags pa dang /_byi la'i pags pa dang mar sbyar ba'i lde gu bskams pa'i dud pas bdugs na yang phan pa yin no/_/a shwa gan+d+ha bri ha ti/_/byi'u rug pi pi ling mar sbyar/_/zhes bya ba la/_de bzhin du a shwa gan+d+ha la sogs
[\[276b.7\]]pa sbyar ba'i dud pas bdugs na yang gzhang 'brum gyi nad la phan no/_/ku ba kha bo'i sa bon dang /_/yal ga 'jam por rang skyur sbyar/_/lde gu grib mar bskams pa yi/_/reng bu rkub bcug gzhang 'brum 'jig_/ces bya ba la/_ku ba kha bo'i sa bon dang /_de'i yal ga 'phros
[\[277a\]]
[\[277a.1\]]pa 'jam po de rang skyur kan dzi dang sbyar zhing lde gus btags pa 'jam po de grib bskam byas pa'i reng bu rkub kyi nang du bcug na gzhang 'brum 'jig cing 'brul bar byed pa yin no/_/ku ba kha bo yal ga rtsa/_/thal sman bcas pa'i lde gu ni/_/'ol ma se dang su ra
[\[277a.2\]]na/_/bum sha yi ni sa bon las/_/reng bur byas pa de dang 'dra/_/zhes bya ba la/_ku ba kha bo yal ga dang rtsa ba dang bcas pa lde gur sbyar la/_lde gu de thal sman rnon po dang bcas pa'i reng bu rkub kyi nang du bcug na yang yon tan de dang 'dra ste/_gzhang 'brum 'brul bar byed pa yin
[\[277a.3\]]no/_/su d+hA k+Shi ra yung lde gu/_/zhes bya ba la/_su d+hA k+Shi ra dang yung ba lde gur byas pa'i reng bu rkub kyi nang du bcug na yang bsngags pa yin no/_/khyim bya'i rtug pa pi pi ling /_/yung dang 'ol ma se dag ni/_/ba gcin btags pa'ang de dang 'dra/_/zhes bya ba la/_de bzhin du
[\[277a.4\]]khyim bya'i rtug pa la sogs pa ba gcin dang btags te lde gur byas pa rkub tu bcug na yon tan gong ma dang 'dra'o/_/snu ha'i 'o mar btags shu dag_/ta ma la rus pri yang ku/_/rnam rgyal kar ka ta sring gi_/ru rta spangs ma go bye dang /_/shi kru la phug sa bon dang /_/nim pa ka
[\[277a.5\]]ra bI ra'i lo/_/pi pi ling gi rtsa ba dang /_/bil rtsa shing kun bcas pa'am/_/zhes bya ba la/_de bzhin du shu dag la sogs pa'i sman snu ha zhes bya ba shing su d+hA'i 'o ma dang btags pa'i lde gus bskus na yang gzhang 'brum 'jig par 'gyur ro/_/rnam rgyal ni a ru ra rnam par
[\[277a.6\]]rgyal ba'o/_/go bye ni bse shing gi 'bras bu'o/_/shi kru dang la phug gi sa bon dang sbyar ro/_/nim pa dang ka ra bI ra'i lo ma gzhug go/_/pi pi ling dang bil ba ni rtsa ba gzhug cing sman 'di dag shing kun dang bcas par sbyar ba'i lde gus bskus na phan no/_/ru rta shri sha'i sa bon
[\[277a.7\]]dang /_/rgyam tsha bu ram pi pi ling /_/zhes bya ba la/_yang na ru rta la sogs pa'i lde gus yang gzhang 'brum la sogs pa 'jig par byed pa yin no/_/arga snu ha'i 'o ma dang /_/'bras bu gsum gyi lde gus bsku/_/arga'i 'o ma snu ha'i sdong /_/ku ba kha bo'i 'dab ma
[\[277b\]]
[\[277b.1\]]dang /_/ka rany+dza dang ra thug gcin/_/lde gus gzhang 'brum sel mchog yin/_/zhes bya ba la/_yang shing arga'i 'o ma dang /_shing snu ha'i sdong bo dang /_ku ba kha bo'i 'dab ma dang /_ka rany+dza dang ra thug gi gcin dag btags te lde gur byas te/_lde gu des bskus na yang gzhang
[\[277b.2\]]'brum sel ba'i mchog yin no/_/'jam rtsi'i sman ni pi pi ling /_/la sogs lde gu'ang bsngags pa yin/_/zhes bya ba la/_yang 'jam rtsi bya ba'i sman pi pi ling la sogs pa ste/_pi pi ling dang po son cha zhes bya ba la sogs pa 'og nas smos pa'i sman gyi lde gu byas te bskus na
[\[277b.3\]]yang gzhang 'brum la phan zhing bsngags pa yin no/_/sman 'di nyid kyis til mar ni/_/bsku ba'i don du bskol bar bya/_/zhes bya ba la/_bsku ba'i don du lde gur byas pa'i sman 'di dag nyid kyis til mar bskol la bsku ba'i don gyi bya ba bya'o/_/dud pas bdugs dang lde gu ni/_/
[\[277b.4\]]bskus pas gzhang 'brum dag gi khrag_/sogs pa 'dzag par byed 'gyur te/_/des na bde ba nyid du 'gyur/_/zhes bya ba la/_gzhang 'brum gyi nad la ji skad bshad pa'i dud pas bdugs pa dang /_lde gus bskus pas gzhang 'brum nang du nad khrag sogs pa de 'dzag par byed par
[\[277b.5\]]'gyur la/_de ltar nad khrag byung bas skyes bu de bde ba nyid thob par 'gyur ro/_skrangs shing 'dzag par ma gyur na/_/sra ba las ni khrag dbyung ste/_/pad pa gtsags bu khab kyi ni/_/pir gyis yang dang yang khrag dbyung /_/zhes bya ba la/_gzhang 'brum skrangs par gyur cing sra ba las
[\[277b.6\]]khrag 'dzag par ma gyur na/_srin bu pad pa dang /_gtsags bu dang /_khab mang po bsdus te pir ltar byas pa dag gis yang dang yang du khrag dbyung bar bya'o/_/bsil dro snum dang rtsub pa yis/_/nad ni zhi bar ma gyur na/_/de phyir sman pas nad khrag nyid/_/dbyung ba la ni 'bad par bya/_/
[\[277b.7\]]zhes bya ba la/_gang gi phyir bsil ba la sogs pa'i gso ba byas su zin kyang /_gzhang 'brum gyi nad khrag dang bcas par gyur pas zhi bar ma gyur pa yin pas na/_de'i phyir sman pa mkhas pas khrag dbyung zhing gtar ga gdab pa kho na la brtson par bya'o/_/'o ma tsi tra ka'i rtsa phye/_/
[\[278a\]]
[\[278a.1\]]btab pa las byung dar ba gang /_/blud cing de nyid kyi zas ni/_/byin na gzhang 'brum sel bar 'gyur/_/zhes bya ba la/_dar ba gang lo ma'i nang du tsi tra ka'i rtsa ba'i phye ma btab pa bsrubs pa las byung bar gyur pa de nyid nad pa la blud cing dar ba de nyid kyis
[\[278a.2\]]zas dang sbags te byin na gzhang 'brum sel bar 'gyur ba yin no/_/ka pi da ri'i rtsa ba'i phye/_/dar ba sar pa btab pa blud/_/zhu nas phan pa'i zas byin na/_/gzhang 'brum nad las thar bar 'gyur/_/zhes bya ba la/_ka pi da ri'i rtsa ba'i phye ma dar ba sar pa'i nang du btab nas blud
[\[278a.3\]]nas/_de zhu bar gyur pa dang /_de dang 'phrod pa'i kha zas byin na yang gzhang 'brum gyi nad las thar bar 'gyur ro/_/gzhang skrang gzer bcas me drod 'bri/_/skran can la ni phan pa'i sman/_/shing kun la sogs blud pa'am/_/bu ram a ru ra sbyar ba/_/byin nas de rjes dar ba
[\[278a.4\]]blud/_/ces bya ba la/_nad pa gzhang kha skrangs shing glo ba dang /_gzhang kha gzer bas nyen cing me drod bri bar gyur na/_skran can la phan pa'i sman rtsi bo che la sogs pa blud par bya ste/_de ni 'og nas/_shing kun shu dag rnam rgyal dang /_/zhes bya ba la sogs pas ston pa yin no/_/
[\[278a.5\]]de ltar rdzas bstan pa de dag thug pa'am/_thug pa rkyang rkyang po'am/_chang ngam chu dron nam/_dar ba gang yang rung ba las goms pa'i dbang du byas te blud par bya'o/_/yang na bu ram dang a ru ra bcas pa byin nas/_de'i 'og tu dar ba blud par bya'o/_/yang na a ru byi dang ga_/_
[\[278a.6\]]dug mo yungs shun tsi tra ka_/dar ba dang sbyar blu pa'am/_/zhes bya ba la/_yang na a ru ra la sogs pa'i phye ma dar ba dang sbyar ba blud par bya'o/_/dug mo yungs dang pi pi ling /_/tsi tra ka dang su ra na/_/cha res bskyed pa chu dron blud/_/ces bya ba la/_yang na dug mo yungs la sogs
[\[278a.7\]]pa'i sman chu dron nam/_dar ba blud par bya'o/_/su ra na ni su ra gan d+ha'o/_/cha res bskyed pa'i tshul ni/_dug mo yungs zho gcig_/pi pi ling zho gnyis/_tsi tra ka zho gsum/_sur na zho bzhir bya'o/_/yang na tsha gsum lan tshwa gsum/_/shing kun star bu bcas chu blud/_/ces
[\[278b\]]
[\[278b.1\]]bya ba la/_yang na tsha gsum dang lan tshwa gsum la sogs pa'i sman chu dron po blud par bya'o/_/bil ba ka pid tar bcas pa'am/_/bca' sga kha ru tshar bcas pa'am/_/go bye la la phud bcas pa'i/_/skyo ma de la blud par bya/_/zhes bya ba la/_bil ba dang ka pid ta gnyis dar ba'i
[\[278b.2\]]skyo ma dang bcas pa blud par bya ba'am/_bca' sga dang kha ru tsha dang bcas pa'i dar ba'i skyo ma 'am/_go bye dang bcas pa'i dar ba'i skyo ma 'am/_la la phud dang bcas pa'i dar ba'i skyo ma blud par bya'o/_/yang na shing kun spa ma'i 'bras/_/tsi tra ka dang dar ba sbyar/_/zhes bya ba la/_
[\[278b.3\]]yang na spa ma'i 'bras bu ha pu sha zhes bya ba dang /_tsi tra ka'i phye ma dar ba dang bcas pa blud par bya'o/_/pi lu'i 'bras bu dar bar bcas/_/zla ba gcig gi bar du sbyin/_/zhes bya ba la/_yang na shing pi lu'i 'bras bu dar bar bcas pa zla ba gcig gi bar du byin na yang gzhang
[\[278b.4\]]'brum sel bar byed do/_/zas kyi sngon nyid re re zhing /_/ci 'dod par ni blud par bya/_/zhes bya ba la/_yang zas ma zos pa'i sngon nyid du nyi ma re re zhing dar ba ji tsam 'dod par yog drod du blud par bya'o/_/shin tu me drod chung ba la/_/dar ba kho na blud par bya/_/zhes bya ba la/_
[\[278b.5\]]nad pa me drod shin tu chung ba dag la ni dar ba sar pa chu ma reg pa 'ba' zhig sbyin par bya'o/_/sman gzhan dang bsres nas sbyin par ni mi bya'o/_/nyams stobs dus dang gnas shes pa'i/_/sman pa yis ni dar ba dag_/zhag bdun nam ni zhag bcu'am/_/zla ba zla gcig bar du
[\[278b.6\]]blud/_/ces bya ba la/_sman pa nad pa'i nyams stobs la sogs pa shes pa des dar ba zhag bdun nam zla ba gcig gi bar gyi dus tshigs su sbyin par bya'o/_/yang na phyi dro 'bras yos kyi/_/phye dang dar ba'i lde gu sbyin/_/zhes bya ba la/_yang na phyi 'bred kyi dus su 'bras yos kyi
[\[278b.7\]]phye dang /_dar ba'i lde gu sbyar ba sbyin par bya'o/_/dar ba zhu nas dar ba ni/_/thug pa rgyam tshar bcas pa blud/_/ces bya ba la/_dar ba'i skyo ma zhu bar gyur nas dar ba las g.yos pa'i thug pa la rgyam tsha btab pa blud par bya'o/_/de rjes dar bas g.yos pa'i zan/_/snum can byin la dar
[\[279a\]]
[\[279a.1\]]ba blud/_/ces bya ba la/_de ltar thug pa blud pa'i rjes thogs la/_dar ba dang bskol ba'i zan snum po dang bcas pa sbyin zhing /_de'i rjes la skom du dar ba sar pa blud par bya'o/_/yu sha'am sha khu dar ba can/_/sA lu'i 'bras chan ran par bza'/_/zhes bya
[\[279a.2\]]ba la/_yang na yu sha zhes bya ba sran bu la dar ba btab pa'am/_sha khu la dar ba btab pa'am/_sA lu'i 'bras chan tshod ran par bza' bar bya'o/_/rtsub dang mar phyed byung ba dang /_/gang las mar ni ma phyung ba/_/dar ba nad dang me drod kyi/_/stobs las de ni rnam gsum sbyar/_/zhes bya ba
[\[279a.3\]]la/_dar ba rtsub pa snum med pa dang /_yang na mar gyi phyed byung ba'i dar ba dang /_dar ba gang zhig las mar ma byung zhing phye mar ma byas pa ste/_dar ba gsum po de dag ni nad pa'i nad kyi tshul dang /_me drod kyi stobs las dpags te sbyin par bya'o/_/dar bas legs bcom gyur pa
[\[279a.4\]]yis/_/gzhang 'brum slar ni 'byung mi 'gyur/_/zhes bya ba la/_dar bas legs par bcom zhing bsal ba'i gzhang 'brum ni slar skye zhing 'byung bar mi 'gyur ro/_/de blugs gyur na rtsa yi ni/_/tshogs kyang skye bar mi 'gyur ro/_/zhes bya ba la/_de yang gang gi phyir dar ba de blugs
[\[279a.5\]]shing rgyun du btang ba las kyang rtsa'i tshogs skye bar mi 'gyur gyi/_rtsa ba dang bcas par 'jig par byed do/_/rtsa sbubs dar bas dag byas pas/_/lus zungs dwangs mar gyur pa gang /_/de ni nyams dga' mdog dang stobs/_/mchog tu rgyas par byed par 'gyur/_/zhes bya ba la/_dar
[\[279a.6\]]bas rtsa sbubs dag par byas par gyur na/_dwangs ma ste kha zas kyi dwangs ma zhes bya ba'i lus zungs su gyur nas de nyams dga' zhing mgu ba dang /_kha dog gi gzi mdangs dang /_stobs te nus pa dang lus zungs rgyas par gyur pa dag mchog tu skye bar 'gyur ro/_/rlung dang bad kan dag gi
[\[279a.7\]]nad/_/brgya phrag dar ba rnying pas 'joms/_/zhes bya ba la/_de bzhin du rlung dang bad kan gyi nad brgya phrag mang po 'joms par 'gyur te/_rlung dang bad kan las gyur pa'i nad gang yang 'byung bar mi 'gyur ro/_/zhes bya ba ni/_brgya phrag ces bya ba'i sgra'i don yin no/_/gzhang 'brum
[\[279b\]]
[\[279b.1\]]gzhig par 'dod pa yis/_/kaN+Da ka ri'i lde gus bsku/_/snod du dar ba sar pa ni/_/nub gcig bzhag ste blud par bya/_/zhes bya ba la/_gzhang 'brum gyi nad 'jig par 'dod pa'i skyes bus kaN+Da ka ri'i 'bras bu'i lde gus rdza ma'i snod bskus la/_de'i nang du dar ba nub gcig
[\[279b.2\]]blugs te blud par bya'o/_/'u su zi ra go snyod dang /_/pi pi ling gnyis ha pu sha_/shu ti pi pi ling rtsa ba/_/la la phud dang tsi tra ka_/ya ba na gi'i phye ma dang /_/dar ba sbyar ba mar gyi snod/_/bzhag par gyur pa de las skyur/_/kha ba dang ni rab skyur min/_/sgyur dang kha ba bro bar
[\[279b.3\]]ni/_/ldang ba'i dar rnying ci 'dod blud/_/drod skyed mdog bzang yi ga 'byed/_/rlung dang bad kan sel byed cing /_/gzhang skrang na bas nyam thag pa/_/'joms shing stobs ni 'phel byed yin/_/zhes bya ba la/_'u su dang zi ra la sogs pa phye mar btags pa dang /_dar ba lhan cig
[\[279b.4\]]mar gyi snod du bcug ste bzhag par gyur pa de mnan pa las rab tu skyur bar gyur pa ma yin gyi/_cung zad skyur bar gyur pa'i dar ba rnying pa skyur ba dang kha ba'i ro shas cher bsal bar gyur pa'i dar ba rnying pa de ci 'dod par blud par byas na me drod skyed par 'gyur ba dang /_mdog bzang bar
[\[279b.5\]]byed pa la sogs pa'i yon tan dang ldan pa yin no/_/pi pi ling gnyis ni pi pi ling dang /_hasti pi pi ling ngo /_/sman gzhan ni go bar zad do/_/kru trug tres kyi rtsa ba'i shun/_/btags pa'i lde gus bum pa bsku/_/der ni 'o ma dar ba bzhag_/smin pa'i gzhang 'brum sel byed blud/_/
[\[279b.6\]]ces bya ba la/_kru trug tres kyi rtsa ba'i shun pa btags pa'i lde gus snod kyi bum pa bskus la/_der zho'am dar ba bzhag ste/_skyur zhing smin par gyur nas blud na yang gzhang 'brum sel bar 'gyur ro/_/ga bra'i rtsa ba a ru ra/_/sle tres tsha ba lnga dag la'ang /_/cho ga 'di nyid sbyar bar bya/_/
[\[279b.7\]]zhes bya ba la/_ga bra'i rtsa ba la sogs pa btags pa'i lde gus kyang spyod ba dang phan yon gong ma dang 'dra'o/_/pa ta ha ti pi pi ling /_/shu ti rtsa ba lnga g.yer ma/_/zir 'u su bil ba'i rkang /_/phye mar btags te sbyar bar bya/_/'bras bu skyur po mar til mar/_/yu sha sha khu thug
[\[280a\]]
[\[280a.1\]]sogs bya/_/zhes bya ba la/_pa ta la sogs pa sman phye mar btags pa dang /_thug pa dang yu sha dang sha khu la sogs pa bya ba 'am/_'bras bu skyur po se'u 'bru la sogs pa dang /_mar dang til mar gyis brngos pa la thug pa la sogs pa bya'o/_/sman
[\[280a.2\]]'di nyid dang mar chu dang /_/bskol ba'ang drod skyed byed pa yin/_/zhes bya ba la/_pa ta la sogs pa gong du smos pa 'di dag nyid dang chu bskol ba dag kyang drod skyed par byed pa yin no/_/rim 'di bshang ba sla ba yin/_/rtug pa 'gags pa bshad bya ste/_/zhes bya ba la/_bshad ma thag
[\[280a.3\]]pa'i rim pa 'di nad pa bshang bsla bar gyur pa'i sman yin te/_de las gzhan rtug pa 'gags pa gso ba ni 'di man chad nas ston pa yin zhes bya ba'i don no/_/snum sogs zan dang ldan pa yi/_/chang dwangs lan tshwa btab pa blud/_/ces bya ba la/_rtug pa 'gags pa'i nad la ni
[\[280a.4\]]snum la sogs pa ldan pa'i zan dang /_chang gi dwangs ma lan tshwa btab pa dang ldan pa blud par bya'o/_/yang na dar ba bu ram chang /_/rang skyur chang dwangs lan tshwar sbyar/_/zhes bya ba la/_yang rtug pa 'gags pas dar ba la sogs pa gang yang rung ba lan tshwa btab ste blud par
[\[280a.5\]]bya'o/_/zas mngar mar dang til mar gyis/_/brngos pa'i ka rany+tsa'i lo ma/_/steng du phye btab byin gyur na/_/rlung gis rtug pa 'gags pa sel/_/zhes bya ba la/_yang zas ma zos pa'i sngon du ka rany+dza'i lo ma mar dang brngos pa la phye btab pa byin na yang rlung gis rtug pa 'gags
[\[280a.6\]]pa sel bar byed do/_/bca' sga bu ram bcas pa'am/_/pa ta bu ram mar lan tshwa/_/zhes bya ba la/_yang rtug pa 'gags pas bca' sga dang bu ram du bcas pa'am/_yang na pa ta la la sogs pa dang bcas pa byin na phan no/_/ba gcin la sbangs a ru ra/_/bu ram bcas
[\[280a.7\]]pa byin pa'ang rung /_/zhes bya ba la/_yang na a ru ra ba gcin gyi nang du sbangs pa bu ram dang bcas pa byin na yang phan no/_/a ru ra ni nyis brgya gcin/_/bre bcu drug tu gcin du'i bar/_/bskol ba sbrang rtsir bcas pa dag_/gnyis gnyis zos na bad kan gyi/_/gzhang 'brum
[\[280b\]]
[\[280b.1\]]mdze dang 'or nad dang /_/skran dang dmu rdzing gcin snyi 'bu/_/rmen bu shu bas khyab tsho ches/_/skya rbab rlung 'khyil 'joms par byed/_/ces bya ba la/_yang na a ru ra rdog ma nyis brgya ba gcin bre bcu drug gi nang du bskol la gcin de du bar gyur pa dang /_de'i 'og tu sbrang rtsi dang bcas
[\[280b.2\]]pa'i 'o ma a ru ra gnyis gnyis nyin re zos na bad kan las byung ba'i gzhang 'brum la sogs pa'i nad 'joms par byed do/_/a za sring gi rtsa ba yi/_/lde gu ra gcin sbyar 'thung zhing /_/bu ram brta ka zos na/_/gzhang 'brum myur du 'jig par 'gyur/_/zhes bya ba la/_a za sring gi brta
[\[280b.3\]]sring gi zhes bya bar thug gi gcin 'dra ba'i sman gang yin pa de'i rtsa ba lde gur btags par gcin dang sbyar te 'thungs shing bu ram dang brta ka zhes bya ba'i tshod ma zos na gzhang 'brum myur du 'jig par 'gyur ro/_/dur byid 'bras bu gsum khur sbyar/_/yang na dar ba a ru ra'am/_/zhes bya
[\[280b.4\]]ba la/_yang na dur byid dang 'bras bu gsum bskol ba'i khu bar sbyar te 'thungs na phan no/_/yang na dar ba'i nang du a ru ra'i phye ma btab ste byin na yang phan no/_/pi pi ling bcas a ru ra/_/mar dang brngos pa'i bu ram bcas/_/zhes bya ba la/_yang na pi pi ling dang a ru ra'i phye ma mar dang
[\[280b.5\]]brngos pa'i bu ram dang bcas pa zos na yang rtug pa 'gags pa sel bar 'gyur ro/_/yang na dur byid dan dar bcas/_/zos na bde bar 'byung bar byed/_/ces bya ba la/_yang na dur byid dang dan dar bcas pa zos na yang rtug pa 'gags pa bde bar 'byung bar 'gyur ro/_/gzhang na
[\[280b.6\]]gnas pa'i nad bsal na/_/gzhang 'brum zad par byed par 'gyur/_/zhes bya ba la/_gzhang la brten zhing gnas pa'i nad rtug skam la sogs pa bsal zhing bcos par gyur na yang gzhang 'brum med cing zad par 'gyur ro/_/se'u 'bru'i khu ba zi ra dang /_/bca' sga bu ram la la phud/_/
[\[280b.7\]]pa ta dang sbyar dar ba ni/_/rlung gis rtug 'gags sel byed yin/_/zhes bya ba la/_se'u 'bru la sogs pa dang ldan pa'i dar ba yang rlung las gyur pa'i rtug pa 'gags pa sel bar byed pa yin no/_/rgun chang yang na bu ram chang /_/bca' sga kru trug tres dang sbyar/_/yang na chang ni
[\[281a\]]
[\[281a.1\]]pa ta dang /_/spa 'bras kha ru tshar bcas blud/_/ces bya ba la/_yang na rgun chang ngam/_bu ram chang gang yang rung ba bca' sga dang tsi tra ka gnyis dang ldan par blud pa'am/_yang na chang pa ta la sogs pa dang ldan pa blud na yang phan no/_/pi pi ling ni bcu bcus
[\[281a.2\]]bskyed/_/til ni srang phyed btags gyur pa/_/'o ma bcas 'thungs lus stobs dang /_/me drod skyed par byed pa yin/_/zhes bya ba la/_pi pi ling rdog ma bcu bcus bskyed pa'i til nag po drug pa srang phyed btags pa de pi pi ling bskyed pa'i tshul gyis 'o ma dkrugs te 'thungs na lus kyi
[\[281a.3\]]nyams stobs dang me drod skyed par byed pa yin no/_/de yang nyin zhag dang po la pi pi ling bcu dang /_til srang phyed btags pa'i 'o ma dang bcas pa blud par bya'o/_/de nas nyin re zhing pi pi ling bcu bcu dang /_til srang phyed phyed kyis bskyed la/_zhag bcu'i bar du 'o ma dang bcas pa blud par bya ste/_
[\[281a.4\]]'o ma'i tshad ni rang nyid kyis brtag par bya ste/_de'i tshad ni nges pa yod pa ma yin gyi/_nad dang /_lto sra snyi dang /_nyams stobs dang /_yul dang /_dus gnyis las brtags te ci rigs par blud par bya'o/_/byi tsher ba dang bil ba dang /_/la la phud dang dong gra rnams/_/re re dang sbyar pa tas kyang /_/
[\[281a.5\]]gzhang 'brum nad ni sel bar byed/_/ces bya ba la/_pa tha byi tsher ba dang bcas pa'am/_bil ba dang bcas pa'am/_la la phud dang bcas pa dang dong gra sbyar ba ste/_re re dang sbyar bar bya ba la/_kyang zhes bya ba'i sgras ni gsum gsum mam bzhi char yang sbyar ba'i pa tas gzhang 'brum gyi nad
[\[281a.6\]]gzer ba la sogs pa 'joms par byed pa yin no/_/chu bre drug cu rtsa bzhi'i nang /_/a ru ra'i shun bre phyed dang /_/skyu ru ra ni bre gang dang /_/ka pid ta ni srang bcu dang /_/pi sha la ni srang lnga dang /_/seng phrom shing tsha na le sham/_/pi pi ling dang byi dang ga_/srang ni gnyis gnyis tshad byas
[\[281a.7\]]bskol/_/bzhi cha lus btsags bu ram ni/_/srang ni nyis brgya bcug nas ni/_/da ta ki ni bre gang bcug_/mar gyi snod du bcug nas ni/_/zla phyed nas ni chang snying 'thungs/_/me drod skyed cing gzhang 'brum dang /_/pho nad skya rbab mdze dmu rdzing /_/dbyig dug rims skran mchin nad
[\[281b\]]
[\[281b.1\]]dang /_/snying nad skran dang gcong chen dang /_/slon dang srin bu'i nad rnams 'joms/_/zhes bya ba la/_chu bre drug cu rtsa bzhi'i nang /_ba ha zhes bya ba dron bzhi'i tshad yod de/_de la ni chu srang nyis stong bzhi bcu rtsa brgyad yod la/_de'i nang du a ru ra'i shun pa bre phyed de skam po yin na ni srang
[\[281b.2\]]brgyad bcug la/_rlon pa yin na srang bcu drug gzhug par bya'o/_/de bzhin du skyu ru ra bre gang zhes bya ba skam po yin na ni bre phyed de srang bcu drug bcug la/_rlon pa yin na srang sum cu rtsa gnyis gzhug par bya'o/_/de yang gzhung las/_tshad ni skam po tshad yin gyi/_/rlon dang gsher
[\[281b.3\]]la nyis 'gyur bya/_/zhes bshad pa yin no/_/ka pid ta ni skam yang rung /_rlon yang rung ste/_srang bcu gzhug par bya'o/_/bi sha la ni ka pid ta'i phyed srang lnga gzhug par bya'o/_/seng phrom la sogs pa'i sman lnga ni re re zhing srang gnyis gnyis gzhug par bya'o/_/de dag bskol
[\[281b.4\]]la bzhi cha lus par gyur pa dang /_tshags kyis btsags nas bu ram srang nyis brgya gzhug go/_/da ta ki ni bre gang ste srang sum cu rtsa gnyis bcug la/_snga mar bcug pa'i snod du bcug nas/_chang a ri sa ta zhes bya bar gyur pa dang /_de 'thungs na me drod skyed cing gzhang 'brum la
[\[281b.5\]]sogs pa'i nad 'joms par byed par 'gyur ro/_/chu bre bcu drug nang dan ti/_/rtsa bcu 'bras gsum tsi tra ka_/srang re bskol ba bzhi cha lus/_/bu ram srang brgyad gzhug par bya/_/thams cad snga ma dang 'dra las/_/rjes mthun cig shos sel bar byed/_/ces bya ba la/_dan
[\[281b.6\]]ti dang /_rtsa ba bcu pa dang /_'bras bu gsum dang /_tsi tra ka srang re re/_chu bre bcu drug ces bya ba srang brgya nyi shu rtsa brgyad kyi nang du bskol la bzhi cha lus pa dang /_de btsags nas bsgrangs la de'i nang du bu ram srang brgyad gzhug par bya ste/_bya ba gzhan dag ni sngar gyi a ru ra'i chang rnying dang tshul
[\[281b.7\]]'dra bar bya ste/_des nad ta ki ni bre gang bcug pa dang /_mar gyi snod kyi nang du bcug pa dang /_zla ba phyed lon na sa blud pa ste/_des ni me drod skyed pa dang /_gzhang 'brum la sogs pa'i bar snga ma dang /_thun mong gi a ru ra'i chang rnying las 'di'i khyad par yin te/_de ni rjes su mthun par rgyu ba'i rlung la sogs
[\[282a\]]
[\[282a.1\]]pa sel bar byed la/_'di ni mthun par rgyu ba'i cig shos mi mthun par gyur pa sel bar byed pa yin no/_/chu bre bcu drug nang dag tu/_/byi tsher ba ni bre gang dang /_/dan ti pa ta tsi tra ka_/rnam rgyal dong gra ba sha ka_/skyu ru ra ni khyor re bskol/_/bzhi cha lus pa
[\[282a.2\]]de'i nang du/_/kha ra dkar po srang brgyad gzhug_/gzhan dag snga ma bzhin du sbyar/_/rdza ma'i snod kyang pri yang ku/_/pi pi ling dang dbyi mo dang /_/mar dang sbrang rtsi'i lde gus bsku/_/zhes bya ba la/_byi tsher ba bre gang /_zhes bya ba srang sum cu rtsa gnyis dan ti la sogs pa khyor re zhes bya
[\[282a.3\]]ba srang gnyis gnyis chu bre bcu drug gi nang du bskol la/_de'i bzhi cha lus pa dang /_btsags la bsgrangs te kha ra dkar po srang brgyad gzhug par bya'o/_/'dir ma smos pa gzhan dag ni snga ma bzhin du shes par bya ste/_dan ti bre gang gzhug pa nas/_srin bu'i nad 'joms pa'i bar
[\[282a.4\]]gong ma bzhin du shes par bya'o/_/'on kyang snga ma las khyad par 'di yod de/_rdza ma'i snod pri yang ku la sogs pa'i lde gus bsku ba khyad par tsam du zad do/_/bde bar 'byung phyir zas kyi sngar/_/'bras bu skyur bcas mar blud pa'am/_/zhes bya ba la/_bshang ba gcig cing bde
[\[282a.5\]]bar 'byung bar bya ba'i phyir zas ma zos pa'i sngon du mar dang 'bras bu skyur po skyur rtsi chen po la sogs pa sbyar ba blud par bya'o/_/dbyi mo kru trug tres bskol mar/_/nas tshig 'khus thal bu ram bcas/_/zhes bya ba la/_yang dbyi mo dang kru trug tres dang bskol ba'i mar nas tshig 'khus
[\[282a.6\]]pa'i thal ba bu ram dang bcas pa dag rlung bde bar 'byung ba'i phyir sngar blud par bya'o/_/pi pi ling gi rtsa bar bskol/_/bu ram dong gra nas tshig 'khus/_/zhes bya ba la/_yang na bde bar 'byung bar bya ba'i phyir pi pi ling gi rtsa ba dang /_mar bskol ba'i mar bu ram nas tshig 'khus
[\[282a.7\]]pa'i thal ba'i bar gyi sman dang sbyar ba blud par bya'o/_/pi pi ling rtsa pi pi ling /_/se'u 'bru 'u su dag dang mar/_/bzhi 'gyur zho dang bskol bas ni/_/'phyen dang bshang gci 'gags pa sel/_/zhes bya ba la/_pi pi ling la sogs pa lde gur byas pa dang /_zho mar gyi bzhi 'gyur
[\[282b\]]
[\[282b.1\]]gyi mar bskol ba'i sman mar gyis ni 'phyen la sogs pa sel bar 'gyur ro/_/pa la sha yi thal ba'i chu/_/sum 'gyur dang ni mar du bskol/_/dug mo yungs sogs phye ma btab/_/drod skyed gzhang 'brum sel ba'i mchog_/ces bya ba la/_pa la sha'i thal ba'i chu'i dwangs
[\[282b.2\]]ma gzags par mar gyi sum 'gyur dang bskol zhing dug mo yungs la sogs pa'i phye ma btab ste bskol ba'i sman mar des ni shin tu drod skyed cing gzhang 'brum 'joms pa'i mchog yin no/_/tsha ba lnga dang a ru ra/_/ya bak+Sha ra la la phud/_/lce myang tsha dang kha ru tsha/_/pa ta 'u sun le sham/_/
[\[282b.3\]]bil ba zho dang bcas pa'i mar/_/bskol ba des ni chu so gzhang /_/'khru zhing gzhang ni nyams pa dang /_/gcin sri 'dzag pa sel bar byed/_/ces bya ba la/_tsha ba lnga la sogs pa'i sman gyi lde gu dang /_zho mar gyi bzhi 'gyur dang bcas pa'i mar des ni chu so la sogs pa'i nad myur du sel
[\[282b.4\]]bar byed pa yin no/_/pa ta 'u su la la phud/_/tsha ba lnga dang gze ma dang /_/bil ba zho dang tsang gi ri/_/khu ba mar gyi bzhi 'gyur bskol/_/lto sbos gcin ni sri ba dang /_/rtag tu 'khru dang gzhang 'brum dang /_/gzhang 'brum pho ba'i nad rnams dang /_/bad kan rlung ni 'joms par
[\[282b.5\]]byed/_/ces bya ba la/_pa ta la sogs pa'i sman gyi lde gu dang /_zho mar gyi bzhi 'gyur dang /_tsang gi ri'i khu ba'i bzhi 'gyur dang /_bskol ba'i sman mar gyis ni lto sbos pa la sogs pa'i nad 'joms par byed do/_/rma bya bsregs pa 'ur bya yi/_/sha khu skyur po legs sbyar ba/_/
[\[282b.6\]]khyim bya'am bye'u'i sha khu ni/_/'phyen dang phyi sa 'gags la blud/_/ces bya ba la/_rma bya la sogs pa'i sha khu g.yos su legs par byas pa 'phyen dang phyi sa 'gags pa la blud par bya'o/_/rgya sne'u dur byid tsi tra ka_/dan ti ba la am li ka_/la sogs lo ma gzhan yang
[\[282b.7\]]ni/_/bad kan rlung 'joms tshod ma ni/_/yang zhing bshang ba sla bar byed/_/shing kun mar dang til mar brngos/_/zho yi spris ma bskol ba dang /_/'u su dang ni tsha ba lnga/_/btags pa'i phye dang se'u 'bru'i bcud/_/'u su'i 'dab ma gzhon nu dang /_/sge'u gsher gshags
[\[283a\]]
[\[283a.1\]]par gyur pa dang /_/spos zhim legs bdugs dri zhim byas/_/zi ra na le sham dang bcas/_/kha ru tsha ni shas cher bro/_/zhes bya ba la/_rgya sne'u la sogs pa'i 'dab ma'i tshod ma dang /_de bzhin du gzhan yang bad kan dang rlung 'joms par byed pa'i
[\[283a.2\]]tshod ma yang ba dang bshang ba sla bar byed pa'i sbyin par bya ba la/_de dag kyang shing kun dang mar dang til mar dang bcas pa brngos pa zho'i spris mar bskol zhing btsos pa 'u su'i 'bras bu dang /_tshab lnga po btags pa'i phye ma dang /_de bzhin du se'u 'bru'i khu bcud dang /_'u su'i lo ma gzhon
[\[283a.3\]]nu dang bcas pa'i sge'u gsher dum bu dum bur gtubs la/_spos dri zhim pos legs par bdugs pa yid du 'ong zhing sems dga' bar byed nus par byas pa zir la sogs pa'i spod btab cing kha ru tsha shas cher bro bar bya ste/_des kyang 'phyen dang phyis 'gags pa sel to/_/rlung shas cher
[\[283a.4\]]rtsub drod chung la/_/sA lu rtsa snar 'bras chan ni/_/ba lang go ta rnga mo ra'i/_/sha khu tshod ltar g.yos pa dang /_/mchog tu sha za rnams kyi sha_/rtug skam can la sbyin par bya/_/zhes bya ba la/_gzhang 'brum rlung shas che ba la sogs pa la ni sA lu rtsa snar gyi chan dang /_tshod
[\[283a.5\]]ma sngar bshad pa lta bu dang /_ba lang la sogs pa'i sha khu shing kun la sogs pa dang /_tshod ma ltar g.yos pa dang /_khyad par mchog tu sha za rnams kyi sha'i sha khu tshod ma'i don du sbyar bar bya'o/_/chang dang bur chang kha ra'i chang /_/rgun chang dar ba rtsab mo dang /_/chang rnying
[\[283a.6\]]dang ni zhog chu/_/yang na chu nyung bskol ba'am/_/'u su bca' sga bskol ba'am/_/kaN+Da ka ri bskol ba blud/_/zas kyi thog ma'am bar dag tu/_/rlung gi rtug skam sel ba sbyin/_/zhes bya ba la/_btung ba'i don du ni chang la sogs pa sbyin par bya ste/_des ni rlung las gyur
[\[283a.7\]]pa'i rtug skam sel bar byed pa yin no/_/rlung mkhris bad kan rtug skam rnams/_/bde bar 'byung zhing dri ma sbyang /_/gzhang khar gzhang 'brum zhi 'gyur zhing /_/me drod skyed par byed pa yin/_/zhes bya ba la/_gang gi phyir rlung dang mkhris pa dang bad kan gyi rtug skam rnams
[\[283b\]]
[\[283b.1\]]sman de dag gis sel zhing bde bar 'byung bar byas la/_dri ma sbyangs par gyur na gzhang khar 'byung ba'i gzhang 'brum zhi zhing byang bar 'gyur la/_pho ba'i me drod kyang 'phel zhing skyed par byed do/_/rtug skam gyis ni gzir ba dang /_/gang yang shin tu khong rtsub dang /_/rlung
[\[283b.2\]]'khyil gzer gyis nyen gang dag_/de la 'jam rtsi bya ba bsngags/_/zhes bya ba la/_gzhang 'brum can gang rtug skam la sogs pa'i nad kyis gzir zhing 'phyen dang bshang gci 'gags pa la sogs pa'i nad dang ldan pa la 'jam rtsi mas gtong ba bsngags pa yin no/_/pi
[\[283b.3\]]pi ling dang po son cha/_/bil ba shu ti shing mngar dang /_/shu dag ru rta kru trug tres/_/zur pa ma nu thang shing rnams/_/btags te til mar la btsos shing /_/'o ma til mar nyis 'gyur gzhug_/gzhang 'brum rlung gis 'khyil ba la/_/'jam rtsi de ni mchog tu bsngags/_/
[\[283b.4\]]gzhang byung ba dang gzer ba dang /_/gcin sri 'khrog cing 'khru ba dang /_/brla rked rgyab na nyam chung dang /_/lto sbos chu so brten pa dang /_/be'u snabs 'khru dang gzhang skrang dang /_/rlung gis rtug pa 'gags pa dang /_/gang zhig mang du 'byung 'dod pa/_/de dag 'jam rtsis sel
[\[283b.5\]]bar byed/_/ces bya ba la/_'jam rtsi de yang pi pi ling la sogs pa'i sman cha snyoms su byas pa btags te lde gur byas pa dang /_til mar gyi nyis 'gyur gyi 'o ma dang nyis 'gyur gyi chu dang tshul bzhin du bskol ba'i til mar 'jam rtsi mas gtong na/_gzhang 'brum gyi rlung 'phyen
[\[283b.6\]]zhes bya ba'i 'khyil ba la mchog tu bsngags pa yin zhing /_gzhang 'byung ba la sogs pa'i nad rnams sel bar byed pa yin te/_brla dang rked pa dang rgyab nyam chung ba ni nus pa zhan pa'o/_/lto sbos pa ni rkyal ba bus pa ltar rgyas pa ste yang chu so la brten zhing gnas pa'o/_/be'u
[\[283b.7\]]snabs su 'khru ba ni 'brum smin pa btsos pa'i khu ba lta bu 'byung ba'o/_/rlung gis rtug pa 'gags pa ni rlung las gyur ba'i rtug pa 'gags pa'i nad kyis btab ba'o/_/mang du 'byung 'dod pa'i bshang ba ni mang du 'byung 'dod cing mang du bshang ba'o/_/yang na mas gtong bkru
[\[284a\]]
[\[284a.1\]]sman drag_/rtsa ba lnga dang 'o mar bcas/_/ba gcin til mar lan tshwa dang /_/son cha la sogs lde gu gtang /_/zhes bya ba la/_yang na bkru sman drag po mas gtong ba ni ru ha zhes bya ba rtsa ba lnga las sbyar ba 'o ma dang bcas pa ba gcin dang sbyar zhing til
[\[284a.2\]]mar la sogs pa'i snum bcug pa lan tshwa btab pa nas/_po son cha la sogs pa'i sman gyi lde gu gtang bar bya'o/_/de nas gzhang 'brum khrag 'dzag pa/_/rlung ngam bad kan dang 'brel ba/_/brtags nas de la snum pa dang /_/rtsub dang bsil ba sbyar bar bya/_/zhes bya ba
[\[284a.3\]]la/_de nas zhes bya ba la ni rnam pa gzhan ston par byed pa'i don te/_gzhang 'brum gyi nad la ni/_skam po dang rlon pa'i dbye ba rnam gnyis yod pa las gzhang 'brum skam po'i gso ba bshad zin nas/_de'i 'og tu rlon pa khrag 'dzag pa'i gzhang 'brum khrag las gyur pa gso
[\[284a.4\]]bar bya ba'i phyir/_de nas zhes smos pa yin te/_khrag gi gzhang 'brum la ni rlung ngam bad kan gang dang 'brel pa brtags nas/_de'i 'og tu gzhang 'brum de rlung dang 'brel pa yin na ni snum pa dang bsil bas gso bar bya la/_bad kan dang 'brel pa yin na ni rtsub pa dang bsil bas
[\[284a.5\]]gso bar bya ste/_'dir bro ba ni rnam pa thams cad du sbyar bar mi bya ste/_mkhris pa dang rtag tu 'brel ba'i phyir ro/_/de la rlung dang rjes 'brel ba/_/bshang ba gnag cing sra la rtsub/_/rlung ni thur du 'byung mi byed/_/rked pa brla dang gzhang khar gzer/_/rtsub ba'i rgyur ni gyur ba yin/_/zhes
[\[284a.6\]]bya ba la/_de la rlung dang rjes su 'brel zhing de shas che ba'i gzhang 'brum ni gal te bshang ba gnag pa dang /_sra ba dang rtsub par gyur pa dang /_'phyen zhes bya ba'i rlung thur du 'byung bar mi byed pa dang /_rked pa gzer ba la sogs pa dang ldan zhing /_gal te rtsub pa'i rang bzhin las de dag
[\[284a.7\]]rgyur gyur na/_de ni rlung dang rjes su 'brel pa yin par shes par bya'o/_/bad kan rjes 'brel bshang ba sla/_/skya zhing ser la lci zhing snum/_/spyi bag gzhang kha tshor ba chung /_/rgyu ni snum lci yin zhes bya/_/zhes bya ba la/_khrag las gyur pa'i gzhang 'brum de gal te bad kan
[\[284b\]]
[\[284b.1\]]dang rjes su 'brel pa yin na bshang ba sla ba la sogs pa dang ldan zhing gzhang kha tshor ba bem bem por 'gyur ba dang /_de bzhin du rgyu zhing snum pa lci ba yin par shes par bya'o/_/rang khrag mtshan nyid las kyang brtags/_/zhes bya ba la/_khrag mtshan nyid 'di dag 'ba' zhig tu ma zad
[\[284b.2\]]kyi/_rang rang gi khrag gi mtshan nyid gtar ga gdab pa'i cho ga las/_gnag dang dmar ba'i zhes bya ba la sogs pa'i gzhung gis bstan pa'i tshul gyis kyang rlung dang bad kan dang rjes su 'brel ba'i mtshan nyid brtag cing shes par bya'o/_/nad khrag bsal bar bya ba dang /_/nyams
[\[284b.3\]]stobs ji bzhin smyung ba bya/_/zhes bya ba la/_rlung la sogs pa'i gnod par 'gyur ba'i nad khrag dag ni nad pa'i nyams stobs kyi tshul ji lta ba bzhin du smyung ba bya ba dang /_de bsal zhing gdon pa la 'bad par bya'o/_/ji srid nad khrag nag por byung /_/de srid khrag 'dzag gcad
[\[284b.4\]]mi bya/_/zhes bya ba la/_dus ji srid khrag de nad khrag rnyog pa can nag por byung ba de srid kyi bar du khrag 'dzag pa de bcad cing 'phral du dgag par mi bya bar gzag par bya'o/_/nad ni smin par bya phyir dang /_/me drod bskyed par bya phyir dang /_/khrag ni gcad par bya ba'i phyir/_/de phan chad
[\[284b.5\]]ni kha ba blud/_/ces bya ba la/_de ltar khrag mi bcad pa'i 'og tu nad pa smin zhing ma zhu ba de smin zhing zhi bar bya ba'i phyir dang khong pa'i me drod skyed cing brta bar bya ba'i phyir khrag gcad par bya la/_de yang bcad par dus la bab par gyur pa de phan chad sman kha bas nad pa de gso bar
[\[284b.6\]]bya'o/_/gang zhig nad kyis stobs zad pa/_/khrag ni rlung gi shas che la/_/btung dang bsku dang 'jam rtsi ru/_/rigs pas snum ni sbyar bar bya/_/zhes bya ba la/_khrag nad gang zhig gis nad pa'i nyams stobs zad par 'gyur ba'am/_rlung gi shas tshe zhing 'dar bar gyur
[\[284b.7\]]pa'i khrag 'byung ba de la ni btung ba la sogs par ci rigs par snum btang bas gso bar bya'o/_/gang zhig mkhris pa rgyas pa'i khrag_/tsha ba'i dus su 'byung gyur pa/_/de ni gcig tu gcad par bya/_/rlung dang bad kan las gyur min/_/zhes bya ba la/_khrag nad gang zhig
[\[285a\]]
[\[285a.1\]]tsha ba'i dus so ga'i tshe byung bar gyur na de gcig tu nges par gyur na de kho nar gcad cing dgag par bya ba yin la/_de rlung dang bad kan dang rjes su 'brel pa ma yin na gcad par bya'o/_/bad kan bcas khrag bca' sga dang /_/dug mo yungs shun bskol ba blud/_/
[\[285a.2\]]ces bya ba la/_bad kan dang bcas pa'i khrag nad la ni bca' sga dang dug mo yungs kyi shun lpags bskol ba blud par bya'o/_/yang na rtsa mkhris bca' sga dang /_/byi tsher tsan+dan dmar po'am/_/zhes bya ba la/_yang na nad de la rtsa mkhris bya ba nim pa la sogs pa'i sman bskol ba blud na
[\[285a.3\]]yang phan no/_/skyer pa'i shun pa pu shel tse/_/nim pa'am se'u 'bru'i shun bskol blud/_/ces bya ba la/_yang na bad kan dang bcas pa'i khrag nad de la skyer pa'i shun lpags la sogs pa bskol ba'i sman blud pa'am/_se'u 'bru'i shun pa 'ba' zhig blud na yang phan no/_/dug mo
[\[285a.4\]]yungs shun 'bras bu dang /_/bong nga sbrang rtsi skyer khaN+Da/_/yang na a pa marga yi/_/lde gu 'bras kyi chu sbyar blud/_/ces bya ba la/_dug mo yungs kyi shing gi shun pa dang /_de'i sa bon in+d+ra ya ba dang /_bong nga dkar po dang /_sbrang rtsi dang skyer khaN+Da ste 'di dag thams cad 'bras bkrus
[\[285a.5\]]pa'i chu dang sbyar te blud par bya'o/_/yang na a pa marga'i lde gu 'bras kyi chu de nyid dang bcas pa blud par bya'o/_/dug mo yungs kyi shun pa rlon/_/srang brgya char chu'i nang du bskol/_/shun phrags khu ba btsags pa ru/_/btsod dang mo tsa pri yang ku'i/_/khu ba srang re dag dang ni/_/
[\[285a.6\]]dug mo yungs kyi phye ma bcug_/de nas gzar bur chags pa yi/_/lde gu bskol ba sbyin bya zhing /_/thug pa thug sla'i 'o thug gam/_/ra 'am ba yi 'o ma 'am/_/me stobs ji bzhin blud par bya/_/lde gu 'dis ni khrag gi ni/_/tshad 'khrug zhang 'brum sel byed cing /_/
[\[285a.7\]]khrag mkhris nad ni stobs ldan pa/_/steng ngam 'og nas 'byung ba sel/_/zhes bya ba la/_dug mo yungs kyi shun pa rlon pa srang brgya char chu'i nang du bskol te/_'dir bskol lugs kyi khyad par ma smos pa na sman gyi bcu drug 'gyur gyi chu'i nang du bskol/_shun pa ji srid
[\[285b\]]
[\[285b.1\]]legs par 'khus shing khu ba med pa de srid kyi bar du bskol la/_khu ba de btsags pa'i nang du btsod ces bya ba sa mang ga la sogs pa sman gsum po srang re re bcug la/_btsod la sogs pa'i gsum po de dag dang cha mnyam pa'i dug mo yungs kyi phye ma gzhug bar bya'o/_/de
[\[285b.2\]]yang btsags la gzar bur chags kyi bar du bskol la lde gu de me drod kyi stobs ji lta bu'i tshad du byin la/_de'i 'og tu thug pa blud par bya'o/_/des na lde gu 'dis khrag gi tshad par 'khru ba dang /_khrag gi gzhang 'brum sel bar byed la/_khrag mkhris kyi nad rgyas shing stobs
[\[285b.3\]]dang ldan pa steng ngam 'og nas 'byung zhing 'dzag pa dag sel bar byed do/_/dug mo yungs shun srang brgyad chu/_/bre bcu drug bskol brgyad cha las/_/der ni tsha gsum skyer khaN+Da/_/seng phrom gnyis dang mon cha ra/_/se'u 'bru gzhon nu'i shun phrags dang /_/bil ba gzhon
[\[285b.4\]]nu gla sgang dang /_/btsod dang da ta ki'i 'bras bu/_/srang ni re re btags pa yi/_/lde gur byas pa gzhug par bya/_/dug mo yungs shun srang bcu dang /_/zhun mar srang ni nyi shu dang /_/bu ram srang ni sum cu gzhug_/bskol la gzar bur chags pa dang /_/'bru nang zla phyed bcug ste
[\[285b.5\]]bldag_/gzhang 'brum kun dang pho ba'i nad/_/lud pa dbugs mi bde ba sel/_/zhes bya ba la/_dug mo yungs kyi shun lpags srang brgyad cu bre bcu drug gi nang du bskol la/_de las brgyad cha lus pa dang /_khu ba de'i nang du tsha ba gsum la sogs pa srang re btags te lde gur byas pa
[\[285b.6\]]de bzhin du dug mo yungs kyi shun lpags srang bcu dang /_mar srang nyi shu dang /_bu ram srang sum cu bcug ste bskol ba la gzar bur chags pa'i lde gur gyur pa dang /_rdul gyis ma gos pa'i 'bras la sogs pa 'bru'i nang du zla ba phyed bzhag ste/_de'i 'og tu lde gu de brdag cing zos na
[\[285b.7\]]gzhang 'brum gyi nad kun dang pho ba'i nad la sogs pa sel bar byed do/_/seng phrom mo tsa ra sa til/_/btsod dang tsan+dan ut+pa la/_/ra yi 'o ma sbyar ba blud/_/de nyid dang ni 'bras chan sbyin/_/zhes bya ba la/_khrag gi gzhang 'brum la seng phrom la sogs pa dang btsos pa'i ra'i 'o ma blud
[\[286a\]]
[\[286a.1\]]cing 'o ma de nyid dang 'bras chan sbyin par bya'o/_/shing mngar shun pa byi tsher ba/_/'o ma dUr ba pa ya s+ya/_/kha ra sbrang rtsir bcas chu'am/_/ra yi 'o mar sbyar ba btung /_/zhes bya ba la/_shing mngar la sogs pa kha ra dkar po dang sbrang rtsi'i chu dang sbyar ba'am/_
[\[286a.2\]]yang na ra'i 'o ma dang sbyar ba blud par bya'o/_/seng phrom btsod dang pu shel tse/_/sha ma li'i shun dug mo yungs/_/tsan+dan shing mngar pu shel tse/_/nA ga ge sar 'bras chu blud/_/ces bya ba la/_yang de la seng phrom la sogs pa'i sman 'bras kyi chu dang sbyar te blud par bya'o/_/la la
[\[286a.3\]]phud dang dug mo yungs/_/pa ta bca' sga skyer khaN+Da'i/_/phye ma gzer dang bcas la phan/_/zhes bya ba la/_yang na khrag gi gzhang 'brum gzer dang bcas pa la/_la la phud la sogs pa'i phye ma byin na yang phan no/_/khrag ni drag tu 'byung ba la/_/kaN+Da ka ri pa ya s+ya/_/gnyis
[\[286a.4\]]dang bskol ba'i zhun mar bsngags/_/zhes bya ba la/_gzhang 'brum khrag drag tu byung ba la ni kaN+Da ka ri dang pa ya s+ya gnyis kyi lde gu dang bskol ba'i zhun mar byin na bsngags so/_/yang na seng phrom da ta ki_/dug mo yungs shun 'bras bu dang /_/ut+pal pad+ma ge sar mar/_/zhes
[\[286a.5\]]bya ba la/_yang na seng phrom la sogs pa'i sman dang bskol ba'i mar khrag drag tu 'byung ba la phan no/_/ya bak+Sha ra se'u 'bru'i bcud/_/ces bya ba la/_yang na ya bak+Sha ra lde gur byas pa dang /_se 'bru'i khu ba bzhi 'gyur dang bskol ba'i mar blud na yang de la phan no/_/kha ra pad+ma'i ge sar
[\[286a.6\]]dang /_/mar sar sbyar ba til bcas pa'am/_/mar sar sbyar bas khrag las ni/_/gyur ba'i gzhang 'brum sel bar byed/_/ces bya ba la/_sha kha ra dang pad+ma'i ge sar dang mar sar sbyar bas khrag gi gzhang 'brum sel bar byed pa'am/_yang na til mar dang sbyar ba zos pas sel
[\[286a.7\]]bar 'gyur ro/_/ra yi mar sar 'o ma dang /_/skam sa'i srog chags sha khrag dang /_/rgya sne'u khu bar bcas sha khu/_/cung zad skyur dang skyur med pas/_/zhes bya ba la/_ra'i mar sar la sogs pas kyang nad sel bar byed do/_/de bzhin du skam sa'i srog chags wa la sogs
[\[286b\]]
[\[286b.1\]]pa'i rgya sne'u sha khu dang bcas pa cung zad skyur ba med pas kyang khrag las gyur ba'i gzhang 'brum sel to/_/sA lu rtsa snar zho yi spri/_/drug cu ba dang chang sar dang /_/chang gi dwangs ma sar pa ni/_/khrag las gyur pa'i sman mchog yin/_/zhes bya ba la/_sA lu rtsa snar la sogs pa khrag
[\[286b.2\]]gi gzhang 'brum gyi sman gyi mchog gam gtso bo yin no/_/chang sar pa ni shas cher ma langs pa ste phal cher mngar ba'o/_/chang gi dwangs ma ni chang gzhon nu shas cher skyur bar ma gyur pa'o/_/thug pa yu sha sha khu sogs/_/yang na kun dong 'ba' zhig gis/_/khrag rgyas gyur pa sel
[\[286b.3\]]byed de/_/rlung las gyur pa'ang sbyar bar bya/_/zhes bya ba la/_sgog pa kun dong pa lan zhes bya ba thug pa la sogs pa dang sbyar te blud pa'am/_de 'ba' zhig byin na khrag shin tu rgyas par gyur ba'i gzhang 'brum dang rlung las gyur ba 'joms bar byed do/_/phal cher rlung shas che gzhang
[\[286b.4\]]'brum/_/khrag 'dzag drag las 'byung 'gyur bas/_/de bas lhag par de la ni/_/de bsal ba la 'bad par bya/_/zhes bya ba la/_khrag shas cher 'dzag cing 'byung bar gyur ba las/_rlung gi shas che ba'i gzhang 'brum 'byung bar 'gyur bas/_de bas na lhag par yang
[\[286b.5\]]gzhang 'brum gyi nad de la rlung de bsal bar bya ba'i phyir sman pas 'bad par bya'o/_/khrag mkhris shas che bad kan dang /_/rlung shas che bar mthong gyur na/_/de zhi bya phyir rnam kun du/_/bsil ba'i cho ga spyad par bya/_/zhes bya ba la/_khrag las gyur pa'i gzhang 'brum khrag
[\[286b.6\]]dang mkhris pa gnyis shin tu shas che zhing stobs dang ldan par mthong la/_bad kan dang rlung gnyis ni shas chung zhing stobs zhan par mthong na/_de la ma smin pa'i skabs su khrag mkhris de zhi bar bya ba'i phyir rnam pa thams cad du bsil ba'i cho ga'i rim pa gang dag yin pa de spyad par
[\[286b.7\]]bya'o/_/gal te des kyang ma zhi na/_/de tshe snum dang dro bas brta/_/sha khu dro 'jam zhun mar ni/_/thog ma nyid du sbyar bar bya/_/zhes bya ba la/_de ltar gso ba byas su zin kyang khrag dang mkhris pa de zhi bar ma gyur na/_de'i 'og tu snum pa dang /_dro ba'i sman dang zas kyis brta bar
[\[287a\]]
[\[287a.1\]]bya zhing /_sha khu cung zad tsam blud pa dang /_zhun mar yang khrag 'byung ba'i thog ma nyid du btang zhing brta bar bya'o/_/de la til mar mar dang ni/_/'o ma dro 'jam blud pa'ang bsngags/_/zhes bya ba la/_nad pa de la til mar ram 'o ma dro 'jam tsam du
[\[287a.2\]]byas pa ci 'dod par blud pa yang phan no/_/byi tsher ku sha 'jag ma'i rtsa/_/shal ma li yi me tog dang /_/u dum bA ra n+ya gro d+ha/_/a shwad+tha yi myu gu srang /_/gnyis gnyis chu bre gsum dang ni/_/'o ma bre gang nang du bskol/_/'o ma lus nas tshigs ma btsags/_/khu ba der ni mon cha
[\[287a.3\]]ra/_/btsod dang tsan+dan ut+pa la/_/ut+pal pad+ma'i ge sar dang /_/dug mo yungs kyi sa bon te/_/'di rnams btags pa'i lde gu bsres/_/'di ni spyi bag 'jam rtsir grags/_/mar dang sbrang rtsi kha rar bcas/_/mkhregs dang gzhang ni 'byung ba dang /_/khrag 'dzag rims ni 'joms
[\[287a.4\]]par byed/_/ces bya ba la/_byi tsher ba la sogs pa'i rtsa ba dang /_shing shal ma li'i me tog dang /_u dum bA ra la sogs pa'i myu gu sman sna re re zhing srang gnyis gnyis chu bre gsum dang /_de bzhin du 'o ma bre gang gi nang du bskol la 'o ma lus par gyur pa dang /_tshigs ma btsags
[\[287a.5\]]la khu ba der mon char dang /_btsod la sogs pa'i sman lde gur bya ba'i tshul du sbyar ba'i lde gu dang bsres pa 'di ni spyi bag gi 'jam rtsi zhes grags te/_de dang mar dang sbrang rtsi bsres la/_ci ran tsam byin na mkhregs shing 'khru ba dang gzhang 'byung ba la sogs pa 'joms par byed do/_/
[\[287a.6\]]shing mngar pra puN+Da rI ka_/de bzhin mon char la sogs/_/nyis 'gyur gyi ni 'o ma bskol/_/snum gyi 'jam rtsi gtang bar bya/_/zhes bya ba la/_shing mngar dang pra puN+Da rI ka dang /_mon cha ra dang btsod la sogs pa bzlas ma thag pa'i sman lde gur byas pa dang /_'o ma mar gyi nyis
[\[287a.7\]]'gyur dang chu dang de bzhin du bskol ba'i snum gyi 'jam rtsi bskol bar bya'o/_/shing mngar ut+pal seng phrom btsod/_/bil ba tsan+dan pa le ka_/dbyi mo gla sgang bong nga dkar/_/pa tha ya bak+Sha ra mchog_/skyer pa shing tsha tsi tra ka_/dong ga spang spos thang shing dang /_/tsang gi ri yi
[\[287b\]]
[\[287b.1\]]khu ba mar/_/bskol ba des ni nyes gsum 'joms/_/gzhang 'brum tshad 'khru pho ba'i nad/_/skya rbab rims dang yi ga 'chus/_/gcin sri gzhang ni nyams pa dang /_/chu so sbo dang mkhregs pa dang /_/be'u snabs 'khru dang gzhang 'brum sel/_/de blud sman gyi dam
[\[287b.2\]]pa yin/_/zhes bya ba la/_shing mngar la sogs pa'i sman zhun mar dang tsang gi ri'i khu ba bzhi 'gyur dang bskol ba'i sman mar des ni nad gzhi'i nyes pa gsum char 'joms te/_sman mar de ni gzhang 'brum dang tshad par 'khru ba la sogs pa'i nad par de byin na de sel ba'i sman gyi dam pa
[\[287b.3\]]yin no/_/rim gyis mngar zhing skyur ba dang /_/grang dro la sogs rtag tu ni/_/me drod stobs las ltos te btang /_/gzhang 'brum nad las rgyal bar 'gyur/_/zhes bya ba la/_gzhang 'brum can gyi nad pa la rim gyis mngar ba dang /_skyur ba'i sman dang /_de bzhin du grang ba
[\[287b.4\]]dang /_dro ba dag rtag par de dus thams cad du sman pas khong pa'i me drod dang nyams stobs las brtags te btang bar gyur na gzhang 'brum gyi nad sel bar 'gyur bas na ji nas kyang tshul de lta bus gzhang 'brum gyi nad bsal bar bya'o/_/rtug skam gyis nyen til mar gyi/_/grang ba'i rims
[\[287b.5\]]la phan pas bsku/_/rlan dugs snum can gyis dugs bya/_/de nas reng bu gzhug bya ste/_/sha ma dur byid dan da dang /_/ni li ni 'bras pi pi ling /_/po son cha lan tshwa nyis 'gyur/_/phyer btags bu ram ba gcin sbyar/_/mar bskus reng bu mthe bo'i tshad/_/bcug na rtug skam
[\[287b.6\]]bder 'byung byed/_/ces bya ba la/_rtug skam gyi nad kyis nyen zhing gzir ba'i nad pas grang ba'i rims la phan par bshad pa'i til mar sngar bshad pas lus la bskus la rlan pa'i dugs mang po dang bcas pas dugs byas la/_de nas sha ma dur byid la sogs pa las byas pa'i reng bu
[\[287b.7\]]gzhug par bya ste/_de yang sha ma dur byid la sogs pa'i sman btags la bu ram dang ba'i gcin sbyar te/_lan tshwa sman spyi'i nyis 'gyur bcug la mar gyis bskus te/_reng bu lag pa'i tshad tsam bcug na rtug skam bde bar 'byung bar byed do/_/pi pi ling dang po son cha/_/khyim gyi
[\[288a\]]
[\[288a.1\]]dud pa yungs kar bcas/_/zhes bya ba la/_de bzhin du pi pi ling la sogs pa'i reng bu mthe bo'i tshad tsam byas te/_snga ma ltar byas na yang rtug skam sel bar byed do/_/'di dag nyid kyi phye ma ni/_/rkub nas gce 'us 'bud par bya/_/zhes bya ba la/_yang na reng
[\[288a.2\]]bu gnyis kyi skabs su bshad pa'i sman gyi phye ma rkub nas gce'u'i sbu gu las bus te btang na yang de dang 'dra'o/_/de don med na rab rno snum/_/mas gtong bas ni btsir te gtang /_/des ni gzhang rtsa drang por 'byed/_/bshang gci 'phyen ni bde bar 'byung /_/zhes bya ba la/_reng bu dang phye
[\[288a.3\]]ma dud pa de dag don med par gyur cing nad sel ba'i 'bras bu med par gyur na rab tu rno zhing sman shin tu rno ba dang sbyar ba'i snum dang bcas pa'i sman mas gtong zhing btsir bar byas te mas gtong ba de ni nad pa de'i gzhang gi rtsa drang por byed cing bshang ba la sogs pa bde bar 'byung bar 'gyur ro/_/
[\[288a.4\]]slar yang 'gags na rlung 'joms pa'i/_/bkru sman snum can gtang bya zhing /_/'jam rtsi dag ni gtang bar bya/_/rtsub las rlung ni rtug skam 'gyur/_/zhes bya ba la/_slar yang rtug pa 'gags par gyur na rlung 'joms pa'i bkru sman e raN+Da'i til ba mar la sogs pa bkru sman
[\[288a.5\]]gtang ba dang /_rtug skam gyi nad kyis nyen pa la 'jam rtsi mas gtong ba'i snum gyi 'jam rtsi gtang bar bya ste/_ci'i phyir zhe na/_rlung gi rtug skam ni rtsub pa las rtug skam du gyur pa'i phyir bkru sman dang /_'jam rtsi snum bag gtang bar bya'o/_/lan tshwa gsum dang tsha ba gsum/_/'bras
[\[288a.6\]]bu gsum dang dan ti dang /_/bse shing 'bras bu tsi tra ka_/phye ma mar dang sbrang rtsis sbrus/_/rdza skyogs kha sbyar 'jim pas byugs/_/du ba nang 'khyims bsreg par bya/_/thal ba dge ba can zhes bya/_/mar dang lhan cig blud pa'am/_/'bras chan snum can dang sbyar zos/_/rtug
[\[288a.7\]]sgam 'gags dang gzhang 'brum can/_/skya rbab dmu rdzing rde'u gcin sri/_/snying nad 'or nad pho ba'i nad/_/gcin snyi mchin pa gzer dang glo/_/lud pa dbugs mi bde ba 'joms/_/zhes bya ba la/_lan tshwa gsum ni sa de ba zhes bya ba'i lce myang tsha dang /_so bar tsha la zhes
[\[288b\]]
[\[288b.1\]]bya ba kha ru tsha dang /_bi da zhes bya ba kha ru tsha nag po dri mi zhim pa ste gsum dang tshab gsum la sogs pa'i sman phye mar btags la mar dang ba gcin gyis sbrus te/_rdza skyogs kha sbyar gyi nang du bcug nas du ba nang du 'khyims shing phyir ma byung bar byas nas bsreg par bya'o/_/de ltar bsregs
[\[288b.2\]]pa'i thal ba de ni ming dge ba can zhes bya ba ste/_de mar dang lhan cig sbyar te blud par bya'o/_/'bras chan snum can dang sbyar te zos na rtug skam la sogs pa'i nad 'joms par byed do/_/gzhang 'brum la ni gang zhig bshad/_/de kun rtug skam dag la'ang sbyar/_/zhes bya ba la/_gzhang
[\[288b.3\]]'brum gyi skabs su bshad pa'i bza' ba dang /_btung ba dang /_sman la sogs pa thams cad rtug skam gyi nad la yang sbyar bar bya'o/_/ka rany+dza shun srang ni nyis brgya bcu/_/bre bcu drug bskol bzhi cha lus pa der/_/bu ram srang ni brgyad cu tsha ba gsum/_/srang brgyad zhib tu btags
[\[288b.4\]]pa'i phye ma gzhug_/'di dag zla gcig bzhag ste langs gyur nas/_/tsha byas mchog tu drod skyed zas 'ju ba'i/_/nus skyed rlung bder rgyu byas gzhang 'brum dang /_/mcher nad skran dang dmu rdzing sel bar byed/_/ces bya ba la/_pu ti ka rany+dza'i shun phrags srang nyis brgya legs par bskams
[\[288b.5\]]pa chu bre bcu drug ces bya ba srang lnga brgya bcu rtsa gnyis kyi nang du bskol ba de las bzhi cha ste/_bre bzhi lus pa de btsags te bsgrangs pa der bu ram srang brgyad cu dang tsha ba gsum srang brgyad zhib tu btags pa'i phye ma bcug la sman 'di dag lde gur bskol ba mar snod kyi rdza mar bcug ste/_zla
[\[288b.6\]]ba gcig gi bar du bzhag nas langs shing smin par gyur pa ni ka rany+dza'i tsha zhes bya ste/_des ni shin tu drod skyed cing zas 'ju ba'i nus pa bskyed pa dang /_rlung bde bar rgyu ba la sogs pa byas nas gzhang 'brum la sogs pa'i nad sel bar 'gyur ro/_/pu ti ka rany+dza ni srang brgyad dang /_/tsi
[\[288b.7\]]tra kaN+Da ka ri srang nyis brgya/_/chu bre bzhi bcu brgyad bskol bzhi cha lus/_/btsags te bsgrangs par bu ram srang brgya gzhug_/dri sna gsum dang tsha gsum se'u 'bru dang /_/pi pi ling gi rtsa ba sru sru'i rtsa/_/gu gul ma nu 'u su dbyi mo dang /_/spa ma'i 'bras bu sge'u gsher star bu ni/_/
[\[289a\]]
[\[289a.1\]]srang re zhib tu btags pa'i phye ma bskol/_/bsgrangs nas sbrang rtsi srang ni nyi shu gzhug_/sge'u gsher skyur rtsi chen po rgun 'bru rlon/_/bu ram shing gi rtsa ba btsir bar bya/_/mar gyi snod bcug zla gcig bzhag ste langs/_/skyur gyur 'di ni gzhang 'brum sog le
[\[289a.2\]]ste/_/me drod skyed par byed pa'i mchog yin la/_/skya rbab dbyig dug dmu rdzing skran mcher ba/_/lto sbos rde'u chags gcin sri 'joms par byed/_/ces bya ba la/_pu ti ka rany+dza zhes bya ba'i sman srang brgya de bzhin du tsi tra ka dang kaN+Da ka ri'i rtsa ba srang nyis brgya chu bre bzhi bcu rtsa brgyad
[\[289a.3\]]kyi nang du bskol la/_bzhi cha lus pa dang btsags te bsgrangs pa'i nang du bu ram srang brgya bcug la/_de'i 'og tu dri sna gsum la sogs pa'i sman srang re re zhib tu btags pa'i phye ma bcug nas bskol te/_de bsgrangs la sbrang rtsi srang nyi shu gzhug cing /_de bzhin du sge'u gsher
[\[289a.4\]]dang skyur rtsi chen po rgun 'bru rlon pa'i khu ba srang nyi shu bcug la/_de bzhin du bu ram shing btsir ba'i khu ba ci ran tsam du blugs pa la/_mar gyi snod kyi nang du bcug nas zla ba gcig bzhag ste langs pa dang /_skyur rtsi tshar gyur pa 'di ni gzhang 'brum gyi tshogs sog les shing ltar
[\[289a.5\]]gcod pa yin zhing /_me drod shin tu skyed par byed pa dang /_skya rbab la sogs pa'i nad 'joms par byed pa yin no/_/pi lu'i khu ba ras btsags bre bcu drug_/mar gyi snod kyi nang du bcug nas ni/_/da ta ki dang rgun 'brum 'bra go dang /_/sgyu ru ra yi 'bras bu srang gnyis
[\[289a.6\]]gnyis/_/pa ta bong nga dkar po byi tsher ba/_/star bu tsha ba gsum dang shing tsha dang /_/sug smel 'u su spri ka ka ko la/_/li shi pi pi ling rtsa byi dang ga_/kru trug tres srang re re bu ram ni/_/srang brgyad rlung med gnas su zla phyed gzhag_/des ni gzhang 'brum skran bcas zhi
[\[289a.7\]]byed cing /_/me yi stobs ni myur du skyed par byed/_/ces bya ba la/_pi lu pha la zhes bya ba'i khu ba ras kyis btsags pa'i bre bcu drug snum dang bcas pa'i mar snod kyi nang du bcug nas/_da ta ki la sogs pa sman srang gnyis dang pa ta la sogs pa'i sman srang re re sbyar la/_de bu
[\[289b\]]
[\[289b.1\]]ram srang brgyad dang bsres nas rlung med pa'i khang par zla phyed bzhag ste/_de nas nad pa la ci ran tsam du blud na gzhang 'brum skran dang bcas pa zhi zhing sel bar byed la/_de bzhin du pho ba'i me drod stobs myur du skyed par byed pa'i nus pa skyed par byed pa yin no/_/yang na rtsa ba bcu ba dur byed
[\[289b.2\]]dang /_/pa tha arga gnyis dang bong nga dkar/_/kad pa la rnams re re srang bcu bcu/_/snga ma bzhin du bsregs pa'i thal ba ni/_/chu bre bcu drug nang du bskol nas ni/_/bzhi cha lus par bu ram srang brgya dang /_/tsha ba gsum dang dbyi mo a ru ra/_/srang lnga tsi tra ka ni srang gnyis dang /_/
[\[289b.3\]]ya bak+Shar srang gnyis bcug ste bskol/_/gzar bur chags pa'i bu ram lde gu yis/_/skran dang mcher nad gzhang 'brum mdze nad dang /_/gcin nad me drod nyams pa 'joms par byed/_/ces bya ba la/_rtsa ba bcu po la sogs pa'i sman re re zhing srang bcu bcu snga ma bzhin du bsregs te
[\[289b.4\]]thal bar byas la/_chu bre bcu drug gi nang du bskol la tshags kyis btsags nas bzhi cha lus par bu ram srang brgya bcug pa dang /_de bzhin du tsha ba gsum dang /_dbyi mo dang /_a ru ra re re zhing srang lnga lnga dang /_tsi tra ka zhes bya ba kru trug tres srang gnyis dang /_ya bak+Sha ra zhes bya ba nas tshig
[\[289b.5\]]'khus pa'i nas srang gnyis bcug ste/_yang gzar bu la chags kyi bar du bskol ba'i bu ram gyi lde gu 'dis ni skran la sogs pa 'joms par byed pa yin no/_/tsi tra ka yi rtsa ba srang lnga bcu/_/chu srang bcu drug bskol la brgyad cha lus/_/der ni bu ram rnying pa srang brgya gzhug_/_
[\[289b.6\]]slar bskol ska bar gyur ba de nang du/_/tsha ba gsum dang shu ti a ru ra/_/ru rta gla sgang shing tsha byi dang ga_/tsi tra ka dang sug smel phyer btags bsres/_/des ni gzhang 'brum mdze dang skran dang ni/_/mcher pa dmu rdzing nad ni 'joms byed cing /_/rtag tu bsten na me drod skyed par
[\[289b.7\]]byed/_/ces bya ba la/_tsi tra ka'i rtsa ba srang lnga bcu chu srang bcu drug tu brgyad cha lus kyi bar du bskol la/_der bu ram rnying pa srang brgya bcug ste/_yang bskol nas ska zhing gzar bu la chags par gyur ba dang /_lde gu de'i nang du tsha ba gsum la sogs pa'i phye ma bsres la/_de lus
[\[290a\]]
[\[290a.1\]]zungs dang nad gzhi'i dbang du byas nas/_de dang rjes su mthun par bsten na gzhang 'brum la sogs pa'i nad 'joms par byed cing me drod skyed par byed pa yin no/_/tsha ba gsum dang til dang 'bras bu gsum/_/byi dang ga dang go bye ci tra ka_/bu ram
[\[290a.2\]]ri lur byas bsten gzhang 'brum dang /_/pags pa'i nad ni sel bar byed pa yin/_/zhes bya ba la/_tsha ba gsum la sogs pa'i sman mar bu ram dang ri lur byas te rgyun du bsten na gzhang 'brum gyi nad sel bar byed cing /_pags pa'i nad mdze nad ces bya ba 'joms par byed pa
[\[290a.3\]]yin no/_/so ra na yi rtsa ba kha sbyar bcug_/'jim pas bskus te cho ga bzhin bsregs pa/_/lan tshwa til mar bcas pa zos gyur na/_/gzhang 'brum sel bar byed pa'i dam pa yin/_/zhes bya ba la/_so ra na zhes bya ba'i rtsa ba rdza skyogs kha sbyar gyi nang du bcug ste 'jim pas bskus nas
[\[290a.4\]]'o ma'i rim pas dkris te bsreg pa'i cho gas bsregs pa lan tshwa dang til mar bcas par zos na yang gzhang 'brum sel bar byed do/_/na le sham dang pi pi ling dong gra/_/kru trug tres ni cha res bskyed pa dang /_/tsi tra'i bzhi 'gyur su ra na dang sbyar/_/bu ram ri lus gzhang 'brum
[\[290a.5\]]gcod par byed/_/ces bya ba la/_na le sham la sogs pa cha res bskyed pa de bsdus pa las/_kru trug tres kyi bzhi 'gyur gyi su ra na dang sbyar la/_bu ram dang ri lur sbyar bas kyang gzhang 'brum sel bar byed do/_/tshad ma bshad par bu ram ni/_/phyi ma'i nyis 'gyur gzhug
[\[290a.6\]]par bya/_/zhes smos pas de'i phyir 'dir sbyor ba ni na le sham zho gcig_/pi pi ling zho gnyis/_dong gra zho gsum/_kru trug tres bya ba tsi tra ka zho bzhi/_su ra na tsi tra ka'i bzhi 'gyur te zho bcu drug sbyar la bu ram ni phye ma de thams cad kyi nyis 'gyur du bya'o/_/su ra na yi bcu drug phyer btags
[\[290a.7\]]shing /_/tsi tra ka ni de yi cha phyed bya/_/bca' sga cha gnyis na le sham cha gcig_/bu ram ri lur byas pas gzhang 'brum sel/_/zhes bya ba la/_su ra na bcu drug phye mar btags la tsi tra ka de'i phyed de srang brgyad bya/_bca' sga cha gnyis/_na le sham cha gcig ste/_'di dag kun gyi nyis
[\[290b\]]
[\[290b.1\]]'gyur gyi bu ram dang ri lur byas pa bsten pas kyang gzhang 'brum sel bar byed do/_/a ru ra dang dong ga pi pi ling /_/ka rany+dza dang tsi tra byi dang ka_/kha ra mnyam phye rgod ma'i kha lta bur/_/zas lci mang du zos kyang 'ju bar byed/_/ces bya ba la/_a ru ra la sogs pa'i sman gyi phye ma
[\[290b.2\]]kha ra dang cha mnyam du byas te phye mar byas pa zos na yang zas lci ba mang du zos kyang 'ju bar byed do/_/rgya mtsho'i nang na rgod ma kha zhes bya ba'i me yod pa dang 'dra ba yin no/_/dug mo yungs lang ga li pi pi ling /_/tsi tra ka dang a ba marga yi/_/sa bon rtsa mkhris rgyam tsha bu ram rnams/_/ri
[\[290b.3\]]lur byas pas gzhang 'brum sel bar byed/_/ces bya ba la/_dug mo yungs la sogs pa'i sman bu ram dang ri lur byas pa yang gzhang 'brum sel bar byed do/_/gal te gzhang 'brum gzhig par 'dod na ni/_/rgyam tsha tsi tra ka dang dug mo yungs/_/tsi li bil ba nim par bcas
[\[290b.4\]]pa dag_/btags pa'i phye ma dar bar bcas pa btung /_/zhes bya ba la/_'ga' zhig gal te gzhang 'brum gyi nad kyis nyen pa gzhig par 'dod na rgyam tsha la sogs pa'i phye ma dar ba sar pa dang sbyar bar bya'o/_/gzhang 'brum skam la ba la ta ka ste/_/gsher la dug mo
[\[290b.5\]]yungs shun sman mchog yin/_/kun la dus kun du ni dar rnying mchog_/stobs skyed byed cing nad rnams 'joms pa yin/_/zhes bya ba la/_gzhang 'brum skam po na ba la ni bse shing gi 'bras bu ba la ta ka zhes bya ba sman gyi mchog yin par bshad la/_gzhang 'brum gsher
[\[290b.6\]]ba la ni dug mo yungs kyi shun phrags mchog yin no/_/gzhang 'brum gyi nad thams cad la ni dus thams cad du dar ba rnying pa gzhang 'brum gyi sman gyi mchog yin no/_/yang na dar ba de ni lus kyi stobs skyed cing nad kyi tshogs 'joms par byed pa yin no/_/rtug pa 'gags pa bsal bar bya ba'i
[\[290b.7\]]phyir/_/rlung sel me drod skyed par byed pa yi/_/bza' dang btung ba gang yin de bsten bya/_/de las go bzlog pa ni spang bar bya/_/zhes bya ba la/_gzhang 'brum gyi nad la ni rtug pa 'gags shing rlung dang bad kan la sogs pa sel bar byed pa'i zas dang skom dang sman la
[\[291a\]]
[\[291a.1\]]sogs pas rtug pa 'gags pa de bsal zhing bde bar 'byung bar bya ba'i phyir zas dang skom dang sman gang rlung sel zhing me drod skyed pa gang yin pa de bsten zhing spyad par bya la/_ji skad bstan pa de las go bzlog pa rlung las gnod par byed pa me drod 'bri bar byed pa de ni spang bar bya'o/_/
[\[291a.2\]]gzhang 'brum tshad 'khru pho ba'i nad rnams ni/_/phal cher phan tshun rgyur gyur yin pas na/_/me drod chung na nad skye'i tshe na min/_/de bas de la mchog tu me drod bsrung /_/zhes bya ba la/_gzhang 'brum tshad par 'khru ba dang /_pho ba'i nad rnams ni phal cher ram shin tu phan tshun rgyur gyur cing
[\[291a.3\]]gcig gis gcig skyed par byed pa yin pas pho ba'i me drod chung na ni nad de skye bar 'gyur gyi/_me drod che zhing 'bar bar gyur na de 'byung bar mi 'gyur ro/_/de bas na gzhang 'brum la sogs pa'i nad rnams la mchog tu pho ba'i me drod bsrung ba la 'bad par bya'o/_/yan lag brgyad
[\[291a.4\]]pa'i snying po'i rnam par 'grel pa tshig gi don gyi zla zer zhes bya ba/_slob dpon zla ba la dga' bas nges par sbyar ba las/_gso ba'i gnas kyi le'u brgyad pa'i rnam par 'grel pa'o//_//de nas 'khru ba gso ba'i le'u bshad par bya'o/_/zhes bya ba la/_gzhang 'brum
[\[291a.5\]]gso ba'i 'og tu tshad pas 'khru ba bshad pa brtsams pa ni de'i rgyud yin pa'i phyir ro/_/'khru ba phal cher ma zhu ba'i/_/gnas brten me drod nyams pa las/_/'byung bas de'i phyir rlung gyur la'ang /_/dang po smyung ba byas pa phan/_/zhes bya ba la/_gang gi phyir 'khru ba phal cher
[\[291a.6\]]mang du ni ma zhu ba'i gnas la brten zhing der gnas pa'i rgyu dang 'brel ba'i bdag nyid can yin pas na de'i phyir de na gnas pa'i me drod nyams par byas zhing bcom pa nas 'khru ba 'byung bar 'gyur bas/_de'i phyir tshad pas 'khru ba'i nad 'di la ni rlung las gyur pa yin du zin kyang /_
[\[291a.7\]]dang por de thog ma kho nar smin par bya ba'i phyir smyung bar bya zhing zas gcad par bya'o/_/gzer sbo bad kan gyis nyam thag_/'khru ba can ni slon du gzhug_/ces bya ba la/_'khru ba'i nad pa gzer la sogs pas nyam thag cing gzer ba la ni skyug sman byin la slon du gzhug go/_/
[\[291b\]]
[\[291b.1\]]nad ni gang zhig sogs pa dag_/ma smin zas dang 'dres gyur na/_/'khru ba dag ni 'byung 'gyur te/_/shin du glongs te 'byung gyur dang /_/rang nyid 'khru byed dag la ni/_/btang snyoms bzhag pa de nyid sman/_/zhes bya ba la/_nad gang zhig sogs shing kun nas
[\[291b.2\]]'dus la 'phel bar 'gyur ba'i rang bzhin can du gyur pa dag la ma smin pa'i kha zas dang gcin du 'dres par gyur na 'khru bar 'gyur zhing de'i don byed par 'gyur te/_de lta bur gyur pa'i nad shin du glongs shing g.yos pa las byung bar gyur pa de dang /_de bzhin du rang nyid rkyen
[\[291b.3\]]gzhan gyis mi bskyod par 'byung zhing skyod par byed pa de dag la ni btang snyoms su bzhag cing /_re zhig bcad sman mi blud par btang snyoms su bzhag pa de nyid de'i sman yin no/_/ma zhu 'khru la dang por ni/_/bcad pa'i sman ni gtang mi bya/_/zhes bya ba la/_ma zhu ba 'khru
[\[291b.4\]]ba'i skyes bu la ni thog ma kho nar bcad pa'i sman gyi sbyor ba gtang bar mi bya'o/_/gal te 'gags byed lto sbos lci/_/gzer dang tshor ba chung gyur la/_/a ru ra btang nad 'khyil ba/_/'byin pas srog ni ster byed do/_/zhes bya ba la/_nad kyis gags byas shing chung zad 'byung
[\[291b.5\]]bar byed la lto sbos pa la sogs pa bskyed pa'i nad la ni a ru ra btags pa'i phye ma chu dron dang btang na nad 'khyil ba 'byin par byed cing srog 'dzin par byed do/_/nad tshabs 'bring la khyad par du/_/bu ti ka dang pi pi ling /_/bca' sga shu dag a ru ra/_/'u su legs par bskol ba blud/_/
[\[291b.6\]]ces bya ba la/_'khru ba'i nad tshabs 'bring tsam du gyur pa'i nad pa la ni/_gso ba'i khyad par bu ti ka la sogs pa blud par bya'o/_/bskol ba blud par bya'o zhes bya ba 'dis ni 'di skad ston par 'gyur ba yin te/_spyad du 'khrus par 'gyur ba'i tshul gyis bskol bar bya ba yin te/_
[\[291b.7\]]de yang rgyud gzhan las/_sman ni lde gur byas te bskol/_/'khus pa yin par de shes bya/_/zhes bshad pa dang /_de bzhin du drang srong tsa ra kas kyang /_drod skyed smin par byed pa yin/_/legs par 'khrus par bskol te blud/_/ces bshad pa yin no/_/yang na bil
[\[292a\]]
[\[292a.1\]]ba 'u su dang /_/gla sgang dong gra ba le ka_/zhes bya ba la/_yang na 'khru ba'i nad tshabs 'bring tsam du gyur pa la bil ba la sogs pa bskol ba'i chu blud par bya'o/_/pa ta shu dag kha ru tsha/_/dong ga pi ling a ru ra/_/zhes bya ba la/_yang na pa
[\[292a.2\]]ta la sogs pa bskol ba blud par bya'o/_/bca' sga gla sgang bong nga dkar/_/bil ba shing kun dug mo yungs/_/zhes bya ba la/_yang nad tshabs bar ma de la bca' sga la sogs pa blud par bya'o/_/nad gzhi chung ba'i tshad 'khru la/_/smyung ba bya ba bsngags pa yin/_/zhes
[\[292a.3\]]bya ba la/_tshad par na ba'i nad pa nad gzhi chung ba rnams la ni smyung ba bsngags pa yin no/_/yang na shu dag bong nga dkar/_/gla sgang par pa ta bskol ba'am/_/ba le ka dang dong gra ni/_/bskol ba'i chu dag blud par bya/_/zhes bya ba la/_yang tshad par 'khru ba'i nad pa la shu dag
[\[292a.4\]]dang bong nga dkar po bskol te sbyin pa'am/_gla sgang dang par pa ta bskol te blud pa'am/_yang na ba le ka dang /_dong gra bskol ba'i chu blud par bya'o/_/bkres shing nyam chung zas dus su/_/kha zas yang ba rig pas sbyin/_/des de'i kha zas yi gar 'ong /_/me drod lus stobs skyed
[\[292a.5\]]par byed/_/ces bya ba la/_zas sbyin par 'os pa'i dus su nad pa de bkres shing lus kyi nyam chung ba yin par shes na kha zas yang ba thug pa la sogs pa dag tshad dang ldan par sbyin par bya'o/_/de ltar spyad pa des nad pa de'i kha zas yi gar 'ong ba la sogs pa byed par 'gyur ro/_/
[\[292a.6\]]dar ba'am rang skyur dag gam ni/_/nas thug dag gi skyo ma'am/_/chang ngam rgun chang dag gi ni/_/btung ba gang 'os nyer spyad bya/_/zhes bya ba la/_'khru ba dang ldan pa de la skom du ni dar ba la sogs pa'i btung ba ji ltar goms pa'i dbang du byas nas nad dang rjes su mthun
[\[292a.7\]]par sbyin par bya zhing gso bar bya'o/_/kha zas byin pa'i 'og tu ni/_/bil ba gzhon nu zur pa dkar/_/'u su shing kun da trig se'u/_/zi ra spa 'bras pa la sha_/la la phud dang kha ru tsha/_/rgyam tsha rtsa ba chung ngu lnga/_/tsha ba lnga dang pa tha ste/_/smin gcod drod ni skyed
[\[292b\]]
[\[292b.1\]]par byed/_/ces bya ba la/_kha zas nas thug dang /_thug pa dkar po dang sbyar ba'i thug pa dang /_yu sha dang /_sha khu dang /_'bras chan la sogs pa byin pa'i 'og tu smin par byed cing gcod pa dang drod skyed par byed pa'i bil ba gzhon nu la sogs pa'i sman dag ci rigs
[\[292b.2\]]par sbyin par bya'o/_/bad kan mkhris pa'i shas che la/_/sa la par+Ni ba la dang /_/bil ba kr-iSh+Na par+Ni dang /_/se'u 'bru bskol ba'i thug pa phan/_/zhes bya ba la/_bad kan dang mkhris pa shas che ba'i 'khru ba la ni sa la par+Ni la sogs pa dang bskol ba'i thug pa phan no/_/
[\[292b.3\]]pi pi ling rtsa a ru ra/_/thug pas rlung ni bder rgyu byed/_/ces bya ba la/_yang rlung 'khyil bar byed pa'i 'khru ba'i nad pa la pi pi ling gi rtsa ba dang /_a ru ra bskol ba'i thug pa phan no/_/nad gzhi mang la 'gags pa dang /_/me drod che bar gang zhig 'khru/_/pi pi ling dang
[\[292b.4\]]'bras bu gsum/_/byi dang ka bskol bkru sman btang /_/zhes bya ba la/_'khru ba'i nad pa gang nad gzhi'i shas mang bas 'gags shing mkhregs pa dang bcas par 'khru bar byed pa dang /_pho ba'i me drod che bar gyur pa gang yin pa de la pi pi ling la sogs pa'i bkru sman btang la khrus
[\[292b.5\]]bya'o/_/sbyang byas nas ni thug pa dag_/rlung 'joms me drod skyed pa blud/_/ces bya ba la/_de ltar bkru sman btang bas sbyang ba byas pa'i nad pa de la rlung 'joms pa'i sman tsha ba lnga la sogs pa dang sbyar ba'i thug pa blud par bya'o/_/gang zhig ma zhu smin gyur dang /_/me drod skyes nas 'khru
[\[292b.6\]]'gyur zhing /_/'byar bag lbu ba can nad bcas/_/sri zhing yang dang yang du ni/_/yang yang 'khru zhing bshang chung ba'am/_/bshang ba ma 'dres mkhregs bcas la/_/zho dang 'o ma mar til mar/_/bca' sga bu ram bcas pa blud/_/ces bya ba la/_'khru ba can gyi nad pa
[\[292b.7\]]gang zhig ma zhu ba smin par gyur cing dag pa dang /_de bzhin du me drod shas cher skyes par gyur pas/_gang 'khru zhing bshang ba 'byung bar 'gyur la/_de yang 'byar bag la sogs pa'i tshul du yang dang yang du nyung zhig 'khru bar byed la/_bshang ba'i shas chung ba'am ma
[\[293a\]]
[\[293a.1\]]'dres pa 'byar bag can gyi be'u snabs la sogs pa 'ba' zhig mkhregs shing sri ba dang bcas pa 'khru bar 'gyur ba ste/_mkhregs pa dang bcas pa'i mtshan nyid ni rgyud gzhan las 'di skad bshad de/_khrag 'dzag bshang ba 'byung ba dang /_/
[\[293a.2\]]rlung gis bshang ba med par 'byung /_/lbu ba can du gang zhig 'khru/_/de ni mkhregs pa zhes byar bshad/_/ces 'byung ba yin no/_/de lta bu'i 'khru ba la ni zho la sogs pa dang bcas pa'i bu ram dang bca' sga btab pa blud par bya'o/_/yang na rgya shug 'bras bu
[\[293a.3\]]spangs/_/bu ram til mar ldan pa sbyin/_/zhes bya ba la/_yang na rgya shug gi 'bras bu spangs ma dang bu ram dang til mar dang lhan cig byin na yang 'khru ba'i nad la phan no/_/bshang ba sri la phan tshod ma/_/snum mang de bzhin sha khu dang /_/zho dang se'u 'bru g.yos pa dang /_/
[\[293a.4\]]sA lu'i 'bras chan ma sha til/_/mud ga legs par g.yos pa'i zas/_/de ni bkres par gyur tshe sbyin/_/zhes bya ba la/_yang na bshang ba sri ba la phan pa'i tshod ma rgya sne'u la sogs pa snum mang ba dang /_sha khu snum mang ba la sogs pa dang /_sA lu'i 'bras sbyin par
[\[293a.5\]]bya ba'am/_yang na sha la sogs pa legs par g.yos shing sbyar ba'i tshod ma dang sA lu'i 'bras chan nad pa de bkres tsam na sbyin par bya'o/_/zur pa'i rtsa ba ka pid ta/_/pa ta swa ti ka'i tshod ma/_/shu sha la la phud dang ni/_/kar ka ru dang shi ri dang /_/yang na tsir bi ta
[\[293a.6\]]yang rung /_/u po da ka dzi ban ti/_/ba gu tse dang rgya sne'u dang /_/lcam pa'am yang na e raN dang /_/lo ni ka yi khu ba'am/_/rus sbal be'u lo pa ka_/rma bya sreg pa khyim bya yi/_/sha khu dang yang sbyin par bya/_/zhes bya ba la/_yang na 'khru ba can de la zur pa'i rtsa ba la
[\[293a.7\]]sogs pa'i tshod ma dang /_'bras sA lu'i chan sbyin par bya'o/_/yang zhes bya ba'i sgras ni rus sbal la sogs pa sha khu dang yang sbyin par bya'o zhes bya ba'i don no/_/bil ba gla sgang ba ru ra/_/bca' sga da ta ka'i me tog_/dar ba bskol ba'i nas thug gam/_/zho dang sbyar bas 'khru
[\[293b\]]
[\[293b.1\]]ba sel/_/zhes bya ba la/_bil ba la sogs pa dang dar ba bskol ba'i nas thug dag kyang tshad par 'khru ba smin pa sel bar byed pa yin no/_/yang na de dag zho dang sbyar te blud na yang 'khru ba sel bar byed pa yin no/_/ka pid tha dang ka tsu ra/_/ga bra'i rtsa ba
[\[293b.2\]]yu ti dang /_/n+ya gro d+ha dang rdo dreg dang /_/se'u 'bru so ma ra bal dang /_/shal ma li yi lo ma phan/_/zhes bya ba la/_de bzhin du ka pid tha la sogs pa dang sbyar ba'i thug pa blud na yang 'khru ba sel bar byed do/_/ka tsu ra ni ka pa ka tshu ste kha sral phre'u'o/_/bil ba gzhon nu'i lde gu
[\[293b.3\]]dang /_/til btags lde gu de dang mnyam/_/zho yi spris skyur snum bcas dang /_/sbyar dug mkhregs pa 'joms par byed/_/ces bya ba la/_bil ba gzhon nu pi pi ling gi 'bras bu phra mo lta bu lde gur byas pa dang /_til btags pa'i lde gu dang cha mnyam pa dang /_zho'i spris ma
[\[293b.4\]]sgyur zhing mngar bag med pa snum ste mar la sogs pa nad kyi tshul la dpags te bcug pa'i sbyar thug ni 'khru ba'i mkhregs pa 'joms par byed pa yin no/_/'u su zi ra na le sham/_/da trig zur pa kha ru tsha/_/se'u 'bru pa ta da ta ki_/'bras gsum cha lnga ka pid tha/_/nas tshig
[\[293b.5\]]'khus thal la la phud/_/a mra 'dzam bu'i 'bras bu'i rkang /_/bil ba drug 'gyur lde gur btags/_/zho dang bu ram mung+ga'i khu/_/til dang mar ni g.yos pa dag_/gzhan gyis mi thub sbyar dug 'di/_/drod skyed smin byed 'khru ba gcod/_/yi ga 'byed cing mkhregs pa
[\[293b.6\]]sel/_/zhes bya ba la/_'u su la sogs pa btags pa'i lde gu la bil ba'i rkang drug 'gyur dang bcas pa'i lde gu dang bskol zhing /_de bzhin du zho dang bcas pa la sogs par bskol zhing g.yos pa'i sbyar dug 'di ni don dang mthun pa'i ming gzhan gyis mi thub pa zhes bya ste/_pho
[\[293b.7\]]ba'i me drod skyed pa dang /_ma smin pa smin par byed pa yin no/_/rgya shug bil ba gzhon nu yi/_/lde gu 'bras dang nas dang ni/_/mung+ga ma sha til rnams dang /_/'bru yi yu shar rnam par btags/_/bshang ba zad cing kha skam la/_/zho dang se'u 'bru'i khu ba dang /_/mar
[\[294a\]]
[\[294a.1\]]dang til mar lhan cig brngos/_/'bras chan de dang sbyar ba ni/_/bshang zad kha ni skam la sbyin/_/zhes bya ba la/_rgya shug la sogs pa'i lde gu'i yu sha zhes bya bar g.yos par gyur pa de dang zho la sogs pa dang bsres shing mar la sogs pa dang brngos
[\[294a.2\]]pa'i yu sha de bshang ba zad cing bshang ba dang ma 'dres pa'i 'khru ba 'byung ba dang /_kha skam par byed pa la 'bras chan dang sbyar te sbyin par bya'o/_/yang na zho spris snum gnyis brngos/_/bu ram bca' sga bcas pa sbyin/_/zhes bya ba la/_yang na bshang ba zad par 'khru zhing kha
[\[294a.3\]]skam pa zho'i spris ma snum gnyis po mar dang til mar gnyis dang brngos pa sbyin par bya'o/_/yang na chang ni snum gnyis brngos/_/tshod ma'i don du sbyin pa'am/_/zhes bya ba la/_yang chang mar dang til mar dang brngos pa'i tshod ma'i don du sbyin par bya'o/_/'bras bu skyur po snum
[\[294a.4\]]gnyis brngos/_/sgog pa las byas yu sha 'am/_/zhes bya ba la/_yang na nad pa de la sgog pa [(]'grin [,]mgrin [)]rtsa na zhes bya ba'i yu sha 'bras bu skyur po ste/_se'u 'bru la sogs pa dang /_snum gnyis kyis brngos pa'i tshod ma sbyin par bya'o/_/snum gnyis dang brngos phye zan ni/_/tsha ba gsum gyi phye
[\[294a.5\]]btab sbyin/_/zhes bya ba la/_yang bshang ba zad pa'i nad la snum gnyis dang brngos pa'i tsha ba gsum btab pa sbyin par bya'o/_/de bzhin ma sha legs tshos pa/_/mar gyi snying po blud pa'am/_/zhes bya ba la/_ma sha legs par tshos par gyur pa la mar gyis btab pa tsha ba gsum
[\[294a.6\]]gyi phye ma dang bcas pa byin na yang nad de la phan no/_/ra thug lug thug dag gi sha_/btsos te btsags pa'i khu ba dang /_/se'u 'bru'i khu ba'i chu dang ni/_/'u su dong gra snum bcas bskol/_/sA lu rtsa snar bcas pa ni/_/za zhing de nyid 'thungs pa yis/_/rtug pa zad pa las byung
[\[294a.7\]]ba'i/_/nad las myur du thar bar 'gyur/_/zhes bya ba la/_yang na ra thug dang lug thug gi sha legs par btsos te/_de'i 'og tu btsags pa'i sha khu se'u 'bru'i khu bas skyur bar byas pa 'u su la sogs pa dang bcas par tshod ma'i don du bskol la/_khu ba de dang sA lu rtsa snar gyi
[\[294b\]]
[\[294b.1\]]'bras chan za zhing khu ba de nyid 'thungs na rtug pa zad pa las byung ba'i nad rgyu ma krug krug gzar ba la sogs pa las grol zhing thar bar 'gyur ro/_/bu ram til mar bil ba gzhon/_/pi pi ling dang bca' sga yi/_/lde gus rlung gis gnod gyur pa'i/_/gzer bcas mkhregs pa
[\[294b.2\]]sel bar byed/_/ces bya ba la/_bu ram la sogs pa lde gur byas pas 'khru ba'i nad rlung gis gnod par gyur cing mkhregs pa la sogs pa sel bar byed do/_/seng phrom shun phrags da ta ka'i/_/me tog rgya shug 'dab ma rnams/_/zho spris sbrang rtsi ka pid ta'i/_/khu bar sbyar ba blud na'ang phan/_/
[\[294b.3\]]zhes bya ba la/_seng phrom gyi shun phrags la sogs pa zho'i spris ma la sogs pa dang sbyar ba yang phan no/_/rlung gis rtug 'gags shas cher ni/_/na zhing mkhregs par byed pa dang /_/be'u snabs khrag bcas skom gdungs la/_/'o ma tshim par blud na phan/_/zhes bya ba
[\[294b.4\]]la/_rlung las gyur pa'i rtug pa 'gags pa la sogs pa'i nad la 'o ma bzhos ma thag tshim par blud na phan no/_/til mar mar gyi steng du ni/_/bzhos ma thag pa'i 'o ma blud/_/ces bya ba la/_sngar bshad pa'i 'khru ba can de snum gnyis kyi steng du bzhos ma thag pa'i 'o ma
[\[294b.5\]]de'i mod la blud na phan no/_/yang na e raN+Da'i rtsa ba'am/_/bil ba gzhon nu bskol ba blud/_/ces bya ba la/_yang nad de la sman 'di gnyis gang yang rung ba dang bskol ba'i 'o ma phan no/_/gla sgang nyi shu 'o ma yi/_/sum 'gyur gyi ni chu bskol ba/_/'khru ba gzer
[\[294b.6\]]bcas sel bar byed/_/ces bya ba la/_gla sgang rdog ma nyi shu 'o ma sum 'gyur gyi chu'i nang du bskol la 'o ma nyi tshe lus par gyur pa dang /_de blud na yang gzer dang bcas pa'i 'khru ba sel bar byed do/_/'dir gla sgang nyi shu smos pa ni phal cher de tsam la srang gcig yod do/_/
[\[294b.7\]]de ltar 'dir spyir smos pa las na chu srang bcu drug la bskol bar bya ste/_des na 'o ma srang bzhi dang /_chu srang bcu gnyis dang bskol ba de las bzhi cha lus pa'i 'o ma srang bzhi po de btung bar bya'o/_/pi pi ling dang na le sham/_/zhib tu btags pa'i phye dang sbyin/_/des
[\[295a\]]
[\[295a.1\]]ni yun ring gnas pa yi/_/mkhregs pa legs par sel bar byed/_/ces bya ba la/_pi pi ling dang na le sham zhib tu btags pa dang 'o ma la sogs pa gang yang rung ba dang blud na yang yun ring du 'brel zhing 'khru ba mkhregs pa dang bcas pa sel bar byed do/_/
[\[295a.2\]]ma zhu med cing gzer gyis nyen/_/smyung ba la sogs pas nyams smad/_/khong rtsub me drod brtags nas ni/_/mar ni thal sman rno bcas sbyin/_/zhes bya ba la/_'khru ba gang ma zhu zhing ma smin pa med pa dang /_gzer gyis nyen zhing gzir ba dang /_smyung ba la sogs pas nyams smad cing
[\[295a.3\]]skems par byas pa dang /_lus kyi khong rtsub pa'i nad pa'i me drod la brtag cing de la ltos nas mar dang thal sman rnon po dang bcas pa sbyin par bya'o/_/yang na rtsa ba bcu bskol chu/_/zho dang chang gi dwangs ma bskol/_/lce myang tsha dang tsha ba lnga/_/til mar 'phral du nad 'joms byed/_/
[\[295a.4\]]ces bya ba la/_rtsa ba bcu bskol ba'i chu dang /_zho dang chang gi dwangs ma spyir mar gyi bzhi 'gyur dang /_lce myang tsha la sogs pa dang /_til mar bskol ba'i til mar des ni 'phral du ste/_de'i mod la nad 'joms par byed pa yin no/_/bca' sga srang drug pi pi ling /_/mU la kru trug tres/_
[\[295a.5\]]rgyam tsha/_/srang gnyis til mar bre gang dang /_/zho dang bskol ba'i til mar ni/_/'khru ba'i nad ni sel byed yin/_/zhes bya ba la/_til mar bre gang /_zho bre bzhi dang /_bca' sga srang drug dang /_pi pi ling mU la la sogs pa sman sna re re zhing srang gnyis gnyis kyi lde gu dang bskol ba ni 'khru ba'i
[\[295a.6\]]gzer nad 'joms par byed pa yin no/_/sha dang 'o ma mar phyogs gcig_/btung dang 'jam rtsi bsku ba ru/_/til mar 'ba' zhig phyogs gcig sbyar/_/bshang mkhregs gzer ni 'joms byed yin/_/zhes bya ba la/_phyogs gcig tu sha dang 'o ma dang sbyar ba 'di ni bshang
[\[295a.7\]]ba mkhregs pa dang gzer ba 'joms pa yin no/_/phyogs gcig tu til mar 'ba' zhig btung ba la sogs par btang ba yang de dang 'dra'o/_/de ni rlung sel mchog yin la/_/rlung 'khrugs ma gtogs gzer mi 'byung /_/zhes bya ba la/_gang gi phyir til mar de ni rlung sel bar
[\[295b\]]
[\[295b.1\]]byed pa'i mchog gam dam pa yin la/_gzer ni rlung 'khrugs pa ma gtogs pa gzhan dag las 'byung bar mi byed pas na de'i phyir de sel ba'i mchog yin pa'i phyir ro/_/khams gzhan 'joms pas 'bar gyur pa/_rlung ni rang gnas brten khyab byed/_/ces bya ba la/_
[\[295b.2\]]rlung la ltos nas mkhris pa dang bad kan la sogs pa'i khams gzhan zhes bya la/_/de dag nye bar bcom zhing zad par byed pas na khams gzhan 'joms pa ste/_des na/_'bar zhing lhag par gyur pa'i phyir/_/khams gzhan 'joms pas 'bar gyur pa/_/zhes bya ba la/_de lta
[\[295b.3\]]bu'i rlung de ni rang gi gnas zhu ba'i gnas na brten zhing lus ma lus pa khyab par byed do/_/me drod chung la til mar ni/_/sbyar bas bde bar byed pa'i mchog_/til mar bcas pa rlung gnas su/_/mkhregs pa gnas par mi 'gyur ro/_/zhes bya ba la/_'khru ba'i nad dang ldan pa dag
[\[295b.4\]]me drod chung bar gyur pa la yang til mar rjes su mthun pa'i sbyor ba dang bcas pas btang zhing sbyar na bde zhing nad med par byed pa'i mchog yin la/_'ang zhes bya ba'i sgras ni me drod che ba la bde bar byed pa'i mchog tu byed pa ni smos kyang ci dgos pa'i don no/_/de yang rlung gi gnas zhes
[\[295b.5\]]bya ba'i ming gi rnam grangs su zhu ba'i gnas zhes bya ba der til mar bcas shing nye bar sbyar bas mkhregs shing 'khru ba'i rlung gnas par mi 'gyur ro/_/dri ma zad cing nad gzhan rang gi ni/_/gnas las 'phos pas rlung ni stobs che ba/_/khong pa gzer zhing mkhregs par byed pa
[\[295b.6\]]la/_/phyi nang til mar ma btang su zhig 'tsho/_/zhes bya ba la/_bshang ba zhes bya ba'i dri ma de zad cing nad gzhan bad kan dang mkhris pa rang gi gnas las 'phos te/_de nyid kyis na rlung stobs che zhing shin tu shugs drag cing 'phel bar 'gyur ba na khong pa na zhing gzer ba la
[\[295b.7\]]mkhregs par byed pa na/_gal te phyi dang nang nas til mar btung ba dang 'jam rtsi dang bsku ba la sogs pa'i sbyor ba ci rigs par ma byas na su zhig 'tsho bar 'gyur te/_'tsho bar mi 'gyur ro zhes pa'i don to/_/gzhang na 'byung bar gyur pa la/_/'o mar bskol ba'i mar rgya
[\[296a\]]
[\[296a.1\]]shug_/skyur po tsang gi ri'i khu ba/_/zho dang dong grar btags pa blud/_/ces bya ba la/_gzhang na zhing gzer ba dang phyir 'byung zhing nyams par gyur pa la 'o ma'i nang du bskol ba'i mar dang /_rgya shug skyur po dang /_tsang gi ri'i khu ba dang /_
[\[296a.2\]]zho dang dong grar btags pa'i lde gu sbyin par bya'o/_/skyur ba de nyid bcug pa dang /_/'u su na le sham zi ra/_/kha ru tsha dang tsha ba lnga/_/se'u 'bru dag dang sbyar ba ni/_/zhib tu btags pa'i lde gu phan/_/zhes bya ba la/_skyur ba de nyid ces bya ba rgya shug skyur po dang /_tsang
[\[296a.3\]]gi ri dang /_zho bcug la 'u su la sogs pa zhib tu btags pa'i lde gu yang gzhang na ba dang 'byung bar byed pa la phan no/_/rtsa ba bcu pa bskol ba ni/_/zur pa shu ti ru rta 'am/_/shu dag tsi tra ka bskol ba'i/_/snum gyi 'jam rtsi gtang bar bya/_/zhes bya ba la/_yang na
[\[296a.4\]]rtsa ba bcu ba bskol ba'i mar dang snum gyi 'jam rtsi gtang bar bya'o/_/yang na shu dag dang shu ti la sogs pa dang bskol ba'i mar dang snum gyi 'jam rtsi gtang bar bya'o/_/yang na shu dag dang tsi tra ka dang sbyar ba'i snum gyi 'jam rtsi gtang bar bya'o/_/mkhregs dang gzhang
[\[296a.5\]]ni 'byung ba dang /_/gcin sri rked pa na ba dang /_/mngar dang skyur bar bskol ba yi/_/mar ram til mar 'jam rtsi gtang /_/zhes bya ba la/_mkhregs pa dang /_'khru ba dang /_gzhang phyir byung zhing glo ba dang /_gcin sri zhing 'gags pa dang /_rked pa na zhing 'gyur
[\[296a.6\]]mi shes pa la mngar ba dang skyur ba'i sman gyi sde tshan mar du bskol ba'am/_til mar du bskol ba'i 'jam rtsi gtang bar bya'o/_/gzhang 'byung gzhug pa dka' ba la/_/bsku zhing dugs ni 'jam byas gzhug_/ces bya ba la/_gzhang phyir 'byung zhing gzhug pa dka' ba la ni dang
[\[296a.7\]]por snum gyis bskus la/_de'i 'og tu dugs byas te 'jam par gyur pa dang nang du gzhug par bya'o/_/dbus su phug pa'i pags pa ni/_/'ur mthil bcing ba dag kyang byas/_/zhes bya ba la/_yang gzhang byung ba de la ni pags pa 'jam po dbus su phug pa des 'ur
[\[296b\]]
[\[296b.1\]]mthil bcing ba zhes bya ba'i mdo'i gnas na smos pa'i tshul du bcing bar bya'o/_/rtsa ba lnga ni chen po yi/_/khu ba dang ni 'o mar bskol/_/byi ba rgyu ma bton nas kyang /_/rlung 'joms lde gu lta bur bya/_/til mar bskol la gzhang 'byung la/_/btung dang bsku bas de gso
[\[296b.2\]]bya/_/zhes bya ba la/_yang de la rtsa ba chen po lnga bskol ba'i khu ba dang /_'o mar bskol ba 'o ma de'i nang du byi ba rgyu ma bton pa'i sha dang btsos pa de de lta bu'i 'o ma'am yang til mar dang bskol ba rlung 'joms pa'i lde gu gzhug pas na/_rlung 'joms pa'i lde gu lta bur byas te de lta bu'i
[\[296b.3\]]til mar de gzhang 'byung ba'i nad la btung ba dang bsku bas gso bar bya'o/_/mkhris pa ma zhu rno dang dro/_/spangs la sngon bzhin smyung ba bya/_/zhes bya ba la/_mkhris pa las gyur pa'i 'khru ba ma zhu ba dang bcas shing ma smin pa dag ni kha zas la sogs pa rno ba dang /_dro ba'i bag
[\[296b.4\]]spangs la sngar rlung gi 'khru ba'i gso ba bstan pa bzhin du smyung ba bya zhing lus yang ba nyid du bsgrub par bya'o/_/de yang thug pa la sogs pa bya ba gang dag bstan pa de thams cad bya'o/_/skom bcas yan lag drug pa'i chu/_/rtsa mkhris thal tres bcas pa blud/_/ces bya ba
[\[296b.5\]]la/_mkhris pa'i tshad pa 'khru ba de skom pa dang bcas shing skom dad kyis nyen par gyur na/_yan lag drug pa'i chu zhes bya ba gla sgang dang tsan+dan la sogs pa bskol ba'i chu rims nad gso ba'i skabs nas bshad pa 'di la rtsa mkhris zhes bya ba bu nim pa dang bcas pa dang /_thal tres
[\[296b.6\]]zhes bya ba sha ri ba dang bcas pa blud par bya'o/_/bkres na kha zas thug pa sogs/_/bri ha ti sogs nye'u shing pa/_/ba la rnam gnyis par+Ni gnyis/_/bskol ba drod skyed byed pa phan/_/zhes bya ba la/_smyung ba byas pas bkres pa skyes par gyur pas smyung ba legs
[\[296b.7\]]pa'i mtshan nyid ji skad bshad pa 'byung bar gyur na zas kyi don du bri ha ti la sogs pa rtsa ba lnga pa chung ngu dang de bzhin du nye'u shing ba la rnam gnyis dang ma sha par+Ni dang mung+ga par+Ni la sogs pa dang bskol ba'i thug pa la sogs pa'i kha zas te thug pa rkyang rkyang po dang /_thug pa gar
[\[297a\]]
[\[297a.1\]]po dang /_skyo ma dang /_yu sha dang /_sha khu la sogs pa me'i drod skyed par byed pa dag byin na phan no/_/blud kyang rjes su 'brel gyur na/_/dug mo yungs shun 'bras bu dang /_/bong nga dkar po bcas btags phye/_/sbrang rtsi bsres pa 'bras chu blud/_/ces
[\[297a.2\]]bya ba la/_de ltar thug pa la sogs pa blud du zin kyang 'khru ba de rjes su 'brel zhing rung bar ma gyur na/_dug mo yungs kyi shun lpags dang /_de'i 'bras bu ste de'i sa bon dang /_bong nga dkar po dang bcas pa'i phye ma sbrang rtsi dang bsres pa 'bras bkrus pa'i chu dang sbyar te blud par bya'o/_/
[\[297a.3\]]pa tha dug mo yungs shun 'bras/_/skyer pa pi pi ling rtsa 'am/_/zhes bya ba la/_yang na pa tha la sogs pa'i sman btags pa'i phye ma sbrang rtsi dang bcas pa'i 'bras chu yang blud par bya'o/_/bong nga bil ba dug mo yungs/_/gla sgang ba le ka bskol ba'am/_/zhes bya ba la/_yang mkhris pa'i tshad par
[\[297a.4\]]'khru ba de la yang na bong nga dkar po la sogs pa'i sman btags pa'i phye ma bskol ba snga ma bzhin du blud par bya'o/_/yang na bong nga dkar mur ba/_/skyer ba dngul rdo dug mo yungs/_/zhes bya ba la/_yang na bong nga la sogs pa bskol ba'i chu sbrang rtsi dang bcas pa blud par bya'o/_/bong nga bca'
[\[297a.5\]]sga dug mo yungs/_/gla sgang kad pal sbrang rtsir bcas/_/zhes bya ba la/_yang na bong nga la sogs pa'i sman bskol ba la sbrang rtsi la sogs pa btab pa blud par bya'o/_/dug mo yungs kyi sa bon ni/_/srang gcig bskol ba'i khu ba blud/_/gang zhig sha khu bcas sbyar za/_/mkhris bcas
[\[297a.6\]]lto ba'i nad sel 'gyur/_/zhes bya ba la/_yang dug mo yungs kyi sa bon 'ba' zhig srang gcig bskol ba'i khu ba blud par bya'o/_/yang nad pa gang zhig sha khu ba dang bcas par za ba ni/_mkhris pa las gyur pa'i khong pa'i nad myur du sel zhing byang bar 'gyur ro/_/de bzhin gla sgang
[\[297a.7\]]bskol ba'i khu/_/sbrang rtsir sbyar ba blud pa phan/_/zhes bya ba la/_yang na gla sgang srang gcig bskol ba'i khu ba sbrang rtsi dang sbyar ba blud la sha khu dang bcas par zas za ba yang mkhris pa las gyur pa'i lto ba'i nad sel bar 'gyur ba'i mchog yin no/_/shal ma li yi 'dab ma'i rtsa/_/bskol
[\[297b\]]
[\[297b.1\]]ba'i khu ba bsgrangs pa'am/_/zhes bya ba la/_shal ma li'i 'dab ma dang rtsa ba bskol ba'i khu ba bsgrangs pa la sbrang rtsi btab pa yang de dang 'dra'o/_/rtsa mkhris gla sgang dug mo yungs/_/skyer khaN+Da dang bcas pa'am/_/yang na skyer pa ba le ka_/bil ba'i rkang dang byi tsher ba/_/til dang seng
[\[297b.2\]]phrom mon cha ra/_/btsod dang pad+ma ut+pa la/_/dong gra da ta ka'i me tog_/se'u 'bru ut+pal shun par bcas/_/tshigs bcad phyed kyis bshad sbyor ba/_/sbrang rtsir bcas pa 'bras chu blud/_/ces bya ba la/_rtsa mkhris la sogs pa tshigs su bcad pa phyed phyed kyis bstan pa'i sbyor
[\[297b.3\]]ba bzhi po la sbrang rtsi btab pa 'bras bkrus pa'i chu blud na yang mkhris pa las gyur pa'i 'khru ba sel bar byed do/_/sa mang gi ni nam sga ri'o/_/mo dza ra sa ni mon dza ra dza ste shal ma li'i thang chu'o/_/skyer pa seng phrom dug mo yungs/_/sug smel bskol bas smin 'khru sel/_/zhes bya ba la/_skyer ba la
[\[297b.4\]]sogs pa bskol ba'i khu bas yang smin pa'i 'khru ba sel to/_/seng phrom dang ni a brta/_/pri yang ku sogs sde tshan dang /_/bskol ba so sor blud de bzhin/_/zhes bya ba la/_seng phrom la sogs pa'i sde tshan dang /_a brta la sogs pa'i sde tshan dang /_pri yang ku la sogs pa'i sde tshan dang /_skyug sman
[\[297b.5\]]la sogs pa'i sman sde tshan bsdus pa'i skabs nas bshad pa bskol te blud pa yang snga ma bzhin du smin pa'i 'khru ba sel ba yin no/_/pu tse shel dang shing mngar dang /_/se'u 'bru'i myu gu pri yang ku/_/zho dang 'u su'i 'bras bur bcas/_/thug pa lde gus sbyar dugs bya/_/zhes bya ba la/_pu tse
[\[297b.6\]]shel la sogs pa las thug pa la sogs pa bya'o/_/se'u 'bru'i myu gu dang por skyes ma thag pa'o/_/de bzhin bil ba ka pid tha/_/a mra 'dam bu'i rkang las sbyar/_/zhes bya ba la/_de bzhin du thug pa dang lde gu dang sbyar thug kha la zhes bya ba la sogs pa bil ba'i rkang dang ka pid
[\[297b.7\]]tha'i rkang dang a mra'i rkang dang 'dam bu'i rkang dang sbyar bar bya'o/_/smin pa'i khu ba ra'i 'o ma/_/mchog tu phan te des kyang ni/_/stobs ldan nad gzhi che ba'i phyir/_/ma zhi na ni bkru sman gtang /_/zhes bya ba la/_smin pa'i mkhris pa'i 'khru ba la ni ra'i 'o ma mchog tu phan pa yin
[\[298a\]]
[\[298a.1\]]mod kyi/_ra'i 'o ma des stobs dang ldan pa'i nad gzhi chen po dang /_len pa'i phyir gal te zhi zhing byang bar ma nus na mkhris pa'i 'khru ba stobs can de la bkru sman gtang bar bya'o/_/rim gyis bshang ba khrag dag tu/_/gang zhig 'khru bar gyur pa
[\[298a.2\]]la'ang /_/pa la sha yi 'bras bu yi/_/khu ba dang sbyar 'o ma blud/_/de nas 'o ma dro 'jam tsam/_/nyams stobs ji bzhin blud par bya/_/des ni dri ma bsal bas na/_/lto ba'i nad ni zhi bar 'gyur/_/zhes bya ba la/_gang bshang ba dang khrag rim gyis 'byung bas 'khru ste/_
[\[298a.3\]]bshang ba dang bcas pa'i khrag tu 'khru nas de'i rjes la khrag 'ba' zhig 'khru bar byed pa dang /_lan 'ga' ni khrag tu 'khru nas bshang ba 'khru bar byed pa dang /_lan 'ga' ni bshang bar 'khru nas khrag tu 'khru bar byed pa la ni pa la sha'i 'bras bu'i khu ba 'ba'
[\[298a.4\]]zhig blud pa'am/_yang na 'o ma dang sbyar ba blud la/_de nas de'i 'og tu 'o ma 'ba' zhig bskol ba dro 'jam tsam nad pa'i nyams stobs ji lta ba bzhin du blud par bya'o/_/'o ma'i sbyor ba des ni bshang ba zhes bya ba'i dri ma bton pas lto ba'i 'khru ba zhes bya ba de zhi zhing byang bar
[\[298a.5\]]'gyur ro/_/kyi lce ba yi sbyang ba yang /_/pa la sha ltar sbyor ba bya/_/zhes bya ba la/_kyi lce pa la sha ltar bskol ba la 'o ma dang lhan cig sbyar te blud na de'i rjes la 'o ma blud pa'i sbyor ba byas na yang de dang 'dra'o/_/thug sogs rim par byas kyang ni/_/gal te gzer de ma zhi na/_/
[\[298a.6\]]nyes bsal de la me drod stobs/_/las dpags 'jam rtsi myur du gtang /_zhes bya ba la/_thug pa la sogs pa'i rim pa ji skad bshad pa ltar byas su zin kyang gal te gzer de zhi bar ma gyur cing nyes pa bsal cing dris sbyangs zin pa de la me drod kyi stobs ji lta ba'i
[\[298a.7\]]tshod las dpags te 'jam rtsi'i sbyor ba ji lta ba myur du gtang bar bya'o/_/sha ta puSh+pa nye'u shing dang /_/bil ba dang ni shing mngar dag_/mar 'o til mar bzhi char bcas/_/bskol ba 'jam rtsi'i til mar yin/_/zhes bya ba la/_'jam rtse de yang mar dang 'o ma dang
[\[298b\]]
[\[298b.1\]]bcas pa'i nang du til mar gyi cha dang bcas pa dang /_sha ta puSh+pa la sogs pa'i lde gur byas pa dang bskol ba'i 'jam rtsi gtang bar bya'o/_/des ni tshad 'khru ma zhi na/_/spyi bag 'jam rtsi mchog tu phan/_/zhes bya ba la/_de ltar ji skad du bstan pa'i gso ba byas su zin kyang /_'khru
[\[298b.2\]]ba de zhi bar ma gyur na de'i 'og tu ni spyi bag gi 'jam rtsi 'og nas bshad pa gtang bar bya'o/_/shal ma li yi lo ma rlon/_/ku sha rlon pas dkris nas ni/_/sa nag lde gu bskus nas su/_/lci ba skam po'i me nang bsreg_/'jim pa lus pa de bkog ste/_/gong po de las srang gcig tsam/_/
[\[298b.3\]]'o ma bre gang nang du mnye/_/btsags la dwangs mar rgya spos dang /_/shing mngar sbrang rtsi lde gu mar/_/til mar ldan pas 'jam rtsi bya/_/khrus byas 'o ma 'bras chan sbyin/_/yang na skam sa'i sha khu sbyin/_/mkhris pa'i tshad 'khru rims dang 'or nad skran/_/rlung nad khrag dang pho ba'i nad sel
[\[298b.4\]]zhing /_/'di dag bkru sman mas gtong drag po yi/_/sbyor byas drag tu 'byung ba'ang myur zhi byed/_/ces bya ba la/_shal ma li'i lo ma rlon pa 'jim pas bsku ba'i bar gyi sbyor ba byas te/_de'i 'og tu bsregs la nang gi tshos te phyi'i 'jim pa lus pa dang /_'jim pa de bkog ste
[\[298b.5\]]lo ma'i gong po srang gcig tsam 'o ma srang sum cu rtsa gnyis nang du mnyes pa btsags pa'i khu ba de rgya spos la sogs pa bcug pa mar dang til mar gyi 'jam rtsi bya'o/_/de'i 'og tu lus khrus byas pa 'o ma dang bcas pa'i 'bras chan byin pa'am/_yang na skam sa'i srog chags kyi sha khu
[\[298b.6\]]dang 'bras chan sbyin par bya'o/_/des ni mkhris pa'i tshad par 'khru ba la sogs pa sel bar byed cing /_de bzhin du bkru sman la sogs pa byas pa las kyang drag tu 'byung zhing sbyor ba drag po'i nad lta bu yang sel bar byed do/_/dug mo yungs ni bu ram phran/_/ltar bskol dug
[\[298b.7\]]mo yungs sogs sde/_/a brta sogs sbrang rtsi bcas/_/lde gus 'khru ba thams cad sel/_/zhes bya ba la/_dug mo yungs bu ram phra mo phan ti ma zhes bya ba lta bur bskol ba'i khu ba la dug mo yungs la sogs pa'i sde tshan gyi phye ma dang bcas pa'i lde gus ni 'khru ba
[\[299a\]]
[\[299a.1\]]thams cad sel bar byed pa yin no/_/smin cing nad med me drod che/_/khrag dang bcas par ring nas 'khru/_/sna tshogs mdog tu 'khru 'gyur bar/_/sman thum btsos pa sbyar bar bya/_/zhes bya ba la/_tshad par 'khru ba gang smin cing ma zhu ba
[\[299a.2\]]med pa la nad dang gzer yang med par gyur la/_me drod che zhing khrag dang bcas par ring zhig nas 'khru bar byed la/_'khru ba de yang kha dog sna tshogs par 'khru bar gyur na de la ni 'og nas bshad pa'i sman gyi thum po btsos pa'i sbyor bas gso bar bya'o/_/kad pa la yi shun
[\[299a.3\]]lde gu/_/bil ba'i lo mas dkris nas ni/_/'jim pas bskus te me nang bsreg_/khu ba btsir la bsgrangs pa ni/_/sbrang rtsi'am kha rar bcas pa ni/_/'khru ba can la ci rigs blud/_/ces bya ba la/_kad pa la zhes bya ba dir ga spri na de'i shun lpags kyi lde gu bil
[\[299a.4\]]ba'i lo mas dkris shing g.yogs la 'jim pas phyi rol nas bskus la/_de'i 'og tu mer bsregs nas btsos pa 'jim pa bsal nas khu ba btsir ba bsgrangs nas sbrang rtsi kha ra gang yang rung ba btab pa 'khru ba can gyi nad pa la sbyin par bya'o/_/de bzhin 'o ma can shing kun/_/
[\[299a.5\]]de yi myu gu las kyang bya/_/zhes bya ba la/_cho ga 'di nyid kyis n+ya gro d+ha la sogs pa'i shing 'o ma can gyi shun lpags dang de'i myu gu dang lde gur byas nas snga ma bzhin du sman gyi phur ma btsos pa dag kyang blud cing gtang bar bya'o/_/'khri shing shun pa mar dang bcas/_/bskol ba'i rlangs
[\[299a.6\]]pas btsos pa ni/_/sbrang rtsi bcas par tshad 'khru ba/_/stobs can drag tu 'byung ba'ang sel/_/zhes bya ba la/_'khri shing ka trang ka zhes bya ba'i shun pa mar dang bcas pa dag chu bskol ba'i kha rlangs la btsos la/_sbrang rtsi dang bcas par zos pas ni/_tshad par 'khru ba'i nad
[\[299a.7\]]stobs can yang myur du zhi bar byed do/_/mkhris pa'i 'khru ba can gyis ni/_/mkhris pa skyed byed gang bstan pa/_/de yis mkhris pa 'khrugs gyur nas/_/khrag gi tshad 'khru skom dad rims/_/'debs shing gzhang kha mi bzad 'drul/_/zhes bya ba la/_mkhris
[\[299b\]]
[\[299b.1\]]pa las gyur pa'i 'khru ba dang ldan pa'i nad pas mkhris pa skyed par byed pa'i zas la sogs pa bsten pa des mkhris pa 'khru zhing ldang bas khrag gi tshad par 'khru ba la sogs pa skyed par 'gyur ro/_/pad+ma ut+pal sa mang ga_/mon cha ra sa bskol ba yi/_/ra yi 'o ma de la phan/_/
[\[299b.2\]]zhes bya ba la/_mkhris pa'i tshad par 'khru ba'i nad de dang /_gzhang 'brum 'drul ba la pad+ma la sogs pa dang ra'i 'o ma bskol ba blud na phan no/_/thal tres shing mngar seng phrom mam/_/n+ya gro d+ha sogs myu gu dang /_/sbrang rtsi kha rar bcas pa ni/_/btung ba'am gzhang khar
[\[299b.3\]]blugs pas phan/_/zhes bya ba la/_yang na thal tres la sogs pa'i sman ra'i 'o ma btung ba la sogs pa byas na phan no/_/yang n+ya gro d+ha la sogs pa'i myu gu 'o mar bskol ba la sbrang rtsi dang kha ra btab pa btung ba la sogs par sbyar na phan no/_/de bzhin sha khu sogs skyon
[\[299b.4\]]med/_/mar bcas bsgrangs pa'i zas skom phan/_/zhes bya ba la/_yang khrag gi tshad par 'khru ba dang /_gzhang mnams shing 'drul ba la sha khu dang /_thug pa dang /_skyo ma dang /_sbyar thug la sogs pa skyon med pa la mar dang bcas par bsgrangs pa dag zas dang skom
[\[299b.5\]]du byin na phan no/_/tang pal 'bras bu'i khu ba ni/_/cung zad skyur zhing kha rar bcas/_/zhes bya ba la/_tang pal gyi 'bras bu'i khu ba yu shar bcas pa cung zad tsam skyur ba la kha ra btab pa'i bsgrangs pa dag zas dang skom du byas pa byin na phan no/_/ra yi 'o ma chu phyed dang
[\[299b.6\]]ut+pal dong gra ba le ka_/kr-iSh+Na par+Ni khu bar bcas/_/thug pas khrag gi tshad 'khru sel/_/zhes bya ba la/_ra'i 'o ma chu dang phyed du bsres pa ut+pal la sogs pa btab cing kr-iSh+Na par+Ni'i khu ba dang bcas pa thug par byas pa ni khrag gi tshad par 'khru ba sel to/_/
[\[299b.7\]]zas kyi sngon du mar sar ni/_/sbrang rtsi kha rar sbyar ba bldag_/ces bya ba la/_yang na zas ma zos pa'i sngon rol du mar sar dang sbrang rtsi dang kha ra'i lde gur byas pa bldag pa yang phan no/_/khrag 'khru tshabs che la ra'am/_/ri dwags khrag gi mar brngos sbyin/_/zhes bya
[\[300a\]]
[\[300a.1\]]ba la/_khrag gi 'khru bas tshabs cher 'khru ba la ni ra'i khrag gam/_ri dwags kyi khrag dang mar brngos pa phan no/_/'o ma dang bza' 'o ma btung /_/'o ma bsrubs mar zhag gsum bsten/_/yang na gong ma sreg gi ni/_/sha khu dang zos nad med 'gyur/_
[\[300a.2\]]zhes bya ba la/_'o ma dang sogs te bza' ba dang /_'o ma btung ba dang 'o ma bsrubs pa'i mar sar zhag gsum gyi bar du bsten pa'am/_yang na gong ma sreg gi sha khu 'thungs la 'o ma bsrubs pa'i mar za zhing 'o ma 'thungs na yang nad med cing bde ba thob par 'gyur ro/_/nye'u shing
[\[300a.3\]]btags pa 'o ma dang /_/lhan cig blud cing 'o mar bza'/_/yang na de dang bskol ba yi/_/mar gyis tshad 'khru myur du sel/_/zhes bya ba la/_yang nye'u shing btags pa'i lde gu 'o ma dang sbyar te 'thungs la 'o ma dang bcas par kha zas zos na yang khrag gi tshad par 'khru ba myur du sel
[\[300a.4\]]bar byed do/_/yang na nye'u shing de dang bskol ba'i mar 'thungs na yang de dang 'dra'o/_/rgya skyegs bca' sga pi pi ling /_/skyer pa'i shun pa pu tse shel/_/dug mo yungs dang bcas bskol mar/_/thug sla thug pa dang sbyar bas/_/nad gzhi gsum las byung ba yi/_/mi bzad 'khru
[\[300a.5\]]ba'ang myur du sel/_/zhes bya ba la/_yang rgya skyegs la sogs pa'i sman lde gur byas pa dang mar du bskol ba'i mar dang thug pa sla ba la sogs pa sbyar te blud pas tshad par 'khru ba'i nad gzhi gsum char las byung ba'i mi bzad par na ba dag kyang sel bar byed do/_/sa nag dung dang shing
[\[300a.6\]]mngar dang /_/sbrang rtsir khrag 'bras chu blud/_/khrag gi 'khru ba sel bar byed/_/ces bya ba la/_sa nag so ra ti dang dung la sogs pa 'bras kyi chu dang bcas pa blud na khrag tu 'khru ba sel bar byed do/_/pri yang ku dang sbrang rtsi'ang phan/_/zhes bya ba la/_yang na gan+d+ha pri yang ku dang
[\[300a.7\]]sbrang rtsir bsres pa 'bras kyi chu dang bsres pa blud na yang khrag tu 'khru ba la phan no/_/til nag btags pa'i lde gu dang /_/sha khar ni cha lnga dang /_/ra yi 'o ma dang sbyar blud/_/'phral du khrag tu 'khru ba sel/_/zhes bya ba la/_til nag po btags pa'i lde gu'i cha lnga'i sha kha ra dang bcas pa'i
[\[300b\]]
[\[300b.1\]]ra'i 'o ma sbyar te blud na 'phral du ste de'i mod la khrag tu 'khru ba sel to/_/kha ra sbrang rtsi tsan+dan bcas/_/'bras kyi chu dang blud na ni/_/khong tsha skom dad gcin nad dang /_/khrag tu 'khru las thar bar 'gyur/_/zhes bya ba la/_kha ra sbrang rtsi dang tsan+dan dkar po'i lde gu dang bcas
[\[300b.2\]]pa sbyar bar 'bras bkrus pa'i khu ba dang sbyar te blud na yang tsha ba la sogs pa'i nad sel bar 'gyur ro/_/gzhang kha tsha zhing 'drul ba la/_/bsil ba'i sman gyis blugs shing bsku/_/zhes bya ba la/_gzhang kha'i phyogs su tsha 'ur 'ur por gyur pa dang 'drul zhing rnags par gyur
[\[300b.3\]]pa la ni/_bsil ba'i sman gyi sbyor ba la sogs pas blugs pa dang /_sman gyis bskus pa phan no/_/gang tshe yang dang yang du 'khru/_/khrag nyung gzer dang bcas par 'khru/_/rlung gis gags ni byas gyur pas/_/dka' bas 'byung ba'am mi 'byung byed/_/de tshe de la spyi bag ni/_/
[\[300b.4\]]'jam rtsi sngar bshad gtang bar bya/_/zhes bya ba la/_dus gang gi tshe yang dang yang du 'khru ba de'i tshe na/_khrag nyung zad nyung zad 'byung zhing gzer dang bcas par 'byung bar 'gyur ba dang /_de bzhin du rlung gis 'byung ba'i lam bkag par gyur pas dka' zhing 'thogs te 'byung ngam
[\[300b.5\]]yang na 'byung mi nus par gyur pa de la de'i tshe sngar bshad pa'i spyi bag gi 'jam rtsi gtang bar bya'o/_/kar pu da ra shing sha pa/_/la sogs lo ma cham chom brdungs/_/nas dang bskol ba'i khu ba de/_/mar dang 'o mar bcas pa bskol/_/spyi bag 'jam rtsi btang na ni/_/be'u
[\[300b.6\]]snabs 'khru dang gzhang byung dang /_/mkhregs pa'i nad rnams sel byed cing /_/skem po stobs ni skyed par byed/_/ces bya ba la/_shing kar bu da ra dang shing sha pa la sogs pa'i lo ma gtun gyi nang du cham chom brdungs nas de bzhin du nas kyang brdungs shing dral la cho ga bzhin
[\[300b.7\]]du bskol ba'i khu ba mar dang 'o ma bcas pa yang bskol te spyi bag gi 'jam rtsi btang na be'u snabs kyi 'khru ba la sogs pa de dag sel bar byed cing /_'jam rtsi 'di btang bas lus zad cing skem par gyur pa dag stobs skyed par byed pa yin no/_/stag tsher ba dang bskol ba yi/_/mar gyi
[\[301a\]]
[\[301a.1\]]'jam rtsi gtang bar bya/_/zhes bya ba la/_be'u snabs 'khru ba la sogs pa'i nad 'di la/_stag tsher ba zhes bya ba pra puN+Da rI ka dang bskol ba'i mar gyi 'jam rtsi btang na yang phan no/_/dang por bshang ba khrag 'dres 'byung /_/yang na phyis ni 'khru 'gyur
[\[301a.2\]]ba/_/de la nye'u shing bskol ba'i mar/_/lde gu'i don du sbyar bar bya/_/zhes bya ba la/_khrag gi 'khru ba gang dang por bshang ba khrag dang 'dres par 'byung ba'am yang na phyis bshang ba khrag dang 'dres par gyur pa de la 'og nas bshad pa'i nye'u shing gi mar lde gu'i sbyor bas sbyin par bya'o/_/
[\[301a.3\]]kha ra cha phyed dang sbyar la/_/sbrang rtsi bzhi cha bcug pa yi/_/mar sar phan pa'i zas zos na/_/nad de myur du sel bar 'gyur/_/zhes bya ba la/_mar sar 'phral du byung ba gang yin pa de/_kha ra cha phyed dang sbyar zhing sbrang rtsi mar gyi bzhi cha bcug pa'i mar dang /_phan zhing 'phrod pa'i
[\[301a.4\]]zas zos na khrag tu 'khru ba'i nad de myur du sel bar 'gyur ro/_/u dum bA ra n+ya gro d+ha/_/a shwad+tha yi myu gu ni/_/brdungs te chu nang zhag gcig sbangs/_/mnyes te btsags par mar bskol la/_/kha ra de yi phyed btab cing /_/sbrang rtsi bzhi cha btab ste blud/_/gang gi khrag ni thur
[\[301a.5\]]du 'am/_/gyen du 'byung bar byed la sbyin/_/zhes bya ba la/_shing u dum bA ra la sogs pa'i myu gu brdungs te chu bskol ba'i nang du nyin zhag gcig sbangs la chu de dang mnyes te btsags pa'i khu ba de dang mar tshul bzhin du bskol la mar de'i nang du kha ra mar gyi phyed btab cing sbrang rtsi mar
[\[301a.6\]]gyi bzhi cha btab ste/_'khru ba can gyi nad pa la sbyin par bya la/_yang gang gi khrag thur du 'am/_gyen du 'byung bar byed pa de dag la yang blud par bya'o/_/bad kan 'khru rlung bshang ba ni/_/ma zhu smin bya mchog tu bya/_/zhes bya ba la/_bad kan las gyur pa'i 'khru ba nyung ba
[\[301a.7\]]dag la ni ma zhu ba smin par bya ba'i thabs gang dag yin pa de mchog ga ma khyad par du spyad par bya'o/_/rjes su 'brel ba de la ni/_/bil ba gzhon nu gla sgang dang /_/a ru ra dang bca' sga bskol/_/smin cing me drod skyed par byed/_/ces bya ba la/_bad kan las gyur pa'i 'khru ba
[\[301b\]]
[\[301b.1\]]smyung ba la sogs pa'i rim pa byas su zin kyang rjes su 'brel cing byang bar ma gyur pa de la bil ba gzhon nu la sogs pa bskol ba'i nad smin cing me drod skyed pa de blud par bya'o/_/shu dag dong ga byi dang ga/_/pu ti ka dang thang shing dang /_/zhes bya ba la/_yang na shu dag la sogs pa bskol
[\[301b.2\]]ba yang smin cing me drod skyed par byed pa yin pas blud par bya'o/_/pi pi ling gnyis kru trug tres/_/pi pi ling gi rtsa ba'am/_/zhes bya ba la/_yang na pi pi ling ha sti pi pi ling la sogs pa bskol ba blud par bya'o/_/pa tha tsi tra dug mo yungs/_/shu dag pi pi ling rtsa ba/_/pu
[\[301b.3\]]tse shel dang a ru ra/_/bskol ba'am yang na btags pa sbyin/_/zhes bya ba la/_yang na pa tha dang tsi tra ka la sogs pa cho ga bzhin du bskol ba'am btsags te lde gur byas pa yang bad kan las gyur pa'i 'khru ba'i drod skyed pa'i sman yin pas blud par bya'o/_/bad kan tsha bar
[\[301b.4\]]'khru sman blud/_/kha ru tsha dang tsha ba gsum/_/shu dag shing kun bong nga dkar/_/a ru ra yi chu tshan bcas/_/bad kan 'khru bas nyen la blud/_/ces bya ba la/_bad kan gyi 'khru bas nyen cing gzir ba la kha ru tsha la sogs pa'i phye ma chu bskol ba dro 'jam tsam du blud par bya'o/_/
[\[301b.5\]]ka pid tha yi rkang dang ni/_/tsha gsum sbrang rtsi kha ra'am/_/kad pa la dang sbrang rtsir bcas/_/lto yi nad ni sel byed yin/_/zhes bya ba la/_yang na ka pid tha skyur po'i rkang dang tsha ba gsum dang /_sbrang rtsi kha ra dang bcas pa'i lde gu byin na yang lto ba'i nad bad kan las gyur pa'i 'khru ba sel
[\[301b.6\]]bar byed do/_/yang kad pa la dang sbrang rtsir bcas pa'i lde gu byin na yang de dang 'dra'o/_/pi pi ling dang sbrang rtsir bcas/_/tsi tra ka dang dar bar bcas/_/bil ba gzhon nu byin na yang /_/'khru ba'i nad ni sel bar byed/_/ces bya ba la/_pi pi ling sbrang rtsir bcas pa byin pa'am/_yang tsi tra
[\[301b.7\]]ka dang dar ba sbyar te blud pa'am/_bil ba gzhon nu dar ba dang sbyar te byin na yang 'khru ba las gyur pa'i nad sel bar byed do/_/pa ta gla sgang mon cha ra/_/bil ba dong gra da ta ka'am/_/bu ram dar bar bcas pa yis/_/'khru ba shin tu gso dka'ang sel/_/zhes bya ba la/_pa ta
[\[302a\]]
[\[302a.1\]]la sogs pa bu ram dang bsres pa'i dar ba dang blud na yang 'khru ba shin tu gso bar dka' zhing nad tshabs che ba dag kyang sel bar byed do/_/pi pi ling rtsa la la phud/_/dri bzang bzhi dang dong gra dang /_/na le sham dang kru trug tres/_/'u su zir ba le ka_/kha ru
[\[302a.2\]]tsha rnams cha mnyam dang /_/da trig dang ni da ta ki/_/bil ba dang ni pi pi ling /_/se'u 'bru dang ni la la phud/_/sum 'gyur kha ra drug 'gyur dang /_/ka pid tha ni brgyad 'gyur byas/_/phye mas tshad 'khru pho ba'i nad/_/zad byed skran dang lkog ma'i nad/_/lud pa dbugs mi bde
[\[302a.3\]]drod nyams/_/gzhang 'brum cham pa yi ga 'chus sel/_/zhes bya ba la/_pi pi ling gi rtsa ba la sogs pa'i sman rnams cha mnyam par byas pa dang /_da trig la sogs pa sum 'gyur te/_rtsa ba'i sman las sum 'gyur du byas pa dang /_kha ra pi pi ling gi rtsa ba las drug 'gyur du
[\[302a.4\]]byas pa de dag phye mar byas la ka pid tha brgyad 'gyur du byas pa dang phye mar bya'o/_/la la dag ni pi pi ling gi rtsa ba la sogs pa'i sman spyir gcig 'gyur kha ra drug 'gyur te bdun ka pid tha ni cha brgyad pa ste/_cha bdun la ltos pa yin pa'i phyir ro/_/phye ma 'dis ni 'khru ba nas yi ga 'chus
[\[302a.5\]]pa'i bar gyi nad sel bar byed do/_/smig rkang dang ni dri sna bzhi/_/zho ni gnyis gnyis la la phud/_/'u su zi ra zho bzhi bzhi/_/pi pi ling rtsa tsha ba gsum/_/srang ni re re se'u 'bru dang /_/kha ra srang brgyad gcig sbyar 'di/_/phye ma se 'bru brgyad pa yin/_/yon tan gong ma dag
[\[302a.6\]]dang 'dra/_/zhes bya ba la/_smig rkang dang dri sna re re zhing zho gnyis gnyis 'u su dang zi ra dang la la phud re re zhing zho bzhi bzhi pi pi ling gi rtsa ba dang /_tsha ba gsum sna re re zhing srang re re se'u 'bru srang brgyad/_kha ra srang brgyad de ltar 'di dag gcig tu sbyar ba'i phye ma 'di ni se'u 'bru
[\[302a.7\]]brgyad pa zhes bya ba'i ming gis ming du btags pa yin te/_de'i yon tan ni ka pid tha srang brgyad pa dang 'dra ba yin te/_'khru ba dang pho ba'i nad la sogs pa sel bar byed do/_/kha zas rlung gis 'khru bar bshad/_/sbyar thug la sogs ci rigs sbyin/_/zhes bya ba la/_
[\[302b\]]
[\[302b.1\]]gnas skabs 'dir kha zas ni sbyar thug dang zho dang sbyar ba dang /_sha khu dang thug pa la sogs pa rlung gi 'khru ba la sogs pa'i skabs su bshad pa dag nad kyi tshul las brtags te ci rigs par sbyin par bya'o/_/na le sham dang byi dang ga_/ka pid tha dang dong grar bcas/_/tsang
[\[302b.2\]]gi ri dang rgya shug skyur/_/sbyar thug bad kan 'khru ba sel/_/zhes bya ba la/_na le sham la sogs pa dang sbyar ba'i thug pa yang bad kan las gyur pa'i 'khru ba sel ba yin no/_/bad kan zad la sngar bshad pa'i/_/rgya skyegs la sogs srang drug pa/_/nas thug dang ni bsres pa
[\[302b.3\]]yi/_/mar ni rnying pa sbyin par bya/_/zhes bya ba la/_bad kan zad cing ma smin pa med par gyur na sngar bshad pa'i rgya skyegs la sogs pa srang drug pa'i thug pa/_rgya skyegs bca' sga pi pi ling /_/zhes bya ba la sogs pa'i gzhung gis bstan pa de yang skyur zhing mngar ba dang /_kan
[\[302b.4\]]dzi dang skyur rtsi chen po'i khu ba la sogs pa bskol ba nas thug pa dang bsres pa'am/_yang na nad de la mar rnying pa dang thug pa bsres pa sbyin par bya'o/_/rlung dang bad kan gyis bkag pa/_/bad kan shas cher 'khru ba 'am/_/gzer zhing mkhregs par byed pa la/_/spyi bag
[\[302b.5\]]'jam rtsi btang ba bsngags/_/zhes bya ba la/_rlung dang bad kan gyis 'khru ba 'gag cing 'byung bar mi 'gyur ba la sogs pa'i nad la spyi bag gi 'jam rtsi gang yin pa bsngags pa yin no/_/shu dag bil ba pi pi ling /_/ru rta shu ti rgyam tshar bcas/_/bil ba'i mar ram til mar
[\[302b.6\]]ni/_/shu dag sogs dang bskol ba phan/_/zhes bya ba la/_shu dag la sogs pa bil ba'i mar ram til mar dro 'jam du sbyar ba'i sman dro 'jam tsam mam/_yang na bkru sman la sogs pa'i sde tshan las shu dag dang gla sgang la sogs pa'i sman dang til mar bskol ba btang na yang phan
[\[302b.7\]]no/_/bad kan rlung gis shas cher gzir/_/cung zad dro ba'i 'jam rtsi btang /_/bad kan zad cing yun ring du/_/'khru zhing nyam chung gyur pa na/_/zhes bya ba la/_bad kan zad par gyur bas yun ring du 'khru zhing bshang ba'i lam gzhang kha nyam chung bar gyur na/_rlung rang gi
[\[303a\]]
[\[303a.1\]]gnas na gnas pa 'di nad kyi stobs shin tu che bar gyur na/_des ni de gsod par byed pa yin pas rlung de myur du gso bar bya'o/_/rlung ni nges par stobs che ba/_/rang gi gnas la brten te skye/_/de stobs che bas 'phral gsod byed/_/de phyir de ni myur du
[\[303a.2\]]gso/_/rlung gi rjes la mkhris pa ste/_/mkhris pa'i rjes la bad kan ni/_/gso ba'am gsum las dang por ni/_/gang zhig shas cher gyur pa gso/_/zhes bya ba la/_rlung la sogs pa 'di dag ni rim bzhin du gso bar bya ba'am/_yang na nad gzhi gsum las gang
[\[303a.3\]]shas che zhing stobs drag pa de dang por gso bar bya'o/_/'jigs dang mya ngan dag las kyang /_/myur du 'khrugs pas de'i phyir der/_/rlung bsal ba yi gso ba dang /_/dbugs dbyung ba dang dga' bar bya/_/zhes bya ba la/_'jigs dang mya ngan gnyis rgyur gyur pa las
[\[303a.4\]]rlung gi nad 'khrugs shing ldang bar 'gyur la de bas 'jigs pa dang mya ngan las gyur pa'i 'khru ba la rlung bsal cing gzhom pa'i gso ba bya ba dang /_de bzhin du 'jigs pa dang mya ngan las bzlog par bya ba'i phyir dbugs dbyung zhing mi 'jigs pa sbyin pa dang /_sems dga' bar bya ba
[\[303a.5\]]dag bya'o/_/gang zhig gcin med phyis dang /_/'phyen ni 'byung bar 'gyur ba dang /_/me drod che zhing lto ba yang /_/de yi khong nad zhi ba yin/_/zhes bya ba la/_'khru bar 'gyur ba gang zhig phyis mi 'byung bar gcin 'ba' zhig 'byung ba'am/_yang na 'phyen 'ba' zhig
[\[303a.6\]]'byung bar 'gyur ba dang /_khong pa'i drod che ba dang /_lto ba khang yang bar gyur pa de'i khang pa'i nad 'khru bar gyur pa de zhi zhing byang bar gyur pa'i mtshan ma yin no/_/yan lag brgyad pa'i snying po'i rnam par 'grel pa tshig gi don gyi zla zer zhes bya ba slob dpon zla ba la dga'
[\[303a.7\]]bas nges par sbyar ba las/_gso ba'i gnas le'u dgu pa'i rnam par 'grel pa'o//_//de nas pho ba'i nad gso ba'i le'u bshad par bya'o/_/zhes bya ba la/_go rims kyis na 'di gso ba brtsams pa yin no/_/pho ba la ni brten pa'i nad/_/ma zhu
[\[303b\]]
[\[303b.1\]]ba ltar gso bar bya/_/zhes bya ba la/_pho ba'i nad du brten cing gnas pa'i rlung la sogs pa gang yang rung ba dag la ni dang po kho nar rang rang gi ma zhu ba'i tshul las dpags te/_zas kyi tshod zin par bza' ba'i le'u las bshad pa ltar smyung ba la sogs pa'i gso bas nye bar gso zhing
[\[303b.2\]]bcos par bya'o/_/'khru bar bshad pa'i cho ga yis/_/de yi ma zhu smin par bya/_/zhes bya ba la/_yang pho ba'i nad dang ldan pa de la 'khru ba gso bar bshad pa 'das ma thag pa'i cho gas kyang de'i ma zhu ba de smin cing zhu bar bya'o/_/zas kyi dus su nas thug sogs/_/tsha ba lnga sogs
[\[303b.3\]]ldan pa dang /_/tsha bro yang ba'i kha zas dang /_/gzhan yang drod skyed sbyor ba sbyin/_/zhes bya ba la/_yang kha zas kyi dus gang yin pa bkres par gyur cing zas la 'dod pa skyed pa lus khong yang bar gyur pa'i nas thug la sogs pa'i zas te/_thug pa dang thug pa gar po dang /_'bras
[\[303b.4\]]chan la sogs pa'i zas tsha ba lnga la sogs pa drod skyed par byed pa'i sman dang g.yos shing sbyar ba dang ldan pa la/_rgyam tsha la sogs pa'i lan tshwa btab pa dang tsha dang rang bzhin gyis yang ba sbyin par bya ba dang /_gzhan yang yang dang yang du drod skyed par byed pa'i phyir da lis kyi phye ma'am/_ri lu la
[\[303b.5\]]sogs pa'i sbyor ba dag kyang sbyin par bya'o/_/ma zhur thug pa bong nga dkar/_/bca' sga skyur dang bcas pa sbyin/_/zhes bya ba la/_ma zhu ba las gyur pa'i pho ba'i nad la thug pa'i nang du bong nga dkar po dang bca' sga btab cing se'u 'bru la sogs pas sgyur bar byas pa dang bcas pa sbyin
[\[303b.6\]]par bya'o/_/btung bar 'khru ba las bshad pa'i/_/chu dang dar ba chang sogs blud/_/ces bya ba la/_btung ba'i don du ni 'khru ba gso ba'i skabs su bshad pa chu la sogs pa ji ltar goms shing nad mi skyed pa'i don du sbyin par bya'o/_/pho ba'i nad la dar ba ni/_/drod skyed 'khru gcod
[\[303b.7\]]yang bas na/_/phan te zhu rjes mngar ba'i phyir/_/mkhris pa skyed par mi byed do/_/ska zhing dro la sbyong byed dang /_/rtsub phyir bad kan la yang phan/_/mngar skyur kha bas rlung la phan/_/bsrubs ma thag tu tsha mi skyed/_/ces bya ba la/_pho ba na ba'i mi la dar ba blud pa mchog tu
[\[304a\]]
[\[304a.1\]]phan te/_ci'i phyir zhe na/_drod skyed par byed pa'i phyir dang /_'khru ba gcod par byed pa dang /_yang bas na phan pa yin la de bzhin du dar ba sar pa ni zhu rjes mngar ba'i phyir mkhris pa skyed par mi byed de/_'dir dar ba rnying pa ni mkhris pa la shin
[\[304a.2\]]du gnod pas bkag pa yin mod kyi/_dar ba sar pa ni de lta ma yin no/_/yang dar ba ni ska zhing skyur ba dang dro ba dang sbyong zhing 'bye bar byed pa rtsub pa'i phyir bad kan la yang phan te 'dir cung zad rnying pa la bya'o/_/yang dar ba bsrubs ma thag pa de'i mngar ba la sogs pa'i
[\[304a.3\]]yon tan dang ldan pa las rlung la yang phan no/_/yang dar ba sar pa de ni tsha zhing khong tsha bar byed pa'i rang bzhin can yang ma yin no/_/skyur ba bzhi po bre gang dang /_/tsha ba gsum ni srang gsum dang /_/rgyam tsha srang bzhi kha ra ni/_/srang brgyad phye mar byas pa des/_/tshod ma srang
[\[304a.4\]]tshod btung ba sogs/_/btung ngo drug sogs la yang gdab/_/ma zhu lud pa dbugs mi bde/_/yi ga 'chus dang skran mchin pa/_/pho ba snying nad skya rbab 'joms/_/zhes bya ba la/_skyur ba bzhi po bal po se'u 'bru dang /_ka pid tha dang da trig dang /_pi sha am
[\[304a.5\]]li zhes bya ba bzhi po sman sna re re zhing skam pa las ni phul phyed phyed de srang bzhi bzhi gzhug la/_rlon pa ni srang brgyad de phul re re ste spyir bre gang /_tsha ba gsum srang re re ste spyir srang gsum/_lan tshwa bzhi la srang bzhi kha ra srang brgyad de/_de dag gcig tu phye mar btags la phye ma de ni tshod ma
[\[304a.6\]]la sogs pa gang gi nang du btab cing blud par bya ste/_des ni ma zhu ba la sogs pa'i nad 'joms par byed do/_/dong gra gla sgang bong nga dkar/_/bskol ba ma zhu sel byed blud/_/ces bya ba la/_yang na dong gra la sogs pa bskol ba blud na yang phan no/_/de yi lde gu chu tshan
[\[304a.7\]]nam/_/bca' sga'am a ru ra bcas blud/_/ces bya ba la/_yang dong gra la sogs pa'i sman lde gur byas pa chu tshan dang sbyar te blud pa'am/_yang na a ru ra dang chu tshan sbyar te blud par bya'o/_/shu dag la sogs rgyam tshar bcas/_/yang na chang dang sbyar ba blud/_/ces bya ba
[\[304b\]]
[\[304b.1\]]la/_yang na shu dag la sogs pa skyug sman gyi sde tshan la sogs pa'i sman te rgyam tsha dang bcas pa chu tshan du sbyar te blud pa'am/_yang na shu dag la sogs pa'i sman gyi phye ma rgyam tsha dang bcas pa chang dang sbyar te blud par bya'o/_/bshang ba ma smin 'khru bcas pa/_/se'u 'bru khu
[\[304b.2\]]ba dang bcas pa'i/_/bil ba dong gra tsi tra ka_/kha ru tsha ni btags la sbyin/_/zhes bya ba la/_bshang ba ma smin cing ma zhu ba dang 'khru ba dang mkhregs par bcas par gyur ba la/_se'u 'bru'i khu ba la sogs pa'i sman blud par bya'o/_/bad kan rlung gyur be'u snabs can/_/
[\[304b.3\]]khong pa gzer la dug mo yungs/_/shing kun bong nga kha ru tsha/_/shu dag a ru ra chu dron/_/zhes bya ba la/_bad kan dang rlung las gyur ba'i pho ba'i nad be'u snabs kyi ma zhu ba dang bcas shing khong pa'i nad gzer zhing na bar byed pa la ni dug mo yungs la sogs pa'i sman chu tshan
[\[304b.4\]]dro 'jam tsam dang sbyar ba blud par bya'o/_/skyug pa'i rjes la gzer zhing bsgongs/_/a ru ra dang kha ru tsha/_/zi ra na le sham bcas phye/_/chu dron dang ni sbyar ba blud/_/ces bya ba la/_pho ba'i nad skyug pa'i rjes la gzer zhing bsgongs pa la ni/_a ru ra la sogs pa'i phye
[\[304b.5\]]ma snga ma bzhin du blud par bya'o/_/dong gra pa ta pi pi ling /_/thal tres bri ha ti gnyis dang /_/dug mo yungs dang tsi tra ka_/tsha ba rnam lnga thal sman gnyis/_/phyer btags chang zho de'i dwangs ma/_/chu dron rang skyur dag la blud/_/des ni me drod 'phel byed cing /_/khong
[\[304b.6\]]pa'i rlung ni sel mchog yin/_/zhes bya ba la/_dong gra la sogs pa'i sman gyi phye ma chang ngam zho'i dwangs ma la sogs pa dang blud na yang me drod 'phel ba la sogs pa'i yon tan bskyed par 'gyur ro/_/lan tshwa lnga dang thal sman gnyis/_/tsha ba lnga dang na le sham/_/la la phud
[\[304b.7\]]dang shing kun las/_/sgyur rtsi chen po'am se'u 'bru 'am/_/rgya shug khu bas ri lur byas/_/smin dang drod skyed byed mchog yin/_/zhes bya ba la/_lce myang tsha la sogs pa'i lan tshwa lnga dang /_rdzi ka k+Sha ra dang ya bak+Sha ra ste thal sman gnyis dang /_tsha ba lnga la sogs pa'i
[\[305a\]]
[\[305a.1\]]sman skyur rtsi chen po'i khu ba la sogs pa gang yang rung bas ri lur byas pas nad smin cing pho ba'i me drod skyed par byed pa'i mchog yin no/_/bal bu'i lo ma dbyi mo dang /_/pi pi ling ni srang re dang /_/pi pi ling dang de'i rtsa srang /_/gnyis gnyis bca'
[\[305a.2\]]sga srang gsum dang /_/dri sna gsum dang pu shel tse/_/zho ni gnyis gnyis phyer zhib btags/_/bu ram sum 'gyur dag gis ni/_/ri lur byas pa rtag tu bza'/_/de rjes yu sha sha khu dang /_/chang rnying 'o ma zho ga chu/_/thug pa blud na rlung dang ni/_/bad kan las gyur slon bro
[\[305a.3\]]dang /_/pho ba rtsib logs snying kha na/_/rims dang 'or nad skya rbab dang /_/skran dang chang nad gzhang 'brum dang /_/cham pa mchil ma dbugs mi bde/_/lud pa rnams ni 'joms par byed/_/bshang ba 'gags la de nyid ni/_/bca' sga'i gong du a ru ra/_/bcug ste
[\[305a.4\]]de la sbyin par bya/_/mkhris gyur slon bro la sogs la/_/kha ra bzhi 'gyur bcas par ni/_/bskol ba las ni ri lur byas/_/yang na bu ram kha rar bcas/_/me dang phrad par gyur pa las/_/de ni mchog tu yang bar 'gyur/_/zhes bya ba la/_bal bu la sogs pa sman sna
[\[305a.5\]]gsum srang re pi pi ling dang pi pi ling gi rtsa ba srang gnyis gnyis bca' sga srang gsum dri sna re re zho gnyis gnyis/_pu shel tse zho gnyis te de thams cad zhib tu btags la phye ma'i sum 'gyur gyi bu ram dang ri lur byas pa rtag tu bza' bar bya'o/_/de'i rjes la yu sha la sogs
[\[305a.6\]]pa 'thungs na bad kan gyis slon bro ba la sogs pa 'joms par byed do/_/yang bshang ba sri zhing 'gags par gyur pa la ni/_ri lu de nyid kyi bca' sga smos pa'i mgor a ru ra bcug la byin na sel bar byed do/_/mkhris pa las gyur pa'i slon bro ba la sogs pa'i nad la ni ri lu
[\[305a.7\]]de la bu ram mi gzhug par phye ma'i bzhi 'gyur gyi kha ra dang sbyar te ri lur bya'o/_/ri lu de dag bu ram mam kha ra gang dang sbyar yang rung ste de gnyis bskol ba dang sbyar la de ri lur byas te/_ci'i phyir zhe na/_de ni me dang phrad cing bskol ba las mchog tu yang ba nyid du 'gyur
[\[305b\]]
[\[305b.1\]]ba'i phyir ro/_/de nas 'di ni ma zhu smin/_/rlung las gyur pa'i pho nad la/_/drod skyed sman dang bcas pa dang /_/mar ni nyung zad nyung zad blud/_/ces bya ba la/_de nas de'i 'og tu nad pa de'i ma zhu ba smin cing byang bar gyur nas/_rlung las gyur pa'i pho ba'i
[\[305b.2\]]nad du gyur pa la ni/_me drod skyed pa'i sman tsha ba lnga la sogs pa dang bcas pa'i mar nyung zad blud par bya'o/_/me drod chung zhing skyes gyur nas/_/bshang gci rlung ni 'gags gyur na/_/zhag ni gnyis gsum snum dang dugs/_/bsku byas mas gtong drag po bya/_/
[\[305b.3\]]zhes bya ba la/_me drod cung zhig skyes par gyur nas bshang ba la sogs pa 'gags par gyur pa la ni zhag gnyis sam zhag gsum gyi bar du snum gyi cho ga byas la dang por dugs byas nas de'i 'og tu bsku byug byas te mas gtong ba drag po gtang bar bya'o/_/de nas e raN+Da yi mar/_/
[\[305b.4\]]seng phrom gyi ni mar dang ni/_/thal sman gyis ni rlung zhi nas/_/g.yos pa'i nad la bkru sman gtang /_/zhes bya ba la/_de'i 'og tu rlung bsal bar gyur pa'i rjes la/_nad g.yos shing rlung gis 'khru bar gyur pa la ni/_e raN+Da'i mar ram/_seng phrom dang bskol ba'i zhun mar
[\[305b.5\]]thal sman dang bcas pa'i bkru sman gtang bar bya'o/_/sbyangs nas khong pa rtsub gyur te/_/bshang ba 'gags la 'jam rtsi ni/_/zhes bya ba la/_sbyangs pa'i rim pa byas nas kyang khong pa'i gnas rtsub par gyur pas bshang ba 'gags shing sri bar gyur na til mar gyi 'jam rtsi gtang ngo /_/
[\[305b.6\]]drod skyed skyur zhing rlung 'joms pa'i/_/sman btsos til mar de la gtang /_/zhes bya ba la/_de yang me drod skyed pa la sogs pa'i sman dang btsos pa'i 'jam rtsi de la gtang ngo /_/de ltar bkru sman drag bkru sman/_/'jam rtsi go rims bzhin byas nas/_/kha zas yang ba dang ldan pa'i/_/
[\[305b.7\]]zhun mar slar yang bsten par bya/_/zhes bya ba la/_de ltar bkru sman drag po la sogs pa btang nas me drod kyi stobs ci yod pa las kha zas rang bzhin dang tshad yang ba dang ldan pa'i zhun mar sbyin par bya'o/_/rtsa ba lnga dang tsha ba gsum/_/a ru ra dang lce myang tsha/_/ra sna pi pi ling rtsa ba/_/thal
[\[306a\]]
[\[306a.1\]]sman rnam gnyis zi ra dang /_/byi dang ga dang zur pa mar/_/tsha dang skyur rtsi chen po yi/_/khu ba dang ni sge'u gsher dang /_/la phug skam po rgya shug skyur/_/se'u 'bru tsug kri ka'i khu ba/_/dar ba zho dang chang dwangs dang /_/rtsa ba mo dngas ma rtsab mo dang /_/
[\[306a.2\]]skyur rtsa bas dang ni de bskol ba/_/me drod skyed pa'i dam pa yin/_/gzer dang skran dang dmu rdzing dang /_/lud pa dbugs mi bde ba dang /_/rlung dang bad kan 'joms par byed/_/yang na skyur rtsi chen po yi/_/khu bar bskol ba'i mar blud bya/_/zhes bya ba la/_rtsa ba lnga la
[\[306a.3\]]sogs pa'i sman lde gur byas pa tsha la sogs pa'i khu ba'i rdzas dang lhan cig mnyam por byas te mar bskol bar bya'o/_/de nas gal te ba mar bre gang bskol ba tsha dang skyur rtsi chen po'i khu ba dang /_sge'u gsher gyi khu ba dang /_rgya shug gi khu ba dang /_la phug skam po bskol ba'i
[\[306a.4\]]khu ba dang /_se'u 'bru'i khu ba dang /_tsug kri ka zhes bya ba la am li tsang gi ri'i khu ba dang dar ba dang /_zho dang chang gi dwangs ma ma yin pa dang /_skyur rtsabs zhes bya ba 'bras khu'i rang skyur dag bre re re dang sbyar la mar de bskol ba ni me drod skyed par byed pa'i dam pa yin zhing
[\[306a.5\]]gzer ba la sogs pa 'joms par byed pa yin no/_/yang na mar de dang skyur rtsi chen po'i khu ba 'ba' zhig byin na yang yon tan gong ma dang 'dra'o/_/'di yi til mar bskol ba yis/_/bsku byug byas na rlung sel to/_/zhes bya ba la/_yang na rtsa ba lnga la sogs pa'i
[\[306a.6\]]mar dang bskol ba'i sman dang til mar bskol la bsku byug byas na yang rlung sel bar byed do/_/rlung dang bad kan ma 'dres zhu'am/_/bad kan rlung shas che ba la/_/sman ni 'di dag nyid kyi phye//_/chu dron sbyar ba blud par bya/_/zhes bya ba la/_rlung shas che
[\[306a.7\]]ba'i bad kan la sogs pa'i nad la sman 'di dag nyid kyi phye ma dang bskol ba'i chu dron blud par bya'o/_/mkhris pas me drod nyams gyur pa/_/bkru sman dag gam slon sman gtang /_/kha dang yang dang 'khru gcod dang /_/tsha mi skyed pas drod bskyed bya/_/phye ma
[\[306b\]]
[\[306b.1\]]snum dang kha ba yis/_/me drod nye bar bskyed par bya/_/zhes bya ba la/_mkhris pa las gyur pa'i pho ba'i nad la mkhris pa 'khru bar gyur nas rang gi gnas na gnas pas glongs bskyod de me drod nyams par byas pa la ni bkru sman nam/_skyug sman btang ba de'i 'og tu kha zas kha ba dang
[\[306b.2\]]yang ba dang /_'khru ba gcod par byed pa dang /_tsha ba skyed par mi byed pa dag gis me drod skyed par byed cing de bzhin du phye ma snum dang kha ba 'og nas bshad pa dag gis kyang me drod skyed par byed do/_/pa to la dang kyi lce ba/_/nim pa pu tse shel rtsa mkhris/_/par pa ta dang dug mo
[\[306b.3\]]yungs/_/shun lpags 'bras bu mur ba dang /_/shi kru mngar po'i 'bras bu dang /_/shu dag skyer pa'i shun lpags dang /_/shug pa dang ni pu shel tse/_/tsan+dan gla sgang la la phud/_/sa nag bong nga tsha ba gsum/_/shing tsha sug smel thang shing dang /_gan d+ha b+ha dra'i
[\[306b.4\]]phye ma ni/_/sbrang rtsi'i lde gur byas za ba'am/_/chang ngam chu dang sbyar 'thungs na/_/snying nad skya rbab pho ba'i nad/_/skran gzer rims dang yi ga 'chus/_/mig ser 'dus pa'i nad dang ni/_/kha yi nad rnams 'joms par byed/_/ces bya ba la/_pa to la la sogs pa'i sman
[\[306b.5\]]phye mar byas la/_sbrang rtsi dang lde gur byas nas bza' ba'am chang ngam chu dang sbyar te blud na des snying nad la sogs pa 'joms par byed do/_/sa nag ni so ra ta'o/_/rtsa mkhris gla sgang pu tse shel/_/tsha ba gsum dang dug mo yungs/_/tse tra ka ni cha gnyis dang /_/dug mo yungs
[\[306b.6\]]kyi shun lpags ni/_/bcu drug cha sbyar zhib tu btags/_/de ni bu ram chu grang blud/_/pho ba'i nad dang skran sel zhing /_/mig ser skya rbab rims kyi nad/_/yi ga 'chus dang 'khru ba 'joms/_/zhes bya ba la/_rtsa mkhris zhes bya ba nas dug mo yungs kyi bar du sman sna
[\[306b.7\]]bdun cha mnyam por phye ma byas la/_tsi tra ka rtsa mkhris kyi cha gnyis dang /_de bzhin du dug mo yungs kyi shun lpags sman gcig gi bcu drug 'gyur du byas la zhib tu btags te phye ma bu ram dang bcas pa'i chu grang blud na pho ba'i nad la sogs pa 'joms par 'gyur ro/_/dong
[\[307a\]]
[\[307a.1\]]gra bong nga gla sgang dang /_/pa tha bil ba skyer khaN+Da/_/dug mo yungs kyi sa bon dang /_/tig ta da ta ka'i me tog_/phye mar btags pa sbrang rtsir sbyar/_/'bras bkrus chu dang blud na ni/_/mkhris pa las gyur pho ba'i nad/_/mkhregs 'khrugs gzhang 'brum
[\[307a.2\]]gzhang kha na/_/khrag tu 'khru ba dag la'ang phan/_/zhes bya ba la/_dong gra la sogs pa'i sman phye mar btags la sbrang rtsi dang sbyar te 'bras bkrus pa'i chu dang blud na mkhris pa las gyur pa'i pho ba'i nad la phan no/_/tsan+dan shug pa pu shel tse/_/pa tha mur ba bla ba dang /_/shu dag thal tres dbyi mo dang /_/
[\[307a.3\]]lo ma bdun pa ba sha ka_/pa to la dang n+ya gro d+ha/_/u dum bA ra a shwad+tha/_/blag sha ka pid tha na dang /_/pu tse shel dang li gdur/_/nim pa srang ni gnyis gnyis dang /_/chu bre bcu drug bskol ba der/_/ki ra tig ta dug mo yungs/_/ram nye ut+pal pi pi ling /_/bskol ba de 'thungs
[\[307a.4\]]mkhris pa yi/_/pho ba'i nad la blud par bya/_/ces bya ba la/_tsan+dan la sogs pa'i sman srang gnyis gnyis su byas pa chu bre bcu drug ste chu srang lnga brgya rtsa bcu gnyis kyi nang du bskol ba de bzhi cha lus pa dang zhun mar bre gang bcug ste/_der ki ra ta tig ta la sogs pa zho gnyis gnyis lde gur
[\[307a.5\]]byas pa dang bskol ba'i mar de mkhris pa'i pho ba'i nad la blud par bya'o/_/thal tres ni shi ri ba'o/_/bla ba ni kun nad la tha'o/_/lo ma bdun pa ni sa ba ta par+Ni'o/_/ki ra ta tig ta ni bu nim pa ste rtsa mkhris so/_mdzer bshad tig ta'i mar yang blud/_/ces bya ba la/_de bzhin
[\[307a.6\]]du mdze nad gso ba'i skabs su bshad pa'i tig ta'i sman mar mkhris pa las gyur pa'i pho ba'i nad la blud par bya'o/_/bad kan las gyur pho ba'i nad/_/slon sman rnon pos slon byas nas/_/tsha skyur lan tshwa thal sman gyis/_/rim gyis me drod skyed par byed/_/ces bya ba la/_
[\[307a.7\]]bad kan 'khrugs pa las gyur pa'i pho ba'i nad la ni slon sman rnon po pi pi ling dang yungs kar la sogs pas slon par byas pa'i 'og tu ro tsha ba dang skyur ba dang lan tshwa dang thal sman gyi phye ma la sogs pas me drod skyed par byed do/_/tsha ba lnga dang a ru ra/_/'u su pa tha pa la sha_/_
[\[307b\]]
[\[307b.1\]]skyur rtsi chen po'i myu gu dang /_/bskol ba'i thug pa la sogs blud/_/ces bya ba la/_yang de la tsha ba lnga la sogs pa dang bskol ba'i thug pa yu sha la sogs pa blud par bya'o/_/ma du ka yi me tog bre/_/bcu drug byi dang ga de'i phyed/_/tsi tra ka ni de'i phyed dang /_/bse shing 'bras bu bre
[\[307b.2\]]bzhi dang /_/btsod srang brgyad de 'di dag ni/_/chu bre sum cu rtsa gnyis bskol/_/chu bre bcu drug lus bsgrangs par/_/sbrang rtsi bre do gzhug pa dang /_/sug smel pad+ma'i rtsa ba dang /_/a kar tsan+dan lde gu byug_/bum par zla ba gcig bzhag ste/_/langs nas mnan chang blud gyur na/_/'di
[\[307b.3\]]yis pho ba'i drod skyed cing /_/nyams brtas khrag mkhris sel bar byed/_/skem dang mdze dang sha bkra dang /_/gcin snyi ba yi nad rnams 'joms/_/zhes bya ba la/_ma du ka'i me tog bre bcu drug byi dang ga de'i phyed de bre brgyad/_tsi tra ka de'i phyed de bre bzhi/_bse shing gi 'bras bu bre
[\[307b.4\]]bzhi/_btsod srang bzhi ste 'di dag thams cad chu bre sum cu rtsa gnyis kyi nang du bskol la bskol ba'i khu ba bre bcu drug lus pa de btsags te bsgrangs par sbrang rtsi bre do bcug nas de'i 'og tu sug smel la sogs pa'i lde gus de'i snod kyi bum par byugs la zla ba gcig bzhag ste langs par
[\[307b.5\]]gyur pa'i mnan pa'i chang de blud par gyur na pho ba'i me drod skyed pa la sogs pa yon tan 'byung bar 'gyur ro/_/ma du ka yi me tog ni/_/khu ba bskol ba phyed du ba/_/bsgrangs par sbrang rtsi bzhi cha btab/_/snga ma bzhin du byas pa'i chang /_/phan pa'i zas dang bcas bsten na/_/pho ba'i nad
[\[307b.6\]]ni thams cad sel/_/zhes bya ba la/_ma du ka'i me tog gi khu ba bskol ba nas sbrang rtsi btab pa'i bar du byas la snga ma bzhin du sug smel la sogs pas byugs pa'i snod du bcug ste zla ba gcig mnan pa'i chang yang yon tan snga ma dang 'dra zhing 'phrod cing phan pa'i zas dang bsten na pho ba'i nad
[\[307b.7\]]thams cad sel zhing 'joms par byed do/_/de bzhin rgun 'bru bu ram shing /_/'bra go'i khu ba mnan pa blud/_/ces bya ba la/_ma du ka'i me tog gi khu ba ji lta ba bzhin du rgun 'bru la sogs pa'i khu ba phyed du ba'i bar du bskol la sbrang rtsi bzhi cha bcug la sug smel la sogs pas bskus
[\[308a\]]
[\[308a.1\]]pa'i bum pa'i nang du zla ba gcig bzhag nas langs pa blud na yang pho ba'i nad thams cad sel bar byed do/_/shing kun shu dag pu tse shel/_/bong nga ba tha dug mo yungs/_/gze ma tsha ba lnga po zho/_/gnyis gnyis lan tshwa lnga srang re/_/mar dang til mar phul do do/_/
[\[308a.2\]]zho bre gnyis dang bsres nas ni/_/me ni chung ngu la btsos te/_/rnying zhing khu ba thim pa dang /_/de nas du ba 'khyims par bsregs/_/btags te mar dang bsres nas ni/_/de las zho gnyis 'thungs nas ni/_/zhu nas kha zas mngar zos na/_/des ni bad kan rlung nad ni/_/kun dang dug dang
[\[308a.3\]]dbyig dug 'joms/_/zhes bya ba la/_shing kun nas tsha ba lnga'i bar du sna re re zhing zho gnyis gnyis lan tshwa lnga po la srang re re mar dang til mar phul gnyis gnyis te re re zhing srang bcu drug bcu drug zho bre gnyis srang drug cu rtsa gnyis te/_de dag la sman rnams gtun la brdungs pa dang bsres
[\[308a.4\]]nas me chung ngus btsos te khu ba 'khus te rdzas thim pa dang /_de nas de'i 'og tu snod kha sbyar gyi nang du du ba ma shor bar bsregs te btags la mar dang bsres la de las zho gnyis kyi tshad du 'thungs la sman de zhu nas kha zas mngar bag zos na thal ba'i sman des ni bad kan dang rlung gi nad thams
[\[308a.5\]]cad dang /_dug dang dbyig dug gi nad rnams 'joms par 'gyur ro/_/rtsa mkhris dang ni pu tse shel/_/pa to nim pa par pa ta/_/bsregs la ma he'i gcin dang ni/_/'thungs na me drod skyed byed yin/_/zhes bya ba la/_mkhris pa la sogs pa snod kha sbyar gyi nang du du ba ma shor
[\[308a.6\]]bar bsregs te/_ma he'i gcin dang sbyar te 'thungs na yang me drod skyed cing 'phel bar byed do/_/shu dag ru rta ser po gnyis/_/tsi tra ka dang pu tse shel/_/gla sgang ra yi gcin dang ni/_/bskol ba me drod skyed byed yin/_/zhes bya ba la/_shu dag la sogs pa'i sman bskol nas ra
[\[308a.7\]]gcin dang sbyar te blud na yang me drod skyed pa yin no/_/su da'i sdong po srang gnyis dang /_/lan tshwa gsum las srang re dang /_/par ta ka ni phul gang dang /_/arka srang brgyad tsi tra ka_/srang gnyis bsregs la par ta ka'i/_/khu bas ri lur byas nas ni/_/zas rjes zos na
[\[308b\]]
[\[308b.1\]]zos pa'i zas/_/myur 'ju lud pa dbugs mi bde/_/gzhang 'brum gsud dang cham pa dang /_/snying nad des ni sel bar byed/_/ces bya ba la/_su da zhes bya zhing snu ha'i sdong po srang bzhi/_lce myang tsha la sogs pa'i lan tshwa gsum srang re re ste srang gsum par ta ka zhes bya ba'i
[\[308b.2\]]'bras bu skam po phul gang ste srang bzhi shing arka srang brgyad tsi tra ka srang gnyis te de thams cad snod kha sbyar gyi nang du du ba ma shor bar bsregs la par ta ka'i khu bas ri lur byas nas de las ji tsam zas zos pa'i rjes la zos na kha zas zos pa gang yin pa de myur du 'ju bar 'gyur la/_
[\[308b.3\]]gzhan yang lud pa la sogs pa dag zhi bar byed do/_/kha lung zur par sna dang /_/tsha ba gsum dang a ru ra/_/nas tshig 'khus thal swardzi ka_/thal sman lan tshwa lnga po dang /_/phyer btags dro 'jam chu dang blud/_/mdog stobs me drod 'phel byed yin/_/zhes bya ba la/_
[\[308b.4\]]ma du lung ga zhes bya ba skyur rtsi chen po la sogs pa'i sman phye mar byas pa chu tshan dro 'jam tsam dang blud na mdog la sogs pa 'phel bar 'gyur ro/_/bad kan las gyur pho ba'i nad/_/rlung bcas de la mar dang bskol/_/zhes bya ba la/_bad kan las gyur pa'i pho ba'i nad rlung
[\[308b.5\]]dang rjes su 'brel par gyur pa la sman de dag mar dang bskol ba'i sman mar bya'o/_/thang la 'bar dang srang drug pa/_/de bzhin go bye'i sman mar blud/_/ces bya ba la/_yang na bad kan las gyur pa'i pho ba'i nad rlung dang bcas pa la ni drang srong thang la 'bar gyis bshad pa bzhin
[\[308b.6\]]pho nad kyi gso ba'i skabs nas bshad pa dang /_de bzhin du srang drug gi sman mar gcong chen po'i gso ba'i skabs nas bshad pa blud par bya zhing /_de bzhin du go bye'i sman mar skran gso ba'i skabs nas bshad pa blud par bya'o/_/kha ru tsha dang tsha nag dang /_/bul tog dang ni swardzi ka_/_
[\[308b.7\]]nas tshig 'khus pa'i thal ba dang /_/kaN+Da ka ri sap+ta la/_/tsi tra ka ni gcig tu bsregs/_/lan bdun bar du gzags pa yi/_/thal khu bre do mar bre bzhi/_/bskol la me drod skyed phyir blud/_/ces bya ba la/_kha ru tsha dang kha ru tsha nag po la sogs pa gcig tu bsregs la thal
[\[309a\]]
[\[309a.1\]]ba de lan bdun gyi bar du khu ba gzags par gyur pa'i thal chu bre do dang mar bre bzhi bskol la sman mar de pho ba'i me drod skyed pa'i phyir btung bar bya'o/_/'dus pa las ni lnga po dang /_/'di dag nyams stobs ji bzhin bya/_/zhes bya ba la/_'dus pa las gyur pa pho ba'i nad gzhi gsum char las
[\[309a.2\]]gyur pa la ni las lnga po skyug sman dang bkru sman btang ba la sogs pa ji lta ba bzhin du sbyar bar bya'o/_/de dag 'ba' zhig tu ma zad kyi dang zhes bya ba'i sgras pho ba'i nad kyi gso ba 'di nyid dag kyang tshul ji lta ba bzhin du bya'o/_/zhes bya ba'i don no/_/bad kan mchil mang drod chung la/_/kha rtsub me drod skyed
[\[309a.3\]]pa sbyar/_/bad kan las byung skem pa la/_/snum dang rtsub pa res kyis bsten/_/zhes bya ba la/_bad kan las gyur pa'i pho ba'i nad mchil snabs dang ljan ljin mang du 'byung zhing me drod chung bar gyur pa la/_sman kha ba dang rtsub pa dang me drod skyed par byed pa gang dag yin pa sbyar zhing gtang
[\[309a.4\]]bar bya la/_bad kan 'phel ba las gyur pa'i lus skem zhing me drod chung ba la ni/_sman dang zas snum pa dang rtsub pa res kyis bsten par bya ste/_snum pa bsten nas rtsub pa gtang bar bya la/_rtsub pa byin na yang snum pa gtang bar bya ste/_de ltar rnam grangs spo ba'i tshul gyis sman
[\[309a.5\]]sbyin par bya'o/_/nyam chung rid pa'i lus la ni/_/me drod skyed pa snum ldan sbyin/_/zhes bya ba la/_rlung shas che ba'i me drod bri bar gyur pas lus nyam chung zhing rid pa skem par gyur pa la ni tsha ba lnga la sogs pa mar la sogs pa'i snum dang ldan pa sbyin par bya'o/_/mkhris pa
[\[309a.6\]]shas che'i drod nyams la/_/kha dang mngar dang ldan pa sbyin/_/zhes bya ba la/_mkhris pa shas che bar gyur ba'i me drod nyams shing chung bar gyur pa la ni me drod skyed par byed pa'i sman sbyin par bya'o/_/rlung shas che la snum skyur dang /_/lan tshwar ldan pa bsngags pa yin/_/zhes
[\[309a.7\]]bya ba la/_rlung shas che bar gyur pa'i me drod bri ba la ni sman snum pa dang /_skyur ba la sogs pa dang ldan pa byin na phan no/_/rid pa me drod skyed pa la/_/snum nyid mchog tu shes par bya/_/snum shas che bar gyur pa la/_/rab lci'i zas kyang sbyin mi bya/_/zhes bya ba la/_nad
[\[309b\]]
[\[309b.1\]]pa rid cing nyam chung ba'i me drod skyed pa la ni snum dang drod skyed pa'i sman du sbyar ba nyid mchog yin par shes par bya'o/_/snum shas che bas me drod bri ba la ni sbyin par mi bya zhing kha zas ha cang lci ba yang sbyin par mi bya'o/_/gang zhig drod chung bad kan zad/_/bshang ba smin kyang sla ba
[\[309b.2\]]la/_/de la sman ro rno bcas pa'i/_/mar ni nyung zad blud par bya/_/de yis me dang mnyam gnas rlung /_/rang gnas bkug ste rang gi ni/_/las la sbyor zhing drod skyed byed/_/de ni me drod skyed byed yin/_/zhes bya ba la/_mi gang zhig me drod chung zhing bad kan zad cing bri bar
[\[309b.3\]]gyur pas bshang ba smin cing ma zhu ba med par gyur nas kyang sla ba nyid du 'khru bar gyur pa'i mi de la sman ro rno ba dang bcas pa'i mar nyung zad nyung zad blud cing sbyin par bya'o/_/de ltar mar btang ba des ni me dang mnyam du gnas pa zhes bya ba'i rlung rang gi gnas pho ba'i me drod kyi gnas su bkug ste
[\[309b.4\]]de'i me drod skyed par byed pa'i rang bzhin la 'dzud par byed cing 'byung bar byed de gang gi phyir me dang mnyam du gnas pa'i rlung de ni pho ba'i me drod skyed cing 'bar bar byed pa yin pa'i phyir ro/_/gang zhig bshang ba sra ba yis/_/dka' bas 'byin par byed pa dag_/de la lan tshwa bcas pa'i mar/_/
[\[309b.5\]]zas ni sla bar byed pa sbyin/_/zhes bya ba la/_mi gang zhig bshang ba sra zhing bskams par gyur pas bshang ba de lan tshwa lnga dang bcas pa'i mar zas kyi dang por blud cing bsrul bar byed pa sbyin par bya'o/_/rtsub pas me drod chung la mar/_/yang na til mar drod skyed blud/_/snum mang 'thungs
[\[309b.6\]]pas drod nyams la/_/thal sman phye ma chang rnying sbyar/_/zhes bya ba la/_khong rtsub pas me drod chung bar gyur pa la ni mar ram til mar drod skyed pa'i sman dang sbyar ba blud par bya la snum 'thungs drags pas pho ba'i me drod nyams pa la thal sman gyi phye ma dang chang rnying ngam mnan pa'i chang blud par
[\[309b.7\]]bya'o/_/rtug 'gags pa la mas gtong ba'i/_/drag po dang ni 'jam rtsi bya/_/zhes bya ba la/_rtug pa 'gags pa las pho ba'i me drod bri ba la ni mas gtong ba'i bkru sman drag po ni ru ha zhes bya ba'am snum gyi 'jam rtsi mas gtong bas sbyang bar bya'o/_/nad tshabs che bas me drod
[\[310a\]]
[\[310a.1\]]nyams/_/sbyang byas zas kyi cho ga spyad/_/ces bya ba la/_nad kyi tshabs cher skyes par gyur pas me drod nyams par gyur pa la ni skyug sman dang bkru sman la sogs pas nad sbyangs nas/_thug pa'i rim pa la sogs pa zas kyi rim pa nad dmigs ji lta ba bzhin du sbyar bar
[\[310a.2\]]bya'o/_/nad byang me drod chung ba la/_/zhun mar 'ba' zhig drod skyed byed/_/ces bya ba la/_gal te byang zhing nad las thar ba'i rjes la pho ba'i me drod chung bar gyur na zhun mar kho na sbyin par bya'i snum sbyin par mi bya'o/_/lam dang smyung bas nyam chung la/_/nas thug mar dang sbyar
[\[310a.3\]]ba'am/_/zas bcas blud na stobs skyed cing /_/drod skyed brta bar byed pa yin/_/zhes bya ba la/_lam la sogs pas du ba ste me drod chung bar gyur pa la ni nas thug dang mar du sbyar ba blud par bya zhing yang na 'bras chan la mar blugs te btsir ba de sbyin par bya ste/_des ni lus
[\[310a.4\]]kyi stobs skyed cing me drod skyed par byed pa yin no/_/yun ring nyal po spyad pa dang /_/mi ni nyam chung skem gyur la/_/mthu rtsal can gyis zas tshol ba/_/sha za'i sha khu skyur sbyar sbyin/_/yang zhing dro tsha sbyong byed pa/_/de yis me drod myur du skyed/_/sha yis skyed pa'i sha
[\[310a.5\]]yin phyir/_/stobs ni mchog tu skyed par byed/_/ces bya ba la/_yun ring po dus thams cad du nyal po spyod cing bud med rten par byed pa dang /_zas len par ma zhu bas nyam chung zhing rid pa skem par gyur pa dag la mthu rtsal gyis zas tshol zhing sha khu se'u las skyur bar byas pa
[\[310a.6\]]dang sbyar ba'i kha zas sbyar bar bya'o/_/de ltar mthu rtsal gyis zas tshol ba la zas su sha za ba'i srog chags kyi sha ni yang ba la sogs pa'i yon tan gyis pho ba'i me drod myur du skyed par byed la de bzhin du sha zos pas skyed par byed pa yin pa'i phyir mchog tu stobs skyed cing 'phel bar byed pa yin pa'i phyir
[\[310a.7\]]ro/_/snum dang mnan chang chang rnying dang /_/sman khu phye ma 'phrod pa zos/_/lus la legs par sbyar ba yis/_/stobs dang me drod 'phel bar byed/_/ces bya ba la/_snum la sogs pa nad gzhi dang lus zungs kyi tshul las dpags te sman dpyad bstan bcos las 'byung ba'i
[\[310b\]]
[\[310b.1\]]cho ga bzhin du sbyin zhing legs par sbyar bar gyur pas lus kyi stobs dang me drod kyi stobs 'phel bar byed pa nyid du 'gyur ro/_/dper na me ni shing sra bas/_/sbar ba yun ring gnas par byed/_/de bzhin khong par gnas pa'i me/_/snum dang bcas pas brtan par gnas/_/zhes bya ba la/_
[\[310b.2\]]dper na phyi'i seng ldeng la sogs pa'i shing sra bas sbar bar byas par gyur na yun ring du gnas shing brtan par gnas par byed pa de bzhin du pho ba la brten cing khong par gnas pa'i me yang snum dang bcas pa'i zas zos na brtan par gnas shing mi nyams par byed do/_/ji ltar me ni shing med
[\[310b.3\]]pa'am/_/me chung shing ni drags pa ltar/_/lus me zas ni ma zos pa/_/zas drags gyur pas 'bar mi byed/_/ces bya ba la/_ji ltar phyi'i me bud shing med na 'bar bar mi 'gyur ba'am/_me chung ngu la shing ha cang drags pa mang du bcug pas kyang 'bar bar mi 'gyur te/_de bzhin du lus
[\[310b.4\]]kyi me yang kha zas ma zos pa'am/_kha zas cung zad zos pa'am/_kha zas lhag par yang dang yang du dwangs ma zos pas pho ba'i me drod mched par mi 'gyur ro/_/gang tshe bad kan zad mkhris pa/_/rang gi gnas su rlung zhugs na/_/me drod 'phel zhing rab rgyas 'gyur/_/de tshe me ni rlung
[\[310b.5\]]bcas pas/_/zas smin byas nas lus zungs kyang /_/zad cing mdangs 'thor byed pas gsod/_/zas zos nas ni bder 'gyur la/_/zhu nas mun zhugs snyam sems 'gyur/_/zhes bya ba la/_dus gang gi tshe bad kan zad par gyur cing thams cad nas thams cad du 'grib par
[\[310b.6\]]gyur pa de'i tshe mkhris pa gang gi gnas lte ba zhes bya bar rlung zhugs shing des bskyod pas me drod de rgyas shing shas cher 'phel bar gyur la/_de'i tshe pho ba'i me drod de rlung dang bcas pas zas myur ba kho nar smin cing 'ju bar byas nas/_de'i rjes la smin cing zhu bar bya ba'i phyir/_zas med
[\[310b.7\]]pas dwangs ma la sogs pa lus zungs thams cad smin cing bskams par byas nas mi de gsod par byed par 'gyur la mdangs kyang 'thor zhing 'byer bar byed par 'gyur ro/_/de'i tshe mi des zas zos na ni lus bde ba snyam du sems par 'gyur la/_zas zhu nas ni mun par zhugs pa
[\[311a\]]
[\[311a.1\]]snyam du sems shing mun 'thibs byed par 'gyur ro/_/skom dad tsha brgyal dbugs mi bde/_/la sogs me drod drags las 'byung /_/zhes bya ba la/_skom dad la sogs pa ni khong pa'i me drod shas cher skye zhing drags pa las byung bar shes par bya'o/_
[\[311a.2\]]zas lci snum sla rtul ba dang /_/grang dang 'ju dka' me drod 'bri/_/'bar ba'i me la chu blugs ltar/_/me drod shas che de zhi bya/_/zhes bya ba la/_de lta bu'i me drod drags par gyur ma thag pa de ni zas dang skom lci ba la sogs pa'i rang bzhin can gyis zhi bar bya ste/_dper na me 'bar bar
[\[311a.3\]]gyur pa dag la chu blugs par gyur pas zhi bar byas pa dang 'dra bar zhi bar bya'o/_/de ni kha zas ma zhu la'ang /_/yang dang yang du zas sbyin bya/_/bud shing med pa'i skabs rnyed ltar/_/ji nas ci 'dod mi 'gyur bya/_/zhes bya ba la/_me drod drags pa'i nad dang ldan pa de la ni/_kha zas ma zhu yod du
[\[311a.4\]]zin kyang kha zas phyi ma yang dang yang du sbyin par bya zhing ci nas kyang me drags pa de zhi ba'i phyir 'bad par bya ste/_dper na bud shing med pa'i me ltar nad pa de la gnod cing gcod par 'gyur ba de ltar bya'o/_/kri sar dang 'o thug snum/_/snum khur bu ram g.yos pa dang /_/rlan can chu yi srog chags ni/_/
[\[311a.5\]]tsho ba yi ni sha sbyin no/_/mchog tu nya ni 'jam po dang /_/mi 'gul chu la gnas pa sbyin/_/zhes bya ba la/_me drod drags pas nyen par gyur pa'i mi la kri sar zhes bya ba til dang ma sha dang mung+ga la sogs pa las byas pa'i thug pa'am 'o thug ces bya ba 'o ma dang 'bras btsos pa la zhag la sogs
[\[311a.6\]]pa'i snum btab pa dang /_de bzhin du snum khur gyi rnam pa dang /_de bzhin du bu ram g.yos shing de btab pa dang kha zas lci zhing snum pa sbyin pa dang /_rlan can gyi srog chags ngang pa dang khrung khrung la sogs pa de bzhin du chu'i srog chags nya la sogs pa'i sha de dag kyang tsho zhing lus shin du rgyas
[\[311a.7\]]pa'i sha sbyin pa dang de bzhin du nya gang 'jam zhing pags pa'i mtha' 'jam pa dang /_sha shin du rgyas pa dang mi 'gul ba'i chu'i nang na gnas pa de lta bu'i nya'i sha byin na me drod drags pa 'bri bar 'gyur ro/_/lug sha tshon po dag dang ni/_/zos na me drod drags pa sel/_/zhes
[\[311b\]]
[\[311b.1\]]bya ba la/_lug shin tu tsho zhing tshil che ba'i sha zos na yang me drod drags pa zhi bar byed do/_/'o ma sbrang rtsi bcas pa'am/_/mar dang sbyar ba skom tshe blud/_/ces bya ba la/_de skom pa'i tshe na ni 'o ma dang sbrang rtsir bcas pa'am/_mar dang sbrang rtsir sbyar ba blud na me drod drags pa
[\[311b.2\]]de zhi bar 'gyur ro/_/gro yi phye ni 'o ma dang /_/mar ni mang por bcas pa blud/_/ces bya ba la/_yang na de bskol ba la bag phye dang 'o ma mar dang bcas pa blud na phan no/_/rlan can srog chags sha khu dang /_/til mar ma gtogs snum can blud/_/ces bya ba la/_yang
[\[311b.3\]]skom pa la srog chags rlan can la gnas pa'i sha khu la mar dang tshil dang rkang la sogs pa dang bcas pa byin na yang me drod drags pa sel bar byed do/_/sha ma dur byid dang bskol ba'i/_/'o ma'i bkru sman blud par bya/_/zhes bya ba la/_yang na nad de la sha ma dang dur byid gnyis
[\[311b.4\]]dang 'o ma dang bskol ba'i bkru sman blud par bya'o/_/mkhris pa sel ba'i kha zas dang /_/'o thug lan mang sbyin par bya/_/zhes bya ba la/_yang de la mkhris pa sel ba'i kha zas dang sman lan mang du yang sbyin pa dang 'o thug gi thug pa'i rim pa blud par bya'o/_/gang zhig lci
[\[311b.5\]]zhing tshil skyed dang /_/bad kan skyed pa'i kha zas rnams/_/thams cad me drod drags la phan/_/zos nas nyin par nyal bar bya/_/zhes bya ba la/_zas dang sman gang zhig lci zhing bad kan skyed par byed pa la phrum dang chur ba dang /_lug gi sha la sogs pa 'dir smos pa dang
[\[311b.6\]]ma smos pa de thams cad me drod drags pa'i nad la phan no/_/de bzhin du kha zas zos nas nyin par nyal ba yang phan no/_/zas ni me drod kyis 'ju byed/_/zas med nas ni nad zad byed/_/lus zungs zad par byed par 'gyur/_/lus zungs zad nas 'chi bar 'gyur/_/zhes
[\[311b.7\]]bya ba la/_me drod drags pa'i tshe dang zas zos pa de me drod kyis 'ju bar byed la de nas zas med pa dang /_de'i 'og tu de na yod pa'i nad smin cing zad par byed la nad zad nas lus zungs zad par byed la lus zungs zad nas ni 'chi ba nyid du 'gyur ro/_/zas 'di dag ni rang bzhin gyis
[\[312a\]]
[\[312a.1\]]mi mthun/_/'di ni sbyor dang g.yos kyis mi 'phrod pa/_/de la sogs par mi shes ji dga' bar/_/spyod de me drod stobs las gyur pa yin/_/de bas 'bad pa kun gyis me drod bsrung /_/de nyams nas ni mi yi srog nges nyams/_/nyes pas khyab na nad
[\[312a.2\]]kyi tshogs kyis 'debs/_/me drod mnyam na nad med tshe ring 'gyur/_/zhes bya ba la/_rlan can dang chu la gnas pa'i srog chags kyi sha la sogs pa'i zas 'di dag ni/_rang bzhin gyis mi mthun zhing lci ba dang tshil skyed pa dang /_bad kan 'phel bar byed pa yin la de bzhin du 'di ni sbyor
[\[312a.3\]]ba'i dbang gis kyang mi mthun zhing mi 'phrod pa yin te/_dper na 'o ma'am mar dang spra tshil bsres te byin pa de lta bu dang /_bag phye dang 'o ma sbyar te byin pa la sogs pa dang /_de bzhin du g.yos su byas pa'i dbang gis kyang mi 'phrod par gyur te dper na snum pa la la bu ga dang /_ska ba dang
[\[312a.4\]]rtul ba dang bsil ba dang 'ju dka' ba'i rnam pa de lta bus g.yos su byas pa de ni g.yos sbyar ba las mi 'phrod par gyur pa yin no/_/de ltar rang bzhin gyis mi 'phrod pa dang /_sbyor bas mi 'phrod pa dang /_g.yos su byas pas mi 'phrod pa ste sogs pa'i sgras tshad dang dus la sogs
[\[312a.5\]]pa'i dbang gis kyang 'di dag mi 'phrod pa yin no/_/zhes mi shes shing mi rtogs pas ci dgar spyod cing gnas par byed pa de ni me drod kyi stobs las gyur pa kho na yin par shes par bya'o/_/de bas na me'i stobs ni nus pa chen po yin pas 'bad pa kun gyis zhes bya ba la/_zas
[\[312a.6\]]la spyod pa dang /_spyod lam gyi rnam pa thams cad kyis pho ba'i me drod bsrung ba la brtson par bya'o/_/de nyid kyis ni me drod nyams na ni mi'i srog nges par nyams par 'gyur te/_nges par zhes smos pa ni/_nges pa kho nar 'chi bar 'gyur gyi gnas skabs gzhan du ni mi 'gyur ro/_/
[\[312a.7\]]zhes bya ba'i don yin la/_yang me'i drod de nyid nyes pa'i tshogs kyis khyab cing nad kyis zin par gyur na nad kyi tshogs du mas 'debs shing nyen par gyur la me drod cha mnyam pas rigs pas gnas nas nad med cing bde bar gnas pa dang tshe ring zhing yun ring ba nyid du 'gyur ro/_/
[\[312b\]]
[\[312b.1\]]yan lag brgyad pa'i snying po'i rnam par 'grel ba tshig gi don gyi zla zer zhes bya ba/_slob dpon zla ba la dga' bas nges par sbyar ba las/_gso ba'i gnas le'u bcu ba'i rnam par 'grel pa'o//_//de nas gcin 'gags pa'i le'u bshad par bya'o/_/
[\[312b.2\]]zhes bya ba la/_go rims la babs pas na 'di brtsams pa yin no/_/rlung las gyur ba'i gcin sri la/_/rlung 'joms til mar gyis bsku bya/_/lte ba man chad dugs bya zhing /_/rlan dugs lus ni spyings pa'ang bya/_/zhes bya ba la/_rlung las gyur pa'i gcin sri zhing
[\[312b.3\]]'gags pa'i nad la ni rlung 'joms pa'i til mar gyis lus thams cad bsku bar bya ba dang /_lte ba man chad legs par dugs bya zhing rlan pa'i dugs dang lus spyings pa'i dugs ji skad bshad pa bzhin bya'o/_/rtsa ba bcu dang e raN+Da/_/ba la nas dang nye'u shing pa/_/ba spru
[\[312b.4\]]ba dang ku lang+tha/_/rgya shug dang ni ba ru ra/_/sru sru'i rtsa ba bri shi ba/_/til mar zhun mar phag dang drod/_/zhag bskol lan tshwa bcas pa ni/_/'thungs na gzer 'joms mchog yin no/_/zhes bya ba la/_rtsa ba bcu pa la sogs pa dang bskol zhing btsos pa'i til mar la sogs
[\[312b.5\]]pa dang /_lde gu dang bskol ba dang lan tshwa lnga po dang bcas par 'thungs par gyur na gzer 'joms par byed pa'i mchog dam pa yin no/_/sman 'di dag ni snum pa yi/_/'bras bur bcas shing skyur ba dang /_/snum dang ldan par zas skom dang /_/gong po dkri ba'i dugs dpyad bya/_/
[\[312b.6\]]zhes bya ba la/_bshad ma thag pa'i sman rtsa ba bcu pa la sogs pa 'di dag zas dang skom dang sbyar ba dang /_de bzhin du gong po dang glan pa'i dugs bya ba snum dang bcas pa'i 'bras bu star ga'i rkang la sogs pa dang bcas pa dang skyur rtsa bas la sogs pa dang rdzas skyur ba dang ldan pa dang de bzhin du snum dang /_
[\[312b.7\]]ldan pa ste/_de dag gi dugs la sogs pa spyad par bya'o/_/kha ru tsha mang btab pa'i chang /_/'thungs na gcin gyi nad sel byed/_/ces bya ba la/_kha ru tsha mang du btab cing shas cher bro ba'i chang 'thungs na gcin gyi nad sel bar byed do/_/mkhris gyur bsku dang blugs pa dang /_/lus
[\[313a\]]
[\[313a.1\]]bcing bas ni bsil bar bya/_/zhes bya ba la/_mkhris pa las gyur pa'i gcin sri ba'i nad la ni lus bsku ba la sogs pa bsil ba dag gis bya'o/_/nye'u shing gze ma bi da ri/_/rgun 'bru rtswa yi rtsa ba lnga/_/bskol ba'i nang du sbrang rtsi dang /_/kha ra btab
[\[313a.2\]]pa blud par bya/_/zhes bya ba la/_yang na nad de la nye'u shing dang gze ma la sogs pa'i sman bskol ba bsgrangs pa'i nang du sbrang rtsi dang khar btab pa blud na yang phan no/_/rtswa'i rtsa ba lnga ni 'jag ma dang 'dam bu dang dUr ba dang 'bras dang bu ram shing gi rtsa ba ste/_de lnga rtswa'i rtsa ba lnga zhes bya'o/_/
[\[313a.3\]]ba sha ka dang ga gon dang /_/rgyal mo ga gon le brgan rtsi'i/_/sa bon gur kum rgun chu dang /_/'thungs na gcin 'gags nad sel byed/_/ces bya ba la/_ba sha ka la sogs pa'i khu ba bsgrangs pa rgun chu dang sbyar te 'thungs na gcin 'gags pa'i nad thams cad sel bar byed
[\[313a.4\]]do/_/ga gon ni dri bu ta zhes bya ba ste de'i sa bon rgyal mo ga gon zhes bya ba er pa ru zhes bya ba'i ga gon gyi khyad par gyi sa bon no/_/de bzhin du le brgan rtsi'i sa bon gzung ngo /_/shing mngar er ba ru'i sa bon/_/skyer pa 'bras kyi chu dang blud/_/ces bya ba la/_yang na shing
[\[313a.5\]]mngar dang rgyal mo ga gon gyi sa bon dang /_skyer pa'i 'bras kyi chu dang sbyar te blud par bya'o/_/rgun 'bru'i lde gu chur sbyar ba'am/_/rgun 'bru chur ni spangs pa blud/_/ces bya ba la/_yang na rgun 'bru'i lde gu chu dang sbyar ba blud pa'am yang na rgun 'bru chu'i nang du nub gcig
[\[313a.6\]]sbangs pa'i chu blud na yang phan pa yin no/_/bad kan las gyur dugs byas la/_/skyug sman bza' ba rno dro sbyin/_/nas g.yos thal sman rno ba dang /_/dar ba bcas pa sbyin par bya/_/zhes bya ba la/_bad kan las gyur pa'i gcin sri ba'i nad la ni cho ga ji lta ba bzhin du dugs
[\[313a.7\]]byas la skyug sman btang ba dang /_bza' ba'i bag rno ba dang dro ba sbyin pa dang nas las g.yos pa'i zas chag tshe dang skya khur la sogs pa dang thal sman rnon po la sogs pa gtang bar bya'o/_/sug smel chang dang sbyar ba'am/_/skyu ru ra yi khu ba blud/_/ces bya ba la/_yang na
[\[313b\]]
[\[313b.1\]]sug smel dang chang du sbyar ba blud pa'am/_sug smel dang skyu ru ra'i khu bar sbyar ba blud par bya'o/_/bzhad rus gze ma sug smel dang /_/tsha gsum sbrang rtsi gcin bcas blud/_/ces bya ba la/_yang na bya bzhad kyi rus pa dang gze ma la sogs pa'i sman sbrang rtsi dang gcin sbyar ba blud na
[\[313b.2\]]yang phan no/_/yang na kaN+Da ka ri'i khu/_/sbrang rtsir sbyar ba blud par bya/_/zhes bya ba la/_kaN+Da ka ri bskol ba'i khu ba sbrang rtsi dang sbyar ba blud na yang gcin 'gags pa'i nad sel to/_/shi ti ba ra'i sa bon ni/_/zhib btags dar bar sbyar ba blud/_/ces bya ba la/_yang na shi ti bar zhes
[\[313b.3\]]bya ba'i sa bon gyi phye ma dang dar ba blud na phan no/_/ba da sap+ta par+Ni dang /_/sle tres dong gra dug mo yungs/_/ke pu ka dang sug smel dang /_/ka rany+dza bskol sbrang rtsir bcas/_/des sbyar thug pa'am byu ru yi/_/phye ma 'bras kyi chu dang blud/_/ces bya ba la/_yang shing ba da la sogs
[\[313b.4\]]pa bskol ba'i khu ba sbrang rtsi dang bcas pa blud pa'am/_ba da la sogs pa'i sman de dag dang sbyar ba'i thug ba'am byu ru btags pa'i phye ma 'bras kyi phye dang sbyar te 'thungs na yang phan no/_/pa tha li yi thal ba'i chu/_/lan bdun btsags te til mar bcas/_zhes bya ba la/_yang na shing
[\[313b.5\]]pa ta li bsregs pa'i thal ba'i chu lan bdun gyi bar du btsags shing gzags par byas pa til mar dang bcas pa blud na phan no/_/nas tshig 'khus thal pa tha li/_/pa ri pa tra til thal chu/_/shing tsha sug smel na le sham/_/chang dang sbyar ba blud par bya/_/zhes bya ba la/_nas tshig 'khus
[\[313b.6\]]pa'i thal chu dang /_pa tha li'i thal chu dang /_pa ri pa tra'i thal chu dang til bsregs pa'i thal chu'i nang du shing tsha la sogs pa'i phye ma dang chang du sbyar ba blud na yang phan no/_/'di dag re re lde gur sbyar/_/bu ram so yis bcad cing bza'/_/zhes bya ba la/_nas tshig 'khus pa'i thal ba la
[\[313b.7\]]sogs pa 'di dag lde gur sbyar ba dang /_bu ram sos bcad cing zos na yang phan no/_/'dus pa'i bdag nyid can kun la/_/'di dag gnas skabs ji bzhin phan/_/zhes bya ba la/_'dus pa las gyur pa'i gcin sri ba la ni 'di dag gnas skabs ji lta ba bzhin/_gang dang gang shas che ba'i
[\[314a\]]
[\[314a.1\]]dbang du byin na phan no/_/nad gzhi thams cad las gyur pa'i gcin 'gags pa'i nad kyi gso ba bstan nas/_rde'u chags pa'i gso ba bstan pa'i phyir/_rde'u chags ring po ma lon dang /_/rlung gi lgang nad sogs la'ang sbyar/_/zhes bya ba la sogs pa yin
[\[314a.2\]]te/_sngar bshad pa'i sman de dag ni 'dus pa'i nad 'ba' zhig la so so'i dmigs dang sbyar te phan par ma zad kyi rde'u chags nas ring po ma lon pa yang btang na phan pa yin la dang zhes bya ba'i sgras de 'ba' zhig tu ma zad kyi rlung las gyur pa'i nad kyis gcin 'gags pa la sogs pa yang ji skad
[\[314a.3\]]du bshad pa bzhin du sbyar bar bya'o/_/rde'u chags nad ni mi bzad de/_/'chi bdag dang ni 'dra bar 'dod/_/gzhon pa'i tshe na sman gyis gso/_/'phel nas 'dral bar 'os pa yin/_/zhes bya ba la/_rde'u chags pa zhes bya ba'i nad ni mi bzad cing brnag par dka' ba yin la myur du srog
[\[314a.4\]]'phrog par byed pas 'chi bdag dang 'dra bar 'dod do/_/de gzhon zhing skyes nas ring po ma lon pa nar ma son pa la ni sngar ji skad bstan pa'i sman gyis ci rigs par gso bar bya la/_'phel zhing rde'u de che la sra bar gyur nas ni mtshon gyis bcad cing 'dral nas dbyung bar rigs pa yin no/_/
[\[314a.5\]]de yi sngon byung tshul la ni/_/snum chos la sogs rim pas bsngags/_/zhes bya ba la/_rde'u chags pa de sngar byung ba'i tshul gong du ji skad bstan pa lta bu byung ba la ni snum gyi cho ga dang dugs la sogs pa byas na phan no/_/sru sru'i rtsa ba spra tog dang /_/a sman da ka ba sa ri/_/nye'u shing
[\[314a.6\]]lcam pa pu shel tsi/_/a ti pa la ba lu ka_/spangs ma brik+Sha da ni dang /_/sha ka'i 'bras bu bya kri gnyis/_/gud tha gze ma ku lang+tha/_/nas dang rgya shug par na/_/ka ta ka yi 'bras bu dang /_/u sha ka sogs phye ma btab/_/'di dag khu ba mar bskol blud/_/rlung gyur rde'u
[\[314a.7\]]'jig par byed/_/zhes bya ba la/_sru sru'i rtsa ba la sogs pa'i sman bskol ba'i khu ba'i nang du bu sha ka la sogs pa'i phye ma btab ste/_u sha ka dang spangs ma zhes bya ba la sogs pa smos pa btags pa'i phye ma lde gur btab pa dang bskol ba'i mar blud na rlung las gyur pa'i rde'u
[\[314b\]]
[\[314b.1\]]chags pa 'jig par byed do/_/spra tog ni ba su ka dang me tog sbom/_/spra tog i shwa ma la zhes smos pa yin no/_/bas ri ni ka pi pi pa li'o/_/lcam pa ni ming gi rnam grangs gzhan du ni nyi ma dga' ba zhes bya'o/_/ba lu ka ni b+hu ta bri k+Shi'o/_/spangs ma ni du ta ka te ka tsa ka zhes kyang bya'o/_/bri k+Sha da
[\[314b.2\]]ni ni ta ru ru ha dang ban da ha zhes bya ba shing las bslas thabs su skyes pa'i shing phre'u'o/_/sha ka'i 'bras bu ni shing sha ka'i 'bras bu'o/_/bya kri gnyis ni bri ha ti dang kaN+Da ka ri'o/_/gung+tha ni brin ha ti na dang na gun da zhes bya ba rtsa ba bca' sga 'dra ba la lo ma zlum po yod pa'o/_/gze ma ni go kru ra ste tsher ma
[\[314b.3\]]gsum pa zhes kyang bya ste/_ku lang+tha ni rgya sran no/_/bar ni nad kan tho/_/ka ta ka'i 'bras bu ni ka ta ka'i 'bras bu ka tsha ste chu rnams kyang phyed yin/_zhes bya ba yin no/_/e raN+Da dang bri ha ti/_/kaN+Da ka ri gze ma dang /_/bu ram shing phran rtsa ba yi/_/lde gu zho dang sbyar te blud/_/rde'u chags pa
[\[314b.4\]]sel byed yin/_/zhes bya ba la/_e raN+Da la sogs pa'i sman gyi rtsa ba rnams lde gur byas pa zho lnga po dang sbyar te blud na yang rlung las gyur pa'i lde'u chags pa 'jig cing sel to/_/ku sha 'jag ma 'dam bu dang /_/ku tha nye'u shing ig ga tha/_/sru sru'i rtsa ba 'jag zlum dang /_/bi da ri dang
[\[314b.5\]]ba ra hi/_/'bras kyi rtsa ba gze ma dang /_/ba lu ka dang pa ta li/_/ba tu la dang bla bar bcas/_/ba sbru ba dang shri sha dang /_/de rnams bskol khu mar du bskol/_/ka gon sa bon la sogs dang /_/ut+pa la yi sa bon dang /_/shing mngar dang ni brag zhun phye/_/de dag mkhris gyur rde'u chags
[\[314b.6\]]sel/_/zhes bya ba la/_ku sha dang 'jag ma la sogs pa bskol ba'i khu bar ga gon gyi sa bon dang rgyal mo ga gon gyi sa bon dang ut+pa la'i sa bon la sogs pa'i phye ma lde gur byas pa dang /_mar du btsos pa'i mar de blud na mkhris pa las gyur pa'i rde'u chags pa sel cing 'jig par byed do/_/sru sru'i rtsa
[\[314b.7\]]ba ni a smra be da'am pa shan be+e de zhes bya'o/_/zhang zhung dag gis ni be da dze re zer/_rgya gar gyis brag 'bigs zhes zer/_de phal cher ni brag las 'khrungs pa la bya/_'di lta bu'i ldan mar du grags pa mi bya/_ku sha dang 'jag ma ni ku sha dang dUr ba dang ba la zhes bya ba la 'jag ma
[\[315a\]]
[\[315a.1\]]sbom phra'i dbye bas rnam pa gnyis yod do/_/'di nas ba ra hi ni su ga ri'o/_/ba tu rgya ni ku ru ta ka'o/_/bla ba ni ku dan na da'o/_/ba ra Na sogs rlung 'joms te/_/sug smel ha re Nu ka'i sde/_/gu gul ru rtan le sham/_/tsi tra ka dang byi'u rug pa/_/de dag
[\[315a.2\]]lde gur byas pa gzhug_/u sha ka yi sde tshan bcug_/mar bskol ba yis bad kan las/_/gyur pa'i rde'u chags myur du 'joms/_/zhes bya ba la/_ba ra Na la sogs pa'i sman gyi sde tshan dang de bzhin du rlung 'joms pa'i sde tshan de dang /_sde tshan de gnyis dang sug smel dang ha re
[\[315a.3\]]Nu ka zhes bya ba'i kon ti la sogs pa'i sman de dag lde gur byas pa dang /_de bzhin du u sha ka la sogs pa'i sde tshan lde gur byas pa bcug la de dang mar bskol te byin na bad kan las gyur pa'i rde'u chags pa myur du 'jig cing sel bar byed do/_/rang rang sman ni 'di nyid kyis/_/thal
[\[315a.4\]]sman 'o ma thug sogs sbyar/_/zhes bya ba la/_rlung la sogs pa'i rang rang gi sman mar la sogs pa'i sbyor ba bstan pa bshad ma thag pa 'di dag nyid kyis thal sman dang 'o ma dang nas thug dang zas dang skom la sogs par sbyar zhing btang na yang phan no/_/pi tsu ka dang ang go la/_/ka ta
[\[315a.5\]]ka la sha ka dang /_/ut+pa la yi 'bras bu rnams/_/bu ram bcas pa'i chu dron blud/_/rde'u phran 'jig par byed pa'i mchog_/ces bya ba la/_pi tsu ka li la sogs pa dang bu ram dang bcas pa'i chu dron blud na yang /_rde'u phran gse gu phre'u ltar gnas pa dag 'jig cing 'joms par byed pa'i mchog
[\[315a.6\]]yin no/_/pi tsu ka ni shi ta bi ra ka'o/_/ang go la ni i ri bil ba'o/_/ut+pa la ni ut+pa la dmar po dang sngon po ste rnam pa gnyis so/_/de'i 'bras bu ni de'i sa bon no/_/khrung khrung rnga mong bong bu'i rus/_/gze ma ta la ba tri ka_/a za mo dang ka dam pa'i/_/rtsa ba dang ni bca' sga ni/_/chang ngam chu
[\[315a.7\]]dron bcas pa blud/_/rde'u phran chags pa 'jig par byed/_/ces bya ba la/_khrung khrung la sogs pa'i rus pa chang ngam chu dron dang sbyar te blud na rde'u phran gzeg tu 'jig par byed do/_/ta la ba tri ka ni mo sa li'o/_/ma ri tsi ka'i sa bon gyi/_/phye ma sbrang rtsir sbyar ba dang /_/lug gi 'o ma zhag bdun
[\[315b\]]
[\[315b.1\]]ni/_/blud na rde'u ni 'jig par byed/_/ces bya ba la/_ma ri tsi ka zhes bya ba mri ta kun da ka zhes bya ba'i sa bon gyi phye ma sbrang rtsi dang sbyar te lug gi 'o ma dang bcas par zhag bdun gyi bar du blud na rde'u 'jig cing ltung bar 'gyur ro/_/shi kru'i rtsa ba bskol ba ni/_/dro 'jam 'thungs pas rde'u
[\[315b.2\]]nad 'joms/_/zhes bya ba la/_shi kru'i rtsa ba bskol ba'i khu ba blud na yang phan no/_/til dang a ba marga dang /_/chu shing dang ni ba la sha/_/nas tshig 'khus thal lug gcin blud/_/phye ma rde'u chags pa sel/_/zhes bya ba la/_til la sogs pa'i thal ba lug
[\[315b.3\]]gcin dang sbyar te blud na yang phye ma rde'u nyid du chags pa sel bar byed do/_/yang na lcam pa'i rtsa ba ni/_/gcig tu chang la sogs pa blud/_/ces bya ba la/_yang na lcam pa'i rtsa ba 'ba' zhig chang ngam chu dron nam gzhan gang yang rung ba dang sbyar te blud na phan no/_/yang na de bskol 'o ma
[\[315b.4\]]blud/_/nad kyis nyen pa sel bar byed/_/ces bya ba la/_yang na lcam pa'i rtsa ba dang 'o ma lhan cig bskol ba blud na nad kyis nyen cing gzer ba'i rde'u chags pa'i nad la yang phan no/_/a ru ra yi rus pa btsos/_/yang na ba spru ba btsos blud/_/ces bya ba la/_yang na a ru ra'i
[\[315b.5\]]nang gi rus pa dang btsos pa'i 'o ma blud na yang rde'u chags pa'i nad kyis nyen pa la phan no/_/yang na ba spru ba'i 'o ma dang bskol ba blud na phan no/_/yang na 'o ma can zas bza'/_/yang na bar hi shi ka yi/_/rtsa ba 'bras bur bcas pa blud/_/ces bya ba la/_yang na 'o ma can gyi zas
[\[315b.6\]]bza' zhing bar hi shi ka zhes bya ba'i sman gyi rtsa ba dang 'bras bu chur sbyar ba blud na yang phan no/_/gcin 'gags lhag ma rnams la ni/_/'di yi gso ba lhag ma'ang sbyar/_/zhes bya ba la/_gcin 'gags pa'i nad lhag ma rnams la ni 'di nyid gong du bshad pa'i gso ba'i rim
[\[315b.7\]]pa las ci rigs par gso bar bya'o/_/bri ha ti sogs sde tshan bskol/_/gzem nyis 'gyur gzhug par bya/_/chu dang 'o ma zhun mar dang /_/blud na gcin gyi nad kun sel/_/zhes bya ba la/_bri ha ti la sogs pa'i sde tshan sman ji skad smos pa dang gze ma nyis 'gyur bcug ste/_
[\[316a\]]
[\[316a.1\]]bskol ba'i chu la sogs pa de blud na gcin 'gags pa'i nad thams cad sel bar byed do/_/thang shing gla sgang mur ba dang /_/shing mngar dang ni a ru ra/_/chang ngam 'o ma chur sbyar ba/_/gcin gyi nad ni kun la blud/_/ces bya ba la/_thang shing la sogs pa'i sman
[\[316a.2\]]chang la sogs pa gang yang rung ba dang sbyar te blud na yang gcin 'gags pa'i nad thams cad sel to/_/byi tsher ba bskol khu ba'am/_/a rdzun bskol khu ba ni/_/rgyam tsha 'bras bu gsum btab pa/_/chu tshan dro 'jam sbyar ba blud/_/ces bya ba la/_byi tsher ba bskol ba'am/_a rdzun
[\[316a.3\]]bskol ba'i khu ba'i nang du rgyam tsha la sogs pa btab pa'i chu dro 'jam tsam blud na yang phan no/_/kaN+Da ka ri gze ma bskol/_/yang na nas thug phun sran bcas/_/zhes bya ba la/_yang na kaN+Da ka ril sogs pa'i sman bskol ba yang phan no/_/bi da ri sogs bskol ba'am/_/khyim bya'i
[\[316a.4\]]sha yi khu ba blud/_/ces bya ba la/_bi da ri la sogs pa'i sde tshan dang bskol ba'i nas thug blud par bya ba'am/_khyim bya'i sha khu blud na yang phan no/_/bi da ri la sogs pa dang /_/bskol ba'i brag zhun sbyin pa'am/_/zhes bya ba la/_yang na bi da ri la sogs pa'i sde tshan dang brag
[\[316a.5\]]zhun bskol te byin na yang phan no/_/yang na chang ni nad med blud/_/rta 'am shing rtar bskyon nas ni/_/mgyogs par 'gro bas bskyod gyur na/_/rde'u de ni g.yo bar 'gyur/_/zhes bya ba la/_yang rde'u chags pa'i nad la chang nad med cing langs pa blud la shing rta'am/_rta la bskyon te
[\[316a.6\]]shugs mgyogs par 'gro zhing rta drag tu bskyod na yang de'i rde'u chags pa de lus drag tu bskyod nas gnas gcig tu 'dug pa las g.yo zhing phan tshun 'phos par 'gyur ro/_/bi da ri la sogs pa yi/_/sde tshan rnam pa kun tu sbyar/_/zhes bya ba la/_gcin nad rde'u chags pa dang /_gse gu chags
[\[316a.7\]]pa la ni bi da ri la sogs pa'i sde tshan bza' ba dang btung ba dang sman la sogs pa la rnam pa thams cad du kun la sbyar bar bya'o/_/bkru sman don du seng phrom mar/_/'jam rtsi'i las kyang bsten par bya/_/mchog tu 'jam rtsi gong ma bya/_/zhes bya ba la/_yang na de la bkru sman bya ba'i don
[\[316b\]]
[\[316b.1\]]gyi phyir seng phrom gyi sman mar rlung nad gso ba'i skabs nas bshad pa dang de bzhin du 'jam rtsi las bya ba dag kyang yang dang yang du bsten cing goms par bya'o/_/de las kyang mchog gam khyad par du ni 'jam rtsi gong ma zhes bya ba ni pho mtshan dang mo mtshan gyi sgo nas 'jam rtsi btang ba de bsten par
[\[316b.2\]]bya'o/_/khu chu'i rde'u chags de yi ni/_/gcin lam sbyangs la stobs che ba'i/_/khu chu'i gnas ni sbyang ba'i phyir/_/skyes pa khu ba 'phel byed pa'i/_/sha dang khyim bya'i sha yis 'grangs/_/'dod pa bdo bas bud med ni/_/dga' ba skyed la nyal po bya/_/zhes bya ba la/_/khu chu'i
[\[316b.3\]]rde'u chags pa la ni mas gtong ba de gcin 'byung ba'i lam sbyangs shing bsal la nad pa nyams stobs che ba'i khu chu'i gnas sbyang bar bya ba'i phyir skyes pa ro tsa zhing khu ba 'phel bar byed pa'i rlan gyi sha khu dang khyim bya'i shas 'grangs shing tshim par byas la bud med la nyal po bya'o/_/gso ba 'di
[\[316b.4\]]yis bcos kyang ni/_/ma zhin ni sman pa yis/_/mtshon ni legs par brtag byas te/_/gso ba ma bgyis nges par 'chi/_/bgyis na'ang dogs par bcas pa las/_/de ltar rgyal po la zhus nas/_/las la byang ba'i sman pa ni/_/mang po dang yang dpyad par bya/_/zhes bya ba la/_
[\[316b.5\]]de lta bu'i gso ba du ma 'di dag gis bcos shing gsos par gyur kyang de'i nad rde'u chags pa de zhi zhing byang bar ma gyur na/_de'i tshe sman pa des 'di ltar bdag gis rgyal po gang dag yin pa de la zhus shing dris nas/_/gtsags bu'i mtshon gyi las legs shing skyon med brtag cing dpyad kyi las bya'o/_
[\[316b.6\]]de yang 'di ltar rgyal po la gal te 'di gso ba ma bgyis na ni nad 'di lta bu skyes pas nges par 'chi ba kho nar 'gyur la/_gal te gso ba'i mtshon gyi las bgyis par gyur na yang dogs pa dang bcas lags te 'di 'tsho bar 'gyur ram mi 'gyur gtol ma mchis lags so/_/zhes de ltar
[\[316b.7\]]rgyal po la zhus nas las bya zhing sman dpyad kyi bstan bcos la mkhas pa'i sman pa mang pos rjes su dpyad cing gros su bgros te bya'o/_/de nas nad par snum bsku zhing /_/sbyangs shing cung zad nyams smad pa'i/_/lus ni snum bskus dugs bya zhing /_/zan ma zos shing bkra shis
[\[317a\]]
[\[317a.1\]]byas/_/pus mo slebs pa'i spang leb la/_/'dug pa mi yi pang par brten/_/ro stod gan rkyal bzhag nas ni/_/gos kyis dkris pa'i steng du bzhag_/zhes bya ba la/_de nas zhes bya ba'i sgra ni 'dir bkra shis pa ston par byed pa dang de ma thag pa ston
[\[317a.2\]]par bzung ste bkra shis kyi cho ga la sogs pa byas nas de'i 'og tu nad pa de snum bsku ba la sogs pa'i sbyor ba byas nas nad pa de lta bu'i sbyor ba de 'byung bar bya ba'i phyir las su bya ba 'di dag bya ste/_de nyid kyi tshe lus snum gyis legs par bsku ba dang lags par sbyangs pa ste/_nad sbyang zhing dag
[\[317a.3\]]par byas pa dang lus chung zad nyams smad cing nyal po bri ba dang lus snum gyis bskus shing dugs par bya ba dang zas ma zos shing kha zas legs par spyad pa dang /_bkra shis dang bde legs kyi cho ga byas la pus mo sleb pa tsam du spang leb la 'dug pa'i pang par brten te 'dug par gyur pa lte ba yan
[\[317a.4\]]chad kyi ro stod gan rkyal du bzhag pa'i tshul gyis gos zlum por dkris pa'i steng du nad pa de 'dug tu gzhug par bya'o/_/de nas de yi sgyid khung dag_/bkug nas ras kyis dam pa ru/_/rten gyi mi dang bcas pa ru/_/bcings te dbugs ni phyung nas su/_/lte ba man chad bskums nas ni/_/
[\[317a.5\]]de yi g.yon rol phyogs su ni/_/mnyes la khu tshur gyis mnan cing /_/'og tu phyin pa'i bar du btsir/_/zhes bya ba la/_de nas de'i 'og tu pus mo sgyid khung cung zad ras kyis dam du bsdams shing /_rten gyi mi dang bcas par mi 'gyur bar bcing zhing bsdams la/_de'i 'og tu dbugs
[\[317a.6\]]dbyung ba'i tshig legs par spro bsring zhing dbugs byung nas/_lte ba man chad kyi ro smad kun kyang bskums la cung zad mnyes te lte ba de'i g.yon rol gyi phyogs su mnan cing rde'u ji srid 'og tu phyin gyi bar du rim gyis legs par btsir bar bya'o/_/de nas g.yon pa'i mdzub mo dang /_/
[\[317a.7\]]gung mo'i sen mo breg nas ni/_/til mar bskus te rkub tu ni/_/srub mtshams bar du gzhug par bya/_/rde'u lte ba'i gnyer ma nas/_/pho mtshan gzhang bar phyin par bya/_/de nas chu so'i gnas su ni/_/gnyer ma med cing dbyung sla ba/_/sor mo gnyis kyis btsir nas ni/_/
[\[317b\]]
[\[317b.1\]]mdud pa lta bur mtho bar bya/_/srubs mtshams nas gang ma gtogs par/_/gtsags bus legs par dra la nas ni/_/rde'u'i tshad du dbral byas la/_/ci nas chag grugs med par ni/_/cha spyad rtse mo gug pa yis/_/ma lus par ni dbyung bar bya/_/zhes bya ba la/_de nas de'i
[\[317b.2\]]rjes la lag pa g.yon pa'i mdzub mo dang gung mo gnyis kyi sen mo bregs te/_til mar bskus la shin tu 'jam por byas nas nad pa'i rkub kyi nang du bcug ste mtshan gyi 'og srubs lta bu'i bar du gzhug cing phyin par byas la de'i 'og tu rde'u de lte ba'i gnyer ma btsir zhing phul la pho mtshan dang gzhang
[\[317b.3\]]gi bar gyi srubs mtshams yod pa lta bur phyin par bya zhing bskyod la de nas mdoms kyi bar du chu so'i gnas su gnyer ma med cing pags pa thang chod pa la mtho dman med cing snyoms la dbyung sla ba kho nar byas nas nang du bcug pa'i sor mo gnyis kyis bteg cing dam du btsir la gnas der mdud
[\[317b.4\]]pa chags pa ltar tog tog po mtho ba nyid du gyur par byas la/_de'i 'og tu srubs mtshams lta bur ma gtogs shing de las nas gang tsam gyis bzur ba na g.yas phyogs su gtsags bus legs par btab cing dbral bar bya'o/_/de yang rde'u ji tsam yod pa'i tshad du dbral la rde'u de chag
[\[317b.5\]]grugs med par dbyung bar bya la/_de yang cha spyad rtse mo gug pa lcags kyu lta bu gang yin pa des rde'u ma lus bar legs par dbyung bar bya'o/_/bud med chu so'i ngos su gnas/_/de ni mngal gyi gnas la brten/_/mtho bar gyur nas cha spyad kyis/_/legs pa kho nar dbral bar
[\[317b.6\]]bya/_/gzhan du byas na de yis ni/_/rma nas gcin ni 'dzag par byed/_/ces bya ba la/_bud med kyi chu so ni mtshan ma'i ngos gnyis na chags shing gnas la des na mngal gyi gnas la brten cing 'dug pa yin te/_de'i phyir de myang nas btsir te mtho bar gyur pa dang /_thung du
[\[317b.7\]]dral bar bya zhing gcin 'byung ba'i sgo la ni gnod par mi bya ste/_de las gzhan du byas na bud med de'i rma nas gcin 'dzag cing 'byung bar 'gyur ro/_/skyes pa'i rma ni dral nyes na/_/gcin 'dzag pa dang gcig tu 'gyur/_/zhes bya ba la/_skyes pa'i rma gal te dbral nyes shing
[\[318a\]]
[\[318a.1\]]sbyor ba log par gyur na gcin 'dzag pa dang rma'i sgo gcig tu 'gyur ba'i nyen yod do/_/chu so dbral ba'i rde'u rgyu/_/gcig las grub kyi gnyis las min/_/zhes bya ba la/_yang chu so'i gnas las rde'u dbral ba'i rgyu ni phyogs gcig las dbral na las
[\[318a.2\]]kyi sbyor ba 'grub par 'gyur gyi/_phyogs gnyis las dbral bas ni las de 'grub cing skyon med par mi 'gyur ro/_/zug rngu phyung nas chu dron gyi/_/nang du de ni spyings par bya/_/de ltar khrag gis gang mi 'gyur/_/zhes bya ba la/_khong du zug rngu ltar gnod par gnas pa'i zug rngu de phyung
[\[318a.3\]]nas snod chen po chu dron gyis gang ba'i nang du dugs bya ba'i phyir/_spyings par bya la tshul de ltar byas pa'i rgyus chu so'i nang du khrag gis gang bar mi 'gyur ro/_/gang la mtshan las 'o ma can/_/shing gi khu ba btsir bar bya/_/zhes bya ba la/_gal te lgang pa de khrag gis gang bar gyur na/_
[\[318a.4\]]'o ma can gyi shing bskol ba'i khu bas pho mtshan gyi phyogs nas de'i gce'u las khu ba nang du gtang bar bya zhing ci nas kyang lgang pa'i nang du khrag gis gang bar mi 'gyur ba dang rde'u'i phye ma dag gi gnas pa'i tshul du dbyung bar bya'o/_/de nas/_de la 'o ma can gyi shing /_/u dum pA ra n+ya gro d+ha/_/
[\[318a.5\]]a shwad+tha dang pi ta na/_/p+lag sha lnga po'i 'o ma can/_/shing du 'o ma can gyis blud/_/shing du sman pa rnams kyis bshad/_/ces bya ba yin no/_/de nas gcin ni dag bya'i phyir/_/bu ram 'grangs pa sbyin par bya/_/zhes bya ba la/_de nas de'i 'og tu gcin dag cing skyon med par bya ba'i
[\[318a.6\]]phyir bu ram 'grangs shing tshim pa'i bar du sbyin par bya'o/_/rma la mar dang sbrang rtsi bsku/_/dus gnyis nas thug mar bcas pa/_/dro 'jam gcin skyed zhag gsum blud/_/ces bya ba la/_de nas de'i 'og tu nad pa de'i rma sbrang rtsi dang mar gyis bskus la nang par dang dgongs kyi dus gnyis
[\[318a.7\]]su gcin la phan zhing gcin mang bar byed pa'i sman rgyal mo ga gon dang bu sha dang gzem la sogs pa dang btsos pa'i nas thug mar dang bcas pa cung zad tsam zhag gsum du blud par bya'o/_/bu ram mang po'i 'o ma dang /_/'bras chan nyung zad zhag bcu sbyin/_/zhes bya ba la/_zhag gsum
[\[318b\]]
[\[318b.1\]]yan chad nas zhag bcu'i bar du bu ram mang po btab pa'i 'o ma nyung shas dang 'bras chan nyung shas sbyin pa'o/_/de nas 'bras bu skyur ba dang /_/skam sa'i srog chags sha khu sbyin/_/zhes bya ba la/_zhag bcu 'das nas de yan chad ni 'bras bu skyur po se'u 'bru la sogs pa dang sbyar
[\[318b.2\]]ba'i skam sa'i srog chags kyi sha khu dang sbyar ba'i 'bras chan nyung shas tsam sbyin par bya'o/_/'o ma can shing khu ba yis/_/rma ni bkrus nas btsod dang ni/_/shing mngar pra puN+Da rI ka_/seng phrom dkar pos bsku bar bya/_/zhes bya ba la/_rma de 'o ma can gyi shing bskol ba'i khu bas
[\[318b.3\]]rma bkrus nas btsod la sogs pa'i lde gus bsku bar bya'o/_/rma bsku'i sman ni 'di dag nyid/_/skyer bcas til mar bskol te bsku/_/zhes bya ba la/_rma bsku ba ni btsod la sogs pa bshad ma thag pa 'di dag nyid skyer pa dang bcas pa til mar bskol ba des kyang rma bsku bar bya'o/_/
[\[318b.4\]]'di yis rma zhag bcu dugs bya/_/zhes bya ba la/_yang nad pa'i rma'i nang du sbrang rtsi bcug cing zhag bcu'i bar du dugs bya'o/_/gcin gyi lam ni zhag bdun du/_/rang gi lam nas ma byung na/_/rde'u 'i rma ni me yis bsregs/_/zhes bya ba la/_zhag bdun nas gcin rgyu ba'i rang gi lam
[\[318b.5\]]pho mtshan las byung bar ma gyur na rde'u dbral ba'i rma de sman pas mes bsreg par bya'o/_/rang gi lam nas byung gyur nas/_/phal cher mas gtong mngar bas gso/_/zhes bya ba la/_gcin rang gi lam nas byung bar gyur nas/_nad pa de la phal cher de mang du mngar ba'i sman dang bskol
[\[318b.6\]]ba'i mas gtong ba gsum po mas gtong ba gong ma dang 'jam rtsi dang ni ru has gso bar bya'o/_/rma de 'tsho bas kyang lo gcig par/_/ri bo glang po rta dang ni/_/shing la 'dzeg par mi bya zhing /_/shing rtar mi zhon nyal po spang /_/chu la rkyal bar mi bya'o/_/zhes bya ba la/_rde'u bton pa'i
[\[318b.7\]]nad pa de'i rma de 'tshobs shing sobs par gyur kyang lo gcig gi bar du ri bo la sogs pa la 'dzeg cing zhon par mi byed pa dang /_rkyal ba'i bar du mi bya'o/_/khu chu gcin rgyu lgang pa dang /_/rlig sbubs mtshams srubs gzhang dang ni/_/pho mtshan mo mtshan rtse mo ste/_/brgyad por mtshon
[\[319a\]]
[\[319a.1\]]ni gdab mi bya/_/zhes bya ba la/_rde'u 'byin pa'i mtshon gyi las byed pa/_khu chu rgyu ba dang /_gcin rgyu ba'i gnas dang lgang pa rlig pa'i nang ni sbubs mtshams kyi srubs dang pho mtshan dang mo mtshan gyi rtse mo 'dzag pa'i sa brgyad po de dag tu mtshon gyis btab
[\[319a.2\]]par mi bya ste/_gtsags bus gdab pa spang bar bya'o/_/yan lag brgyad pa'i snying po'i rnam par 'grel pa tshig gi don gyi zla zer zhes bya ba slob dpon zla ba la dga' bas nges par sbyar ba las/_gso ba'i gnas kyi le'u bcu gcig pa'i rnam par 'grel pa'o//_//de nas
[\[319a.3\]]gcin snyi ba za khu'i le'u bshad par bya'o/_/zhes bya ba la/_go rims kyis na 'di'i gso ba brtsams pa yin te/_za khu can ni stobs ldan la/_/dang po skyug sman bkru sman ni/_/snum can yungs kar a riSh+Ta/_/ba ru ra dang kar ny+dza'i/_/snum dang gze ma til mar bskol/_/rang sman
[\[319a.4\]]ji bzhin bskol ba yi/_/snum can skyug sman bkru sman gtang /_/zhes bya ba la/_gcin nad can gyi mi nyams stobs dang ldan pa ni/_dang po kho nar gso ba gzhan pas sngar skyug sman dang bkru sman gtang bar bya'o/_/de yang yungs kar la sogs pa las byung ba'i snum mam/_gze ma la
[\[319a.5\]]sogs pa'i sman mar 'di nyid kyi 'og nas bshad pa rang gi sman dang ji lta ba bzhin du bskol ba'i til mar gyis snum gyi cho ga bya'o/_/gla sgang thang shing dong gra bcug_/bye'u rug la sogs khu ba yi/_/'jam rtsi de nas gtang bar bya/_/zhes bya ba la/_de nas nyams brtas la gla sgang la
[\[319a.6\]]sogs pa'i lde gur bcug pa'i byi'u rug pa la sogs pa'i khu ba dang bskol ba'i 'jam rtsi gtang bar bya'o/_/mkhris pa n+ya gro d+ha la sogs/_/zhes bya ba la/_mkhris pa las gyur pa'i gcin nad za gu la ni n+ya gro d+ha la sogs pa'i sman dang bskol ba'i 'jam rtsi bya'o/_/sbyangs nas sha khus
[\[319a.7\]]brta bar bya/_/zhes bya ba la/_de'i 'og tu sbyangs pa byas pa'i gcin nad de la skam sa'i sha khus brta bar bya'o/_/gcin nad dang ni skran dang ni/_/skem zhing nyams mi smad pa 'byung /_/de bas rjes 'brel bsrung ba'i phyir/_/zhi bar bya ba gtang bar bya/_/zhes bya ba la/_gcin
[\[319b\]]
[\[319b.1\]]snyi ba'i nad dang ldan pa la khyad par du ni gcin sri ba dang /_lgang pa dang pho mtshan na ba dang skran la sogs pa 'byung bar 'gyur bas de'i phyir nad dang rjes su 'brel pa de las bsrung zhing zhi bar bya ba'i phyir sman 'og nas 'byung ba dag gtang bar bya'o/_/sbyang ba ma byas la de nyid/_/gcin
[\[319b.2\]]nad can ni kun la blud/_/ces bya ba la/_skyug sman la sogs pa'i sbyang ba ma byas pa'i gcin nad can la ni/_sngar bshad pa'i sman gyi khu ba de dag nyid gcin snyi ba'i nad la blud par bya'o/_/skyer ba skyu ru ra bskol khu/_/sbrang rtsir bcas pa nad par blud/_/ces bya ba la/_skyu
[\[319b.3\]]ru ra dang skyer pa bskol ba'i khu ba bsgrangs pa'i nang du sbrang rtsi btab pa blud par bya'o/_/skyer pa thang shing 'bras bu gsum/_/gla sgang chu bskol blud pa'ang phan/_/zhes bya ba la/_yang na gcin snyi ba'i nad la skyer pa la sogs pa bskol ba blud na yang phan no/_/tsi tra skyer pa 'bras
[\[319b.4\]]bu gsum/_/dug mo yungs ni sprad rtsir bcas/_/zhes bya ba la/_yang na kru trug tres la sogs pa'i sman bskol ba sbrang rtsi dang bcas pa byin na yang phan no/_/yang na sle tres skyu ru ra/_/sbrang rtsir bcas pa'i khu ba'ang phan/_/zhes bya ba la/_yang sle tres sam/_skyu ru ra bskol
[\[319b.5\]]ba'i khu ba sbrang rtsi dang bcas pa blud na yang phan no/_/seng phrom gla sgang kad pa la dang a ru ra/_/pa ta byi tsher byi dang ga dang ardzu na/_/seng ldeng skyer pa byi dang ga dang dar ba bskol/_/khu ba gsum po sbrang rtsir bcas pas bad kan sel/_/zhes bya ba la/_seng phrom la sogs
[\[319b.6\]]pa'i tshig rkang gsum gyis smos pa'i sman bskol ba'i khu ba gsum po de dag bad kan las gyur pa'i gcin snyi ba'i nad la phan no/_/mkhris gyur pu shel seng phrom tsan+dan a rdzun/_/nim pa pa to la dang sle tres skyu ru ra/_/seng phrom ba la ka dang skyer pa da ta ka'i/_/gsum po de dag bskol
[\[319b.7\]]ba sbrang rtsir bcas pa blud/_/ces bya ba la/_mkhris pa las gyur pa'i gcin snyi ba'i nad la ni pu shel tsi la sogs pa tshig rkang gsum gyis bshad pa'i sman gyi khu ba gsum blud na phan no/_/'di dag ji bzhin zas skom dang /_/nas dang gro dang sbyar ba dang /_/rlung shas che ba'i gcin snyi
[\[320a\]]
[\[320a.1\]]la/_/snum dang sbyar te sbyin par bya/_/zhes bya ba la/_sman khur bskol ba'i sman 'di dag gis nad dmigs ji bzhin du zas skom la sogs pa dang sbyar te btang ba dang yang phan la rlung shas rgyas par gyur ba'i gcin snyi ba la ni sman 'di dag nyid snum dang sbyar te sbyin par
[\[320a.2\]]bya'o/_/lci ba rta rtug las byung ba'am/_/'od ma las ni skyes ba dag_/khur ba zan dron chag tshe sogs/_/nas las byas ba'i zan kyang phan/_/zhes bya ba la/_ba lang gi lci ba dang rta sbangs las byung ba'i nas sam 'od ma las skyes pa'i nas gang yang rung ba dag khur skya dang zan dron la sogs
[\[320a.3\]]par byas te byin na yang phan no/_/rtsa 'bru mung+ga la sogs dang /_/'bras rnying drug cu pa rnying phan/_/zhes bya ba la/_rtsa 'bru'i rnam pa dang khre dang ci tse la sogs pa dang mung+ga la sogs pa gang bu can gyi 'bru'i sde tshan la sogs pa dang /_'bras rnying pa lo gcig lon pa dang 'bras drug cu pa rnying pa las
[\[320a.4\]]byas pa'i kha zas kyang gcin snyi ba'i nad la phan no/_/yungs kar til btsir las byung ba'am/_/sbyar thug skyur dang bcas pa'am/_/zhes bya ba la/_yungs kar dang til btsir ba'i 'ba' cha las g.yos su byas pa'am/_sbyar thug kha la ka zhes bya ba bskyur dang bcas pa yang de'i
[\[320a.5\]]nad la phan no/_/ka pid tha dang tin tu ka_/'dzam bu de sbyar btung ba dang /_/zhes bya ba la/_yang ka pid tha la sogs pa'i shing thog sbyin pa'am/_yang na de dang sbyar ba'i btung ba ro drug pa zhes bya ba byin na yang phan no/_/tshod ma kha bo sbrang rtsi dang /_/'bras bu gsum zan bza'
[\[320a.6\]]ba skam/_/zhes bya ba la/_ba to la dang sa ba ta la las byas pa'i tshod ma ro kha ba la sogs pa dang bza' ba skam po ste/_la du dang snum khur la sogs pa yang phan no/_/skam sa'i sha ni bsregs pa dang /_/skams pa'am lcags dang g.yos pa dang /_/zhes bya ba la/_yang na skam
[\[320a.7\]]sa'i sha thur ma la bskyon te bsregs pa bskams shing gsher bag med par byas pa'am/_yang na lcags dang gsur zhing g.yos pa'i btung ba 'di nyid kyi 'og nas bshad pa phan no/_/rgun chang chang rnying mnan chang rnying /_/rgun chu bskol ba las byung blud/_/ces bya ba la/_yang
[\[320b\]]
[\[320b.1\]]rgun chang dang chang rnying pa dang sman la sogs pa'i khu ba yun ring du mnan pa'i chang yang phan no de dag kyang rnying pa kho na phan no/_/yang na chu bskol ba las gyur pa'i rgun chang blud na yang phan no/_/a sa na sogs bskol ba'i chu/_/'jag ma bskol chu sbrang rtsi'i chu/_/zhes bya ba la/_a sa
[\[320b.2\]]na la sogs pa'i sman gyi sde tshan bskol ba'i chu 'am/_'jag ma'i rtsa ba bskol ba'i chu'am/_sbrang rtsi'i chu blud na yang phan no/_/'bras bu gsum la mtshan mo sbangs/_/nyin par bskams la de nas ni/_/legs par btags pa'i phye dag dang /_/bur chang sbrang rtsir bcas pa blud/_/ces bya ba la/_
[\[320b.3\]]yang na nas kyi nang du 'bras bu gsum bskol la chu de mtshan gcig bzhag nas de spangs la nyin par bskams te legs par phyer byas te bu ram chang sbrang rtsir btsos te blud na yang phan no/_/sA la lo ma bdun pa dang /_/kam bi l+ya dang ba ru ra/_/bri k+Sha ka dang ka pid tha/_/ro hi ni yi me tog ni/_/phyer btags
[\[320b.4\]]sbrang rtsir bcas sbyin nam/_/skyu ru ra yi khu ba blud/_/bad kan mkhris pa'i gcin nad sel/_/zhes bya ba la/_sa la sogs pa las skyes pa'i me tog phyer btags pa sbrang rtsi dang bcas par sbyin pa'am/_yang na skyu ru ra'i khu ba'i nang du sA la la sogs pa'i me tog btab ste blud na bad kan dang mkhris
[\[320b.5\]]pa las gyur pa'i gcin snyi ba'i nad sel to/_/gze ma skyer pa seng phrom dang /_/shu dag kad pa la a rdzun/_/shug pa lung thang a sman ta/_/tsan+dan dang ni a ka ru/_/la la phud dang ba to la/_/ga dur bong nga go bye btsod/_/bad kan rlung la til mar bcas/_/mkhris par mar de 'dren
[\[320b.6\]]mar btsos/_/zhes bya ba la/_gze ma la sogs pa'i sman lde gur byas pa dang /_til mar bskol ba blud na rlung dang bad kan las gyur ba'i gcin nad sel to/_/mkhris pa las gyur ba'i gcin nad la ni sman 'di dag nyid mar du btsos pa sbyin par bya'o/_/nad gzhi gsum char
[\[320b.7\]]'dres pa la ni sman de dag mar dang til mar 'dres mar btsos te blud par bya'o/_/rtsa ba bcu pa zir dkar/_/dan ti thang shing ba spru gnyis/_/snu ha arka'i rtsa ba dang /_/b+hu ka'i dam pa a ru ra/_/go bye ka rany+dza'i rtsa ba/_/ba ran yi rtsa ba dang /_/pi pi ling rtsa ma nu'i rtsa/_/re re srang ni bcu
[\[321a\]]
[\[321a.1\]]bcu dang /_/nas dang rgya sran rgya shug las/_/bre gsum chu ni brgyad 'gyur dang /_/bskol la bzhi cha lus pa dang /_/de dag pi pi ling gnyis dang /_/dbyi mo lcang ma ro hi sha_/dur byid byi dang kam bi l+ya/_/ga bra'i rtsa ba bca' sga dang /_/mar bre gang du bskol
[\[321a.2\]]ba yis/_/gcin snyi'i nad ni de nyid dang /_/'brum phran dug dang skya rbab dang /_/khong 'bras skran dang gzhang 'brum dang /_/'or nad skem dang dbyig dug dang /_/dmu rdzing lud pa dbugs mi bde/_/slon dang tshil ches mcher ba'i nad/_/dreg mdze smyo byed brjed byed 'joms/_/mar 'di
[\[321a.3\]]thang la 'bar gyi yin/_/zhes bya ba la/_rtsa ba bcu pa la sogs pa'i sman sna re re zhing srang bcu bcu nas sogs pa gsum las bre re re de thams cad kyi chu brgyad 'gyur dang bskol la de las bzhi cha lus pa'i sman gyi khu ba'i nang du pi pi ling rnam gnyis la sogs pa'i lde gu dang bcas pa'i mar bre gang
[\[321a.4\]]bskol bar bya'o/_/mar de blud na ni gcin snyi ba'i nad de dag thams cad dang 'brum pa la sogs pa'i nad 'joms par byed do/_/mar 'di ni drang srong chen po thang la 'bar gyis bshad pa yin no/_/snu ha dang ka rany+dza la sogs pa'i ni rtsa ba gzhug par bya'o/_/seng phrom mur ba byi dang ka_/_
[\[321a.5\]]zur pa rgya spos ga bra'i rtsa/_/chu srin sen mo dug mo yungs/_/gla ba ru rta pri yang ku/_/gla gor zho sha tsi tra ka_/bong nga bi sha la gnyis dang /_/dri bzang bzhi dang rtsa mkhris dang /_/pu shel tse dang la la phud/_/pa ta puSh+kar mU la dang /_/pi pi ling gi rtsa ba dang /_/dbyi mo dang ni 'bras
[\[321a.6\]]bu gsum/_/zho ni gnyis gnyis chu bre ni/_/bcu drug la bskol bzhi cha lus/_/btsags te bsgrangs pa'i nang du ni/_/sbrang rtsi bre do bcug nas ni/_/zla phyed legs par bzhag pa yi/_/seng phrom mnan chang gcin snyi dang /_/gzhang 'brum mdze dang yi ga 'chus/_/srin bu skya rbab pho
[\[321a.7\]]ba'i nad/_/tshil ches pa yi nad sel byed/_/ces bya ba la/_seng phrom la sogs pa'i sman sna re re zhing zho gnyis gnyis chu bre bcu drug gi nang du bskol la de las bzhi cha lus pa dang de tshags kyis btsags la bsgrangs pa'i nang du sbrang rtsi bre do bcug nas mar bcug pa'i snod du zla
[\[321b\]]
[\[321b.1\]]ba phyed kyi bar du legs par mnan nas bzhag pa 'di ni seng phrom gyi mnan chang a sa ba zhes bya ba yin te/_de las ran par 'thungs na gcin snyi ba la sogs pa'i nad sel bar 'gyur ro/_/a sa na la sogs pa'i sde/_/sna re srang ni nyi shu dag_/chu bre nyis brgya lnga bcu drug_/_
[\[321b.2\]]bskol ba bzhi cha lus pa dang /_/bu ram srang ni nyis brgya dang /_/sbrang rtsi bre do gzhug pa dang /_/dug mo yungs sogs lde gu ni/_/srang re'i tshad ni bcug pa ste/_/sbrang rtsi pi pi ling gi phye/_/mar gyis bskus pa'i snod dag ni/_/rgya skyegs bskus par bcug nas ni/_/nas kyi
[\[321b.3\]]nang du bcug nas su/_/lcags ni rno la srab pa dag_/seng ldeng gi ni me mdag bsregs/_/ji srid lcags ni zad pa'i bar/_/mang du der ni gzhug par bya/_/lcags las byas pa'i chang mnan blud/_/sngon pas yon tan lhag pa yin/_/zhes bya ba la/_a sa na la sogs
[\[321b.4\]]pa'i sman sna re re zhing srang nyi shu nyi shur byas pa chu bre ni brgyad la srang nyis brgya lnga bcu rtsa drug yod de de'i nang du bskol ba nas rgya skyegs bskus shing byugs pa'i snod kyi nang du bzhag pa'i bar du byas la de ltar lcags rnon po las brdungs pa'i spyad srab mo leb leb mor byas la seng ldeng
[\[321b.5\]]gi me mdag gis bsregs pa de'i bar du lcags zad kyi bar du bcug la zla ba gsum mam bzhi'i nang du mnan nas de lta bu'i chang blud na mnan chang de ni sngar gyi seng phrom gyi mnan pa'i chang bas yon tan ches lhag pa yin no/_/rtsub pa dril phyis dam du bsdams/_/drag shul mtshan mo gnyid
[\[321b.6\]]mi log_/tshil dang bad kan 'joms byed gang /_/de ni phyi nang las btang phan/_/zhes bya ba la/_yang gcin snyi ba'i nad de la lde gu rtsub pas lus dril zhing phyis pa dang /_dam du bsdams pa dang /_lus ngal zhing dub pa'i drag shul gyi tshad dang /_mtshan mo nyal zhing gnyid ma
[\[321b.7\]]log pa dang /_gzhan yang bad kan dang tshil 'joms shing dbri bar byed pa'i kha zas dang /_spyod lam la sogs pa phyi dang nang nas bsten pa ste/_de thams cad la phan pa yin no/_/brag zhun srang brgya snying po'i chu/_/spangs pa snying po'i chu dang ni/_/legs par blud cing sA lu dang /_/
[\[322a\]]
[\[322a.1\]]skam sa'i sha khur bcas pa bza'/_/bla brnan shin tu mang ba yi/_/gcin snyi'i nad ni kun kyang 'joms/_/'bras phreng thor bu rmen bu dang /_/tshil ches mdze dang mtshan par rdol/_/srin nad rkang bam 'or nad sel/_/'di ni bcud kyis len mchog
[\[322a.2\]]yin/_/zhes bya ba la/_a sa na la sogs pa'i sman gyi sde tshan bskol ba'i chu'i nang du brag zhun bzang po srang brgya legs par spangs la bcud kyis len gyi cho ga'i tshul du snying po'i chu nyid dang blud la sA lu'i 'bras chan dang skam sa'i sha khu dang bcas pa bza' bar byin na bla brnan gyi nad shin
[\[322a.3\]]tu mang po dang ldan pa yang 'joms par byed cing 'bras kyi phreng ba la sogs pa yang sel bar byed do/_/'di ni bcud kyis len rnams kyi mchog yin no/_/lam du dugs dang lham dag ni/_/med par drang srong tshul du ni/_/dpag tshad brgya yi bar du 'gro/_/chu yi gnas ni brko
[\[322a.4\]]pa'am/_/ba gcin lci ba bsten pa'am/_/ba lang dang ni lhan cig 'khyams/_/zhes bya ba la/_yang gcin nad can gyi mis dugs dang lham la sogs pa med par gnas shing drang srong dag gi tshul du rtsa ba dang 'bras bu tsam za ba dang dpag tshad brgya'i bar du 'gro bar bya ba dang /_de
[\[322a.5\]]bzhin du chu'i gnas khron pa la sogs pa brko bas lus dub pa'am yang na ba gcin 'thungs shing lci ba za ba'am/_ba lang dang lhan cig 'khyams shing 'gro bar bya'o/_/skem pa'i gcin nad dag la ni/_/zas dang sman tshil mi bskyed pas/_/zhes bya ba la/_gcin nad
[\[322a.6\]]can skem po dag tshil mi skye zhing nad pa'i kha zas dang grol sogs pas brta bar bya'o/_/kham phor la sogs 'bras nad ni/_/ma smin skrang pa'i nad ltar gso/_/smin pa la ni rma ltar gso/_/zhes bya ba la/_kham phor zhes bya ba la sogs pa 'bras kyi nad bcu po ma smin pa
[\[322a.7\]]dag ni skrang ba'i nad ltar gso bar bya la smin pa la ni rma ji ltar gso ba de ltar gso bar bya'o/_/de yi sngon byung tshul nyid la/_/'o ma can shing bskol chu dang /_/ra thug gcin ni blud pa bsngags/_/gcin snyi'i nad can lto sra bas/_/phal cher bkru sman rnon po gtang /_/zhes
[\[322b\]]
[\[322b.1\]]bya ba la/_thor bu la sogs pa 'bras nad 'di dag sngar byung ba'i tshul ji skad byung ba'i tshe na 'o ma can gyi shing bskol ba'i chu dang ra thug gi gcin blud pa bsngags so/_/gzhan yang bkru sman rnon po gtang bar bya ste/_ci'i phyir zhe na/_gcin nad can ni phal cher lto sra ba'i phyir ro/_/sug smel
[\[322b.2\]]sogs kyi til mar sbyar/_/rma 'tshob pa yi cho ga bya/_/zhes bya ba la/_yang na sug smel la sogs pa'i sde tshan skyug sman la sogs pa'i sde'i skabs nas bshad pa dang /_til mar bskol bas rma 'tshob pa dang 'byor ba'i cho ga bya'o/_/dong gra la sogs sde tshan ni/_/btags pa'i lde
[\[322b.3\]]gus dril bar bya/_/zhes bya ba la/_yang na dong gra la sogs pa'i sde tshan gyis dril bar bya'o/_/a sa na sogs bskol chu blud/_/dug mo yungs sogs zas skom sbyar/_/zhes bya ba la/_sman gyi chu blud pa ni/_a sa na la sogs pa'i sde tshan bskol bas bya la/_zas dang skom gyi sbyor
[\[322b.4\]]ba'i nang du dug mo yungs la sogs pa'i sde tshan dang sbyar te sbyin par bya'o/_/pa ta thal tres tsi tra ka_/sha rang ka ta kan ta ri/_/sap+ta par+Ni dug mo yungs/_/kad pa la dang dong ga'i phye/_/sbrang rtsis lde gur bya ba'am/_/lcags dgu pa yang de bzhin sbyin/_/zhes bya ba la/_pa ta dang
[\[322b.5\]]thal tres zhes bya ba sha rang la sogs pa'i sman gyi phye ma zhib tu btags te sbrang rtsi dang sbyar ba lde gur bya ba'am lcags dgu ba'i sbyor bskya rbab gso ba'i skabs nas bshad pa sbrang rtsi dang sbyar ba'i lde gu yang de bzhin du sbyin par bya'o/_/yan lag brgyad pa'i snying po'i rnam par 'grel pa tshig gi
[\[322b.6\]]don gyi zla zer zhes bya ba/_slob dpon zla ba la dga' bas nges par sbyar ba las/_gso ba'i gnas le'u bcu gnyis pa'i rnam par 'grel pa'o//_//de nas khong 'bras dang rgyu rlugs kyi nang gso ba'i le'u bshad par bya'o/_/zhes bya ba la/_go rims
[\[322b.7\]]kyis na le'u 'di brtsams pa yin te/_kham phor lta bu la sogs pa'i 'bras kyi nad ni gso sla bas le'u snga mar bshad pa yin la/_'di ni gso dka' bas 'di'i skabs su brtsams pa yin no/_/khong 'bras ma smin thams cad la/_/'or nad lta bur gso ba dang /_/rgyun du
[\[323a\]]
[\[323a.1\]]khrag ni dbyung bar bya/_/zhes bya ba la/_khong 'bras kyi nad ma smin pa thams cad la ni 'or nad ji lta ba bzhin gso zhing nad gzhi ji lta ba las rtag par khrag rgyun du dbyung zhing gtar ga'i las bya'o/_/smin pa la ni rma ltar gso/_/zhes bya ba la/_khong
[\[323a.2\]]'bras de smin nas ni dbral la rma'i gso ba ji lta ba bzhin du gso bar bya'o/_/rlung shas che la rtsa ba lnga/_/bskol bas rma ni bkru ba dang /_/thang shing sogs sde shing mngar dang /_/til sbyar rgyam tshas rma bsku bya/_/zhes bya ba la/_khong 'bras kyi rma rlung shas che ba la ni rtsa ba lnga
[\[323a.3\]]bskol ba'i chus dang por bkru zhing sbyar ba dang /_thang shing la sogs pa'i sman sde dang shing mngar dang til gyi lde gu la rgyam tsha bsres pas rma bsku bar bya'o/_/bkru sman dang ni ldan pa yi/_/dur byid kyis ni rnam sbyangs shing /_/bi da ri yi sde bskol ba'i/_/dur byid nyid kyis rma sbyor bya/_/
[\[323a.4\]]zhes bya ba la/_bkru sman gyi tshogs dang ldan pa'i dur byid dang zhun mar dang tshil dang rkang dang bcas pas sbyang zhing dag par byas la bi da ri'i sman gyi sde tshan dang bskol ba'i dur byid de nyid kyis rma 'byor cing 'tsho bar bya'o/_/mkhris gyur 'o ma can chus bkru/_/sle tres shing mngar
[\[323a.5\]]til gyis bsku/_/zhes bya ba la/_mkhris pa las gyur pa'i khong 'bras kyi rma la ni n+ya gro d+ha la sogs pa 'o ma can gyi shing bskol ba'i chus bkru zhing de'i 'og tu sle tres la sogs pa'i lde gus bsku bar bya'o/_/btsod dang rgya shug pu shel tsi/_/pa ya s+ya dang ser po gnyis/_/'bras bu gsum
[\[323a.6\]]dang shing mngar dang /_/'o mar bcas pas rma 'byor bya/_/zhes bya ba la/_yang mkhris pa las gyur pa'i rma de la btsod la sogs pa dang bskol ba'i mar gyis kyang bskus la 'byor par bya'o/_/yang na n+ya gro d+ha sogs pa'i/_/myu gu shun pa 'bras bu bsku/_/zhes bya ba la/_yang na
[\[323a.7\]]n+ya gro d+ha la sogs pa'i sde tshan gyi myu gu dang shun lpags dang 'bras bu dang mar du bskol bas bsku zhing 'byor par bya'o/_/bad kan las gyur dong ga'i chus/_/bkru zhing phye dang ser po gnyis/_/dur byid dang ni til gyis bsku/_/zhes bya ba la/_bad kan las gyur pa'i rma la ni/_
[\[323b\]]
[\[323b.1\]]dong ga la sogs pa'i chus bkru zhing 'khrugs pa dang nas phye dang ser po gnyis la sogs pa'i lde gus bsku bar bya'o/_/yang na rgya sran dan ti yi/_/sha ma dur byid tsi tra ka_/seng phrom rgyam tsha ba gcin bcas/_/til mar gyis ni rma 'tsho ba bya/_/zhes bya ba la/_yang na rgya sran ku
[\[323b.2\]]lang+tha zhes bya ba la sogs pa'i sman dang sbyar ba'i til mar gyis bskus la rma 'tshob bar bya'o/_/khrag dang glo bur las gyur pa/_/mkhris pa'i khong 'bras lta bur gso/_/zhes bya ba la/_khrag las gyur ba dang /_glo bur du snad par gyur pa'i khong 'bras la ni mkhris pa las gyur pa'i
[\[323b.3\]]khong 'bras dang mthun pa'i gso ba bya'o/_/ma smin nad du byung ba la/_/ba ra Na sogs sde bskol bar/_/u sha ka yi sde tshan btab/_/snga dro khong 'bras can la blud/_/ces bya ba la/_khong 'bras nang du byung zhing smin par ma gyur pa la ni ba ra Na la sogs pa'i sde tshan bskol ba'i
[\[323b.4\]]nang du u sha ka la sogs pa'i sde tshan gyi phye ma btab pa snga dro bad kan gyi dus su blud na phan no/_/bkru sman bcas par bskol ba'i mar/_/de gnyis dang ni ldan par blud/_/ces bya ba la/_bkru sman gyi sde tshan dang bskol ba'i mar ba ra Na se'i sde tshan dang u sha ka'i sde tshan de gnyis dang ldan par blud
[\[323b.5\]]cing sbyin par bya'o/_/ni ru ha dang snum 'jam rtsi/_/de dag gnyis la sbyar bar bya/_/zhes bya ba la/_yang ma smin zhing nang du byung ba'i khong 'bras la ni ru ha dang snum gyi 'jam rtsi mas gtong ba ba ra Na dang u sha ka'i sde tshan de gnyis dang sbyar ba yang nad dmigs ji lta ba bzhin du sbyar bar
[\[323b.6\]]bya'o/_/bza' dang btung dang bsku ba la/_/sbrang rtsi na le sha ma dkar sbyar/_/nad dmigs ji bzhin blud na ni/_/khong 'bras ma smin 'joms par byed/_/ces bya ba la/_sbrang rtsi la sogs pa'i bza' btung la sogs pa btang na yang phan no/_/kyi lce nim pa 'bras bu
[\[323b.7\]]gsum/_/shing mngar pu tse shel cha mnyam/_/dur byid pa to la'i rtsa ba/_/re re cha ni bzhi par bya/_/sran chung sbun pa med srang brgyad/_/de bskol mar dang bcas ba blud/_/khong 'bras skran dang me dbal dang /_/lus tsha rmongs bag myos rims 'debs/_/skom dang
[\[324a\]]
[\[324a.1\]]brgya la slon snying nad dang /_/khrag mkhris mig ser mdze nad sel/_/zhes bya ba la/_kyi lce ba la sogs pa cha mnyam par byas la dur byid la sogs pa rdzas snga ma dang po'i cha las dpags te re re zhing bzhi cha bzhi char byas pa la sran chung snum dang shun pa med pa las
[\[324a.2\]]srang brgyad bcug ste/_de rnams bskol ba mar dang bsres pa blud na yang khong 'bras la sogs pa'i nad 'joms par byed do/_/gzhung rtsom par byed pa pos sbyor ba 'di nyid bsdus pa las gzhan du bshad de/_'bras bu gsum dang nim pa dang /_shing mngar dang pu shel tse dang pa to la
[\[324a.3\]]zho phyed phyed dur byid dang kyi lce ba zho gnyis sran chung srang gcig chu brgyad 'gyur gyi nang du bskol la btsags pa'i khu ba mar gyis btab pa blud par bya'o/_/zhes bshad do/_/kyi lce ba ni phul gang dag_/brgyad 'gyur chu dang bskol ba ni/_/de yi khu ba phul gang dang /_/skyu ru ra yi khu ba
[\[324a.4\]]dang /_/'o ma mar ni phul re dang /_/tig ta byi tsher kra yan ti/_/gla sgang ra ma nye ta ma la/_/tsan+dan ut+pal dzi ban ti/_/gcig tu bsdus te bskol ba yi/_/mar de yon tan snga mar mtshungs/_/zhes bya ba la/_kyi lce ba phul gang zhes bya ba srang bzhi chu phul brgyad kyi nang du bskol la
[\[324a.5\]]kyi lce ba'i khu ba phul gang zhes smos kyang gsher ba'i rdzas 'dab tu lce dgos pas phul do skyu ru ra la sogs pa'i khu ba yang brgyad brgyad du byas te/_de'i nang du tig ta la sogs pa zho gnyis gnyis te de thams cad gcig tu bsdus nas bskol ba'i sman mar de ni bshad ma thag pa'i khu ba snga
[\[324a.6\]]ma dang yon tan mtshungs pa yin no/_/rgun 'bru 'bra go ma du ka_/bi da ri dang nye'u shing bcas/_/ba ru sha ka 'bras bu gsum/_/de btsos khu ba mar bskol la/_/'o ma bu ram shing khu dang /_/skyu ru ra yi khu ba dang /_/a ru ra yi lde gur bcas/_/bskol te bsgrangs pa de'i nang
[\[324a.7\]]du/_/kha ra sbrang rtsi bzhi cha btab/_/yon tan snga ma 'drar shes bya/_/zhes bya ba la/_rgun 'bru la sogs pa'i sman bskol ba dang /_'o ma bu ram shing gi khu ba dang /_skyu ru ra'i khu ba cha mnyam par byas pa'i nang du a ru ra'i lde gu bcug ste bsgrangs pa'i nang du kha ra dang sbrang rtsi de'i
[\[324b\]]
[\[324b.1\]]bzhi cha btab ste blud na yang kyi lce ba la sogs pa'i yon tan ji skad smos pa dang 'dra bar shes par bya'o/_/nad dmigs ji bzhin rngabs rwa sogs/_/yang na gtar gas khrag dbyung bya/_/zhes bya ba la/_yang na nang gi zug rngu'i nad ji lta ba las rngabs rwa dang bsku ba
[\[324b.2\]]dang pad pa la sogs pas khrag dbyung ba'am/_yang gtar ga gdab cing khrag dbyung bar bya'o/_/khong 'bras smin par gyur pa la/_/khong par gnas pa phyir 'bur bar/_/shes nas de ni bcing bar bya/_/zhes bya ba la/_khong 'bras smin cing rnam par gyur na
[\[324b.3\]]khong bar gnas pa de phyir 'bur bar 'gyur te/_de ltar shes nas de legs par bcing bar bya'o/_/gzer ba der gnas gong bur 'dug_/de ngos btsir bas tshor ba chung /_/tsha ba la sogs chung gyur na/_/smin pa yin pas khong 'bras ni/_/
[\[324b.4\]]brtol te rma ltar gso bar bya/_/zhes bya ba la/_gzer ba de nyid du gnas gong bu'i tshul du gnas pa snyam byed na de'i ngos nas rim gyis btsir bas tshor ba chung zhing bem bem por 'gyur ba de bzhin du tsha ba la sogs pa yang chung bar gyur na/_khong 'bras de chung ba yin pas gtsags
[\[324b.5\]]spyad gdab pa'i skabs nas smos pa smin pa'i mtshan nyid lta bus smin pa yin na de brtol te rma gso ba'i tshul du gso bar bya'o/_/nang gi char gnas khong 'bras ni/_/smin pa'i mtshan ma'ang 'di nyid yin/_/smin nas bu ga rnag gyur te/_/de ni steng ma 'og tu dbyung /_/zhes bya ba la/_
[\[324b.6\]]khong pa'i cha la gnas pa'i khong 'bras la yang mtshan ma 'di dag nyid 'byung ba yin la/_de ni smin nas bu ga'i nang du rnags par gyur te/_steng gi sgo'am 'og gi sgo nas dbyung ngo /_/rang nyid rdol ba'i nad de ni/_/zas phan byin zhing btang snyoms bzhag_/zhag bcu'am bcu gnyis
[\[324b.7\]]bar du ni/_/sman pas bla brnan las bsrung bya/_/zhes bya ba la/_rnag ces bya ba'i nad de gso ba ma byas par rang nyid smin cing rdol bar gyur na/_rma de la phan pa'i zas tsam byin nas nad pa de re zhig mi bcos par btang snyoms su bzhag cing zhag bcu'i bar ram bcu gnyis kyi bar
[\[325a\]]
[\[325a.1\]]du bla brnan gyi nad mi 'byung bar sman pas legs par bsrung bar bya'o/_/rnag ni legs par mi 'dzag na/_/ba ra Na sogs chu dron nam/_/shi kru sbrang rtsi blud pa'am/_/de dang sbyar ba'i nas thug blud/_/ces bya ba la/_rnag ces bya ba'i
[\[325a.2\]]nad legs par 'dzag par ma gyur na/_de 'dzag par bya ba'i phyir bar Na la sogs pa'i sman gyi sde tshan nam/_shi kru dang sbrang rtsi sbyar ba'i nas thug blud par bya'o/_/rgya shug rgya sran nas kyi ni/_/yu sha dang ni bza' ba bsngags/_/zhes bya ba la/_rgya shugs la sogs pa las byas
[\[325a.3\]]pa'i yu sha dang bza' ba byin na yang bsngags pa yin no/_/zhag bcu yan chad kyi lce ba/_/mar ram seng phrom dag gis ni/_/nyams stobs ji bzhin sbyang bar bya/_/sbyangs nas tig ta sbrang rtsi blud/_/ces bya ba la/_zhag bcu lon pa yan chad kyi kyi lce ba'i mar 'di nyid
[\[325a.4\]]las bstan pa dang seng phrom gyi mar rlung nad gso ba'i skabs nas bshad pa dag gis de sbyang zhing dag par bya'o/_/de ltar sbyangs pa'i las byas zin nas tig ta'i sman mar sbrang rtsi dang bcas pa nyung zad nyung zad blud par bya'o/_/'di la kun kyang skran lta bur/_/nad thabs ji bzhin
[\[325a.5\]]gso bar bya/_/zhes bya ba la/_khong 'bras kyi nad 'di la skran ji ltar gso ba bzhin du nad kyi dmigs dang sbyar te gso bar bya'o/_/khong 'bras kun dang gnas skabs dang /_/thams cad du ni gu gul dang /_/de bzhin brag zhun rang rang gi/_/sbyor bar bcas te
[\[325a.6\]]khu ba blud/_/ces bya ba la/_khong 'bras kyi nad thams cad la gnas skabs thams cad du smin pa dang /_ma smin pa dang rma'i gnas skabs thams cad du rang rang gi sbyor ba 'di ni smos pa dang ma smos pa dag dang sbyar ba'i gu gul bskol ba'i khu ba btang ba'am/_de bzhin du
[\[325a.7\]]rang rang gi sbyor ba dang ci rigs par sbyar ba'i brag zhun dag btang zhing sbyin par bya'o/_/'bad de smin pa las bsrung bya/_/smin na shin tu gso dka' yin/_/zhes bya ba la/_khong 'bras kyi nad ni ci nas kyang smin cing rnag par mi 'gyur ba'i tshul du bsrung zhing gso bar bya
[\[325b\]]
[\[325b.1\]]ste/_gang gi phyir khong 'bras nang du smin par gyur pa ni shin tu gso ba dka' ba yin te de bsod nams kyi dbang las 'tsho bar 'gyur ba tsam du zad do/_/gzhan yang myur du tsha byed pas/_/khong 'bras zhes ni de la bshad/_/ces bya ba la/_myur du tsha zhing smin par byed pa'i phyir
[\[325b.2\]]nad de la ming khong 'bras zhes bya ba yin par bstan no/_/gal te gcin snyi las gyur na/_/gcin snyi ba yi gso ba bya/_/zhes bya ba la/_khong 'bras kyi nyes pa de gcin snyi ba'i za gu'i nad las gyur pa yin na de la ni gcin nad za gu'i gso ba gang yin pa yang bya'o/_/nu mar byung
[\[325b.3\]]la 'di ltar ni/_/mi bcing thams cad rma ltar gso/_/zhes bya ba la/_nu mar khong 'bras byung ba la ni 'di ltar bcing ba'i sbyor ba ji skad smras pa mi bya bar bza' ba dang /_btung ba dang spyod lam la sogs pa thams cad rma'i tshul du gso bar bya'o/_/gal te de bcings shing dkris par
[\[325b.4\]]gyur na de'i sha shin tu 'jam pa thams cad rnags nas zhig par 'gyur ro/_/dbral tshe nu zho 'dzag pa dang /_/nu sor nag por mi gnod bsrung /_/zhes bya ba la/_nu ma'i nu 'bras de smin par gyur na gtsags bu'i las byas shing dbral bar bya la dbral ba de'i tshe na nu zho 'dzag
[\[325b.5\]]pa'i rtsa dang nu sor nag po'am de'i nye 'khor nag til til por 'dug pa de la mi gnod cing ma phog par bsrungs la gtsags bus gdab par bya'o/_/ma smin gnas skabs thams cad du/_/de yi nu zho btsir zhing bzho/_/zhes bya ba la/_ma smin pa dang smin pa dang phyed smin
[\[325b.6\]]pa'i gnas skabs thams cad du de'i nu zho de btsir zhing ma lus par ba zho bar bya'o/_/rgyu rlugs rlung shas che ba la/_/dur byid snum can gyis sbyang zhing /_/a mra'i 'bras bu seng phrom mar/_/e raN+Da dang skyid de ba'i/_/mar dang sman mar 'dres ma sbyin/_/zhes bya ba
[\[325b.7\]]la/_rlung las gyur pa'i rgyu rlugs kyi nad la ni nad pa dur byid snum dang ldan pas dugs byas la sbyang bar bya zhing a mra'i 'bras bu'i mar dang seng phrom gyi mar dang /_e raN+Da'i mar dang skyid de ba'i mar dang 'dren ma'i sman mar gang yang rung bas smin zhing bkru sman gyis
[\[326a\]]
[\[326a.1\]]sbyang bar bya'o/_/de nas rlung 'joms sman khu snum/_/lde gus mas gtong drag po bya/_/zhes bya ba la/_de ltar bkru sman drag po btang ba'i 'og tu des brtas la rlung 'joms pa'i sman gyi sde tshan gyi bkru sman drag po'i sman khu dang /_snum dang lde
[\[326a.2\]]gu'i bkru sman mas gtang ba drag po ni ru ha zhes bya ba bya'o/_/sha khur bcas pa'i zas sbyin zhing /_/shing mngar snum bskol 'jam rtsi btang /_/zhes bya ba la/_nad pa de de ltar ni ru ha zhes byas nas sha khu dang bcas pa'i zas byin na de'i 'og tu shing mngar dang til mar bskol ba'i
[\[326a.3\]]'jam rtsi gtang bar bya'o/_/rlung 'joms dugs dang bsku ba bya/_/smin nas dbral la rma ltar gso/_/zhes bya ba la/_de la rlung las gyur pa'i rgyu rlugs kyi nad la ni rlung 'joms shing sel ba'i dugs dang bsku byug thams cad bya'o/_/de smin par gyur nas ni dbral la gso
[\[326a.4\]]ba'i cho ga rma ltar bya'o/_/rgyu rlugs khrag mkhris las gyur pa/_/smin dang ma smin ji bzhin du/_/rma dang skrangs pa'i gso ba bya/_/rgyun du khrag kyang dbyung bar bya/_/zhes bya ba la/_khrag las gyur pa dang mkhris pa las gyur pa'i rgyu rlugs kyi nad la ni smin pa dang ma smin pa dag la
[\[326a.5\]]rma dang skrangs pa'i gso ba bya ste/_de yang go rims ji lta ba bzhin smin pa la ni rma'i tshul du gso la ma smin pa la ni skrangs pa'i tshul du gso bar bya'o/_/yang na de la rtag par rgyun du khrag dbyung bar bya ba'i cho ga bya'o/_/bad kan las gyur skyer pa yi/_/phye ma ba gcin sbyar ba
[\[326a.6\]]blud/_/ces bya ba la/_bad kan las gyur pa'i rgyu rlugs kyi nad la ni skyer ba'i phye ma ba gcin dang sbyar ba blud par bya'o/_/'di la mnyed bya ma gtogs par/_/bad kan rmen bu'i gso ba bya/_/zhes bya ba la/_bad kan las gyur pa'i khong 'bras kyi nad 'di la ni de mnyed cing zhum
[\[326a.7\]]par bya ba'i thabs ma gtogs pa bad kan gyi rmen bu gso ba'i thabs thams cad bya'o/_/smin nas dbral te dzA ti yi/_/me tog go bye ang ko la/_/lo ma bdun pa pa to la/_/nim pa yung ba byi dang ga_/dug mo yungs dang til mar bskol/_/rma sbyang phyir ni blud pa bsngags/_/
[\[326b\]]
[\[326b.1\]]zhes bya ba la/_bad kan las gyur pa'i rgyu rlugs smin par gyur pa la ni gcags bus dbral la dzA ti'i me tog la sogs pa dang bskol ba'i til mar blud cing rma sbyang bar bya'o/_/dzA ti'i me tog ni su ma na'o/_/go bye ni ba la ta ga'o/_/ang ko la ni ir pa la'o/_/tshil las gyur la
[\[326b.2\]]byi'u rug sogs/_/ba gcin sbyar te btags pa'am/_/mgo bo'i bkru sman dag gis bya/_/rlig pa'i srubs mtshams ma gtogs par/_/'phel gtsags kyis ni dbral nas su/_/tshil ni legs par dbyung bar bya/_/rma ni sbrang rtsi nag tshur dang /_/rgyam tsha nges par bskus nas
[\[326b.3\]]btsems/_/zhes bya ba la/_tshil las gyur pa'i rgyu rlugs la ni byi'u rug pa la sogs pa'i sde tshan ba gcin dang sbyar te zhib tu btags pa'am/_mgo bo'i bkru sman ba gcin dang sbyar ba legs par tshos pas dugs byas la rlig pa'i dbus kyi srubs mtshams lta bu ma gtogs par 'phel
[\[326b.4\]]gtsags kyis dbral zhing gshags la de las tshil legs par dbyung zhing skyon med par byas la/_de'i 'og tu rma sbrang rtsi la sogs pas bskus nas legs par btsems shing drub par bya'o/_/de la tshil ni sbyang ba'i phyir/_/ldong ros sug smel su ma na/_/go bye pi pi ling mU la/_/
[\[326b.5\]]til mar dag ni bsku bar bya/_/zhes bya ba la/_tshil las gyur pa'i rgyu rlugs de la tshil sbyang zhing dag par bya ba'i phyir/_ldong ros la sogs pa bsku ba'i sbyor ba bya'o/_/rma ni 'byor bar gyur gyi bar/_/snum dang dugs kyang bsten par bya/_/zhes bya ba la/_rma 'byor bar gyur gyi
[\[326b.6\]]bar du snum dang dugs dus rtag tu bsten par bya'o/_/gcin byung snum gyis dugs bya zhing /_/ras ma phra mos dkri bar bya/_/srubs mtshams 'og tu dmu rdzing bzhin/_/legs par dbral te gzags par bya/_/rma bkag bcing dang 'byor bar bya/_zhes bya ba la/_gcin
[\[326b.7\]]las gyur pa'i rgyu rlugs kyi nad ni snum gyi sman gyis dugs byas la de'i 'og tu ras kyi tshal pa phra mos dkris la srubs mtshams kyi 'og tu dmu rdzing gi dpyad ji ltar bya ba bzhin du 'bras kyi rtse mo lta bu'i gtsags bus phug la de legs par 'dzag tu gzhug par bya'o/_/de nas
[\[327a\]]
[\[327a.1\]]de'i 'og tu bkag nas sgye'u lta bu'i bcing bas dkris la de rma gso ba'i cho gas de 'byor par bya'o/_/rgyu ma byung bar gyur pa dag_/rlig par phyin par ma gyur la/_/rlung gi rgyu rlugs bzhin du gso/_/zhes bya ba la/_rgyu ma byung ba las gyur pa'i rgyu rlugs la ni rlig pa'i
[\[327a.2\]]gnas su phyin par ma gyur gyi bar du rlung gi rgyu rlugs ltar de gso bar bya'o/_/ba spru ba ni srang brgya dang /_/rtsa ba bcu pa e raN+Da/_/a shwa gan d+ha nye'u shing dang /_/pa ya s+ya dang dUr ba gnyis/_/'dam bu ku sha bu ram shing /_/a ta ga lar bcas pa ni/_/re re srang ni bcu bcu byas/_/cha bre brgya
[\[327a.3\]]rtsa nyi shu brgyad/_/bskol la brgyad cha lus pa ru/_/der ni bu ram srang sum cu/_/e raN+Da yi mar bre do/_/'o ma mar ni bre do do/_/pi pi ling dang de rtsa ba/_/shing mngar rgun 'bru lce myong tsha/_/la la phud dang dong gra gzhug_/de btsos skyid de ba zhes bya/_/gzhon sha can gyi bcud len yin/_/
[\[327a.4\]]rlung dang than pa lam du 'gro/_/bzhon sogs bsrung ba bsdams mi dgos/_/skyid de ba dang phyug po dang /_/bde ba bsten dang bud med dang /_/bud med rgan mo'i khyo dang ni/_/dpal skyed rtsod pa zlog byed cing /_/dus kun du ni brten gyur na/_/mdog mdangs sha ni rgyas byed cing /_/rgyu rlugs khong
[\[327a.5\]]'bras skran gzhang 'brum/_/pho mtshan mo mtshan rlung gis nyen/_/'or nad dmu rdzing mchin pa dang /_/rtug skam nad ni sel byed mchog_/ces bya ba la/_ba spru ba zhes bya ba pu rna rna ba srang brgya/_rtsa bcu pa la sogs pa sman re re zhing srang bcu bcu re ste srang brgya/_chu bre brgya nyi shu rtsa brgyad de de ni bzhi
[\[327a.6\]]cha bskol la de'i brgyad cha ste bre brgyad lus pa de tshags kyis btsags shing bsgrangs pa'i khu ba de'i nang du bu ram srang sum cu e raN+Da'i mar bre do 'o ma bre do mar bre do gzhug ste/_yang bskol ba'i pi pi ling nas dong gra'i bar du sna re re zhing srang gnyis gnyis lde gur sbyar ba bcug la de
[\[327a.7\]]thams cad gcig tu byas te btsos pa de ni skyid de ba'i bcud kyis len zhes bya ste/_gzhon sha can gyi bcud kyis len pa yin zhing rnon po yin la/_rlung dang than pa la sogs pa bsdam par bya ba thams cad bsrung zhing bsdams mi dgos so/_/de ni skyid de bar 'dug pa dang phyug cing
[\[327b\]]
[\[327b.1\]]nor mang ba dang bde ba bsten cing sdug ma myong ba dang bud med dang bud med rgan mo dang bud med rgan mo'i khyo la sbyin par bya ba yin la/_de bzhin du bkra mi shis pa bzlog cing dpal skyed pa dang /_rtsod cing 'thab pa bzlog cing zhi bar byed pa dang /_dus thams cad du brten cing goms
[\[327b.2\]]par byas na mdog bzang bar byed pa dang /_mdangs gsal bar byed pa dang /_sha rgyas par byed pa yin zhing /_de bzhin du rgyu rlugs la sogs pa'i nad sel bar byed pa'i sman gyi mchog dam pa yin no/_/snum gyi bkru sman 'jam rtsi yis/_/gal te rgyu rlugs ma zhi na/_/dang por
[\[327b.3\]]'jam rtsi btang nas ni/_/de nas chu sor gnas pa ni/_/zla ba kham pa'i kha 'dra bas/_/rlung lam dgag phyir bsreg par bya/_/zhes bya ba la/_snum gyi bkru sman dang /_'jam rtsi mas gtong ba dag byas su zin kyang /_gal te rgyu rlugs kyi nad de zhi zhing byang bar ma gyur na/_de'i
[\[327b.4\]]'og tu dang po kho nar 'jam rtsi'i las byas nas de nas chu sor gnas pa'i rgyu rlugs te zla ba kham pa zhes bya ba rtse mo zla ba phyed pa 'dra ba'i cha spyad kyis rlung 'jug cing rgyu ba'i lam dgag pa'i phyir de legs par bsreg par bya'o/_/mthe bong steng gi rgyus pa ni/_/ser zhing snal ma 'dra ba
[\[327b.5\]]gang /_/khab kyis bteg ste thad ka ru/_/gang na nad yod bcad de bsreg_/ces bya ba la/_lus kyi gzhogs phyogs dang nad de yod pa'i phyogs de mthe bo'i steng gi rgyus pa ser zhing snal ma dang 'dra zhing mtshungs pa gang yin pa'i rgyus pa de khab kyis gyen du bteg la thad kar bcad nas de'i
[\[327b.6\]]'og tu bsreg par bya'o/_/zhes sman pa kha cig zer ro/_/gzhan dag de las logs gzhan nam/_/srin lag sor mo bsreg ces zer/_/zhes bya ba la/_yang slob dpon gzhan dag ni gang na yod pa de ni logs gzhan pa cig shos su mthe bo'i steng gi rgyus pa ser po snal ma 'dra ba gang dag
[\[327b.7\]]yod pa de khab [(]gyis [,]kyis [)]bteg la thad kar 'phred du bcad de bsreg par bya'o zhes zer ro/_/yang na gang na nad yod pa'i phyogs de'am logs gzhan gyi srin lag gi tshigs kyi steng na rtsa gang dag yod pa de snga ma bzhin du bteg ste bsreg par bya'o zhes zer ro/_/kha cig 'di ni bad kan rlung /_/
[\[328a\]]
[\[328a.1\]]las gyur skran mcher bya zhes zer/_/zhes bya ba la/_slob dpon gzhan kha cig ni rgyus pa bcad cing bsreg pa'i cho ga 'di dag ni bad kan dang rlung las gyur pa'i skran dang mcher pa'i nad la yang bya'o zhes zer ro/_/bi sha tse nad gang na yod/_/mthe'u
[\[328a.2\]]chung srin lag dag la bya/_/zhes bya ba la/_rlung nad bi sha tse zhes bya ba la gzhogs gang na yod pa'i phyogs de nyid kyi mthe'u chung dang srin lag gi steng gi rgyus pa snga ma bzhin du bcad pa dang bsreg par bya'o/_/zhes 'dod do/_/yan lag brgyad pa'i snying po'i rnam par 'grel pa tshig gi
[\[328a.3\]]don gyi zla zer zhes bya ba/_slob dpon zla ba la dga' bas nges par sbyar ba las/_gso ba'i gnas le'u bcu gsum pa'i rnam par 'grel pa'o//_//de nas skran nad gso ba'i le'u bshad par bya'o/_/zhes bya ba la/_go rims la bab pas na gso ba 'di
[\[328a.4\]]brtsams pa yin no/_/rlung gyur skran ni mi bzad na/_/phyi sa 'phyen ni 'gags gyur na/_/rtsub dang grang byung rlung nad la/_/phan pa'i til mar dag gis gso/_/zas skom 'jam rtsi sbyar ba dang /_/bsku byug snum chos dugs dpyad bya/_/zhes bya ba la/_rlung las gyur pa'i skran ni
[\[328a.5\]]brnag mi bzod par na ba dang /_phyi sa la sogs pa 'gag cing sri bar 'gyur ba la sogs pa'i mtshan nyid can yin pas rlung nad la phan par bshad pa'i til mar gyi sbyor bas gso bar bya la/_de yang zas skom la sogs pa'i tshul snum chos bya ba dang /_dugs bya bas gso bar bya'o/_/
[\[328a.6\]]sbo dang zug dang rengs pa dang /_/'gags pa la ni mchog tu bya/_/zhes bya ba la/_gal te rlung las gyur pa'i skran de sbos pa la sogs pa dang ldan na lhag par yang dugs kyis bsal bar bya'o/_/snum chos dugs ni byas pa yis/_/bu ga'i rgyun srang mnyen byed la/_/rlung shas
[\[328a.7\]]che ba gzhom bya zhing /_/phyi sa sri ba sel skran 'joms/_/zhes bya ba la/_yang dugs kyi cho gas bu ga'i rgyun srang gang dag 'gags pa thams cad mnyen cing 'jam par bya ba dang /_de bzhin du rlung gi shas stobs che bar gyur pa de des bsal zhing gzhom par bya ba dang /_de bzhin du
[\[328b\]]
[\[328b.1\]]phyis sri zhing 'gags la sla bar bya zhing rlung gis bsdus pa lhod par byas nas skran de snum chos dang dugs kyi sbyor bas sel bar byed do/_/lte ba yan chad skyes pa yi/_/skran la mchog tu snum blud phan/_/zhu ba'i gnas brten 'jam rtsi bya/_/lto bar gnas la gnyis ka bya/_/zhes bya ba
[\[328b.2\]]la/_skran lte ba yan chad skyes pa'i skran la ni mchog tu sman mar la sogs pa'i snum phan pa yin no/_/zhu ba'i gnas lte ba man chad gnas shing skyes pa'i skran la ni khyad par du yang snum gyi 'jam rtsi mas gtong ba phan no/_/lto ba'i nang du skyes pa'i rlung las gyur pa'i skran la ni snum blud
[\[328b.3\]]pa dang 'jam rtsi bya ba gnyis ka phan no/_/rlung can skran ni drod che la/_/phyi sa rlung ni 'gags gyur la/_/bza' btung nyams brtas byed pa dang /_/snum dang dro ba sbyin par bya/_/zhes bya ba la/_rlung las gyur pa'i skran khong pa'i me drod che bar gyur pa dang /_de bzhin du phyi sa dang 'phyen
[\[328b.4\]]zhes bya ba'i phyi sa rlung 'gags par gyur pa la ni bza' ba dang btung ba nyams brtas shing 'tsho bar byed pa dang /_snum pa dang dro ba'i bag gang dag yin pa de sbyin par bya'o/_/rlung gyur skran la bad kan dang /_/mkhris pa bsrung zhing ni ru ha/_/'jam rtsi bcas pa'i sbyor ba ni/_/
[\[328b.5\]]yang dang yang du bya ba yin/_/zhes bya ba la/_rlung las gyur pa'i skran la ni sman pas bad kan dang mkhris pa mi ldang bar ci rigs par bsrungs la/_bkru sman drag po ni ru ha mas gtong ba dang /_snum gyi 'jam rtsi gtong ba dang snum blud pa'i sbyor ba gang dag yin pa yang dang yang
[\[328b.6\]]du sbyin zhing gtang bar bya'o/_/'jam rtsi mchog tu skran 'joms par/_/shes bya de ni rlung gi nad/_/dang por rang gi gnas su bcom/_/'phral du skran ni sel bar byed/_/ces bya ba la/_snum gyi 'jam rtsi mas gtong ba'i gnas pas kyang khyad par du skran 'joms par shes
[\[328b.7\]]shing rtogs par bya ste gang gi phyir 'jam rtsi'i las des rlung gi nad gang dag yin pa de dang po kho nar rang gi gnas su bcom zhing bsal bar byas nas 'phral du de'i mod la skran sel zhing 'joms par byed do/_/de bas skran la rgyun du ni/_/mas gtong drag po 'jam rtsi bcas/_/btang bar
[\[329a\]]
[\[329a.1\]]gyur pas rlung bad kan/_/mkhris pa'i bdag nyid can rnams sel/_/zhes bya ba la/_gang gi phyir 'jam rtsi de ltar yon tan che ba de'i phyir skran la ni rgyun du yang dang yang mas gtong ba drag po ni ru ha zhes bya ba 'jam rtsi dang bcas par btang na rlung dang bad kan dang mkhris pa
[\[329a.2\]]las gyur pa'i bdag nyid can gyi skran rnams sel zhing zhi bar 'gyur ro/_/shing kun dang ni tsha ba gsum/_/rtsabs ru tsha dang kha ru tsha/_/se'u 'bru ma nu go snyod dang /_/zi ra 'u su la la phud/_/star bu ya bak+Sha ra dang /_/zur pa shu dag tsi tra ka_/a za gan d+ha sug smel dang /_/byi'u
[\[329a.3\]]rug pa ni zho dang bcas/_/mar bskol rlung gi skran sel zhing /_/gzer dang lto sbos 'joms par byed/_/ces bya ba la/_shing kun la sogs pa'i lde gur byas pa zho dang bcas pa dang mar bskol ba de blud na rlung las gyur pa'i skran dang gzer la sogs pa 'joms par byed do/_/spa
[\[329a.4\]]ma'i 'bras bu tsha ba gsum/_/zi ra go snyod tsha ba lnga/_/a za mo dang lce myang tsha/_/zho dang 'o ma mar dang ni/_/se'u 'bru la phug rgya shug gi_/khu ba bskol bas rlung gi ni/_/skran dang dmu rdzing lto sbos dang /_/rtsib logs snying dang lto ba gzer/_/mngal nang gzhang 'brum pho ba'i nad/_/
[\[329a.5\]]lud pa dbugs mi bde ba dang /_/rims nad yi ga 'chus pa 'joms/_/zhes bya ba la/_spa ma'i 'bras bu la sogs pa lde gur byas pa dang zho dang 'o ma se'u 'bru'i khu ba dang la phug skam po bskol ba'i khu ba dang rgya shug gi khu ba ste/_de dag thams cad cha mnyam pa dang mar bskol
[\[329a.6\]]ba de blud na rlung gi skran la sogs pa 'joms par byed do/_/rtsa ba bcu pa su sha pi/_/pa la sha ka ma nu dang /_/ba spru ba gnyis e raN+Da/_/ra sna a shwa gan d+ha dang /_/ga bra'i rtsa ba zur pa dkar/_/sle tres gan d+ha pa la sha/_/srang ni gnyis gnyis tshad byas dang /_/nyi shu rtsa brgyad
[\[329a.7\]]nang du bskol/_/nas dang rgya shug rgya sran dang /_/ma sha bre re lhan cig tu/_/chu bre bcu drug nang du bskol/_/khu ba der zho bre bzhi dang /_/mar bre gang dang slar bskol la/_/se'u 'bru a mra ta ka dang /_/kha lung khu ba bre rer bcas/_/de bzhin rtsab mo skyur rtsabs tshwa/_/g.yer
[\[329b\]]
[\[329b.1\]]ma shu dag ga bra'i rtsa/_/ra sna pi pi ling rtsa ba/_/tsi tra ka dang 'u su dang /_/ya ba na ga la la phud/_/star bu zi ra nag po dang /_/go snyod zi ra spa ma'i 'bras/_/ka ra bi ra zangs rtsi ba/_/u sha ka dang dur byid dang /_/dan da mur ba byi dang ga_/se'u 'bru ha sti pi pi ling /_/gze ma spang
[\[329b.2\]]spos sru sru'i rtsa/_/ga gon rgyal mo ga gon gyi/_/sa bon shu ti thal sman gnyis/_/bye'u rug pa dang thal tre+es dang /_/ni li ni li'i 'bras bu dang /_/lan tshwa gsum dang tsha ba gsum/_/bcas pa'i zho yi sman mar des/_/sngar bshad nad ni gso dka' dang /_/brjed byed smyo byed
[\[329b.3\]]gcin sri dang /_/rlung nad gzhang 'brum myur du 'joms/_/zhes bya ba la/_rtsa ba bcu la sogs pa'i sman sna re re zhing srang gnyis gnyis/_nas dang rgya shug dang rgya sran ku lang+tha dang mon sran gre'u bre bcu drug la dro na gcig yod do/_/de'i nang du bskol la sman gyi khu ba bzhi cha lus pa
[\[329b.4\]]dang /_de zho bre bzhi dang mar bre gang dang /_se'u 'bru'i khu ba bre gang a mra ta ka'i khu ba bre gang dang /_kha lung zhes bya ba ma du lung gi khu ba bre gang bcas pa dang /_de bzhin du nas so ba'i rtsab mo bre gang dang /_skyur rtsabs zhes pa kan dzi bre gang dang /_de bzhin du g.yer ma la sogs pa'i sman
[\[329b.5\]]zhib tu btags pa mar gyi bzhi char byas pa dang bsres la bskol ba'i sman mar de ni zho'i sman mar zhes bya ste/_zho dang bskol bas ming de skad ces bya'o/_/sman mar de blud pas ni sngar bshad pa'i nad gso dka' ba rlung gi skran la sogs pa bshad ma thag pa rnams dang brjed byed la sogs
[\[329b.6\]]pa'i nad myur du 'joms par byed do/_/ka ra bi ra ni tsin tra bi za zhes bya'o/_/zangs rtsi ba ni bri sha ba'o/_/u sha ka ni mu sha par+Ni ste rta'i rna ba 'dra'o/_/dan da ni dan di'o/_/lan tshwa gsum ni kha ru tsha sna gnyis dang lce myang tsha'o/_/gzhan dag ni go bar zad do/_/tsha ba gsum dang 'bras bu gsum/_/
[\[329b.7\]]'u su dbyi mo byi dang ga_/tsi tra ka ni lde gur byas/_/'o ma mar bskol rlung skran 'joms/_/zhes bya ba la/_tsha ba gsum la sogs pa'i sman gyi lde gu dang 'o ma dang /_mar tshul bzhin du bskol ba'i sman mar gyis kyang rlung las gyur pa'i skran 'joms par byed do/_/sgog skya'i rtsa ba srang
[\[330a\]]
[\[330a.1\]]brgya dang /_/rtsa ba chen po srang lnga lnga/_/chu srang stong dang de bskol la/_/bzhi cha lus par phyed se'u 'bru'i/_/khu ba chang dang 'bras khu skyur/_/zho rnams de yi phyed phyed dang /_/tsha ba gsum dang 'bras bu gsum/_/shing kun dbyi mo la
[\[330a.2\]]la phud/_/dbyi mong star bu lce myang tsha/_/thang shing srang ni phyed phyed dang /_/mar ni bre gang bcas par bskol/_/rlung las gyur pa'i skran kun 'joms/_/zhes bya ba la/_sgog skya'i rtsa ba shun pa bshus pa srang brgya dang rtsa ba chen po lnga sna re re zhing srang lnga lnga/_chu srang stong
[\[330a.3\]]zhes bya ba bre drug cu rtsa gsum tsam dang bskol la/_bzhi cha lus par gyur pa de'i phyed dang snyoms pa'i se'u 'bru'i khu ba dang chang dang 'bras khu'i rang skyur kan dzi zhes bya ba dang zho rnams dang bsres la tsha ba gsum la sogs pa srang phyed phyed btags pa'i phye ma btab pa thams cad mar bre gang dang bskol
[\[330a.4\]]ba'i sman mar des ni rlung las gyur pa'i skran gyi nad ji snyed pa thams cad 'joms par byed do/_/gcong chen skabs su gang bshad pa'i/_/srang drug pa yi mar yang blud/_/ces bya ba la/_yang na sngar gcong chen gso ba'i skabs su bshad pa'i srang drug pa'i sman mar zhes bya ba blud na
[\[330a.5\]]yang skran la phan no/_/'o ma'i skyin par chang dwangs sam/_/se'u 'bru zho spris sbyar ba'i mar/_/rlung las gyur pa'i skran sel to/_/zhes bya ba la/_yang mar dang 'o ma bskol ba'i skabs su 'o ma'i skyin par chang gi dwangs ma'am/_se'u 'bru'i khu ba'am/_zho'i spris ma bcug
[\[330a.6\]]la de dang btsos pa'i mar gyis kyang rlung las gyur pa'i skran sel to/_/rlung gi skran la bad kan 'phel/_/drod nyams yi ga 'chus pa dang /_/snying rgal khong lci snyom gyur pa/_/de la skyug sman gtang bar bya/_/zhes bya ba la/_rlung las gyur pa'i skran la gal te bad kan 'phel
[\[330a.7\]]zhing rgyas par gyur pas khong pa'i me drod nyams pa la sogs pa skye bar gyur pa de'i tshe de la skyug sman btang bas bad kan de bsal bar bya'o/_/gzer dang lto sbos bshang sri la/_/gnas shes byas nas snum bcas pa'i/_/sman mar sman gyi phye ma dang /_/khu ba ri lur byas pa
[\[330b\]]
[\[330b.1\]]ni/_/rgya shug se'u 'bru chu dron dang /_/dar ba chang dang skyur rtsabs dang /_/chang dang bcas pa nang par blud/_/ces bya ba la/_yang na des skyed pa'i gzer la sogs pa'i nad la lto sra snyi'i gnas shes par byas nas snum dang bcas pa sbyar ba'i sman mar gyis bzlas ma thag
[\[330b.2\]]pa'i phye ma dang bskol ba'i khu ba dang ri lur byas nas rgya shug gi khu ba'am/_se'u 'bru'i khu ba'am/_chu dron la sogs pa gang yang rung ba blud par bya'o/_/yang na phye ma la sogs pa/_/thug pa sla bor byas pa ni/_/nang par yang na zas sngon blud/_/ces bya ba la/_yang
[\[330b.3\]]na sman mar gyi phye ma la sogs pa'i sman de dag thug pa sla ba dang sbyar te nang par gyi dus su sbyin par bya ba'am/_zas ma zos pa'i thog mar sbyin par bya'o/_/phye ma kha lung khu ba dang /_/lan mang sbrus par gyur pa ni/_/las ni byed par nus gyur pa'i/_/ri lus rlung
[\[330b.4\]]dang bad kan 'joms/_/zhes bya ba la/_sman mar gyi sman du bshad pa'i phye ma dang /_'og nas bshad pa'i sman gyi phye ma kha lung gi khu ba dang /_lan mang du sbrus shing bsgos par gyur pa ri lur byas pas skran 'joms par byed pa'i las byed par nus shing khyad par du
[\[330b.5\]]yang rlung dang bad kan las gyur pa'i skran 'joms pa yin no/_/shing kun shu dag a ru ra/_/a za gan d+ha krose'u 'bru dang /_/'u su pa ta ti mu sa/_/ma nu zur pa dkar po dang /_/spa ma'i 'bras bu tsi tra ka_/thal sman gnyis dang lan tshwa gnyis/_/tsha ba gsum dang zi
[\[330b.6\]]ra dang /_/dbyi mo da trig star bu'i phyes/_/rlung dang bad kan las gyur pa'i/_/snying ga rtsib logs chu so dang /_/mjug to mngal dang chu sor gzer/_/bad kan rlung las gyur pa'i nad/_/gso dka' skran dang 'phyen dang ni/_/gcin dang phyis 'gags pa dang /_/lkog
[\[330b.7\]]ma 'gags shing na ba dang /_/skya rbab yi ga 'chus pa dang /_/mcher pa gzhang 'brum skyigs bu dang /_/rgyu rlugs lto sbos me drod nyams/_/lud pa dbugs mi bde rnams sel/_/zhes bya ba la/_shing kun la sogs pa'i sman gyi phye mar byas pas ni rlung dang bad kan las gyur
[\[331a\]]
[\[331a.1\]]pa'i snying ga dang rtsib logs la sogs pa gzer ba 'joms shing gso dka' ba'i skran la sogs pa dang lkog ma bad kan gyis 'gags shing sub pa la sogs pa 'joms par byed do/_/a za gan d+ha ni pa shu dan da'o/_/ti mu sa ni i za mo da dang ni bya ka zhes bya'o/_
[\[331a.2\]]sba ma'i 'bras bu ni ha pu sha'o/_/thal sman gnyis ni swa rdzi ka k+Sha ra dang ya bak+Sha ra'o/_/rgyam tsha dang ni la la phud/_/a za mo dang pi pi ling /_/dong gra rim bzhin cha res bskyed/_/thams cad dang ni cha mnyam pa'i/_/a ru ra bsres phye ma 'di/_/me ni mngon sum nyid yin no/_/
[\[331a.3\]]zhes bya ba la/_rgyam tsha la sogs pa'i sman go rims bzhin du phye ma cha re res bskyed pa'i phye ma a ru ra dang cha mnyam par bya ba ste/_des na rgyam tsha zho gcig_/la la phud zho gnyis/_a za mo da zho gsum/_pi pi ling zho bzhi/_dong gra zho lnga/_de kun spyir bsdoms pa dang
[\[331a.4\]]a ru ra cha mnyam pa'i phye ma 'di ni me lta bu'i phye ma zhes bya ste me mngon sum pa nyid dang nus pa 'dra ba yin no/_/tsha ba gsum dang ti mu sa/_/rgyam tsha dang ni zi ra gnyis/_/cha mnyam shing kun brgyad cha'i phyer/_/mar bsres kham gyi dang por zos/_/me drod drag po skyed
[\[331a.5\]]byed cing /_/rlung gi skran ni 'joms par byed/_/ces bya ba la/_tsha ba gsum la sogs pa'i sman cha mnyam par byas la shing kun cha brgyad par byas pa ste/_de nas tsha ba gsum la sogs pa'i sman cha bdun dang shing kun cha brgyad par bya ba'am/_yang na srang gi
[\[331a.6\]]bcu char sman gyi cha bgos la/_shing kun de'i brgyad char byas pa'i don to/_/de lta bu'i phye ma ni shing kun brgyad pa'i phye ma zhes bya ste/_de mar dang bsres pa zas kyi kham gyi dang po dang lhan cig zos na des me drod drag po skyed par byed cing rlung las gyur pa'i skran 'joms
[\[331a.7\]]par byed pa yin no/_/shing kun shu dag kha ru tsha/_/dong gra dang ni la la phud/_/rnam rgyal ma nu ru rta dang /_/dur byed dan da'i rtsa bar bcas/_/cha res bskyed pa'i phye ma 'di/_/chu dron sbyar 'thungs lto ba'i nad/_/skran dang dmu rdzing la sogs pa/_/seng ges
[\[331b\]]
[\[331b.1\]]ri dwags tshogs rnams ni/_/mthu rtsal gyis ni zil gnon ltar/_/nad rnams 'joms par byed pa yin/_/zhes bya ba la/_shing kun la sogs pa'i sman phyi ma phyi ma bzhin du cha res bskyed pa phye mar btags pa ni seng ge lta bu zhes bya ba'i phye ma yin te chu dron dang sbyar te blud pa des
[\[331b.2\]]ni lto ba'i nad la sogs pa 'joms par byed de/_dper na seng ges ri dwags kyi tshogs mthu rtsal gyi stobs kyis zil gyis gnon par byed de gsod par byed pa dang 'dra bar nad kyi tshogs de dag 'jig cing 'joms par byed do/_/de la cha res bskyed pa'i don ni 'di yin te shing
[\[331b.3\]]kun zho gcig sbyor na/_shu dag zho gnyis/_kha ru tsha zho gsum/_dong gra zho bzhi/_la la phud zho lnga/_a ru ra rnam par rgyal ba zho drug_/ma nu zhes bya ba puSh+kar mU la zho bdun/_ru rta zho brgyad/_dur byid zho dgu/_/dan da zho bcu dang sbyar bar bya'o/_/lce myang tsha dang pi pi
[\[331b.4\]]ling /_/a za mo dang a ru ra'i/_/phye ma chu dron sbyar blud na/_/skran can bad rlung las gyur tshogs/_/lcags mdas phug pa bzhin du 'joms/_/zhes bya ba la/_lce myang tsha la sogs pa'i phye ma chu dron mo dang sbyar te blud na/_skran can gyi rlung dang bad kan la sogs pa'i nad kyi
[\[331b.5\]]tshogs rnams 'joms par byed do/_dper na lcags mda' zhes bya ba'i mtshon gyi bye brag gis srog chags 'ga' zhig la bsnun na 'chi bar byed pa dang 'dra'o/_/de bas na phye ma 'di la lcags mda' lta bu'i phye ma zhes bya'o/_/ka rany+dza yi lo ma dang /_/in dra ba ru Na dbyi mo /_/kru
[\[331b.6\]]trug tres dang bca' sga dang /_/pi pi ling dang na le sham/_/ma lus rim bkod rgyam tshas bkab/_/bsregs la btags te zho dang ni/_/zho ga chur sbyar blud pa dag_/skran dang dmu rdzing 'or nad dang /_/skya rbab gzhang 'brum nad rnams sel/_/zhes bya ba la/_
[\[331b.7\]]ka rany+dza'i lo ma ni bu ti ka'i lo ma'o/_/in dra ba ru Na ni gardza rtsir byed do/_/gzhan dag ni go bar zad de go rims bzhin du bkod cing ji skad smos pa'i tshul du bzhag la kun gyi steng du rgyam tsha bzhag cing des steng nas bkab la de'i 'og tu bsregs la btags te zho dang
[\[332a\]]
[\[332a.1\]]zho ga chu dang sbyar te blud pas skran la sogs pa'i nad rnams 'joms pa yin no/_/shing kun sum 'gyur rgyam tsha dang /_/de las e raN+Da yi mar/_/sum 'gyur de las sgog skya yi/_/khu ba sum 'gyur sbyar ba dag_/blud na skran dang
[\[332a.2\]]dmu rdzing dang /_/rgyu rlugs gzer gyi nad 'joms 'gyur/_/zhes bya ba la/_shing kun gyi sum 'gyur byas pa'i rgyam tsha dang /_de las e raN+Da'i mar sum 'gyur du byas pa dang /_e raN+Da'i mar las sgog skya'i khu ba sum 'gyur du byas pa dang ma lus par gcig
[\[332a.3\]]tu byas nas blud na skran la sogs pa'i nad 'joms par 'gyur ro/_/de ni 'di skad ston te/_shing kun cha gcig_/rgyam tsha cha gsum/_e raN+Da'i mar cha dgu/_sgog skya'i khu ba cha nyi shu rtsa bdun sbyar bar bya'o/_/kha lung khu ba shing kun dang /_/se'u 'bru
[\[332a.4\]]rgyam tsha kha ru tsha/_/chang gi dwangs mar sbyar blud na/_/rlung las gyur pa'i skran nad sel/_/zhes bya ba la/_kha lung gi khu ba la sogs pa chang gi dwangs ma dang sbyar te blud na yang rlung las gyur pa'i skran gyi nad rnams 'joms so/_/bca' sga zho gnyis bu ram zho/_/
[\[332a.5\]]bzhi dang til nag bkrus srang gcig_/gcig tu phye mar btags byin zhing /_/'o ma dro 'jam rjes blud na/_/rlung gi snying nad skran gzhang 'brum/_/mngal gzer rtug pa 'gags pa sel/_/zhes bya ba la/_bca' sga zho gnyis/_bu ram zho bzhi/_til
[\[332a.6\]]nag po bkrus te sbun pa med par byas pa srang gcig ste/_de thams cad gcig tu phye mar btags pa byin la 'o ma bskol ba cung zad dro ba de'i rjes la blud na rlung gi snying nad la sogs pa sel bar byed do/_/rlung gyur skran la e raN+Da'i/_/mar ni chang dwangs sbyar ba blud/_/
[\[332a.7\]]bad rlung 'dres la'ang de nyid blud/_/mkhris pa 'dres pa'ang 'o mar bcas/_/zhes bya ba la/_rlung las gyur pa'i skran bad kan dang 'dres par gyur pa la ni chang dwangs ma dang sbyar te blud par bya'o/_/mkhris pa dang rlung 'dres par gyur pa la e raN+Da'i
[\[332b\]]
[\[332b.1\]]til mar de nyid 'o ma dang bcas par blud par bya'o/_/gal te mkhris pa 'phel gyur te/_/tsha gyur rlung gi skran can la/_/mthun par rjes su 'byin byed pa'i/_/snum bcas bkru sman gtang bar bya/_/zhes bya ba la/_rlung gi skran gyi nad pa la gal te mkhris
[\[332b.2\]]pa 'phel bar gyur te/_tsha ba'i nad skyes par gyur na rlung gi skran can gyi nad pa de la rjes su mthun par 'byin cing 'khru bar byed pa'i bkru sman snum dang bcas pa byin la 'khrur gzhug par bya'o/_/des kyang tsha ba ma bri na/_/de la gtar ga gdab par bya/_/zhes bya ba
[\[332b.3\]]la/_de de ltar bkru sman btang du zin kyang mkhris pa'i tsha ba de ni zhi bar ma gyur na gtar ga gdab la khrag dbyung bar bya'o/_/sgog skya skam po bshus pa ni/_/srang bzhi chu dang 'o ma ni/_/brgyad 'gyur gyi ni nang du bskol/_/'o ma ma lus par blud na/_/rlung gyur skran
[\[332b.4\]]dang rtug 'gags dang /_/rlung nad gzugs 'khums mi bzad rims/_/snying nad khong 'bras zad byed rnams/_/'o ma de yis rab tu 'joms/_/zhes bya ba la/_sgog skya shun pa legs par bshus shing bskams par gyur pa srang bzhi chu dang 'o ma bskol ba'i
[\[332b.5\]]brgyad 'gyur gyi nang du bskol la/_de las 'o ma ma lus par blud par gyur na/_rlung las gyur pa'i skran la sogs pa 'joms par 'gyur ro/_/til mar chang dwangs ba gcin dang /_/rang skyur ya bak+Sha rar bcas/_/blud na skran dang dmu rdzing dang /_/lto sbos
[\[332b.6\]]cig char 'joms par byed/_/ces bya ba la/_til btsir ba'i til mar chang la sogs pa thams cad gcig tu sbyar te blud na yang skran la sogs pa 'joms par byed do/_/tsi tra pi pi ling mU la/_/bca' sga shing kun e raN+Da/_/rgyam tsha kha ru tshar bcas
[\[332b.7\]]pa/_/bskol ba blud na gzer ba dang /_/lto sbos rtug 'gags sel mchog yin/_/zhes bya ba la/_tsi tra ka la sogs pa bskol ba blud na yang gzer ba la sogs pa 'joms pa'i mchog yin no/_/ma nu e raN+Da'i rtsa ba/_/nas dang byi tsher ba sha ka_/chu
[\[333a\]]
[\[333a.1\]]dang bskol te blud na ni/_/lto nad sbos dang gzer 'joms byed/_/ces bya ba la/_ma nu la sogs pa bskol ba'i khu ba blud na yang lto ba'i nad la sogs pa 'joms par byed do/_/ma nu e raN+Da 'jag ma'i/_/rtsa ba thang shing
[\[333a.2\]]bca' sga rnams/_/chu dang bskol ba'i khu ba blud/_/khong pa phrag pa rgyab gzer 'joms/_/zhes bya ba la/_yang na ma nu zhes bya ba puSh+kar mU la sogs pa bskol ba'i khu ba blud na yang khong pa'i na ba la sogs pa sel to/_/brag zhun dang ni pa ya s+ya/_/rtsa ba
[\[333a.3\]]chen po lnga bskol ba/_/rlung gyur skran nad can la blud/_/ces bya ba la/_rlung las gyur pa dang ldan pa'i nad pas brag zhun la sogs pa'i sman 'thungs na yang phan no/_/rtug skam nad la nas kyi ni/_/chag tshe snum dang bcas pa sbyin/_/pi pi ling ngam la phug gi_/_
[\[333a.4\]]khu ba dang ni sbyar ba sbyin/_/zhes bya ba la/_rtug skam gyi nad kyis btab pa dag la nas pa tral te chag tshe can du byas pa snum gyi khu ba'i nang du pi pi ling btab pa'am/_la phug gi khu ba dang sbyar te sbyin par bya'o/_/nas kyi zan dron 'o mar bcas/_/rlung gi rtug 'gags
[\[333a.5\]]nad la sbyin/_/zhes bya ba la/_rlung las gyur pa'i rtug 'gags kyi nad la ni nas kyi zan dron 'o ma dang bcas pa sbyin par bya'o/_/yang na mon sran gre'u'i chan/_/snum mang lan tshwar ldan pa sbyin/_/zhes bya ba la/_yang na rtug 'gags kyi nad de la mon sran gre'u'i chan la
[\[333a.6\]]snum dang lan tshwa mang po btab pa sbyin par bya'o/_/dur byid dan ti ni li ni/_/a ru ra dang kam pi l+ya/_/nas tshig 'khus thal kha ru tsha/_/dong gra mar dang bcas pa ni/_/dri mar bcas la bkru sman gtang /_/zhes bya ba la/_skran nad can gyi dri ma ma thon pa la dur
[\[333a.7\]]byid la sogs pa'i bkru sman gtang bar bya'o/_/ni li ni dang 'bras bu gsum/_/ra sna ba la pu tse shel/_/kaN+Da ka ri byi dang ga_/srang re chu bre bzhi nang bskol/_/khu ba brgyad cha lus pa ru/_/mar bre gang dang zho bre gang /_/su d+ha k+Shi ra srang gcig bskol/_/de
[\[333b\]]
[\[333b.1\]]las mar bre re re ni/_/nas thug thug sla sbyar te blud/_/zhu zhing legs par 'khrus nas ni/_/sha khu bza' ba sbyin par bya/_/ni li ni li'i sman mar 'dis/_/skran mdze dmu rdzing ngo khabs dang /_/'or nad skya rbab rims nad dang /_/sha bkra mdzer pa smyo byed
[\[333b.2\]]'joms/_/zhes bya ba la/_ni li ni la sogs pa'i sman re re zhing srang re ji skad smos pa bzhin du bskol te sman mar de/_nas thug sla ba rkyang rkyang po dang sbyar te blud de zhu nas nad pa legs par 'khrus par gyur pa dang /_sha khu dang /_'bras chan sbyin par bya ste/_ni li ni'i
[\[333b.3\]]sman mar 'di de lta bu'i sbyor ba dang ldan par byas na skran la sogs pa 'joms par byed do/_/khyim bya rma bya gong ma sreg_/khrung khrung byi'u sha khu ba dang /_/sA lu'i 'bras chan chang dwangs mar/_/rlung gi skran ni sel ba yin/_/zhes bya ba la/_de la sha khu ni khyim
[\[333b.4\]]bya'i sha la sogs pa las byas pa'o/_/'bras chan ni bza' ba'i don du bya'o/_/chang ni btung ba'i don du bya'o/_/mar ni bza' ba dang btung ba gnyi gar sbyar te/_'di dag ni rlung las gyur pa'i skran sel bar byed pa yin no/_/nyung zhing snum la sla zhing dro/_/kha zas rlung
[\[333b.5\]]skran can gyis bza'/_/btung bar chang gi dwangs ma'am/_/'u su bskol ba'i chu tshan blud/_/ces bya ba la/_rlung gi skran can gyi mis ni kha zas nyung zhing tshod ran par bza' ba dang /_snum pa la sogs pa'i rang bzhin can bza' bar bya la/_btung ba ni go bar
[\[333b.6\]]zad do/_/mkhris gyur skran ni snum dro las/_/byung ba de la rgun 'bru dang /_/a ru ra bskol bu ram bcas/_/ka ma pi l+ya dang sbrang rtsi bcas/_/cho ga'am khrag mkhris gsor bshad pa'i/_/bkru sman blud de 'khrus pa phan/_/zhes bya ba la/_mkhris pa las
[\[333b.7\]]gyur pa'i skran snum pa dang dro ba las byung zhing skyes pa la ni/_rgun 'bru dang /_a ru ra bskol ba'i khu ba'i nang du bu ram btab pa blud la de 'khrur gzhug pa'am/_yang na ka ma pi l+ya dang sbrang rtsi dang sbyar ba blud de 'khrur gzhug pa'am/_yang na cho ga grub pa las
[\[334a\]]
[\[334a.1\]]bshad pa'i bkru sman btang ste gsor gzhug pa'am/_yang na khrag mkhris gso bar bshad pa'i bkru sman blud de 'khrur gzhug pa phan no/_/rtsub dro las byung skran la ni/_/tig ta 'am ba sha ka bskol ba'i/_/mar ni
[\[334a.2\]]blud par bya ba'am/_/rtswa yi rtsa ba lnga pa'am/_/'tsho byed sde tshan bshad pa dang /_/mar bskol blud na mchog tu phan/_/zhes bya ba la/_rtsub pa dang dro ba'i rgyu las byung ba'i skran la ni tig ta dang mar bskol te blud pa'am/_ba sha ka dang mar bskol ba khrag mkhris
[\[334a.3\]]gso ba'i skabs nas bshad pa blud par bya ba'am/_yang na rtsa ba lnga pa zhes bya ba dang bskol ba'i mar blud pa'am/_yang na 'tsho byed kyi sde tshan sngar bshad pa dang mar du bskol te blud na nad sel bar 'gyur ro/_/n+ya gro d+ha sogs sde tshan nam/_/'tsho byed sde tshan 'o ma
[\[334a.4\]]phan/_/zhes bya ba la/_n+ya gro d+ha la sogs pa'i sde tshan dang 'o mar bskol te blud pa'am/_'tsho byed kyi sde tshan dang bskol ba'i 'o ma blud na phan no/_/der yang bshol du med gyur par/_/sman pas bkru sman dang bskol ba'i/_/mar ram 'o ma dag gi ni/_/bkru sman
[\[334a.5\]]nye bar gtang bar bya/_/zhes bya ba la/_rtsub pa dang dro ba las gyur pa'i skran de la bshol du med cing gdon mi za bar bkru sman btang dgos pa'i nad du gyur na/_sman pas bkru sman dang sbyar ba'i sman mar ram/_bkru sman dang 'o ma sbyar ba'i sman mar btang la legs
[\[334a.6\]]par 'khrur gzhug par bya'o/_/skyu ru ra dang bur shing gi_/_khu bar mar ni bre gang dang /_/a ru ra ni bzhi cha bcug_/bskol ba'i mar blud mkhris skran sel/_/zhes bya ba la/_skyu ru ra dang bu ram shing gi khu ba mar gyi bzhi 'gyur gyi nang du mar bre gang bskol ba de'i nang du
[\[334a.7\]]a ru ra mar gyi bzhi cha bcug ste bskol ba'i mar blud na yang mkhris pa las gyur ba'i skran sel bar byed do/_/yang na mkhris pa'i khong 'bras gsor/_/bshad pa'i seng phrom sman mar blud/_/ces bya ba la/_gang mkhris pa'i khong 'bras gso ba'i skabs su bshad
[\[334b\]]
[\[334b.1\]]pa'i seng phrom gyi sman mar blud cing 'khrur bcug na yang phan no/_/rgun 'bru shing mngar pa ya s+ya/_/shug pa tsan dan sbrang rtsi rnams/_/'bras bkrus chu dang blud na ni/_/mkhris pa'i skran ni sel bar 'gyur/_/zhes bya ba la/_rgun 'bru la sogs pa'i sman dang
[\[334b.2\]]'bras bkrus pa'i chu blud na yang phan no/_/kyi lce ba ni srang gnyis dang /_/chu bre do ni bskol nas su/_/brgyad cha lus pa btsags pa ni/_/dro 'jam 'o ma cha mnyam blud/_/yang na de steng 'o tshan ni/_/me drod ji bzhin blud par bya/_/de yis nad ni bsal bas na/_/
[\[334b.3\]]mkhris pa can gyi skran zhi 'gyur/_/zhes bya ba la/_kyi lce ba ji skad smos pa'i sbyor bas blud la de'i steng du yang 'o ma bskol ba dron mo nyid khong pa'i me drod kyi stobs ci yod pa las blud par bya ste/_de lta bu'i sbyor bas nad bsal cing byang bar gyur na yang mkhris pa can gyi
[\[334b.4\]]skran zhi bar 'gyur ro/_/tsha la mar grang bsku ba'am/_/bsil ba'i sman ni mar bcas bsku/_/chu skyes lo mas reg bya zhing /_/snod chus gang la reg pa phan/_/zhes bya ba la/_mkhris pa can gyi skran de la tsha ba dang ldan par gyur na mar sar grang mos bsku ba'am/_
[\[334b.5\]]yang na tsan dan dkar po dang /_pu shel tsi la sogs pa'i sman dang mar du sbyar bas bskus na phan pa dang /_de bzhin du pad+ma'am/_ut+pa la la sogs pa chu las skyes pa'i lo mas reg cing glan par bya ba dang /_gser skyogs dang kham skyogs la sogs pa'i snod
[\[334b.6\]]chus gang zhing g.yo ba la reg tu bcug pa phan no/_/gzer dang me drod bri gyur zhing /_/tsha ba'i dang po'i tshul can gyi/_/mkhris pa'i skran la khyad par du/_/khrag ni lan mang dbyung ba phan/_/zhes bya ba la/_mkhris pa las gyur pa'i skran dang po ma smin par gyur pa na
[\[334b.7\]]tsha bar gyur pa dang de bzhin du gzer ba dang /_me drod cung zad bri zhing chung bar gyur pa la ni/_khrag lan mang du dbyung zhing dbri ba phan no/_/rtsa ba chad skran mi tsha zhing /_/nye bar zad par 'gyur ba dang /_/khrag ni skyur bar mi 'gyur la/_/khrag las gyur pa'i nad kyang
[\[335a\]]
[\[335a.1\]]med/_/ces bya ba la/_gang gi phyir rtsa ba chung ngu chad par gyur pa'i skran la ni/_tsha ba shas chen po dang ldan par yang mi 'gyur la/_de bzhin du de ni rim gyis zad cing 'bri bar 'gyur ba dang /_/de bzhin du de'i nang na gnas pa'i khrag
[\[335a.2\]]kyang skyur ba la sogs pa'i rnam pas rnags shing gnod pa skyed par mi 'gyur la khrag med pas na/_de las gyur pa'i nad kyang med par 'gyur ro/_/rnyid cing nad ni bsal ba la/_/skam sar skyes pa'i sha khus brta/_/brtas nas nyes pa lhag lus pa/_/slar yang
[\[335a.3\]]mar ni bsten par bya/_/zhes bya ba la/_mkhris pa las gyur pa'i skran de rnyid cing zhum par gyur pa dang /_khrag nad bsal cing med par gyur par byas nas/_de la skam sa'i sha khu blud pas lus brta bar bya ba dang /_de ltar nyams brtas kyang nad kyi lhag ma yod pa na mar sar
[\[335a.4\]]bsten cing sbyin par bya'o/_/khrag dang mkhris pa 'phel gyur pas/_/skran ni smin par phyogs pa la/_/gso ba'i bya ba ma rnyed cing /_/mkhris pa'i khong 'bras ltar gso bya/_/zhes bya ba la/_mkhris pa las gyur pa'i skran khrag dang /_mkhris pa shas cher rgyas shing
[\[335a.5\]]'phel bar gyur pas de smin cing rnags pa la phyogs par gyur pas gso ba'i thabs gzhan ma rnyed na zas dang /_skom dang /_spyod lam dang /_sman la sogs pa'i bya ba thams cad mkhris pa'i khong 'bras ji ltar gso ba de ltar bya'o/_/sA lu ba dang ra'i 'o ma/_/pa tol
[\[335a.6\]]skom sa'i sha mar dang /_/pa ru sha ka skyu ru ra/_/rgun 'bru 'bra go se'u 'bru dang /_/kha rar sbyar ba'i kha zas bza'/_/zhes bya ba la/_sA lu ni skran can gyis bza' ba'i don du bya'o/_/ba dang ra'i 'o ma dang pa to la ni tshod ma dang spags pa'i don du bya'o/_/skam sa'i
[\[335a.7\]]srog chags kyi sha dang mar ni g.yos su bya ba dang sngo ba la sogs pa'i don du bya'o/_/ba ru sha ka la sogs pa'i 'bras bu ni g.yos su byas pa dang bza' ba dag tu bya'o/_/btung bar ba la bri ha ti/_/la sogs bskol ba blud par bya/_/zhes bya ba la/_btung ba'i don du ni
[\[335b\]]
[\[335b.1\]]ba la dang bri ha ti la sogs pa'i rtsa ba chung ngu lnga dang bskol ba'i chu blud par bya'o/_/bad kan las gyur dang por ni/_/slon bya mi bzod de smyung bya/_/zhes bya ba la/_bad kan las gyur pa'i skran la ni/_dang po kho nar skyug sman btang la slon du gzhug go/_/gal te byar
[\[335b.2\]]mi bzod pa'am/_slon byar mi rung ba zhig yin na smyung bar bya zhing nyams dman par bya'o/_/kha dro tsha ba'i thug sogs kyi/_/rim pas de 'og me drod skyed/_/shing kun la sogs dang thal sman/_/shing kun star bu nyis 'gyur gtang /_/zhes bya ba la/_de ltar slon dang smyung
[\[335b.3\]]ba byas zin pa'i rjes la kha ba dang tsha ba'i sman dang zas de lta bu dang sbyar ba'i thug pa la sogs pa'i rim pas nad pa'i khong pa'i me drod bskyed par bya'o/_/de bzhin du shing kun la sogs pa'i phye ma shing kun dang /_kha ru tsha la sogs pa sngar ji skad smos pa'i phye ma dang /_de bzhin
[\[335b.4\]]du thal sman dang /_shing kun dang /_star bu sman lhag ma rnams kyi nyis 'gyur du byas pa dag gis me drod bskyed par bya'o/_/gal te 'bur ram gting ring gyur/_/tshor ba chung zhing sra la brtan/_/lto sbos la sogs ldan pa'i skran/_/dugs byas nas ni snyi bar bya/_/zhes bya ba la/_
[\[335b.5\]]bad kan las gyur pa'i skran steng du 'bur bar gyur tam/_mi mngon zhing zabs kyi gting ring bar gyur pa dang /_tshor ba chung zhing bem bem por gnas pa dang /_sra zhing mnyen bag med pa dang /_brtan cing g.yo ba med pa dang /_lto sbos pa'i bla brnan dang ldan par gyur na/_dang por dugs
[\[335b.6\]]byas la snyi zhing cung zad dma' bar bya'o/_/bad kan las gyur skran can la/_/mar tsha thal sman bcas chu blud/_/ces bya ba la/_bad kan las gyur pa'i skran yod pa'i mi la ni sman mar thal sman nag dang bcas shing sbyar ba blud par bya'o/_/nas tshig 'khus thal tsha ba gsum/_/
[\[335b.7\]]rgyam tsha shing kun kha ru tsha/_/se'u 'bru rtsa ba bcu bskol mar/_/bad kan las gyur skran myur 'joms/_/zhes bya ba la/_nas tshig 'khus pa'i thal ba la sogs pa'i sman dang bskol ba'i mar gyis ni/_bad kan las gyur ba'i skran gang yin pa de myur du 'joms par byed do/_/
[\[336a\]]
[\[336a.1\]]bse shing 'bras bu srang gnyis dang /_/rtsa ba chung ngu lnga srang re/_/chu bre bzhi yi nang du bskol/_/bzhi cha lus pa de dang ni/_/mnyam pa'i 'o ma mnyam pa'i mar/_/byi dang ga dang shing kun dang /_/nas tshig 'khus thal lce myang tsha/_/kaN+Da ka ri rtsabs ru tsha/_
[\[336a.2\]]zur par sna shing mngar dang /_/pi pi ling dang dong gra rnams/_/zho ni gnyis gnyis bcas par bskol/_/go bye yi ni sman mar 'dis/_/bad kan skran ni sel ba'i mchog_/mchin pa mcher pa'i nad dang ni/_/skya rbab dang ni pho ba'i nad/_/lud pa dbugs mi bde ba 'joms/_/
[\[336a.3\]]zhes bya ba la/_bse shing gi 'bras bu srang gnyis la sogs pa bskol ba de dang mar bre gang dang 'o ma bre gang dang byi dang ga la sogs pa'i sman gyi lde gu dang bskol ba'i sman mar 'di ni go bye'i sman mar zhes bya ste/_de ni bad kan gyi skran sel cing 'joms par byed pa'i mchog
[\[336a.4\]]yin la/_de bzhin du mchin pa'i nad la sogs pa yang 'joms par byed do/_/de nas skran can de yi lus/_/ma lus par ni dugs byas la/_/zhes bya ba la/_de nas skran can gyi nad pa de la sngar ji skad bstan pa'i cho ga bzhin du dugs bya'o/_/skran kun la ni thog
[\[336a.5\]]ma nyid/_/snum chos dugs ni byas gyur na/_/gso ba gang zhig byas pa des/_/'grub kyi rtsub chos kyis mi 'grub/_/ces bya ba la/_skran nad brgyad char kun la thog ma nyid du snum chos dang dugs kyi cho ga dag byas nas gso ba'i cho ga gang dang gang byas pa des 'grub
[\[336a.6\]]cing don dang ldan par 'gyur gyi/_skran gyi nad de la rtsub chos kyi rnam pa byas pas ni 'grub par 'gyur ba ma yin no/_/snum gyi dugs kyis brlan lus kyi/_/skran ni snyi bar gyur pa dang /_/ji skad bshad pa'i bum pa ni/_/bzhag pas bkang la de bsal bya/_/zhes bya ba la/_
[\[336a.7\]]skran gyi nad pa la snum gyi cho ga byas shing dugs ji skad bstan pas lus dros shing brlan par byas pas skran de snyi zhing lhod par gyur pa dang /_sngar mdo'i gnas su ji skad bshad pa'i bum pa bzhag cing glan la des bsdus shing bkang la de'i 'og tu bum pa de bsal cing gdon par
[\[336b\]]
[\[336b.1\]]bya'o/_/de nas ras nang chud byas te/_/tshad shes pa yis skran dbral bya/_/zhes bya ba la/_de nas de'i 'og tu skran 'bur ba de ras kyis dkri zhing bsdams te de'i nang du chud par byas la skran gyi tshad ji tsam pa shes pa'i sman pas skran de dbral zhing gshags par bya'o/_/shing bcad ra rmig
[\[336b.2\]]me long rnams/_/ji rnyed pa yis legs par bcing /_/zhes bya ba la/_de'i 'og tu shing gi lham mkhan la sogs pa'i shing gi spyad pags pa 'byar bar byed pa'am/_yang na ra'i rmig pa zhes bya ba'i cha byad dam me long gang yang rung ba ji rnyed pas ras kyi nang du legs par dam du bcing bar bya'o/_/
[\[336b.3\]]des skran gcig pu dbyi bya zhing /_/snying dang rgyu mar reg mi bya/_/zhes bya ba la/_shing spyad la sogs pa gang yang rung ba des skran gcig pu phyi zhing sbyang bar bya'i/_nang gi snying dang rgyu ma la ni reg par mi bya'o/_/til dang zar ma'i sa bon dang /_/yungs kar e raN+Da yis byug_/bad kan skran ni
[\[336b.4\]]lcags kyi snod/_/dro 'jam tsam gyis dugs bya'o/_/zhes bya ba la/_de'i 'og tu til la sogs pa'i lde gus bad kan las gyur pa'i skran dbral la de la byugs la/_lcags kyi snod yud tsam dro bar byas pas dugs bya'o/_/de ltar gnas las bskyod nas ni/_/bad kan skran la snum bcas pa'i/_/bkru
[\[336b.5\]]sman dang ni 'jam rtsi dag_/rtsa ba bcu pa ldan par sbyar/_/zhes bya ba la/_de ltar rim pa 'dis bad kan las gyur pa'i skran gnas las bskyod cing g.yo bar byas la snyi bar gyur nas snum dang ldan pa'i bkru sman gyis sbyang bar bya zhing rtsa ba bcu pa la sogs pa'i 'jam rtsis kyang de sbyang bar
[\[336b.6\]]bya'o/_/pi pi ling dang skyu ru ra/_/rgun 'bru sha ma dur byid sogs/_/srang re dang ni bskol ba la/_/e raN+Da yi zhun mar ni/_/bre re 'o ma drug 'gyur dang /_/lhan cig bskol bar gyur pa 'di/_/'dres pa'i sman mar zhes bya ste/_/skran can 'khru bar byed pa'i mchog_/rgyu rlugs khong 'bras
[\[336b.7\]]gzer dang ni/_/rlung gi nad la bdud rtsi yin/_/zhes bya ba la/_pi pi ling la sogs pa dang dur byid la sogs pa ste/_dur byid dang dan da dang ban da la sogs pa srang re re dang /_e raN+Da'i mar bre gang zhun mar bre gang 'o ma bre drug 'gyur dang bsres te bskol bar gyur pa 'di ni 'dres
[\[337a\]]
[\[337a.1\]]pa'i sman mar zhes bya ste/_des ni skran can dag mchog tu 'khru bar byed pa yin zhing rgyu rlugs la sogs pa'i nad la bdud rtsi ltar phan pa yin pas bdud rtsi yin no zhes bya'o/_/yang na ni li ni sman mar/_/srang gnyis tshad du blud pa'am/_/de bzhin skyid de ba'i sman mar/_
[\[337a.2\]]dmu rdzing skabs bshad mar yang phan/_/zhes bya ba la/_yang na ni li ni'i sman mar sngar bshad pa las srang gnyis kyi tshad tsam du blud de 'khrur gzhug par bya'o/_/de bzhin du skyid de ba'i sman mar rgyu rlugs kyi skabs su bshad pa srang gnyis kyi tshad du blud cing yang na dmu rdzing gi skabs su
[\[337a.3\]]bshad pa'i sman mar srang gnyis blud la 'khrur bcug na yang phan no/_/dan da tsi tra a ru ra/_/srang ni nyi shu rtsa lnga lnga/_/chu bre bcu drug nang du bskol/_/brgyad cha lus btsags a ru ra/_/bcas pa bu ram dan dar mnyam/_/bcug la til mar dur byid phye/_/srang bzhi bca' sga pi pi
[\[337a.4\]]ling /_/zho gnyis bskol bsgrangs lde gu de/_/sbrang rtsi til mar cha mnyam pa/_/dri sna bzhi bzhi srang re gzhug_/de las a ru ra gcig dang /_/lde gu srang gcig bcas zos na/_/bde bar nad ni bre gang 'khru/_/skran dang snying nad gzhang 'brum nad/_/'or nad lto sngos sbyar ba'i dug_/_
[\[337a.5\]]mdze dang dmu rdzing nad glongs dang /_/yi ga 'chus dang mcher pa'i nad/_/skya rbab mig ser 'joms par byed/_/'di ni dan da tsi tra ka_/a ru ra yi lde gu yin/_/zhes bya ba la/_dan da'i rtsa bsrang nyi shu rtsa lnga dang tsi tra ka srang nyi shu rtsa lnga chu bre bcu drug ces bya ba srang lnga brgya rtsa bcu gnyis kyi nang
[\[337a.6\]]du bskol la/_de las bre do lus pa'i khu ba btsags te/_a ru ra dang bcas pa'i bu ram dan da dang mnyam par srang nyi shu rtsa lnga bcug pa dang til mar srang bzhi dang dur byid kyi phye ma srang bzhi/_bca' sga dang pi pi ling zho gnyis gnyis bcug la me chung ngus bskol te/_lde gur gyur pa de phab ste bsgrangs
[\[337a.7\]]pa'i nad du sbrang rtsi til mar dang cha mnyam pa srang bzhi bcug la dri sna bzhi la srang re re ste/_srang bzhi bcug la lde gu de las a ru ra re dang lde gu srang gcig dang bcas pa zos na bde zhing nad med par snum gyis zhen par gyur pas na bre gang tsam 'khru zhing 'byung bar 'gyur ro/_/dan da dang a ru ra des
[\[337b\]]
[\[337b.1\]]ni skran dang snying nad la sogs pa yang 'joms par byed do/_/su d+hA k+Shi ra'i rlan dang ni/_/dur byid dang ni legs bsres te/_/mar dang sbrang rtsi zho gnyis bcas/_/lde gus legs par 'khru bar 'gyur/_/zhes bya ba la/_dur byid kyi phye ma su d+hA k+Shi ra'i 'o ma dang bsres shing sbangs la mar dang sbrang
[\[337b.2\]]rtsi zho gnyis dang sbyar ba'i lde gu byin na yang legs par bde blag kho nar 'khru bar 'gyur ro/_/ru rta dur byid a ru ra/_/dan da gu gul nas tshig 'khus/_/ba gcin bcas blud yang na ni/_/gu gul nyi tshe ba gcin blud/_/ces bya ba la/_dur byid la sogs pa'i sman ba gcin dang sbyar te
[\[337b.3\]]'khru sman gyi don du blud par bya ba'am/_yang na gu gul nyi tshe ba gcin dang sbyar te blud na yang 'khru bar byed do/_/cho ga grub pa las bshad pa'i/_/bkru sman drag po skran 'joms gtang /_/zhes bya ba la/_yang na cho ga grub pa'i skabs nas bshad pa'i mas gtong ba'i bkru sman drag
[\[337b.4\]]po skran 'joms par byed pa yang gtang bar bya'o/_/rtsa ba zug cing lhun che la/_/sra zhing lci la tshor ba med/_/gting ring ma smin pa yi skran/_/thal sman dang ni chang rnying dang /_/me yi las kyis bsal bar bya/_/zhes bya ba la/_skran rtsa ba zug pa ste dngos po gcig tu chags pa dang /_
[\[337b.5\]]lhun che zhing stug pa dang mnyen bag med cing sra ba dang khur ltar lci ba dang /_tshor ba med cing bem bem por 'dug pa dang /_gting ring zhing sha'i nang du zug pa dang /_smin par ma gyur pa'i skran la thal sman rnon po btang ba dang /_chang rnying pa btang ba dang /_mes bsreg pa'i las
[\[337b.6\]]kyis de bsal zhing gzhom par bya'o/_/bad kan shas che thal sman ni/_/gzhang 'brum rde'u dang pho ba'i nad/_/gso ba'i skabs bshad gtang bya zhing /_/zhag gcig zhag gnyis kyis chod pa/_/yang na zhag gsum ngal bsos la/_/lus kyi nyams stobs nad dag ni/_/
[\[337b.7\]]'phel 'bri'i las la brtson par bya/_/zhes bya ba la/_bad kan gyi shas che ba'i skran la ni/_thal sman rnon po gzhang 'brum gso ba la sogs pa'i skabs su bshad pa gang dag yin pa de zhag gcig gis chod cing ngal bsos te gtong ba'am/_zhag gnyis sam gsum gyis bar
[\[338a\]]
[\[338a.1\]]chod cing lus kyi nyams stobs 'phel bar bya ba dang nad 'bri bar byed pa la sman pas brtson zhing 'bad par bya'o/_/thang shing dur byid dan da dang /_/pu tse shel dang tsha ba lnga/_/swa rdzi ka thal nas tshig 'khus/_/pa tha dang ni 'bras bu gsum/_/ru rta bas ra su gan
[\[338a.2\]]d+ha/_/zi ra nag po srang phyed phyed/_/lan tsha lnga ni srang re dag_/btags pa'i phye ma til mar dang /_/zhag dang zho dang mar dang sbrus/_/rdza mar du ba ma shor bsreg_/rdza ma me mdog 'gyur de yi/_/thal ba blangs pa 'o ma mar/_/dar ba chang sogs sbyar te blud/_/skran dang rtug 'gags
[\[338a.3\]]rgyu rlugs dang /_/gzhang 'brum dmu rdzing pho ba'i nad/_/srin nad brjed byed smyo byed gdon/_/mngal nad khu chu las gyur rde'u/_/byi la sbrul gyi dug rnams kyang /_/thal ba'i sman 'dis sel bar byed/_/ces bya ba la/_thang shing la sogs pa nas zir nag po'i bar du srang phyed phyed dang
[\[338a.4\]]lan tshwa lnga srang re re thams cad btags pa'i phye ma til la sogs pa dang sbrus te rdza bum gyi nang du dri ma shor bar legs par bsregs te rdza ma de me'i mdog can du dmar por gyur pa dang /_thal sman blangs la 'o ma la sogs pa dang ci rigs sbyar te blud na phan no/_/thal ba'i sman 'di skran
[\[338a.5\]]la sogs pa'i nad dang /_byi ba la sogs pa'i dug sel cing 'jig par byed do/_/bad kan las gyur skran la snum/_/sha khu 'o ma mar bsten la/_/thal sman btang na skran dag ni/_/gnas nas dum bu dum bu ru/_/bcad nas thur du 'byin par byed/_/ces bya ba la/_bad kan las gyur pa'i
[\[338a.6\]]skran la ni thal sman ya bak+Sha ra zhes bya ba dang /_snum la sogs pa bsten pas khong pa'i gnas las dum bu dum bu'i tshul du bcad cing gtubs te thur du 'khru zhing 'byin par byed do/_/me drod chung zhing yi ga 'chus/_/chang goms snum bcas bza' ba la/_/rgyun srang dag phyir mnan chang dang /_/chang
[\[338a.7\]]rnying skyon med blud par bya/_/zhes bya ba la/_me drod chung ba la sogs pa dang ldan pa'i mi la bu ga rgyun srang dag cing bsal bar bya ba'i phyir/_sman gyi sbyor ba la sogs pa dang /_mnan pa'i chang a sa ba'am/_chang rnying skyon med cing legs par langs pa dag blud par bya'o/_/sA lu drug cu pa
[\[338b\]]
[\[338b.1\]]rnying pa/_/rgya sran skam sa'i srog chags sha_/tsi tra pu ti ka rany+dza/_/ag ni man ta la la phud/_/pa ra na yi myu gu dang /_/shi bru bi la ba gzhon nu dang /_/la phug gzhon nu skam po dang /_/kha lung shing kun star bu dang /_/se'u 'bru nas tshig 'khrus thal ba/_/tsha ba gsum dang dar ba dang /_/mar
[\[338b.2\]]dang til mar kha zas sbyin/_/zhes bya ba la/_sA lu rtsa snar la sogs pa'o/_/drug cu ba dag ni 'bras kyi rnam pa ste/_de dag kyang lo gcig lon zhing rnying par gyur pa dang /_rgya sran ku lang+tha dang /_skam sa'i srog chags kyi sha dang tsi tra ka la sogs pa'i myu gu gzhon nu dang /_shi kru la sogs pa
[\[338b.3\]]dag kyang bza' ba dang /_yu sha la sogs pa'i don du ci rigs pa sbyin par bya'o/_/btung bar chang gi dwangs ma dang /_/skyur rtsabs dar ba zhog chu/_/bid la la phud phye ma/_/rtsa ba lnga bskol khu ba'am/_/rgun chang rnying pa blud par bya/_/zhes bya ba la/_de la btung ba'i don chang dwangs ma la
[\[338b.4\]]sogs pa bad kan las gyur pa'i skran can gyi nad la blud par bya'o/_/pi pi ling dang de'i rtsa ba/_/go snyod rgyam tsha kru trug tres/_/chang gi snyigs mar bsres pa yis/_/skran ni myur du sel bar byed/_/ces bya ba la/_pi pi ling dang /_pi pi ling gi rtsa ba la sogs pa dang chang gi snyigs ma
[\[338b.5\]]'og tu lus pa dang sbyar te blud na yang skran sel bar byed do/_/slon dang smyung ba dugs dang ni/_/sman mar blud dang bkru sman dang /_/'jam rtsi thal sman mnan chang dang /_/chang rnying ri lu phan zas kyis/_/bad kan skran can gting zug pas/_/gal te zhi bar ma gyur na/_/de la khrag dbyung
[\[338b.6\]]tha mar ni/_/mde'u lcags sogs kyis bsreg par bya/_/zhes bya ba la/_bad kan las gyur pa'i skran la slon sman la sogs pa btang bar gyur kyang de'i nang du gting zug pa'i rgyus zhi zhing byang bar ma gyur na/_de la khrag dbyung ba'i sbyor ba byas nas de'i rjes la mde'u lcags la sogs
[\[338b.7\]]pas legs par bsreg par bya'o/_/de nas skran ni mthar thug par/_/sman pas dos kyis dkris nas ni/_/lte ba chu so rgyu ma snying /_/spu yi phreng ni ma gtogs par/_/shin tu gting thug ma yin par/_/mde'u bsregs pa'am yang na ni/_/gzong bu'i lcags ni bsreg pa
[\[339a\]]
[\[339a.1\]]pa'am/_/tin du ka yi shing gis bsreg_/ces bya ba la/_de nas bsreg pa'i tshul ni skran gyi mtha' ci tsam yod pa nas gos kyis legs par dkris shing bsdams la sman pas lte ba dang chu so la sogs pa dag tu ma reg cing gting thug par sleb par ma gyur par
[\[339a.2\]]mde'u sa bsreg pa'am/_shing tin du ka bsregs pa'i bar gang yang rung bas de sbyor ba ji lta ba bzhin du bsreg par bya'o/_/de nas bsil bas me dbal ni/_/zhi nas rma ltar gso bar bya/_/zhes bya ba la/_de nas de'i 'og tu kha ba dang /_mngar ba dang /_skyur ba'i bag bsil bar gyur pas mes
[\[339a.3\]]bsregs pa'i me de zhi zhing med par byas nas de'i 'og tu rma gso ba'i tshul du gso bar bya'o/_/ma zhu rjes 'brel smyung byas nas/_/thug pa sogs kyis me drod skyed/_/rang rang rim dang 'dres pa la/_/'dren pa'i gso bas gso bar bya/_/zhes bya ba la/_nad gzhi tha dad pa las gyur pa'i
[\[339a.4\]]skran ma zhu ba dang rjes 'brel cing smin par gyur pa la ni dang por smyung ba byas nas/_de'i 'og tu thug pa la sogs pas pho ba'i me drod skyed cing rang rang gi gso ba'i rim pa spyad par bya la/_nad gzhi 'dres pa las gyur pa dang ldan pa dang /_'dus pa'i nad la ni sngar ji skad smos pa'i gso ba de dag las
[\[339a.5\]]'dren ma'i tshul gyis gso zhing bcos par bya'o/_/btsas pa'i dus ni 'das gyur pa'i/_/bud med la skran khrag skyes 'byung /_/de la lus snum dugs byas par/_/snum gyi bkru sman gtang bar bya/_/zhes bya ba la/_khrag las gyur pa'i skran dag ni bud med btsas pa'i dus te/_mngal du chags
[\[339a.6\]]nas zla ba bcu 'das pa yan chad 'byung bar 'gyur la/_de lta bu de la ni lus la snums dang dugs kyi cho ga dang por byas nas snum can gyi bkru sman gtang bar bya'o/_/til bskol mar dang bu ram dang /_/tsha gsum ga bra'i rtsa ba'i phye/_/khrag las gyur pa'i skran dang ni/_/bud med zla mtshan med la blud/_/
[\[339a.7\]]ces bya ba la/_khrag las gyur pa'i skran dang bud med zla mtshan dus su ma byung na/_nang du mar la sogs pa btab pa blud na phan no/_/ga bra'i rtsa ba pi pi ling /_/thang shing ka rany+dza'i shun pa/_/pi pi ling gi rtsa ba yi/_/phye ma til bskol chur sbyar ba/_/blud na khrag skran nad sel
[\[339b\]]
[\[339b.1\]]byed/_/ces bya ba la/_ga bra'i rtsa ba la sogs pa'i phye ma til bskol ba'i chu dang blud na yang khrag la sogs pa'i skran 'joms par byed do/_/pa la sha yi thal ba ni/_/bre brgyad til mar mar bre brgyad/_/bskol te tshad bzhin blud na ni/_/skran ni snyi bar byed pa yin/_/zhes bya ba la/_pa
[\[339b.2\]]la sha bsregs pa'i thal ba'i khu ba gzags pa bre brgyad dang de bzhin du til mar dang mar spyir bre brgyad bsres te bskol la ji lta ba bzhin du blud na bud med kyi khrag las gyur pa'i skran snyi bar byed cing lhod par 'gyur ba yin no/_/gal te snyi bar ma gyur na/_/mngal gyi bkru sman gtang
[\[339b.3\]]bar bya/_/til gyi lde gu thal sman bcas/_/yang na su d+hA k+Shi rar sbyar/_/zhes bya ba la/_de ltar byas par gyur kyang khrag las gyur pa'i skran de snyi zhing zhig par ma gyur na mngal gyi sgo nas bkru sman gtang ba'i til btags pa'i lde gu nas tshig 'khus pa'i thal ba dang sbyar ba'i bkru sman
[\[339b.4\]]gtang bar bya ba'am/_yang na til mar gyi lde gu dang su d+hA k+Shi ra dang sbyar ba'i mngal gyi bkru sman gtang bar bya'o/_/yang na de gnyis dang bsres pa'i/_/nya ni kha bo gtang bar bya/_/zhes bya ba la/_yang na nas tshig 'khus pa'i thal ba dang /_su d+hA k+Shi ra dang sbyar ba nya kha bo zhes bya ba nya'i phru gu sbyar ba'i bkru
[\[339b.5\]]sman mngal gyi sgo nas gtang bar bya'o/_/phag rgod nya yi mkhris pa yis/_/bsgos pa'i ras ma gzhug par bya/_/zhes bya ba la/_phag rgod dang nya'i mkhris pa gnyis bsgos shing de la sbangs pa'i ras ma rnams zhes bya ba gos kyi du ma bu gzhug par bya'o/_/yang na bu ram thal sman
[\[339b.6\]]gnyis/_/phabs sbyar mngal ni sbyang phyir gtang /_/zhes bya ba la/_yang na mngal nad sbyang bar bya ba'i phyir bu ram dang thal sman gnyis dang phabs sbyar te/_mngal nas gtang bar bya'o/_/khrag mkhris sel ba'i thal sman ni/_/sbrang rtsi mar bcas lde gu sbyin/_/zhes bya ba la/_khrag dang
[\[339b.7\]]mkhris pa sel cing thal sman ut+pa la'i sdong bu la sogs pa bsres pa gang yin pa dang /_sbrang rtsir sbyar ba'i lde gu sbyin na yang phan no/_/sgog skya'i chang ni rnon po dang /_/nya yang de la sbyin par bya/_/zhes bya ba la/_yang bud med de la sgog skya la sogs pa byin na yang phan no/_/rtsa ba bcu pa
[\[340a\]]
[\[340a.1\]]thal sman dang /_/'o ma ba gcin mas gtang bya/_/zhes bya ba la/_yang na rtsa ba bcu pa bskol ba dang 'o ma dang sbyar ba mas gtong ba gong ma'am/_rtsa ba bcu ba dang thal sman sbyar ba mas gtong ba'am/_rtsa ba bcu dang bcas pa ba gcin mas gtong ba gong ma
[\[340a.2\]]yang bya'o/_/des kyang khrag 'dzag ma gyur na/_/skran 'jig byed pa'i sbyor ba phan/_/zhes bya ba la/_sbyor ba de dag kyang khrag 'dzag cing zla mtshan mi snang na skran 'jig par byed pa'i sman sbyor bar bya'o/_/byung nas mar dang til mar bsku/_/gcad pa dag ni mi bya zhing /_/sha khu 'bras
[\[340a.3\]]chan bza' ba dang /_/btung ba chang ni sar pa blud/_/ces bya ba la/_zla mtshan gyi khrag de byung bar gyur nas ni zhun mar gyis de'i lus la bsku bar bya zhing /_khrag dbyung ba de mi gcad par btang snyoms su bzhag la/_sha khu dang 'bras chan du sbyar ba sbyin cing chang sar ba blud par bya'o/_/
[\[340a.4\]]khrag ni shas cher byung gyur na/_/khrag mkhris sel ba'i gso ba bya/_/zhes bya ba la/_de ltar khrag byung ba las shas cher rgal zhing mang du byung na/_khrag mkhris bsal ba'i gso ba ji skad bshad pa dag bya'o/_/rlung gi nad kyis nyen gyur na/_/rlung gi gso ba kun kyang bya/_/
[\[340a.5\]]lto sbos sogs dang rtug skam la/_/rlung bsal gso ba ji bzhin bya/_/zhes bya ba la/_bud med de rkyen de las de rlung nad skyes par gyur na ni/_rlung bsal cing 'joms pa'i ji skad smos pa thams cad bya'o/_/gal te de lto sbos pa dang rlung nad gtun 'dra ba dang rtug pa 'gags
[\[340a.6\]]pa la sogs pa'i nad la ni rtug skam gso ba'i sbyor ba ji skad smos pa dag bya'o/_/sman dpyad yan lag brgyad pa'i snyed po'i rnam par 'grel ba tshig gi don gyi zla zer zhes bya ba/_slob dpon zla ba la dga' bas nges par sbyar ba las/_gso ba'i gnas le'u bcu bzhi pa'i
[\[340a.7\]]rnam par 'grel pa'o//_//