[\[1a\]]
[\[1b\]]
[\[1b.1\]{D2628}]@##/_/rgya gar skad du/_sarba durga ti pa ri sho d+ha ya te dzo rA dzA ya ta thA ga tA ya ar+ha te sa myak+saM bud+d+hA ya kalpa nA ma TI ka_/bod skad du/_de bzhin gshegs pa dgra bcom pa yang dag par
[\[1b.2\]]rdzogs pa'i sangs rgyas ngan song thams cad yongs su sbyong ba'i gzi brjid kyi rgyal po zhes bya ba'i brtag pa'i bshad pa/_dpal rdo rje sems dpa' la phyag 'tshal lo/_/nyes pa'i skyon bral yon tan
[\[1b.3\]]mtha' dag rdzogs/_/bde legs ji snyed thams cad 'byung ba'i gnas/_/sku gsum mchog gi bdag nyid rnam snang mdzad/_/gnas gsum 'dren pa'i gtso la phyag 'tshal lo/_/sku gsum gtsug tor
[\[1b.4\]]bdag nyid rgyud chen las/_/rdo rje rtse mo'i kalpa'i rgyud 'di nyid/_/rab tu zab cing rgya che rtogs dka' ba'i/_/mdo yi don 'di mdo tsam dgrol bar bya/_/de la 'di skad bdag gis thos pa dus gcig na zhes bya ba la
[\[1b.5\]]sogs pa 'di'i brjod par bya ba dang 'brel pa ni gang zhig yin/_de bzhin du dgos pa dang /_dgos pa'i dgos pa ni ci zhig yin zhe na/_de brjod par bya ste/_bcom ldan 'das de bzhin gshegs pa dgra
[\[2a\]]
[\[2a.1\]]bcom pa yang dag par rdzogs pa'i sangs rgyas gzi brjid kyi rgyal po'i brtag pa ngan song thams cad yongs su sbyong ba sku gsum gyi gtsug tor gyi rgyud chen po zhes bya ba 'di ni rgyun yin la/_'di'i 'di skad
[\[2a.2\]]bdag gis zhes bya ba la sogs pa nas/_kun rig rnam par snang mdzad sku gsum gyi rgyud kyi bdag dang gzhan gyi don phun sum tshogs pa ston par byed pa yin te/_de yang dga' nas rjes su yi rang ngo bas gdul bya rnams
[\[2a.3\]]'dod pa bskyed par bya ba'i phyir gsungs pa yin no/_/de la yang rgyud kyi don dbang po rab mgo smos pas go ba dang /_dbang po 'bring tshig dang don rnam par phye bas go ba rnams la ni rgyud kyi mtshan bcom ldan 'das de bzhin
[\[2a.4\]]gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba gzi brjid kyi rgyal po'i brtag pa sku gsum gyi gtsug tor gyi rgyud chen po zhes bya bas kyang dbu zhabs kyi don rtogs par 'gyur la/_dbang
[\[2a.5\]]po 'bring tshig dang don rnam par phye bas go ba rnams la ni de nyid kyi don rnam par phye bas go ba yin te/_de nyid kyi don yang bcom ldan 'das zhes bya ba la sogs pa ste/_bcom pa ni nyon mongs pa'i sgrib pa dang /_shes bya'i sgrib pa gnyis
[\[2b\]]
[\[2b.1\]]gtan spangs pas phung po'i bdud la sogs pa bzhi bcom pa'o/_/ldan pa ni legs pa'i yon tan drug dang ldan pas na bcom ldan 'das te/_de yang /_nyon mongs shes rab kyis thub ste/_/de'i phyir shes rab 'joms zhes bya/_/dbang phyug la sogs drug ldan pas/_/bcom ldan 'das zhes
[\[2b.2\]]rab tu brjod/_/ces so/_/mngon par rdzogs par byang chub pa lnga rdzogs shing chos thams cad ngo bo nyid med pa stong pa nyid kyi chos nyid du sangs rgyas pa la ni de bzhin gshegs pa dgra bcom pa yang dag par rdzogs pa'i sangs rgyas zhes bya'o/_/de yang /_gsang ba chen po tshogs mtho ba/_/zhes bya
[\[2b.3\]]ba'i rgyud las/_snga ma ji ltar gshegs pa bzhin/_/mngon par byang chub rnam lnga yis/_/chos rnams thams cad dngos med par/_/rdzogs sangs rgyas las sangs rgyas brjod/_/ces gsungs so/_/de yang sku gsum gyi bdag nyid de bdag gi don phun sum tshogs pa'i bdag nyid
[\[2b.4\]]du bstan to/_/de la gnyen po phun sum tshogs pa ni gzi brjid kyi rgyal po zhes bya ste/_bcom ldan 'das rnam par snang mdzad dam/_shAkya thub pa'i thugs ka nas nang sems kyi dkyil 'khor chen po'i 'od zer gyis ngan song thams cad sbyangs pas na gzi brjid kyi rgyal po zhes bya'o/_/brtag
[\[2b.5\]]pa zhes bya ba ni thabs kyi dkyil 'khor phun sum tshogs pa 'gro ba'i don du sna tshogs pa'i dkyil 'khor du snang bar brtag pa'o/_/de'i phyir yang gsungs pa/_rnam par mi rtog chos dag las/_/sems can don du yongs su rtog_/rtog pas brtag pa las byung ba/_/rdo rje sems dpa'
[\[2b.6\]]sems dpa' che/_/zhes gsungs te/_de bas na rdo rje sems dpa' nyid de rtog pa'i lha rnams kun kyang sarba bita kyi lha rnams su gyur nas mos pa ji ltar 'dod pa bzhin du sems can gyi don gyi dbang gis snang ngo /_/de'i phyir na de bzhin gshegs pa dang rigs kyi lha rnams thams
[\[2b.7\]]cad kyi dkyil 'khor bcu gnyis bsdus pa'i don du yongs su brtag pa de'o/_/gzhan gyi don phun sum tshogs pa bstan pa'i phyir ngan song thams cad yongs su sbyong ba zhes bya ste/_de yang rgyu sbyangs pa dang /_'bras bu sbyangs pa dang /_rkyen sbyangs pa gsum gyis 'bras bu ngan
[\[3a\]]
[\[3a.1\]]song gsum sbyang ngo /_/thams cad ni khams gsum ka'o/_/yongs su sbyong ba ni nang sems kyi dkyil 'khor te phyag rgya dang /_snying po ste bcu gcig pa'o/_/sngags dang rig pa sbyong ba'i phyir na sbyong ba zhes bya'o/_/sbyong ba'i thabs ji lta bu zhig gis sbyong
[\[3a.2\]]snyam pa la/_bcom ldan 'das tshangs pa chen po pad+ma'i gdan la bzhugs te/_ngan song gi rgyud thams cad yongs su sbyong ba zhes bya ba'i ting nge 'dzin la snyoms par zhugs te/_ngan song gi rgyud las rnam par grol ba zhes bya ba'i byang chub sems dpa' sems dpa' chen
[\[3a.3\]]po'i 'od zer sdud pa'i phreng ba mang po nyid kyis dpral ba'i mdzod spu nas byung bas stong gsum gyi stong chen po'i 'jig rten gyi khams thams cad khyab par byas nas zhes bya ba la sogs pa'o/_/de la sbyong ba rnam pa gsum gyi sgo nas mtshon par byed pa'i phyir na sku gsum gyi gtsug tor
[\[3a.4\]]gyi rgyud chen po zhes bya ba gsungs te/_de la nyon mongs pa lnga'i 'bras bu mtshams med pa lnga byas pa dag mnar med pa'i dmyal bar ltung ba de las bskyab pa'i phyir rnam par snang mdzad sku'i rang bzhin longs spyod rdzogs pa'i sku'i dkyil 'khor du rtsa ba'i rgyud grub par mdzad pa dang /_
[\[3a.5\]]de bzhin gshegs pa gsung gi rang bzhin sprul pa'i sku'i dkyil 'khor du de dag gi rkyen du gyur pa'i sgrib pa lnga po de dag rnam par sbyong ba'i phyi ma'i rgyud grub par mdzad pa dang /_de dag gi rgyur gyur pa'i nyon mongs pa lnga'i rang bzhin can sbyong ba'i phyir na de bzhin gshegs pa'i thugs kyi rang bzhin chos kyi
[\[3a.6\]]sku'i dkyil 'khor phyi ma'i yang phyi ma'i rgyud du grub par mdzad pas na sku gsum gyi gtsug tor gyi rgyud chen po zhes bya'o/_/de la nyon mongs pa'i 'bras bu mnar med pa'i dmyal ba chen por ltung ba de las bskyab pa ni dang po'i dkyil 'khor gyi dgos pa'o/_/rgyu dang
[\[3a.7\]]rkyen sbyangs nas 'jig rten dang 'jig rten las 'das pa'i bde ba phun sum tshogs pa grub par mdzad pa ni sku gnyis nye bar mtshon pa'i sgo nas phyi ma dang phyi ma'i rgyud kyis byed de dgos pa'i yang dgos pa'o/_/de'i yang de'i don la snyegs pa ni 'di yin te/_ye shes shin tu rnam par
[\[3b\]]
[\[3b.1\]]dag pa'i dbang gis nyon mongs pa dang shes bya'i sgrib pa thams cad ni spangs pa nam mkha' bzhin du spros pa'i bag chags kyi tha snyad thams cad ni bsal ba'i rang bzhin gyis gsal ba chos kyi rang bzhin yin no/_/de ltar yin mod kyang yongs su dag pa dang ma dag pa'i sems can gdul ba'i don du sngon gyi
[\[3b.2\]]smon lam gyi shugs kyis sku'i bkod pa dang /_gsung gi bkod pa dang /_ye shes rnam par dag pa'i dkyil 'khor don dam pa dang /_kun rdzob kyi yul 'di grub par mdzad nas ngan song gi sdug bsngal rnams gnyen po ye shes dang /_thabs kyi dkyil 'khor phun sum tshogs pa'i sgo nas phan
[\[3b.3\]]'dogs par mdzad pa la ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gzi brjid kyi rgyal po'i brtag pa ngan song thams cad yongs su sbyong ba zhes bya ba sku gsum gyi btsug tor gyi rgyud chen po'o/_/de yan chad kyis ni rgyud kyi mtshan blo 'bring don rnam
[\[3b.4\]]par phye bas go ba dang dgos 'brel bstan nas/_da ni dbang po tha ma tshig dang yi ge lhur blangs pas go ba'i dbang du byas nas bshad de/_de la mdo sde 'di la yang bsdus te bstan pa dang rgyas par bstan pa'o/_/bsdus par bstan pa la yang sku gsung thugs kyis bstan pa'i dang po la don rnam pa
[\[3b.5\]]gsum ste/_dang por gleng gzhi bstan pa dang /_gleng bslang ba bstan pa dang /_gzhung rgyas par bstan pa'o/_/gleng gzhi la yang phun sum tshogs pa bzhi ste/_dus phun sum tshogs pa dang /_ston pa phun sum tshogs pa dang /_gnas phun sum tshogs pa dang /_'khor phun sum tshogs
[\[3b.6\]]pa dang bzhir bstan to/_/de la ci'i phyir yang dag par sdud par byed pas thog mar gleng gzhi smos she na/_de ni rgyu gnyis kyi phyir smos te/_rgyu gnyis ni yang dag par sdud par byed pa bdag la yid ches par byed pa bskyed pa'i phyir yang thog mar gleng gzhi smos la/_yid brtan du rung bas
[\[3b.7\]]sangs rgyas bcom ldan 'das kyis gsungs par bstan pas de la gus pa bskyed pa'i phyir yang dag par sdud par byed pas thog mar gleng gzhi smos so/_/gleng bslang ba la yang gnyis te/_ston pas gleng bslang ba dang /_'khor gyis gleng bslang ba'o/_/gzhung rgyas par bstan pa la yang bsdus pa'i
[\[4a\]]
[\[4a.1\]]don bcu gnyis te/_de yang gsum du shes par bya ste/_rtsa ba'i rgyud dang /_phyi ma'i rgyud dang /_phyi ma'i yang phyi ma'i rgyud do/_/de la 'di skad bdag gis thos pa dus gcig na zhes bya ba nas/_tshangs pa chen po pad+ma'i gdan la bzhugs te zhes bya ba yan chad kyis gleng
[\[4a.2\]]gzhi bstan te/_de la yang bsgrub par bya ba dang /_sgrub par byed pa gnyis kyis bstan/_bsgrub par bya ba ni sdud pa pos bdag nyid tshad mar bya ba ste/_de yang yul dang dus dang rang gi ngo bo'i bye brag gis rnam pa gsum du bstan te/_de ni ma nor bar sdud pa po phun sum tshogs pa'o/_/ngan song gi rgyud
[\[4a.3\]]thams cad yongs su sbyong ba zhes bya ba'i ting nge 'dzin la snyoms par zhugs te zhes bya ba nas gang de bzhin gshegs pa rnams kyis gdul bar mi 'gyur ba ni gnas ma yin no zhes bya ba yan chad kyis ni ston pas gleng bslang ba ste/_de la yang ston pa'i che ba nyid bstan pa'i zhar la gzhan don phun
[\[4a.4\]]sum tshogs pa dang /_de la ngo mtshar skyes pa ngo mtshar gyi rgyu bcu the tshom bsal ba dang gsum gyis bstan to/_/de nas lha rnams kyi dbang po brgya byin gyis rang gi stan las langs te zhes bya ba nas bla na ma mchis pa'i yang dag par rdzogs pa'i byang chub thob par bgyi ba'i slad du bshad par gsol zhes bya ba
[\[4a.5\]]yan chad 'khor gyis gleng bslang bstan to/_/de nas bcom ldan 'das kyis brgya byin dang zhes bya ba nas/_dz+nyA na sa ma ye hUM zhes bya bas 'khor byin gyis brlabs pa bstan/_snyoms par zhugs nas yang zhes bya ba nas/_oM sha oM b+hA zhes bya ba yan chad kyis sbyor ba dang po dang /_
[\[4a.6\]]dkyil 'khor rgyal mchog dang /_nang sems kyi dkyil 'khor gyi ting nge 'dzin bstan/_lha'i dbang po de bzhin gshegs pa ngan song thams cad yongs su sbyong ba gzi brjid kyi rgyal po'i snying po 'di rigs kyi bu'am zhes bya ba nas bde ba thams cad myong bar 'gyur ro zhes bya ba yan chad kyis
[\[4a.7\]]phan yon bstan/_de nas lha rnams kyi dbang po brgya byin gyis zhes bya ba nas/_de ni dkyil 'khor snying por gsungs/_/zhes bya ba yan chad kyis rang bzhin gyi dkyil 'khor bstan/_de nas yang bcom ldan 'das kyis sems can thams cad la thugs brtse ba'i slad du phyi'i dkyil 'khor 'di gsungs so zhes bya
[\[4b\]]
[\[4b.1\]]ba nas de'i gtor ma ji ltar mthun par bya zhes bya ba yan chad kyis slob dpon gyi las kyi rim pa'i cho ga rgyas par bshad/_de nas sngags pa bla med byang chub kyi/_/bla med gnas su slob ma smin par bya/_/zhes bya ba nas/_dngos grub myur du 'grub par 'gyur/_/zhes bya ba yan chad kyis slob ma gzhug pa'i
[\[4b.2\]]cho ga rgyas par bstan/_de nas bcom ldan 'das kyis lha'i dbang po brgya byin dang zhes bya ba nas/_bran bzhin las kun byed par 'gyur/_/zhes bya ba yan chad kyis las kyi sgrub pa bstan/_de nas lha rnams kyi dbang po brgya byin gyis bcom ldan 'das la 'di skad ces gsol to zhes bya ba nas/_bde
[\[4b.3\]]gshegs rgyal ba nyid kyis gsungs/_/zhes bya ba yan chad kyis shi ba la phan gdags pa'i ched du dbang bskur ba dang /_lha'i gzugs su brtags pa dang /_khyim du bzhag pa dang /_mchod rten bya ba dang /_sngags kyis phan gdags pa dang /_sbyin sreg gis phan gdags pa dang /_ro bsregs
[\[4b.4\]]pas phan gdags pa dang /_mi 'grub pa'i skyon yon bstan pa'o/_/de nas brgya byin la sogs lha/_/zhes bya ba nas bsti stang du byas te phyag btsal nas de bzhin du song ngo zhes bya ba yan chad kyis/_dri ma med pa'i skye gnas dang /_cho 'phrul dang /_mchod pa bstan to/_/de nas brgya byin dang tshangs pa
[\[4b.5\]]la sogs pa'i lha rnams ya mtshan du gyur te zhes bya ba nas bcom ldan 'das bdag cag gis gdon mi za bar sangs rgyas nyid du 'grub pa'i snod du gyur pa la sogs so zhes bya ba yan chad kyis rgyud kyi yon tan bstan/_bcom ldan 'das brtag pa'i rgyal po 'dis sems can gyi don bgyid
[\[4b.6\]]pa gang lags pa'i skyes bu dam pa zhes bya ba nas bcom ldan 'das bdag cag gis zhu ba bzhin du bskyang bar bgyi'o zhes bya ba yan chad kyis 'chang ba'i skyes bu ji ltar blta ba dang /_'khor gyi dam bca' ba bstan to/_/lha'i dbang po khyod kyis ji ltar smras pa de bzhin te zhes bya ba nas bag yod par byos la spyod
[\[4b.7\]]cig ces pa yan chad kyis rtsa ba'i rgyud gtad pa bstan to/_/de yan chad kyis ni rtsa ba'i rgyud kyi don bsdus ba'i bshad pa rdzogs so//_//da ni 'di nas rgyud phyi ma'i don ston te/_de nas bcom ldan 'das byang chub sems dpa' sems dpa' chen po phyag na rdo rjes zhes bya ba nas thub pa'i
[\[5a\]]
[\[5a.1\]]gtso bo la phyag 'tshal nas zhes bya ba'i bar gyis ni rgyud kyi 'chad pa po'i mtshan nyid bstan to/_/de nas sgrib pa thams cad rnam par dag pa'i rdo rje zhes bya ba'i ting nge 'dzin la snyoms par zhugs nas zhes bya ba nas bi na sha ni hUM phaT ces bya ba yan chad kyi sbyor ba
[\[5a.2\]]dang po dang /_nang sems kyi ting nge 'dzin dang /_dkyil 'khor rgyal po mchog gi ting nge 'dzin bstan to/_/de nas dkyil 'khor bshad de zhes bya ba nas mchod pa byas te zhes bya ba yan chad kyis slob dpon gyi las kyi rim pa'i cho ga rgyas par bstan to/_/de bzhin du bcu ste zhes bya ba nas las
[\[5a.3\]]thams cad byed par 'gyur ro zhes bya ba yan chad kyis slob ma 'jug pa'i rim pa dang de'i yon tan bstan to/_/lha dang klu dang zhes bya ba nas ngan song thams cad las grol bar byed do zhes bya ba yan chad kyis shi ba la phan gdags pa bstan to/_/de nas byang chub sems dpa' sems dpa' chen po phyag
[\[5a.4\]]na rdo rjes zhes bya ba nas de nyid las bskyod pa ni mnyes pa'o zhes bya ba yan chad kyis phyag rgya bstan to/_/sku gzugs kyi cho ga yang de bzhin du bya ba ste zhes bya ba nas las thams cad bya'o zhes bya ba yan chad kyis ras kyi bsgrub pa bstan to/_/de nas tshangs pa la sogs pa'i lha rnams kyis zhes bya
[\[5a.5\]]ba nas lha'i 'khor 'di nyid yin no zhes bya ba yan chad kyi lha'i bu nor bu dri ma med pa de'i sngon gyi las [(]gyi [,]kyi [)]rnam par smin pa dang /_da ltar gar skyes pa'i lung bstan pa dang /_sngon dang da ltar gyi rgyu mthun gyi smon lam gyis thar pa'i tshul bstan to/_/da ni tshe dpag med kyi dkyil 'khor bstan te/_de nas
[\[5a.6\]]brgya byin dang zhes bya ba nas legs par sgrubs shig bshad par bya'o zhes bya ba yan chad kyis ming bcu pas bstod pa dang /_gsol ba gdab pa dang /_gnang ba bstan to/_/de nas bcom ldan 'das phyag na rdo rjes zhes bya ba nas rmad kyi ya mtshan du ma 'jig rten du 'byung ngo zhes bya ba yan chad kyis sbyor
[\[5a.7\]]ba dang po dang /_nang sems kyi dkyil 'khor dang /_dkyil 'khor rgyal po mchog dang /_sngags kyi cho 'phrul bstan to/_/de nas dkyil 'khor ni 'di yin te/_zhes bya ba nas/_mdor na mchod pa byas nas kyang /_/zhes bya ba yan chad kyis slob dpon gyi las kyi cho ga rgyas par bstan to/_/'chi bdag
[\[5b\]]
[\[5b.1\]]sbrul gyi 'jigs pa rnams/_/zhes bya ba nas de ltar dbang skur nas zhes bya ba yan chad kyis slob ma gzhug pa dang /_dbang bskur ba'i cho ga rgyas pa'o/_/tshe bsring ba'i rig pa 'di sbyin zhes bya ba nas the tshom med do zhes bya ba yan chad kyis ras kyi sgrub pa dang /_mtshan ma dang /_
[\[5b.2\]]yon tan bstan to/_/da ni 'jig rten pa'i dkyil 'khor drug gi don bshad de/_de la rgyal po chen po bzhi'i dkyil 'khor ni 'jig rten pa'i dri za dang /_grul bum dang /_gnod sbyin dang /_klu'i gdon gyi 'khor zhi bar bya ba'i phyir rgyal po chen po bzhi'i dkyil 'khor gsungs te/_de nas rgyal po
[\[5b.3\]]chen po bzhi zhes bya ba nas byin gyis brlab par bya'o zhes bya ba yan chad kyis gsol ba gdab pa dang gnang ba bstan to/_/de nas gnod sbyin gyi rgyal po ngal bso pos zhes bya ba nas de nas klu'i rgyal po mig mi bzang gis kyang snying po 'di bshad do zhes bya ba yan chad kyis sbyor ba dang po dang /_dkyil
[\[5b.4\]]'khor rgyal po mchog gi ting nge 'dzin bstan to/_/de nas de dag gis dkyil 'khor bshad de zhes bya ba nas sgo ba rnams kyang de bzhin no zhes bya ba yan chad kyis dkyil 'khor gyi lha bstan la/_de nas phyag rgya dang ldan pas zhes bya ba nas/_cho ga bzhin du mchod pa dbul/_/zhes bya ba yan chad kyis slob dpon
[\[5b.5\]]gyi las rgyal mchog gi rim pa bstan to/_/de nas sngags mkhan sngags 'di dang /_/zhes bya ba nas/_phyag na rdo rje khros par 'gyur/_/zhes bya ba yan chad kyis slob ma gzhug pa dang dbang bskur ba'i cho ga rgyas pa dang /_de rnams kyi dam bca' ba bstan to/_/de nas phyogs skyong ba'i dkyil 'khor ni gdon stong
[\[5b.6\]]phrag brgyad cu zhi bar bya ba'i phyir gsungs te/_de nas phyogs bcu skyong ba rnams kyis zhes bya ba nas/_legs kyis phul cig ces bya ba yan chad kyis gsol ba gdab pa gnang ba bstan to/_/de nas 'byung po rnams kyi bdag po dbang ldan la sogs pas zhes bya ba nas oM bra zhes bya ba
[\[5b.7\]]yan chad kyis sbyor ba dang po dang /_dkyil 'khor rgyal po mchog bstan to/_/de nas de dag gi dkyil 'khor bshad de zhes bya ba nas/_mchod pa kun gyis mchod par bya/_/zhes pa yan chad kyis slob dpon gyi las rgyal mchog gi rim pa rgyas par bstan to/_/de nas bdag nyid zhugs nas
[\[6a\]]
[\[6a.1\]]kyang /_zhes bya ba nas/_brtag mi dgos par grub par 'gyur te zhes bya ba yan chad kyis slob ma gzhug pa dang /_dbang bskur ba'i cho ga rgyas par bstan to/_/de nas de dag mgu nas ni/_/zhes bya ba nas bdag nyid kyis kyang yongs su bskyab par bgyi'o zhes bya ba yan chad kyis bsrung
[\[6a.2\]]zhing bskyab par dam bca' ba bstan to/_/de nas gza' brgyad kyi dkyil 'khor ni gza' dang dus tshigs dang skar ma'i rlung zhi bar bya ba'i phyir gsungs te/_de nas gza' chen po brgyad dang zhes bya ba nas/_oM ra zhes bya ba yan chad kyis gsol ba gdab pa dang /_gnang ba dang /_sbyor ba dang
[\[6a.3\]]po dang /_dkyil 'khor rgyal mchog bstan to/_/de nas de dag gi dkyil 'khor bshad de zhes bya ba nas gza' rnams thams cad bsgrub par bya'o zhes bya ba yan chad kyis slob dpon gyi las kyi rim pa dang /_slob ma 'jug pa'i rim pa rgyas par bstan to/_/de nas gza' chen po de dag gis zhes
[\[6a.4\]]bya ba nas gdon mi za bar 'jigs pa mi 'byung ngo zhes bya ba yan chad kyis dam bca' bstan to/_/da ni klu chen po brgyad kyi dkyil 'khor klu'i gdug pa zhi bar bya ba'i phyir gsungs te/_de nas klu chen po brgyad kyis phu zhes bya ba'i sgra zhes bya ba nas oM phu zhes bya ba yan chad kyis gsol ba dang /_gnang
[\[6a.5\]]ba dang sbyor ba dang po dang /_dkyil 'khor rgyal mchog gi ting nge 'dzin bstan to/_/de nas de dag gi dkyil 'khor bshad de zhes bya ba nas dzaHhUM ba~M hoHzhes brjod de zhes bya ba yan chad kyis slob dpon gyis las dang /_las rgyal mchog gi ting nge 'dzin bstan to/_/de nas bum pa'i rgyal po dang /_/zhes
[\[6a.6\]]bya ba nas/_klu rnams de dag thams cad 'grub/_/ces bya ba yan chad kyis slob ma dbang bskur ba'i rim pa bstan to/_/de nas de dag kun mgu nas/_/zhes bya ba nas rgyal ba'i bka' dang rdo rje 'dzin pa'i bka' rab tu bsgrub par bgyi/_zhes bya ba yan chad kyis dam bca' bstan to/_/de nas bsgrub
[\[6a.7\]]pa bshad de zhes bya ba nas/_/sbrul mgo'i phyag rgya smos ci dgos/_/zhes bya ba yan chad kyis bsgrub pa dang phan yon bstan to/_/da ni 'jig rten pa'i lha'i mi dga' ba zhi ba'i phyir lha chen po brgyad kyi dkyil 'khor gsungs te/_de nas lha chen po rnams kyi bdag po 'jigs par byed pa chen po bud med brgyad
[\[6b\]]
[\[6b.1\]]kyis bskor nas zhes bya ba nas/_oM ba swA hA/_zhes bya ba yan chad kyis gsol ba gdab pa dang /_rjes su gnang ba dang /_sbyor ba dang po dang /_dkyil 'khor rgyal mchog gi ting nge 'dzin bstan to/_/bcom ldan 'das 'jigs par byed pas zhes bya ba nas de ltar brgyad kyis dbang bskur ro zhes bya ba yan
[\[6b.2\]]chad kyis dam bca' dang /_slob dpon gyi las rgyal mchog dang /_slob ma gzhug pa'i las kyi rim pa rgyas par bstan to/_/de nas las rnams sbyin byed de/_/zhes bya ba nas/_skrag nas de ma thag tu gsod/_/zhes bya ba yan chad kyis sgrub pa dang /_dngos grub blang ba dang /_nyes pa'i skyon bstan to/_/da ni lha
[\[6b.3\]]mi dga' ba zhi bar bya ba'i phyir lha chen po brgyad kyi dkyil 'khor gsungs te/_de nas tshangs pa la sogs pa zhes bya ba nas/_oM ka zhes bya ba yan chad kyis gsol ba gdab pa dang /_sbyor ba dang po dang /_dkyil 'khor rgyal mchog bstan to/_/de nas de dag gi dkyil 'khor bshad de zhes bya ba
[\[6b.4\]]nas/_bum pa'i chu yis dbang bskur ro/_/zhes bya ba yan chad kyis slob dpon gyi las kyi rim pa dang /_las rgyal mchog dang /_slob ma gzhug pa'i rim pa bstan to/_/de nas lha rnams dga' ba'i zhes bya ba nas dbang phyug chen po nyid kyang gsal bar bgyi'o zhes bya ba yan chad kyis sgrub
[\[6b.5\]]pa dang gsol ba gdab cing dngos grub blang ba dang /_dam bca' ba bstan to/_/'jig rten pa'i dkyil 'khor gyi don bsdus pa rdzogs so//_//da ni tshe dpag med las kyi sgrib pa rgyun gcod pa'i don bshad de/_de nas bcom ldan 'das phyag na rdo rje nyid kyis dkyil 'khor la kun du
[\[6b.6\]]gzigs nas 'dzum pa mdzad pa dang zhes bya ba nas oM tri gsang ba'i snying po'o zhes bya ba yan chad kyis ngo mtshar gyi cho 'phrul bstan pa dang /_gsol ba gdab pa dang /_sbyor ba dang po dang /_nang sems kyi ting nge 'dzin dang /_dkyil 'khor rgyal mchog gi ting nge 'dzin bstan to/_/de nas de dag gi
[\[6b.7\]]dkyil 'khor bshad do zhes bya ba nas sgo thams cad kyang de bzhin no zhes bya ba yan chad kyis slob dpon gyi las kyi rim pa bstan to/_/de nas sngags mkhan bdag nyid zhugs/_/zhes bya ba nas las thams cad nus par 'gyur ro zhes bya ba yan chad kyis las rgyal mchog gi ting nge 'dzin bstan
[\[7a\]]
[\[7a.1\]]to/_/de nas rdo rje 'dzin ma'i phyag rgya bcings la zhes bya ba nas/_sangs rgyas rnams kyis dbang bskur ro/_/zhes bya ba yan chad kyis slob ma 'jug pa'i cho ga rgyas par bstan to/_/de nas nga rgyal bskyed nas kyang /_/zhes bya ba la sogs pa'i tshigs su bcad pas ni sgrub pa bstan to/_/
[\[7a.2\]]de nas tshangs pa la sogs pa'i lha chen po rnams kyi zhes bya ba nas bcom ldan 'das rdo rje 'dzin pa spro'o zhes bya ba yan chad kyis dkyil 'khor 'dir zhugs pa'i rnam par smin pa cir 'gyur zhus pa dang /_de'i lan dang /_spro ba bskyed pa bstan to/_/de nas de dag gis de bzhin du phyag btsal nas
[\[7a.3\]]zhes bya ba nas sdig pa chung ngu byas pa rnams lta smos kyang ci dgos zhes bya ba yan chad kyis ngan song du 'gro ba dang /_skyes zin pa'i sems can rnams la phan gdags pa'i rim pa bstan to/_/de nas dug gsum gyi las dang nyon mongs pa'i bag chags sbyangs pa'i phyir sbyin sreg gsungs te/_de yang
[\[7a.4\]]lha'i bu rnams zhi ba'i zhes bya ba nas/_yang na ming nas smos te bya/_/zhes bya ba yan chad kyis ngan song du skye ba'am/_skyes pa'i las dang nyon mongs pa bstan to/_/de nas bde 'gror skyes nas kyang /_/zhes bya ba nas/_gzi brjid bde ba'i longs spyod 'phel/_/zhes bya ba yan chad kyis rgyas pa'i sbyin sreg gis bsod
[\[7a.5\]]nams 'phel ba bstan to/_/de nas phan phyir nges par yang /_/zhes bya ba nas/_thams cad de yi dbang du 'gyur/_/zhes bya ba yan chad kyis dbang du bsdus pa'i las bstan/_de la gdon rnams gzhom pa'i phyir/_/zhes bya ba nas/_myur du bde skyid gnas par 'gyur/_/zhes bya ba yan chad kyis lhan cig skyes pa'i yi dgas
[\[7a.6\]]la sogs pa tshar bcad cing phan yon bstan to/_/de nas tshangs pa la sogs pa yid mgu nas zhes bya ba nas legs so legs so legs par sgrubs shig bya ba yan chad kyis dam bca' ba dang /_ji ltar blta ba dang /_rjes su gtad pa bstan to/_/rgyud phyi ma'i don bsdus pa'i 'grel pa slob dpon
[\[7a.7\]]kun dga' snying pos mdzad pa rdzogs so//_//'di nas ni brtag pa phyi ma'i yang phyi ma'i don bshad par bya ste/_de nas bcom ldan 'das zhes bya ba nas/_oM badzra hUM AHzhes pa'i bar gyis sbyor ba dang po dang /_dkyil 'khor rgyal po mchog dang /_nang sems kyi ting nge 'dzin
[\[7b\]]
[\[7b.1\]]gyi rim pa bstan to/_/de nas de dag gi dkyil 'khor bshad de zhes pa nas 'dod pa'i yon tan lngas gang ngo zhes bya ba yan chad kyis slob dpon gyi las kyi rim pa dkyil 'khor bri ba'i rim pa bstan to/_/de nas sngags mkhan nyid kyis ni/_/zhes bya ba nas pra sid+d+ha ye hUM zhes pa'i bar gyis ni slob dpon
[\[7b.2\]]'jug pa dang slob ma dbang bskur ba'i phyir rim pa bstan to/_/de nas las thams cad byed du gzhug cing zhes pa nas/_rdo rje las dang mnyam par 'gyur/_/zhes pa yan chad kyis ni sems dpa'i lha'i bzlas pa bstan to/_/de nas las rnams bshad bya ste/_/zhes pa nas/_'dod pa kun tu dbang byed 'gyur/_
[\[7b.3\]]zhes pa'i bar gyis ni rigs bzhi 'khor los sgyur ba'i phrin las bzhi'i las bstan to/_/de nas bcom ldan 'das phyag na rdo rje la phyag 'tshal nas zhes pa nas/_ut+pa la ni sgrol mar dgongs/_/zhes pa'i bar gyis ni legs par gsol ba dang /_'jig rten pa'i dkyil 'khor drug dang /_
[\[7b.4\]]rigs bzhi 'khor los sgyur ba'i dkyil 'khor dang /_nyi ma me'i dkyil 'khor gyi phyag rgya rnams bstan to/_/sa sa sa sa zhes bya ba nas/_kha TaM kha TaM zhes bya ba'i bar gyis ni sems dpa' bcu drug gi phrin las bzhi'i sngags dang rtsa ba'i sngags bstan to/_/de nas lha rnams kun mgu
[\[7b.5\]]nas/_/zhes bya ba nas oM kA la yak+Sha si hU~M phaT ces pa'i bar gyis ni khro bo nyi ma me'i gsol ba gdab pa dang /_sbyor ba dang po dang /_nang sems kyi dkyil 'khor dang /_dkyil 'khor rgyal po mchog bstan to/_/de nas dkyil 'khor mi zad pa/_/zhes bya ba nas/_dkyil 'khor du
[\[7b.6\]]ni mang du bzhag_/ces bya ba yan chad kyis slob dpon gyi las kyi dkyil 'khor dang mchod pa dgram pa bstan to/_/de nas slob dpon bdag nyid kyang /_/zhes bya ba nas de bzhin du dbang bskur bar bya'o zhes pa'i bar gyis ni/_slob dpon 'jug cing sgo bzhir bsgrub pa dang /_dbang bskur ba'i rim
[\[7b.7\]]pa bstan to/_/de nas ngag gi bsgrub pa bshad de zhes pa nas/_bsams nas nges par brlab par 'gyur/_/zhes pa'i bar gyis ni bsgrub pa bstan pa'o/_/khro bo 'jig rten gsum snang zhes pa nas/_bzlas pa tshul bzhin bsam par bya/_/zhes pa'i bar gyis ni bsrung ba bya ba'i rim pa
[\[8a\]]
[\[8a.1\]]bstan to/_/de nas thab khung gsum las rnam gcig ni zhes pa nas zhi ba'i las so zhes pa'i bar gyis ni nyi ma me'i zhi ba'i sbyin sreg bstan to/_/'bras bu ldan pa'i nags tshal lam/_/zhes bya ba nas rgyas pa'i las so zhes bya ba yan chad kyis nyi ma me'i rgyas pa'i
[\[8a.2\]]las bsten to/_/dbang ni chags pa'i sems kyis kyang /_/zhes bya ba nas dbang gi las so zhes bya ba'i bar gyis nyi ma me'i dbang gi rim pa bstan to/_/de nas brgya byin tshangs sogs lha/_/zhes bya ba nas/_mchod pa sna tshogs byas nas kyang /_/zhes bya ba'i bar gyis mchod pa bstan to/_/dga'
[\[8a.3\]]ba'i sems kyis stod byed pa/_/zhes bya ba nas/_thams cad rdo rje'i bdag nyid gtso/_/zhes bya ba'i bar gyis ni phyag na rdo rje la bstod pa bstan to/_/gang gis 'di bris bklag gyur tam/_/zhes bya ba nas/_phyag na rdo rje 'dra bar 'gyur/_/zhes pa'i bar gyis ni bstod pa'i yon tan shAkya thub pas gsungs pa
[\[8a.4\]]bstan to/_/bcom ldan 'das kyis zhes bya ba nas yi rang ngo zhes pa'i bar gyis ni rgyud kyi gtad pa dang yid 'jug pa bstan to/_/rgyud phyi ma'i yang phyi ma'i bshad pa slob dpon kun dga' snying pos mdzad pa rdzogs so//_//ji skad bshad pa'i bsdus pa'i don thams cad kyi don
[\[8a.5\]]bstan pas/_bcom ldan 'das shAkya thub pa kun rig rnam par snang mdzad la sogs pa'i rang bzhin ni brjod par bya ba bshad pa yin la/_de ston par byed pa'i sgra'i tshogs ni rgyud yin no/_/rgyud dang /_brjod par bya ba gnyis brjod par bya ba dang rjod par byed pa'i mtshan nyid du 'brel ba ni
[\[8a.6\]]'brel lo/_/thabs dang shes rab kyi ngo bo rnam par snang mdzad dang shAkya thub pa brjod byar bstan pas/_gdul bya rnams kyis mngon par 'dod pa bskyed pa de ni dgos pa'o/_/mngon par 'dod pa bskyed pa de rnams dkyil 'khor du 'jug pa la sogs pa de'i rang bzhin mngon sum du byed pa ni dgos
[\[8a.7\]]pa'i yang dgos pa yin no/_/rgyud 'di ni de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i rgyud ces bya'o zhes gsungs so/_/de la 'das pa dang /_ma byon pa dang /_da ltar byung ba'i sangs rgyas bcom ldan 'das 'jig rten gyi
[\[8b\]]
[\[8b.1\]]khams thams cad kyi rdul phra rab dang mnyam pa'i sems dang sems las byung ba rnams gnyis su med pa'i de bzhin gshegs pa thams cad do/_/rgyu dang /_'bras bu dang /_rkyen sbyong bar byed pas na ngan song sbyong ba'o/_/de ston par byed pa'i de kho na nyid bcu'i ming gi tshogs ni
[\[8b.2\]]rgyud ces bya ba ste/_rgyud ni rgyud ces bya bar bshad/_/ces gsungs pa'i phyir ro/_/de kho na nyid bcu ni 'di lta ste/_dkyil 'khor dang /_sngags dang /_phyag rgya dang /_bdag dang /_gnas la sogs pa bsrung ba dang /_lha rnams spyan drangs pa'i cho ga dang /_bzlas brjod dang /_bsgom pa dang /_
[\[8b.3\]]phyi dang nang gi bdag nyid can gyi sbyin sreg dang /_slob dpon gyi las dang /_slob ma gzhug pa'i rim pa dang /_nye bar bsdu ba dang /_mchod nas gshegs su gsol ba'o/_/de la dkyil 'khor gyi grangs brjod par bya ste/_rtsa ba'i dkyil 'khor la gnyis so/_/rgyud phyi ma la 'jig
[\[8b.4\]]rten las 'das pa'i gsum mo/_/'jig rten pa'i dkyil 'khor drug go/_/'jig rten pa'i bsgrub pa'i dkyil 'khor gsum mo/_/rgyud phyi ma'i phyi ma la gnyis so/_/ras kyi bsgrub pa'i dkyil 'khor bzhi'o/_/sbyin sreg gi dkyil 'khor bzhi'o/_/spyi ru dril bas
[\[8b.5\]]dkyil 'khor de rnams kyang rgyu dang 'bras bu dang don dam pa'i de kho na nyid bcu por gyur pa de dag nyid rnam pa gsum gsum du yang 'gyur ro/_/gzhan yang shes rab kyi pha rol tu phyin pa dang /_thabs kyi pha rol tu phyin pa'i dbye bas de kho na nyid bcu po de dag nyid rnam pa gnyis su
[\[8b.6\]]'jog pa yin no/_/yang ji skad du bshad pa de kho na nyid bcu las thos pa dang bsams pa'i shes rab gnyis kyis rab tu phye nas sum cu rtsa bdun du yang gnas shing bsdus par yang 'dod do/_/de nyid ni theg pa chen po'o/_/de khong du chud pa ni mngon par rtogs pa ste mngon sum du byed pa'o/_/
[\[8b.7\]]de ston par byed pa'i sgra'i tshogs ni rgyud ces bya bar bshad do/_/ngan song thams cad yongs su sbyong ba'i rgyud kyi bsdus pa'i don bstan pa rdzogs so//_//de lta bu'i de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i mdo
[\[9a\]]
[\[9a.1\]]blo la gnas par byas nas sdud par byed pa sa bcu'i dbang phyug lcang lo can gyi pho brang na bzhugs pa'i rdo rje 'dzin pas blo la bzhag nas/_'di skad ces bya ba la sogs pa smras pa yin te/_'di skad ces bya ba 'di ni yang dag pa'i sdud par byed pas mdo'i don
[\[9a.2\]]'og nas 'byung ba mtha' dag rang gi sems la bkod nas/_bcom ldan 'das la bskyed par sgro 'dogs pa dang /_dbri ba skur ba spangs pa'i phyir 'di skad ces bya'o/_/bdag gis zhes bya bas ni bcom ldan 'das la mngon sum du thos par bstan pa ste/_bdag nyid kyis
[\[9a.3\]]bcom ldan 'das la thos kyi thos pa gcig nas gcig tu brgyud pa las 'ongs pa ni ma yin no/_/thos pa zhes bya ba 'dis ni bdag gis ma rtogs zhes bstan pa ste/_thos par zad kyi rtogs pa med par rnam par bcad pa'o/_/'dis ni bdag nyid kyis mngon sum du thos pa dang /_ma yengs pa
[\[9a.4\]]nyid du ston pa yin no/_/yang na bcom ldan 'das kyis bshad cing sprul pa'i chos rnams mngon sum du spyod yul du gyur pa yang yin te/_bcom ldan 'das kyis bshad pa'i dbang gis bdag nyid kyi ye shes kyi yul la yang snang ngo /_/de ltar nang gis kyang bdag nyid ston pa ni
[\[9a.5\]]ma yin no/_/de ltar mngon sum du gyur pas bsdus pa dag kha cig las ni 'di skad bdag gis zhes bya bar mi gleng bar/_snang mdzad mngon par byang chub gsang ba bshad/_ces bya ba smos so/_/yang de ltar yin gyis kyang 'di ni sprul skus gsungs pa yin pas/_'di skad bdag
[\[9a.6\]]gis thos pa zhes rigs te/_de yang phyag na rdo rje dbang bskur ba'i rgyud las kyang longs spyod rdzogs pa'i sku mya ngan las 'das pa med pas/_dus phun sum tshogs pa med pas ji ltar 'gyur ba rnams ston la/_sprul pa'i sku mya ngan las 'da' ba yod pas 'di skad bdag gis thos pa
[\[9a.7\]]dus gcig na zhes bya ba smos so/_/yang na thos pa zhes bya ba 'dis ni 'chad pa po ma yin pa dgag pa ste/_/rgyud 'di ni yid brtan du rung ba'i tshad mas bsdus kyi bdag ni de'i tshe na nyan par zad kyis 'chad pa po ni bcom ldan 'das yin no zhes ston pa'i phyir ro/_/dus gcig na zhes
[\[9b\]]
[\[9b.1\]]bya ba 'dis ni dus gcig gi tshe ste/_'khor 'dus pa'i dus lha'i dbang po brgya byin gyi gnas dga' ba'i tshal du 'di thos so zhes bya ba dang sbyar ro/_/de ltar dus gcig ces bya ba 'dis ni chos 'di thos par dka' ba ston to/_/dus thams cad du 'khor dang gnas thams cad ni 'di
[\[9b.2\]]'dra ba'i chos thos par mi 'gyur ro zhes bstan pa'o/_/yang na sdud pa po bdag nyid mang du thos pa'i yon tan du bstan te/_dus gzhan na ni chos gzhan yang thos so/_/yang na dus gcig ni 'di skad cig ma cig nyid de/_'dis kyang rnam par thar pa bsam gyis mi khyab pa thob pa nyid kyis
[\[9b.3\]]skad cig ma cig nyid la dus gsum gyi bskal pa so sor snang bas bdag nyid tshad ma'i skyes bu nyid yin par bstan to/_/ci'i phyir 'di skad bdag bka' stsal pa zhes mi bya bar 'di skad thos pa zhes yang dag par sdud par byed ces smra/_slar lan btab pa/_thos pa zhes bya ba la
[\[9b.4\]]lhag par bskyed par ci'i phyir/_smras pa thos pa zhes bya ba lta zhig su las thos sus shes/_'di skad gsungs zhes smras pa dang /_zhal nas gsungs pa nyid du bstan par 'gyur ro zhe na/_ma yin te/_bdag gis thos pa zhes bya ba 'dis kyang bcom ldan 'das kyis
[\[9b.5\]]gsungs pa nyid du 'gyur te/_'di skad thos pa zhes bya ba'i skabs gong du bshad pa yin no/_/yang bcom ldan 'das kyis bka' stsal pa zhes bya ba smras pa ni yon tan lhag par yod par ma zad kyi/_skyon 'di lta bu yod par 'gyur ro/_/gang zhe na/_bdag nyid kyis mngon
[\[9b.6\]]sum du thos pa ma yin par bstan par 'gyur te/_de'i phyir thos pa gcig nas gcig tu brgyud pa la sogs pa'i tshig yin par gzhan dag dogs shing sdud par byed pa'i tshig la su yang yid ches par mi 'gyur ro/_/'on te yang bdag gis thos pa zhes bya ba 'di dang /_bcom ldan 'das
[\[9b.7\]]kyis 'di skad bdag gis bka' stsal pa/_zhes bya ba'i tshig gnyis ka smos na ni tshig mang bar 'gyur ro/_/de bas na 'di skad bdag gis thos pa de tsam gyis kyang bcom ldan 'das kyis bka' stsal bar mngon te de'i khongs su 'dus pa'i phyir bcom ldan 'das kyis bka' stsal pa zhes bya
[\[10a\]]
[\[10a.1\]]ba'i tshig lhag par 'gyur ro/_/de bas na bcom ldan 'das kyis kyang yongs su mya ngan las 'das pa chen po la sogs pa'i mdo las kyang /_'di skad bdag gis thos pa zhes bya ba la sogs pa'i tshig rnams kyis mgo drongs la/_mjug tu mngon par bstod do zhes bya ba dag
[\[10a.2\]]gis yang dag par bsdu bar byos shig ces lung phog go/_/de bas na bcom ldan 'das kyis lung dang mthun par yang dag par byed pas bcom ldan 'das kyis lung bzhin bsdu ba byas pas rgol ba 'di ni mi rung ngo /_gang skad cig tu rgol ba'i lan slob dpon gzhan dag gis kyang btab
[\[10a.3\]]pa/_bcom ldan 'das kyi gsung gcig la sems can gyi mos pa sna tshogs pa'i dbang gis rnam pa du mar bshad pa skyes pa skye bas bcom ldan 'das kyis bka' stsal pa zhes byar mi rung ngo /_/de bas na bdag gis thos pa zhes bya ba 'dis yang dag par sdud par byed pas bdag nyid kyi rna ba'i
[\[10a.4\]]dbang pos thos pa'i lam nas 'ong ba'i rim pa ston pas bcom ldan 'das kyis de skad ces bka' stsal pa zhes brjod de/_ci'i phyir zhe na/_bcom ldan 'das kyis bshad pa kun yang dag par sdud par byed pa de'i yul ma yin pa'i phyir ro/_/'dir brgal ba dang /_'o na khyod kyis
[\[10a.5\]]mjug na de skad bka' stsal pa dang 'gal lo zhes pa dang /_de ni 'og tu thal ba'i rjes su smras pa yin pas 'gal ba ma yin no/_/dus gcig na bya ba 'dis ni bar chad med par bstan te/_zham bcom ldan 'das dga' ba'i tshal na lha'i bu nor bu dri ma med pa'i 'od ngan song gi
[\[10a.6\]]sdug bsngal las bton pa'i dus de na zhes pa'o/_/des ni ma 'dres pa'i don bstan to/_/khyod kyis gang las gang du thos she na/_/de gsal bar bya ba'i phyir bcom ldan 'das zhes bya ba la sogs pa smos te/_'dir bcom ldan 'das dga' ba'i tshal na bzhugs te zhes bya ba dang sbyar
[\[10a.7\]]ro/_/bcom ldan 'das dga' ba'i tshal du bzhugs te/_de las der bdag gis thos zhes bya ba ste/_nyon mongs pa dang /_lha'i bu dang /_phung po dang /_'chi bdag gi mtshan nyid can gyi bdud bzhi bcom pas bcom ldan 'das so/_/yang na shes bya dang nyon mongs pa'i sgrib pa bcom pa nyid
[\[10b\]]
[\[10b.1\]]bcom ldan 'das kyi mtshan bcom ldan 'das kyi sgra'i nang nas yi ge as khyab la/_as ni chos thams cad thog ma nas byung ba'i stong pa nyid kyi mtshan nyid du bstan pa ste/_de ltar yang gsungs pa/_a zhes bya ba'i chos rnams ni skye ba med par dgongs pa ste zhes gsungs pa'o/_/de ltar yi
[\[10b.2\]]ge a'i sgo nas sgrib pa bcom pa dang /_chos kyi sku stong pa nyid dang ldan pas bcom ldan 'das so/_/yon tan gyi khyad par de lta bu dang ldan pa'i bcom ldan 'das de gnas gang na bzhugs snyam pa la/_lha'i mchog ces pa ste/_lha thams cad kyi mchog tu gyur pa lha'i dbang po brgya
[\[10b.3\]]byin te/_'di shes rab kyi pha rol tu phyin pa'i don la bskal pa dpag tu med par sbyangs bas na lha'i mchog go/_/lha dang mi la sogs pa thams cad kyi yang yid kyi dbang po rtas par byed pas na thams cad kyi dga' ba'i tshal yid du 'ong ba'o/_/lha de dag gis longs spyod kyi
[\[10b.4\]]rkyen tshal chen po bzhi yang yod de/_byang phyogs dga' ba'i tshal dang /_shar phyogs shing rta sna tshogs dang /_lho phyogs rtsub 'gyur dang /_nub phyogs 'dres pa'i tshal dang /_gzhan yang sangs rgyas dang byang chub sems dpa' thams cad kyis byin gyis brlabs pa na zhes bya
[\[10b.5\]]ba dang sbyar te/_dus gsum gyi sangs rgyas thams cad kyis sngar byin gyis brlabs pa byas pa'o/_/de bas na nor bu dang zhes bya ba la sogs pa smos te/_nor bu ni ston pa'i che ba'i yon tan las byung ba ste/_gser gyi shing yal ga dang lcug mar bcas pa zhes bya ba ni dran pa nye bar gzhag
[\[10b.6\]]pa bzhi dang /_yang dag par spong ba bzhi dang /_rdzu 'phrul gyi rkang pa bzhi rnam par dag pa las byung ba'o/_/shing gel pa ni dbang po lnga rnam par dag pa las byung ba'o/_/sman ni stobs lnga rnam par dag pa'o/_/me tog ka ma la la sogs pa bdun ni rim gyis byang chub kyi yan lag bdun
[\[10b.7\]]rnam par dag pa las byung ba'o/_/dpag bsam gyi shing ni rnam par thar pa brgyad rnam par dag pa las byung ba'o/_/rgyan sna tshogs kyis brgyan pa ni dpa' bar 'gro ba'i ting nge 'dzin la sogs pa'i ting nge 'dzin 'bum phrag rnam par dag pa'o/_/bya rnam pa sna tshogs skad 'byin pa ni tshangs pa'i
[\[11a\]]
[\[11a.1\]]gsung dbyangs kyi gsung rab yan lag bcu gnyis kyi sgra sgrogs pa'o/_/rnga dang cang te'u la sogs pa'i sgra grag pa ni/_pha rol tu phyin pa brgyad kyi mchod pa sgeg mo la sogs pa rnam par dag pa'o/_/brgya byin dang tshangs pa la sogs pa ni thabs dang shes rab
[\[11a.2\]]kyi 'bras bu las/_thabs sbyin pa la sogs pa rnam par smin pa'i 'bras bu'o/_/rtsen pa zhes bya ba ni bstod pa'o/_/de lta bu gnas su byin gyis brlabs pas na sangs rgyas dang byang chub sems dpa' thams cad kyis byin gyis brlabs pa'o/_/na zhes bya bas ni bzhugs pa dang
[\[11a.3\]]'brel to/_/de 'dra ba'i gnas de na 'khod pa'i 'khor phun sum tshogs pa ni gang dang gang zhe na/_brgya byin dang zhes bya ba la sogs pa smos te/_brgya byin ni sa dang po'i bden pa mthong bas skad cig ma cig la zhing khams brgya dang /_ting nge 'dzin brgya la dbang byed pas na brgya byin
[\[11a.4\]]no/_/sa dang po 'khor ba gtan nas spangs nas/_'jig rten pa'i bdag po'i tshul gzung bas tshangs pa'o/_/rig 'dzin dang zhes pas ni so so'i skye bo las bla na med pa'i byang chub tu sems bskyed de tshogs rnam pa gnyis bsags nas sbyor ba'i lam non/_der gzung 'dzin rags pa
[\[11a.5\]]spangs nas mthong ba'i lam non te/_mi rtog pa'i sa la gnas pas rig 'dzin no/_/gnod sbyin ni rnam thos sras dang /_sa srung la sogs pa'o/_/srin po ni bden bral dang /_bum sna la sogs pa'o/_/dri za ni yul 'khor srung dang /_zur phud lnga pa la sogs pa'o/_/lha ma yin ni rab sim
[\[11a.6\]]dang /_snang byed la sogs pa'o/_/lto 'phye ni rab brtan la sogs pa'o/_/mi'am ci ni ljon pa la sogs pa'o/_/klu ni dga' bo la sogs pa'o/_/du ma ni so so nas mang pos bskor ba'o/_/de ltar 'jig rten pa'i 'khor la smos pa ni de dag snod du rung bar bya dgos pa dang /_
[\[11a.7\]]phyis 'byung ba gzhan dag kyang dad pa bskyed pa dgos pa'i bya ba'i phyir ro/_/de la 'jig rten las 'das pa'i 'khor phun sum tshogs pa gang zhe na/_byang chub sems dpa' sems dpa' chen po bye ba khrag khrig phrag brgyad la 'di lta ste/_zhes pa ste de las byang chub sems
[\[11b\]]
[\[11b.1\]]dpa' zhes bya ba ni bdag gi don phun sum tshogs pa la/_/sems dpa' chen po ni gzhan gyi don phun sum tshogs pa ste/_de la byang chub ni zad pa mi skye ba'o/_/sems dpa' ni thob par 'dod pa'o/_/sems dpa' chen po ni sems can gyi don bya ba la mi 'jigs shing mi
[\[11b.2\]]skyo ba med par dam bca' zhing gnas pa ste/_don du na bdag gis bla na med pa'i byang chub tu byas la sems can thams cad 'khor ba'i btson ra shin tu dam pa dag las gdon par bya'o zhes so/_/rnam pa gcig tu byang chub ni don dam pa 'od gsal ba la bya ste/_de yang /_byang chub nam mkha'i
[\[11b.3\]]mtshan nyid de/_/nam mkha' la yang mtshan nyid med/_/ces so/_/byang chub sems dpa' dag gis mtshan 'dir blo gros zhes ming gi don gtsor smos she na/_de ni thabs thugs rje chen po dang /_shes rab ste so sor brtags pa'i dbang gis 'gro ba dag ngan song las 'dren pa'i sgor gyur pas na de la de skad ces
[\[11b.4\]]bya'o/_/byang chub sems dpa' phyag na rdo rje la ni blo gros tshad med pa zhes bya'o/_/de ci'i phyir zhe na/_'di'i mthu stobs ni tshad med do zhes bya ba'i rgyud las gsungs so/_/yang na 'di de bzhin gshegs pa thams cad kyi byang chub kyi sems dang ba'i bdag nyid can gyi rang bzhin yin pas dang por
[\[11b.5\]]smos la sdud pa po 'khor gyi dang po yin pas kyang dang por smos so/_/spyan ras gzigs dbang phyug la ni blo gros mi g.yo ba zhes bya'o/_/ci'i phyir zhe na/_'jigs pa chen po brgyad kyis zos pa'i sems can thams cad spyan ras gzigs kyis so sor rtog pa mdzad pa dang /_gzigs
[\[11b.6\]]shing skyob par mdzad pa la gzhan gyis thugs mi g.yo bar mdzad pa'i phyir ro/_/byang chub sems dpa' nam mkha'i snying po la ni blo gros yangs pa zhes bya ste/_/ci'i phyir zhe na/_bsod nams dang ye shes kyi tshogs kyis nam mkha'i dbyings la mnyam pa nyid kyi ye shes la longs spyod
[\[11b.7\]]pa'i phyir na yangs pa zhes bya'o/_/rdo rje khu tshur la ni kun du blo gros zhes bya'o/_/ci'i phyir zhe na/_chos thams cad rang bzhin gyis 'od gsal ba'o zhes bya ba 'dis/_chos thams cad gcig tu byed pa de bzhin gshegs pa thams cad kyi sku gsung thugs kyi sgo thams cad gnyis su dbyer mi phyed pas
[\[12a\]]
[\[12a.1\]]chos nyid kyi khur gang la mnga' ba de'o/_/de yang /_gang zhig mi slu bden de nyid/_/rdo rje khu tshur zhes bshad do/_/zhes lung las gsungs pa yin no/_/'jam dpal la ni blo gros mtha' yas zhes bya ste/_ci'i phyir zhe na/_'di ni gnyis su med pa'i shes rab kyi pha rol
[\[12a.2\]]tu phyin pa la gnas pa'i rgyu las nges par 'byung ba'i de kho na nyid kyi chos kyi dbyings la mtha' yas pa'i phyir ro/_/rdo rje las la ni blo gros ka ma la zhes bya'o/_/ci'i phyir zhe na/_bran gyi tshul du de 'phags pa thams cad la mchod pa'i rnam pa thams cad stobs pa dang /_
[\[12a.3\]]sems can thams cad la sbyin pa'i las byed pa la gtsor gyur pas na'o/_/nam mkha' mdzod la ni blo gros chen po zhes bya'o/_/ci'i phyir zhe na/_mnyam pa nyid kyi ye shes kyi mdzod 'di la mnga' bas sbyin pa'i pha rol tu phyin pa las byung ba'i nam mkha' mdzod kyi ting nge 'dzin
[\[12a.4\]]gyis 'gro ba yongs su tshim pas na'o/_/rdo rje legs pa ni blo gros lha rdzas zhes bya'o/_/ci'i phyir zhe na/_rdo rje thams cad bdag la 'jug pa'i las byed pas lha rdzas kyi dgyes pa sbrel bar byed do zhes pa'o/_/blo gros sna tshogs ni bdud kyi stobs thams cad rab tu 'joms pa'o/_/
[\[12a.5\]]ci'i phyir zhe na/_phung po dang nyon mongs pa dang /_'chi bdag dang /_lha'i bu'i bdud thams cad de/_de'i stobs ni nus pa'o/_/de rab tu 'joms shing zlog par mdzad pa'i ngang tshul gang la mnga' ba de'o/_/phyir mi ldog pa ni sa bcu la gnas pa'o/_/byang chub sems
[\[12a.6\]]dpa' 'di rnams ni bsgrub pa'i yan lag tu gyur pa yin te/_lung las dam pa'i chos kyi grong khyer skyong bar byed pa'i byang chub sems dpa' rnams zhes gsungs pa yin no/_/de lta bu'i 'jig rten dang 'jig rten las 'das pa'i dbus na bcom ldan 'das tshangs pa chen po pad+ma'i gdan
[\[12a.7\]]la tshangs pa'i bzhugs thabs kyis bzhugs zhes bya'o/_/'di lta ste pad+ma chu las skyes kyang rang bzhin gyis dag cing chu dang 'dam gyi nyes pas ma gos pa bzhin du sems can gyi don bsgrub pa'i phyir 'khor ba na gnas kyang de'i nyes pas mi gos pa'o/_/tshangs pa zhes pas pad+ma bkra shis
[\[12b\]]
[\[12b.1\]]pa'i gnas pas na/_sa phyogs gang du skyes pa'i sa phyogs de gtsang mar gyur pa ji lta ba bzhin du bcom ldan 'das tshangs pa chen po gang du bzhugs pa'i gnas de yang gtsang zhing bkra shis pa'o/_/de yang lung las/_yon tan yang dag rgyan gyi dam pa dag_/gang na gnas par
[\[12b.2\]]gyur pa de dag tu/_/bkra shis bkra dang ldan pa gyur pa ste/_/'bab stegs de yin dka' thub tshal yin no/_/zhes gsungs so/_/de'i phyir na pad+ma de yang tshangs pa zhes gdags so/_/tshangs pa'i gdan de la bcom ldan 'das tshangs pa chen po de bzhugs so/_/ci'i phyir na bcom
[\[12b.3\]]ldan 'das la tshangs pa chen po zhes bya zhe na/_ma rig pa la sogs pa'i nyon mongs pa'i dri ma thams cad dag par mdzad pas na/_tshangs pa zhes bya'o/_/de'i phyir yang lung las gsungs pa/_ma rig 'joms pa'i tshangs pa ste/_/'dod chags zhe sdang dri mthar mdzad/_/
[\[12b.4\]]ces bya'o/_/bzhugs zhes bya ba ni rnam pa gsum ste/_spyod lam gyis bzhugs pa dang /_chos 'chad cing bzhugs pa dang /_nang du yang dag 'jog gis bzhugs pa'o/_/spyod lam gyis bzhugs pa ni 'chag pa dang /_'greng ba dang /_'dug pa la sogs pa yis so/_/
[\[12b.5\]]chos 'chad cing bzhugs pa ni mnyam pa'i skyil mo krung gis bzhugs nas phyag g.yon pa bram ze smrang 'don pa lta bu la/_phyag g.yas pa skyabs sbyin mdzad pas bzhugs pa'o/_/nang du yang dag 'jog gis bzhugs pa la yang rnam pa gsum gyis bzhugs te/_tshad med tshangs pa'i
[\[12b.6\]]bzhugs thabs dang /_bsam gtan lha'i bzhugs thabs dang /_rnam thar 'phags pa'i bzhugs thabs las/_'dir ni tshad med tshangs pa'i bzhugs thabs so/_/bzhugs pa zhes bya ba ni rab tu rnam par gnas so zhes bya'o/_/de yang gang gi tshe na lha'i bu nor bu dri ma med pa de shi ba'i
[\[12b.7\]]dus byas pa de'i che'o/_/gang zhig bzhugs na ston pa phun sum tshogs pa de'o/_/gang na bzhugs na dga' ba'i tshal na'o/_/gang dang bzhugs na 'khor 'jig rten dang 'jig rten las 'das pa dang bzhugs zhes bya'o/_/de yan chad kyis ni gleng gzhi bstan pa'o/_/de yan chad kyis thun
[\[13a\]]
[\[13a.1\]]mong gi gleng gzhi bstan nas/_da ni rgyud kyi don 'byung ba khyad par gyi gleng gzhi bshad par bya ste/_de yang lha'i bu nor bu dri ma med pa'i 'od mtshams med pa'i dmyal bar ltung ba de las yongs su bskyab pa'i phyir bcom ldan 'das kyis ye shes dri ma med pa'i 'od zer gyis gleng
[\[13a.2\]]bslang ba'o/_/de yang gang la snyoms par zhugs she na/_ngan song gi rgyud thams cad yongs su sbyong ba zhes bya ba'i ting nge 'dzin te/_nang sems kyi dkyil 'khor ni 'og nas ston to/_/ting nge 'dzin de'i ming gang zhe na/_ngan song gi rgyud las rnam par grol ba zhes bya'o/_/gnas gang nas
[\[13a.3\]]byung zhe na/_nang sems kyi dkyil 'khor gyi thugs ka la nyid kyi dpral ba'i mdzod spu nas zhes bya'o/_/las gang du byed ce na/_'od zer des stong gsum gyi stong chen po'i 'jig rten gyi khams thams cad snang bar byas so zhes so/_/ji ltar don byas na/_nang sems kyi dkyil 'khor
[\[13a.4\]]du bcug nas dri ma med pa la sogs pa bde ba so sor thob par byas te/_drin la lan gyis blan te bstod pas bstod de/_de yang ji ltar bstod snyam pa la/_e ma sangs rgyas e sangs rgyas/_/zhes bya ba la sogs pa ste/_e ma ni ngom zhing ngo mtshar ba ste/_gang la ngom zhing
[\[13a.5\]]ngo mtshar na/_nang sems kyi dkyil 'khor gyi 'od zer dang /_sngags kyi phreng ba'i 'od zer gyis sems can gyi las dang nyon mongs pa'i bag chags dag par byas/_nang sems kyi dkyil 'khor du bcug cing dbang bskur bas dri ma med par grags pa la sogs pa dga' ldan gyi lha'i
[\[13a.6\]]lus thob par byas pas ngom zhing ngo mtshar ba'o/_/sangs rgyas ni bod pa'i tshig go/_/kye sangs rgyas 'gro ba'i don sna tshogs par mdzad pa ni re bzang zhes bya ba'o/_/kye ma sangs rgyas ni 'gro ba'i don ji ltar mdzad kyang thugs chos nyid las ma g.yos pas re bzang
[\[13a.7\]]zhes bya'o/_/mdzad pa legs pa ni sku gsung thugs kyi phrin las sku gser btso ma lta bu ston pa'i cha byad dang /_gsang sngags tshig mang po dang /_thugs nang sems kyi dkyil 'khor gyis 'gro ba'i don mdzad pa'o/_/gang phyir ngan song bdag cag sbyangs/_/zhes
[\[13b\]]
[\[13b.1\]]bya ba ni thabs dang shes rab zung du 'brel ba'i thugs rjes 'khor ba'i rgyu 'bras rkyen gsum sbyangs pa'o/_/byang chub spyod pa nyid la bzhag_/ces bya ba ni sems can de rnams 'khor ba las bton nas byang chub tu sems bskyed de dga' ldan gyi gnas su skye bar
[\[13b.2\]]bya ba'i phyir na bstod pa des bstod pa'o/_/da ni bcom ldan 'das kyis de ltar mdzad pa la ngo mtshar bskyed pa de la ngo mtshar mi che ba'i rgyu ston te/_de yang lha'i dbang po brgya byin 'di ni ngo mtshar mi che ste zhes bya ba la sogs pa smos te/_de yang dang po sbyin pa'i pha rol tu phyin pa'i sgo nas bstan pa ni tshad med
[\[13b.3\]]pa'i bsod nams kyi tshogs zhes bya ba la sogs pa ste/_de la tshad med ces bya bas ni rgya che ba'i phyir dang /_gting dpag dka' ba'i phyir te/_de yang sems can bsod nams kyi phung po bcu 'gyur gyis ni de bzhin gshegs pa'i ba spu'i bu ga gcig 'grub po zhes bya ba nas/_gtsug tor
[\[13b.4\]]du gtogs pa'i bsod nams kyi phung po bye ba 'bum gyis ni chos kyi dung 'grub bo zhes bya ba'i bar du ste/_de ni 'bras bu'i sgo nas so/_/rgyu ni sbyin pa'i pha rol tu phyin pa dang byang chub kyi phyogs la ni bsod nams kyi tshogs zhes bya'o/_/'jig rten las 'das pa'i yon tan rin po che thams cad
[\[13b.5\]]'byung ba'i phyir na bzod pa'i pha rol tu phyin pa rnam par dag pa'o/_/thabs tshad med pa ni ji lta ji ltar 'dul ba'i thabs de la rgyu 'bras gnyis kyis ston te/_rgyu chung ngu las 'bras bu mang du ston la/_'bras bu'i thabs ni sems can thams cad ji ltar mos pa bzhin du ston pas na thabs kyi pha rol
[\[13b.6\]]tu phyin pa rdzogs pa'o/_/gnyis su med pa'i shes rab kyi spyi dang rang gi mtshan nyid 'byed pa'i phyir na shes rab tshad med pa'o/_/spyod pa tshad med pa ni sangs rgyas dang byang chub sems dpa'i spyod pa ni tshul khrims gsum ste/_de la gnas pa ni tshul khrims kyi pha rol tu phyin pa'o/_/bsam
[\[13b.7\]]gtan gyi pha rol tu phyin pa las byung ba'i phyir byams pa dang /_snying rje dang dga' ba dang /_btang snyoms bzhis 'dul ba'i skye bo tshad med pa rnams snod du gyur par mdzad pa'o/_/thams cad mkhyen pa'i ye shes kyis brgyan pa'i phyir/_theg pa gzhan dang mi mnyam zhing theg pa chen po dang
[\[14a\]]
[\[14a.1\]]mnyam pa'i ye shes dang ldan pa'o/_/brtson 'grus kyi pha rol tu phyin pa las byung ba'i rdzu 'phrul gyi rkang pa bzhi dang ldan pa'i phyir lha chen po dag dang /_rang sangs rgyas dag dang mi mnyam zhing /_sa bcu'i byang chub sems dpa' dag dang mnyam pa'i rdzu 'phrul dang ldan pa'o/_/
[\[14a.2\]]lha chen po dang /_gnod sbyin dang /_stobs po che dang /_rang sangs rgyas dag dang mi mnyam zhing /_sa bcu pa'i byang chub sems dpa' de dag dang /_sangs rgyas bcom ldan 'das dag dang mnyam pa'i zhing nyid kyis theg pa 'og ma dag smon par byed pa'i smon lam gyi pha rol tu phyin pa dang ldan
[\[14a.3\]]pa'i phyir ro/_/lha dang stobs po che dang /_rang sangs rgyas dag dang /_gnod sbyin dag gis stobs dang mi mnyam zhing sangs rgyas dang /_byang chub sems dpa' de dag dang mnyam pa'i stobs bcu dang ldan pa ste/_rgyu dang rkyen de'i phyir na lha'i dbang po ngo mtshar mi che'o zhes
[\[14a.4\]]bya'o/_/'di la the tshom dang som nyi yid gnyis ma byed cig ces pa ni/_the tshom ni yid ma ches pas rtog pa zhugs pa'o/_/som nyi ni bya ba'am mi bya ba'am snyam pa'i som nyi'o/_/yid gnyis ni res blo gtod res blo mi gtod pa'o/_/de ni ston pas gleng bslang bas ngo
[\[14a.5\]]mtshar gyi rgyu bstan pa'o/_/da ni 'khor gyis zhus pa ston te/_de nas lha'i dbang po brgya byin gyis rang gis stan las langs nas zhes bya ba la sogs pa la/_'dod khams kyi lha la dbang byed pa dang /_sbyin pa dang /_sprul pa dang /_ting nge 'dzin dang /_zhing khams brgya la
[\[14a.6\]]dbang byed pas na brgya byin no/_/rang gi stan ni rin po che'i khri'o/_/chos rag lus pa dang /_rim gro bskyed pa dang /_gus pa bskyed pa'i phyir ro/_/mchod pa ni rdzas rgya che ba dang /_yid kyis sprul pa'i lha mo'i tshogs kyis mchod pa ni rgya che zhing che ba'o/_/phyag ni lus
[\[14a.7\]]ngag yid gsum mo/_/bcom ldan 'das la 'di skad ces gsol to zhes bya ba ni blo la gnas pa ste/_'og gi tshig go/_/phan pa zhes bya ba ni sems can thams cad la sems bskyed pa'o/_/snying rje ba ni phan 'dogs pa'o/_/snying rje can ni sdig pa chen po byas pa'o/_/snying brtse
[\[14b\]]
[\[14b.1\]]ba chen po can ni ngan song du lhung ba'i don to/_/spobs pa bskyed pa zhes bya ba ni bsod nams kyi tshogs dang /_mos pa'i mthu dang /_rgyu dang 'bras bu zhu ba'i spobs pa bskyed du gsol zhes pa'o/_/bcom ldan 'das sum cu rtsa gsum gyi gnas 'di nyid nas zhes bya ba nas/_bshad
[\[14b.2\]]par bya ba yan chad kyis gsol ba dang /_lung bstan pa dang /_'jigs shing skrag pa bstan nas gsol ba gdab pa bstan te dkyus nas gsal ba'o/_/de yan chad gleng gzhi dang /_gleng brjod 'byung ba khyad par gyi don bstan nas/_da ni gzhung bstan par bya ba las/_
[\[14b.3\]]dang por rtsa ba'i dkyil 'khor sbyor ba dang po dang /_dkyil 'khor rgyal po mchog dang /_nang sems kyi dkyil 'khor dang /_slob ma'am 'khor snod du rung bar bya ba bstan te/_de la dang por slob ma snod du rung bar bya ba'i phyir dang /_dam tshig can du byin gyis brlabs pa
[\[14b.4\]]bstan to/_/de nas zhes bya ba ni skabs so/_/de yang gang gis byin gyis brlabs na bcom ldan 'das kyis so/_/gang la byin gyis brlabs na brgya byin dang tshangs pa la sogs pa'i lha'i bu de dag ste/_byin gyis brlabs pa'i ting nge 'dzin gang la snyoms par zhugs na gdon mi za ba'i rdo rje
[\[14b.5\]]byin gyis brlabs pa'i ting nge 'dzin to/_/nyid kyi thugs ka nas 'od zer sbud pa'i phreng ba spros pas/_de na gnas pa'i sems can rnams rgyu las dang nyon mongs pa'i bcings pa thams cad bkrol zhing bcad/_'bras bu sdug bsngal gyis bcings pa thams cad ni bcom zhing sbyangs te/_
[\[14b.6\]]slar 'dus pa las brgya byin dang tshangs pa la sogs pa 'jig rten pa'i 'khor rnams kyi nyon mongs pa thams cad sbyangs nas bka'i snod du rung ba'am/_dam tshig can du byin gyis brlabs so/_/de nas brgya byin dang tshangs pa la sogs pa'i snying gar zla ba'i dkyil 'khor gang zhing yongs su rdzogs pa'i
[\[14b.7\]]steng du'o/_/sngags gang gis she na/_oM badzra a d+hi tiSh+Tha dz+nyA na sa ma ye hUM zhes pa'i sngags kyi phreng ba bkod nas dam tshig can du byin gyis brlabs so/_/de ni dkyil 'khor byin gyis brlabs pa'o/_/da ni sbyor ba dang po ting nge 'dzin ston te/_gdon mi za bar mi choms pa'i rdo rjes byin
[\[15a\]]
[\[15a.1\]]gyis brlabs nas zhes bya ba smos te/_gdon mi za bar zhes bya ba ni rang gi sems so sor rig pa ste/_phyi'i yul du gyur pa'i snod kyi 'jig rten rdul phra rab 'dus pa las grub pa ni phyogs cha drug gi chas gzhigs na rdul phra rab tsam du yang ma grub pa stong pa chen po'i ngang
[\[15a.2\]]du bsgoms la/_de la nang 'dzin pa'i sems la brtags na ni sems cir yang ma grub ste/_rang bzhin gyis 'od gsal ba'i yi ge a'i dngos por gnas par bsgom mo/_/de nas a de las sangs rgyas thams cad kyi yon tan rnams 'dir gzugs brnyan gyi rnam pa'i tshul gyis/_/
[\[15a.3\]]a A i I u U r-i r-I l-i l-I e ai o au aM aH/_rab tu zhugs te shel dang zla ba lta bu'o/_/de yang /_dag pa chen po'i snying pa dag_/nam mkha' bzhin du dri ma med/_/gnas ngan len pa kun las grol/_/rnam rtog sel ba'i mchog yin no/_/nyon mongs dri ma
[\[15a.4\]]kun dag cing /_/zla ba bzhin du snga ma'i steng /_/zhes so/_/de la ni gdon mi za bar zhes brjod do/_/de nas rang gi gsang sngags zla ba'i dkyil 'khor la gnas pa bkod nas sangs rgyas kyi yon tan thams cad skar ma'i rnam pa lta bus gzugs brnyan la sogs pa'i tshul
[\[15a.5\]]gyis yi ge ka la sogs pa rab tu zhugs te zla ba'i dkyil 'khor gnyis par gyur te/_nyam thag rnams la rjes brtse bas/_/sems can yongs su 'dzin pas ni/_/dge ba'i chos rnams rdzogs pa ste/_/nyon mongs thams cad nges 'du'o/_/zla ba'i dkyil 'khor dbus
[\[15a.6\]]su ni/_/byang chub sems ni gnyis pa'o/_/zhes gsungs so/_/de la ni mi choms pa zhes bya'o/_/de nas de lta bu'i zla ba'i dkyil 'khor gyi steng du dbus su hUM tha ma na tshur oM shod+ha ne sho d+ha ne/_sarba pA paM bi sho d+ha ni/_shud+d+he bi shud+d+he sarba karma A ba ra Na bi shud+d+he swA hA/_zhes
[\[15a.7\]]pa'i sngags kyi phreng ba de rnams kyang mar me'i phreng ba bskor ba ltar g.yo ba dang /_ldem pa dang 'od dang zer du bcas pa rnams dang /_rnam par shes pa mi gnas na yang gnas par gnas bzhin du bsgom mo/_/de las 'od zer spro ba dang /_bsdu bas rdo rje rtse lnga bar bsgom ste/_de yang gsungs
[\[15b\]]
[\[15b.1\]]pa/_byang chub bskal pa grangs med gsum/_/bsdus pa dag ni chos nyid de/_/dam chos mchog gi grangs med pa'i/_/spyad pa spyod pa'i mchog yin no/_/sa dang sa min legs rtogs shing /_/zag med ye shes dag pa'o/_/zla ba'i dkyil 'khor dbus su ni/_/rdo rje chos
[\[15b.2\]]can gyis brtags pa/_/zhes bcom ldan 'das rdo rje 'chang chen pos gsungs so/_/de la ni rdo rje zhes bya'o/_/byin gyis brlabs nas zhes bya ba ni/_de las 'od zer spro ba dang bsdu ba'i sbyor bas ye shes lnga la sogs pa spros pa thams cad dang bral ba'i ye shes thams
[\[15b.3\]]cad dang /_lha thams cad kyi sku rdo rje dbyings dang /_gsung dang thugs thams cad kyi rdo rje dbyings thams cad snying gar bsdus te gcig tu brtan par bya'o/_/de yang gsungs pa/_/sangs rgyas kun gyi sku yang yin/_/skyon med snang ba med pa ste/_/bcos min ma skyes
[\[15b.4\]]dag pa dang /_/dngos med la sogs rnam spangs pa/_/rdzas med chos kyi sku nyid ni/_/'di ni mi chod mi shig pa'o/_/rdo rje bdag nyid legs 'byung pa'i/_/rdo rje sku ni bla med pa'o/_/zhes gsungs so/_/ngan song thams cad yongs su sbyong ba'i rgyal po zhes bya ba kun rig rnam par snang
[\[15b.5\]]mdzad kyi skur phyag rgya chen por gyur te/_lus dang de bzhin sbyong ba dang /_/sbyong dang de bzhin rtogs pa dang /_/mngon par byang chub rnam pa lnga/_/sangs rgyas kun bdag bzang po'o/_/zhes so/_/sku mdog ni dung ltar dkar ba/_me tog kun da ltar snum la 'dril ba/_zla ba ltar 'od dang
[\[15b.6\]]ldan pa zhal bzhi pa la dbu mthon mthing lcang lor 'khyil ba/_/rdo rje mtshan pa'i seng ge'i gdan pad+ma kha dog sna tshogs pa'i dbus su zla ba'i dkyil 'khor gyi steng na rdo rje skyil krung du bzhugs pa/_rgyan thams cad kyis brgyan pa/_ting nge 'dzin gyi phyag rgya dang ldan par bsgoms te de ltar 'di
[\[15b.7\]]nyid las/_/dbus kyi phyogs su kun rig ni/_dung dang kun da zla 'dra la/_/zhal bzhi ba la rdo rje yis/_/seng ge'i gdan la bzhugs pa dang /_/ting 'dzin phyag rgya ldan pa dang /_/rgyan rnams kun gyis brgyan par bri/_/zhes pa'o/_/de nas nam mkha' las byung pa'i rin po che'i dbang
[\[16a\]]
[\[16a.1\]]bskur ba dang /_spyan ras gzigs kyi chos kyi ye shes bskyed pa dang /_cho 'phrul bzhis kyang byin gyis brlabs te/_snying gar rdo rje bsgoms pa dang /_dpral bar rin po che bsgom pa dang /_khar pad+ma bsgom pa dang /_spyi bor rgya gram bsgom pa ni byin gyis brlabs pa
[\[16a.2\]]dang /_dbang bskur ba dang /_ting nge 'dzin dang /_mchod pa'i cho 'phrul lo zhes slob dpon la la dag bzhed do/_/bdag gis ni rigs par ma mthong ste/_sems ma bzhis gnas bzhir byin gyis brlab par 'dod do/_/ji ltar sngon gyi sangs rgyas dang /_/sngags kyi tshul gyis
[\[16a.3\]]sangs rgyas pa/_/de ltar bdag kyang sangs rgyas so/_/zhes pa'o/_/rig pa chen mo zhes bya ba la sogs pas ni sngags kyi mthus bcom pa ste/_da ltar sho d+ha ne'i sngags kyi phreng ba ye shes kyi 'od zer dang bcas pa'i 'phro 'du las sems can thams cad kyi ngan song gi rgyud kyi
[\[16a.4\]]'ching ba 'dod chags zhe sdang gti mug thams cad rnam par chad nas skye bo lha dang mi phun sum tshogs par 'gyur ro/_/dmyal ba yi dgas byol song gi ngan song thams cad rnam par sbyangs nas tsha grang la sogs pa'i sdug bsngal mi bzad pa rnams rab tu zhi ste/_skye bo rnams bde ba dang
[\[16a.5\]]ldan par gyur to zhes bya'o/_/de ltar bskyed pa de'i thugs kar zla ba'i dkyil 'khor bsgoms pa'i dbus su hUM gi mtha' ma na tshur sho d+ha ne'i sngags kyi phreng ba snga ma bzhin du bkod pa dang /_gzhan yang 'og nas 'byung ba'i sngags rnams las skad cig mas sam/_spro ba dang bsdu
[\[16a.6\]]ba'i sbyor bas dkyil 'khor gyi lha rnams bskyed la/_lha de dag gi thugs kar yang sho d+ha ne'i sngags la sogs pa bkod la/_de dag kyang g.yo ba'i 'od zer dang ldan pa'o/_/de nas sngags de dag las 'od zer 'phros pas dkyil 'khor gyi lha gsal/_de nas bdag nyid kyi
[\[16a.7\]]khong pa'i nang gsal bar 'gyur/_de nas thugs dpal be'u dang /_spyan dang mdzod spu dang /_ba spu'i bu ga nas ye shes kyi 'od zer 'phros pas stong gsum gyi stong chen po'i 'jig rten gyi khams steng 'og min gyi gnas man chad nas/_'og dmyal ba tsha grang yan chad du khyab pas 'od
[\[16b\]]
[\[16b.1\]]zer de las sngags ngan song gsum gzhom pa'i sngags rgyud phyi ma nas 'byung bas sems can rnams kyi nyon mongs pa'i bcing ba lngas bcings pa bkrol zhing bcad nas sku gsung thugs kyi sngags kyis lus ngag yid gsum sbyangs/_slar 'dus pas sems can thams cad bdag nyid kyi nye 'khor
[\[16b.2\]]du bkug go/_/bkug nas gong gi byin gyis brlabs pa'i sngags kyis gnas nyi shu ru snod du rung bar byin gyis brlabs so/_/de nas khams gsum gyi sems can de dag nang sems kyi dkyil 'khor du bcug ste gnas so/_/de nas yang ye shes kyi 'od zer gong ma ltar 'phros pas ye shes kyi
[\[16b.3\]]'od zer dang sku gsung thugs spyan drangs te bstims pas dbang bskur ba'i nus pa dang ldan par byas so/_/bdag nyid kyang de'i byin gyis brlabs so/_/de nas rig pa'i dbang dang /_rdo rje brtul zhugs dang /_dam tshig gsum dang /_rjes su gnang ba dang /_dbugs
[\[16b.4\]]dbyung ba dang /_lung bstan pa dang /_rin po che sna bdun la sogs pa bskur bas sems can thams cad kyi bcings pa thams cad rnam par bcad do zhes pa la sogs pa'o/_/de nas phyir byung ste nor bu dri ma med pa'i steng du 'khod de/_kye ma sangs rgyas kye sangs rgyas/_/zhes bya ba'i bstod
[\[16b.5\]]pas kyang bstod do/_/de nas nang sems kyi dkyil 'khor la bdag gis kyang mchod cing bstod de/_zhib tu mchog sdebs las shes par bya'o/_/des ni sbyor ba dang po dang nang sems kyi ting nge 'dzin bstan to/_/da ni dkyil 'khor rgyal mchog gi ting nge 'dzin ston te/_de ltar
[\[16b.6\]]bdag bskyed nas dkyil 'khor rgyal mchog bstan to/_/de yang dang po stong pa'i don shes par bya ba dang /_'byung ba rim gyis bskyed nas b+h+rUM las gzhal yas khang slob dpon gyis las kyi rim pa las 'byung ba bzhin du bsams la/_de'i nang du seng ge'i gdan la sogs pa bsams te
[\[16b.7\]]gdan gyi steng du sems dpa'i skyil krung la sogs mngon par byang chub pa bstan pas gnas pa'am/_thabs dang shes rab zhu ba'i tshul gyis bskyed pa byin gyis brlabs pa dang /_dbang bskur ba yang byas nas/_bcom ldan 'das kun rig rnam par snang mdzad kyi thugs gnas lha rnams gdon par
[\[17a\]]
[\[17a.1\]]bya'o/_/de yang thugs ka nas zla ba'i dbus su/_oM sho d+ha ne sho d+ha ya sarba a pA ya sarba satwe b+h+yaH/_hUM zhes pa'i sngags de rnams dbus nas shar phyogs su rim pas sngags kyi phreng ba'i tshul du bskor te/_phyogs bzhir bkod pa bsgom mo/_/de las 'od zer
[\[17a.2\]]'phros pas/_sems can gyi rgyu las dang nyon mongs pa'i 'ching ba dang /_'bras bu sdug bsngal bkrol zhing bcad nas slar 'dus pa las sngags kyi phreng ba'i yig 'bru rnams la thim pa las 'od du zhu ba las rin po che sngon po zur gsum pa cig tu gyur to/_/de las spro ba dang bsdu ba
[\[17a.3\]]las rigs lnga'i sku gsung thugs thams cad 'dus nas rin po che la thim pas brtan par byas so/_/de las sku phra mo mang po spro ba dang bsdu bas mdzad pa bcu gnyis kyi tshul gyis 'gro ba'i don byas nas slar 'dus ba rin po che la thim bas bcom ldan 'das rin chen tog mnyam pa
[\[17a.4\]]nyid kyi ye shes kyi ngo bo'i skur gyur te/_bcom ldan 'das kyi thugs ka nas bton nas bka' nod pa'i tshul du gnas pa las nam mkha' las byung ba'i rin po che'i dbu rgyan gyis dbang bskur ro/_/de nas rdo rje sems dpa' la sogs pas kyang byin gyis gnas bzhir brlab po/_/
[\[17a.5\]]dam tshig gi phyag rgya lag tu byin nas ming rin chen tog ces lan gsum bos te dbang bskur nas/_rang gi las la gzhag ste/_lho phyogs su re'u mig la sna tshogs pad+ma dang zla ba'i dkyil 'khor la bzhugs su gsol lo/_/de bzhin du thams cad 'og nas 'byung ba la yang shes par
[\[17a.6\]]bya'o/_/de yang kun du bzang po byang chub sems la gnas pa dang /_de dag gi 'phro 'du las dam tshig gi phyag rgyar gyur pa dang /_de la sku gsung thugs kyi dbyings su bsdu ba dang /_de nas so so'i skur gyur te dkyil 'khor du dgod pa dang /_de la dbang bskur ba dang /_byin gyis
[\[17a.7\]]brlabs pa dang /_ming gdags shing las bcol ba ni gong ltar ro/_/oM sarba a pA ya bi sho d+ha ni hUM phaT ces pas spro ba dang bsdu ba las rdo rje pad+mar gyur to/_/de'i sku 'phro 'du las ni shAkya thub pa'i skur gyur to/_/de la yang byin gyis brlabs pa dang dbang bskur ba dang ming btags nas
[\[17b\]]
[\[17b.1\]]nub kyi rdo rje pad+mas mtshan pa'i steng du dgod do/_/yang oM badzra traT ces pa'i sngags kyi yi ge las 'phro ba dang 'du ba las rdo rje rgya gram du gyur/_de'i 'phro 'du las brtan par gyur to/_/de'i 'phro 'du las me tog cher rgyas kyi skur gyur te/_bka' nod pa dang /_dbang bskur ba dang /_byin gyis
[\[17b.2\]]brlabs pa dang /_phyag rgya sbyin pa la sogs pa byas nas byang phyogs kyi rdo rje rgya gram gyis mtshan pa'i pad+ma dang zla ba'i steng na bzhugs so/_/de nas yang thugs ka'i hUM las spros shing 'dus pa la rdo rje de'i spro bsdu brtan par gyur/_de'i 'phro 'dus ngan song sbyong ba'i skur bskyed/_de spro ba dang bsdu bas
[\[17b.3\]]'gro ba'i don byas/_bka' nod pa dang /_dbang bskur ba dang /_byin gyis brlabs te/_dam tshig byin nas ming btags te rdo rjes mtshan pa'i pad+ma dang zla ba'i dkyil 'khor gyi steng du bzhugs su gsol lo/_/sangs rgyas bzhi po de yang rin chen 'byung ldan la sogs pa'i ye shes kyi ngo bo dang /_/
[\[17b.4\]]mnyam pa nyid kyi ye shes la sogs pa'i ngo bo las byung ba thams cad seng ge'i gdan rin po che la sogs pa rigs kyi mtshan mas brgyan pa'i steng na bzhugs so/_/sngags de rnams ni bskyed pa'i rkyen yang yin la de dag thugs kar dgod pa yang yin la/_sku'i tsa ka li dgod pa yang
[\[17b.5\]]yin no/_/bcom ldan 'das kyi sngags 'dis ni sku de dag gi skyed pa yang byed la/_phyi ma nas lha mo dang bskal bzang nas 'gro ba rigs drug pa bskyed pa la sogs pa bya'o zhes 'byung /_yang na sngags ring po 'di dang hUM gis ni gtso bo'i sku bskyed la/_sho d+ha ne'i sngags
[\[17b.6\]]kyis ni shar phyogs kyi ngan song sbyong ba bskyed do zhes 'byung ste nyes pa med do/_/gzhan yang snying po dang nye ba'i snying po zhes 'byung ba ni snying po ni sku bskyed pa'o/_/nye ba'i snying po ni thugs kar dgod pa'o/_/da ni ye shes kyi sems dpa' bcu drug bskyed par bya ste/_de yang bskyed pa'i snying po ni sarba
[\[17b.7\]]bti bcu gnyis kyis bskyed par bya ste/_sarba bti ces pa ni thams cad rig pa zhes zer to/_de nyid ye shes nyid yin pas ye shes kyi sems dpa' bcu drug bskyed do/_/de yang bskyed pa'i thabs ni badzra satwa zhes pa la sogs pa'i sngags bcu drug dang /_sgra yig bcu gnyis dang /_sarba bti bcu
[\[18a\]]
[\[18a.1\]]gnyis so/_/de la sgra yig bcu gnyis sangs rgyas kyi sa bcu gnyis kyi rang bzhin te/_de yang dpal rdo rje snying po'i rgyan gyi rgyud las de bzhin gshegs pas sa bcu gnyis gsungs te/_kun du 'od kyi sa chen po/_/de ni nyi ma'i dkyil 'khor 'dra/_/bdud rtsi'i 'od
[\[18a.2\]]ni gnyis pa ste/_/shin tu 'od gsal zla ba 'dra/_/nam mkha'i 'od ni gsum pa ste/_/nam mkha' ji bzhin so sor gnas/_/rdo rje 'di ni zhi ba ste/_/sa de nyid ni yid dga' ba'o/_/bsam pa nang gi brtan sbyor bas/_/rdo rje zhes ni yongs su btags/_/lnga pa rin chen 'od ces bya/_/dbang
[\[18a.3\]]bskur ba la rab tu gnas/_/pad+ma'i 'od ces drug pa la/_/pad+ma bzhin du rab tu skye/_/rang bzhin dag pa chos nyid phyir/_/dri ma med pa yongs su bzung /_/bdun pa las kyi 'od ces pa/_/sangs rgyas phrin las byed par 'dod/_/brgyad pa dpe med bya ba ni/_/de la
[\[18a.4\]]dpe ni yod ma yin/_/dpe ldan zhes pa dgu pa ste/_/thams cad dpe ni so sor 'bigs/_/bcu pa shes rab 'od ces pa/_/sangs rgyas sa ni bla na med/_/bcu gcig thams cad mkhyen pa nyid/_/sa chen rab tu 'od gsal ba/_/bcu gnyis so so rang rig pa/_/rnal 'byor ye
[\[18a.5\]]shes rab tu rdzogs/_/zhes so/_/de yang a la sogs pas bskyed pa'o/_/badzra satwa zhes pa sngags bcu drug dang /_bti bcu gnyis dang /_stong pa bcu drug ni tha dad pa ma yin te ye shes bcu drug go/_/ye shes de'i rang bzhin sems dpa' bcu drug go/_/de la sgra yig bcu gnyis dang /_
[\[18a.6\]]sarba bti bcu gnyis dang /_/oM badzra satwa zhes pa'i sngags bcu drug dang /_rtsa ba'i snying po 'bru re ba las ye shes kyi sems dpa' bskyed do/_/de yang ye shes las bskyed pa dang /_pha rol tu phyin pa las bskyed pa'o/_/ye shes kyi cha las skyes pa ni rdo rje sems dpa' la
[\[18a.7\]]sogs pa'o/_/pha rol tu phyin pa las byung ba ni byams pa la sogs pa'o/_/de la ye shes sems dpa' rnams ni sgra yig la sogs pa las skyes pa'o/_/de la yang sgra yig ni/_a A i I u U e ai au au aM aHzhes pa la sogs pa'i sngags dang /_oM sarba bti sarba A ba ra
[\[18b\]]
[\[18b.1\]]Na bi sho d+ha ya ha na hUM phaT ces pa la sogs pa dkyus na yod pa rnams so/_/de yang bcom ldan 'das kun rig rnam par snang mdzad kyi thugs ka'i zla ba'i dkyil 'khor gyi dbus su sgra yig dang po a de'i mtha' ma na tshur oM badzra satwa hUM zhes pa'i sngags kyi phreng bas bskor ba'o/_/de'i phyi rim na tshur oM sarba
[\[18b.2\]]bti sarba A ba ra Na bi sho d+ha ya ha na hUM phaT ces pa'i sngags kyi phreng ba'i tshul du bskor ba ste/_de rnams kyang ye shes kyi 'od zer 'phro ba dang g.yo 'gul la sogs pa ni snga ma bzhin du phyi ma rnams kyang de ltar ro/_/de nas sngags kyi yi ge'i phreng ba de rnams las ye shes kyi 'od zer 'phros
[\[18b.3\]]shing 'dus pa las rim pa bzhin du a la thim/_a 'od du zhu ste hUM du gyur to/_/hUM 'phros shing 'dus pa las rdo rje rtse lnga par gyur to/_/de'i bum pa la yang yi ge hUM gis byin gyis brlabs pa'o/_/de la ye shes kyi 'od 'phros pas de bzhin gshegs pa dang /_rdo rje dang rin po che dang /_pad+ma
[\[18b.4\]]dang /_las kyi rigs su bzhugs pa rnams kyi sku gsung thugs rdo rje'i dbyings ji snyed pa thams cad bsdus nas slar rdo rje la thim pa las shin tu brtan zhing mi 'gyur ba'am mi g.yo bar gyur to/_/de nas yang rdo rje las de bzhin gshegs pa'i sku phra mo mang po 'phros pas gdul bya'i snod ji lta ba bzhin
[\[18b.5\]]du sangs rgyas kyi mdzad pas 'gro ba'i don mdzad nas slar 'dus te rdo rje la thim pa las rdo rje sems dpa'i sku phyag rgya chen por gyur te/_bcom ldan 'das kyi thugs ka na bzhugs so/_/yang de'i thugs kar zla ba'i dkyil 'khor la sngags snga ma bzhin du bkod de/_sngags de brjod de bskul
[\[18b.6\]]ba'i tshul gyis thugs ka nas bton te/_phyogs bcur 'phros pa'i phyogs bcu'i 'jig rten gyi khams su lhums nas bltams pa dang /_gzhon nu rol rtsed mdzad pa la sogs pa/_sangs rgyas kyi mdzad pa bcu gnyis kyi tshul gyis 'gro ba'i don mdzad nas slar 'dus te/_bdag gi
[\[18b.7\]]mdun na bka' sdod pa'i tshul du gnas pa las gnas bzhir rang gi phyag rgyar byin gyis brlabs pa dang /_dbang bskur ba dang /_lag tu rdo rje byin pa dang /_rdo rje sems dpa' zhes ming gi dbang bskur ba dang /_rang gi las la bkod de 'khor lo chen po rtsibs bcu drug shar phyogs kyi rtsibs dang po
[\[19a\]]
[\[19a.1\]]la gdan sna tshogs pad+ma dang zla ba'i dkyil 'khor la bzhugs su gsol lo/_/de bzhin du 'og ma rnams kyang shes par bya ste/_dzaHdang hoHla sogs pa sngags kyi yi ge 'bru re re ba dang /_a la sogs pa bcu gcig dang /_/de'i phyi rim nas/_oM badzra rA dzA zhes bya ba dang /_oM sarba bti hUM zhes bya
[\[19a.2\]]ba las sngags kyi 'od 'phros pa las sangs rgyas kyi mdzad pa byas nas slar zla ba la 'khod de dam tshig gi phyag rgyar gyur pa dang /_de dag yang 'phro ba dang 'du ba las sku gsung thugs kyi rdo rje dbyings thams cad zhugs pas brtan par gyur pa dang /_yang de las
[\[19a.3\]]so so'i skur gyur te/_de'i thugs kar yang mtshan gyi sngags kyi dbus su rang bzhin dza dang ho la sogs pa sngags kyi yi ge 'bru re re ba'am/_rigs kyi yi ge bkod pa las sngags brjod pas spyan drangs pas phyir byung nas sangs rgyas kyi mdzad pa byas nas slar byon pa las phyir 'khor
[\[19a.4\]]lo'i rtsibs gnyis la sogs pa kun bzhag la/_de la byin gyis brlabs pa dang /_dbang dang /_ming gdags pa dang /_lag tu dam tshig sbyin pa la sogs kun la shes par bya'o/_/sgra yig gang dang gang las sems dpa' gang dang gang bskyed pa ni a las rdo rje sems dpa'o/_/A las
[\[19a.5\]]rdo rje rgyal po'o/_/i las rdo rje chags pa'o/_/I las rdo rje legs pa'o/_/u las rdo rje rin chen no/_/U las rdo rje gzi brjid do/_/e las rdo rje rgyal mtshan no/_/ai las rdo rje bzhad pa'o/_/o las rdo rje chos so/_/au las rdo rje rnon po'o/_/aM las rdo rje 'khor lo'o/_/
[\[19a.6\]]aHlas rdo rje smra ba'o/_/u las rdo rje las so/_/U las rdo rje bsrung ba'o/_/e las rdo rje gnod sbyin no/_/e las rdo rje khu tshur ro/_/rin po che'i rigs dang las kyi rigs ni bskyed pa'i yi ge 'dra ste/_yo ga la rigs bzhir 'dod de/_ci'i phyir zhe na/_las dang byed pa gnyis gcig pa'i
[\[19a.7\]]phyir ro/_/la la dag ni 'di bcu gnyis las zla ba bskyed la/_A li bcu gnyis las sems dpa' bcu drug bskyed la/_rtsa ba'i rig sngags ni dkyil 'khor du dgod la/_yi ge 'bru re la ni de dag gi snying gar zla ba'i steng du bsam mo zhes so/_/la la dag ni A li stong pa bcu drug
[\[19b\]]
[\[19b.1\]]gi rang bzhin bas zla ba'i dkyil 'khor la/_yi ge 'bru re ba ni rang rang gi mtshan ma rdo rje la sogs pa bskyed la/_rtsa ba'i sngags badzra satwa la sogs pas ni skur gyur la/_bti bcu gnyis kyis ni lha de dag gi thugs kar zla ba'i steng na gnas nas ngan song la sogs pa sbyong ngo zhes
[\[19b.2\]]gsungs so/_/stong ba bcu drug dang sems dpa' dang /_dbyangs yig tu sbyar ba ni 'og nas 'byung bas 'dir ma bris te/_ci'i phyir zhe na/_mangs pas skrag pa'i phyir ro/_/bti ni rig pa yin la rig pa ni ye shes te/_ye shes las bskyed pa ni sems dpa' bcu drug go/_/de yang rgyu'i sgo
[\[19b.3\]]nas 'bras bu yang de bzhin te/_sems dpa' bskyed pa'i sngags la yang bti rig pa zhes gdags so/_/'o na bskal bzang nas 'gro ba rigs drug yan chad kun ni rnam par snang mdzad kyi thugs las skye na zhe'o/_de yang bden te thugs ye shes las skyes pa yang 'dir dkyil
[\[19b.4\]]'khor gyi dbang du bya ste thams cad 'byung du 'dra na yang sems dpa' la gnyis te/_sngags kyi ye shes las skyes pa'i ye shes sems dpa' dang /_pha rol tu phyin pa'i sems dpa'o/_/'on kyang bti bcu gnyis ni sngags kyi sems dpar nges so/_/sngags kyi sems dpa' de dag
[\[19b.5\]]la gnas bzhir byin gyis brlab cing /_ye shes chen po lnga'i dbu rgyan gyi dbang bskur bar bya'o/_/da ni yum bzhi bskyed par bya ste/_de yang rnam par snang mdzad kyi thugs ka'i zla ba'i dkyil 'khor la yi ge ya ra la wa bzhi bkod pa'i mtha' man tshur satwa badzri/_rat+na badzri/_
[\[19b.6\]]d+harma badzri/_karma badzri/_zhes sngags kyi phreng ba bkod pa'i 'phro 'du las dam tshig gi phyag rgya rdo rje dang /_rin po che dang /_pad+ma dang /_rgya gram dang bzhir gyur to/_/de'i 'phro 'du las yum bzhi'i sku bskyed de/_spyan ma dang /_mA ma kI dang /_gos dkar mo dang /_sgrol ma bzhir gyur te
[\[19b.7\]]thugs ka na gnas so/_/yang de dag gi so so'i thugs kar rang rang gi sngags kyi yi ge'i phreng ba bkod nas sngags brjod de bskul ba'i tshul gyis phyi rol du 'phros te/_sangs rgyas kyi mdzad pa mdzad nas slar 'dus pa nyid la byin gyis brlabs pa dang /_dbang bskur/_dam tshig gi phyag rgya lag
[\[20a\]]
[\[20a.1\]]tu byin te/_ming gi dbang bskur nas las la bzhag ste nang gi re'u mig gi gra bzhir bzhugs so/_/kha cig na re yum bzhi po 'di dag ni rtsa ba'i rgyud chen po las kyang sku'i phyag rgya ma byung ste/_dam tshig gi phyag rgyar ram/_rang gi rigs kyi mtshan mar te/_/'di
[\[20a.2\]]nyid las kyang /_/sangs rgyas spyan dang mA ma kI/_/de bzhin gos dkar sgrol ma rnams/_/rang gi rigs kyi mtshan ma bzhin/_/grwa yi phyogs ni kun du bri/_/zhes gsungs so/_/nang gi lha mo rnams ni yi ge sha las ni sgeg mo ma'o/_/yi ge Sha las ni phreng ba ma'o/_/yi ge sa yis
[\[20a.3\]]ni dbyangs mkhan ma'o/_/yi ge ha yis ni gar mkhan ma'o/_/yi ge k+Sha yis ni spos me ma'o/_/yi ge ra yis ni me tog ma'o/_/yi ge la yis ni mar me ma'o/_/yi ge wa yis ni dri chab ma'o/_/yi ge tsa yis ni lcags kyu ma'o/_/yi ge tsha yis ni zhags pa ma'o/_/yi ge dza
[\[20a.4\]]yis ni lcags sgrog ma'o/_/yi ge dz+ha yis ni dril bu ma'o/_/ngan song sbyong ba'i sngags ring las ni byams pa nas/_'gro ba rigs drug yan chad bskyed par bya ste rang gi rtsa ba'i sngags dbus so/_/de rnams las ji lta bar dbyibs dang kha dog bskyed par bya ste rdul tshon du'o/_/des ni dkyil
[\[20a.5\]]'khor rgyal po mchog gi ting nge 'dzin bstan to/_/da ni phan yon bstan to/_/de la gnyis te/_gson po la ji ltar byas na phan yon che ba dang /_tsha'i dus byas pa la ji ltar byas na phan yon che ba bstan te/_lha'i dbang po zhes bya ba la sogs pa gsungs te/_phyi ma dkyus na gsal
[\[20a.6\]]bas ma bris so/_/dus ma yin par 'chi ba brgyad ni sa gnyan dral ba dang /_bud med rgan mo dang nyal ba dang /_mi na bzhin du sman za ba dang /_khong steng na nyal ba dang /_gdon 'byung po yod pa'i sa phyogs su gcig pur 'gro ba dang /_nad pas sman pa'i ngag mi nyan pa dang /_
[\[20a.7\]]'thab mo'i g.yul du 'jug pa dang /_mi thub pa la sogs pa dgrar len pa ni dus ma yin par 'chi ba'o/_/dus ma yin par 'chi ba dang 'brel pa ni/_chu chen po brgal ba dang /_rbab sar 'dug pa dang /_mtshon la rtse ba dang /_dug 'thung ba rnams ni 'chi ba dang 'brel pa'o/_/
[\[20b\]]
[\[20b.1\]]rmi lam gyi rnam pa ni sum cu rtsa gcig ste/_gang zhe na/_dgras ded pa dang /_skyabs dang bral ba dang /_sdug bsngal gyis gzir ba dang /_yi dgas gyis mthu 'phrogs pa dang /_mig phyung ba dang /_kha nas lce 'phrogs pa dang /_nyi zla lhung ba dang /_sa gzhi mi gtsang bas gang ba dang /_
[\[20b.2\]]skra byi ba dang /_sgren mor 'dam du 'das pa dang /_gzhan gyis mgor phog pa dang /_lcags su bcug pa dang /_dug 'thung ba dang /_mi gtsang bas lus byugs pa dang /_khyim la me shor ba dang /_mi gtsang ba'i sbubs su lhung ba dang /_mi bsngags pa'i zhal lces 'debs pa dang /_sgra mi snyan pa
[\[20b.3\]]grags pa dang /_grogs dang bral ba dang /_chus khyer ba dang /_mgo la me shor ba dang /_rgyal po'i chad pas go rar bcug pa dang /_bdog pa gzhan gyis phrogs pa dang /_gcan gzan mchu can gyis sha za ba dang /_dmyal bar lhung ba dang /_mun nag la 'dug pa dang /_ngo tsha ba dang /_
[\[20b.4\]]mya ngan gyi nang na 'dug pa dang /_bdud kyi zhags pas bzung ba dang /_srin pos khyer ba dang /_phongs pa'i mi rnams shi ba dang /_gzhan gyi 'tshe bas 'degs pa'o/_/phyi ma dkyus la gsal/_da ni sems can tshe'i dus byas pa ngan song du skyes na/_dkyil 'khor du bcug nas
[\[20b.5\]]dbang bskur na thar pa'i thabs ston te/_skyes pa'am zhes bya ba la sogs pa 'byung ste/_shi ba'i lus la gnas nyi shu ru gong gi sngags kyis byin gyis brlabs nas dbang bskur na yon tan 'di rnams thob par 'gyur ro zhes te/_dkyus na gsal lo/_/da ni rang bzhin gyi dkyil 'khor
[\[20b.6\]]bstan te/_de la yang zhus pa dang /_zhus pa'i lan gnyis so/_/de nas lha rnams kyi dbang po zhes bya ba nas bshad du gsol zhes bya ba'i bar gyis zhus pa ston te/_dkyus gsal lo/_/de nas zhus pa'i lan gsungs te/_de nas bcom ldan 'das zhes bya ba la sogs pa'o/_/de nas
[\[20b.7\]]zhes bya ba ni dkyil 'khor bshad pa'i rjes thogs la bya'o/_/bcom ldan 'das ni dbang phyug la sogs pa'i yon tan dang ldan pas bcom ldan 'das so/_/shAkya ni de'i rigs su skyes shing sku gsung thugs bsrung ba gsum dang ldan pas thub pa ste/_dran pa nye bar gzhag pa gsum gyi phyir ro/_/
[\[21a\]]
[\[21a.1\]]ji ltar song ba de bzhin gshegs pas na/_de bzhin gshegs pa'o/_/ngan song ni bshad zin/_ye shes rdo rje zhes bya ba ni ye shes ni rnam par mi rtog pa'o/_/de las byung ba'i ye shes chen po lnga la ni rdo rje zhes bya'o/_/de bas ni de bzhin gshegs pa de dag gi nang sems
[\[21a.2\]]kyi dkyil 'khor rang bzhin med pa de la ni chen po zhes bya'o/_/'di ni blo la gnas pa gsungs so/_/sangs rgyas kun gyi byang chub sems/_/zhes bya ba la sogs pa la/_sangs rgyas kun gyi zhes bya ba ni 'khor ba dang mya ngan las 'das pa'i chos thams cad kyi bde bar gshegs pa rnams kyi bdag
[\[21a.3\]]po bde bar gshegs pa lnga rnams gcig tu gyur pa/_bde bar gshegs pa thams cad kyi sku rtag pa dang /_kun gzhi rnam par shes pa rnam par dag pa me long lta bu'i ye shes mi 'khrugs pa dang /_nyon mongs pa can gyi yid rnam par dag pa mnyam pa nyid kyi ye shes rin chen 'byung
[\[21a.4\]]ba dang /_yid kyi rnam par shes pa rnam par dag pa so sor kun rtog pa'i ye shes 'od dpag tu med pa dang /_sgo lnga'i rnam par shes pa rnam par dag pa bya ba nan tan gyi ye shes don yod grub pa rnams so/_/'o na bde bar gshegs pa ni mtha' yas pa'i grangs yod na/_'di lnga
[\[21a.5\]]la kun zhes bya ba mi 'gal lam zhe na/_de bden te/_de bzhin gshegs pa mtha' yas pa'i phyir de'i rigs kyang mtha' yas pa ste/_de dag kyang bsdu na rigs ldar 'dus te/_de la rgyud las gsungs pa/_mtha' yas rigs rnams thams cad kyang /_/rigs ni rnam pa
[\[21a.6\]]brgyar bshad pa/_/de bzhin gshegs dang rdo rje dang /_/pad+ma rin chen las kyi rigs/_/mdor bsdus na ni rnam pa lnga/_/zhes gsungs te/_de yang ci'i phyir zhe na/_ye shes lnga kho na dbang gis bsdus na rgyal ba yang rigs lnga kho na'o/_/de ltar sangs rgyas ma lus pa de
[\[21a.7\]]dag gi byang chub sems ni gang zhe na/_de ni sbyong ba'i rgyud 'di las rgyu'i ye shes byang chub kyi sems rnam pa gnyis dang /_'bras bu gsum ste lnga yin pas/_de ni gzhan gyi byang chub las mchog tu gyur pa'i phyir na bla na med pa zhes bya'o/_/de lta bu'i byang chub kyi sems de su'i yul yin
[\[21b\]]
[\[21b.1\]]zhe na/_rtog gyur pa zhes bya ste/_bla zhes bya ba ni mdun du'am sngon du zhes thal ba la bsnyag par bya'o/_/de yang rgyud 'di'i sngon du ni rtsa ba'i rgyud de kho na nyid bsdus pa byung ba las byang chub sems dpa' don thams cad grub pas rtogs par gyur pa gang yin pa'o/_/gang
[\[21b.2\]]rtogs par gyur na byang chub kyi sems lnga'o/_/gang gis rtogs par byas she na/_rgyal bas zhes bya ste/_sngon du sangs rgyas pa'i rgyal ba de rnams kyis so/_/gang du rtogs par byas na byang chub kyi snying por ro/_/de yang sngags kyi sgor spyod pa'i sems dpa' rnams ni sngags kyi
[\[21b.3\]]don slob dpon la rag las pa yin gyis/_rang gi thug thub tu spyad pa ni mi rung ba'i phyir don thams cad grub pa ni byang chub sems dpa'i byang chub ni sangs rgyas snga ma la rag las pa ltar snang ngo /_/de'i phyir rigs bzhi'i sangs rgyas de dag gis btul zhing dge ba'i bshes gnyen mdzad
[\[21b.4\]]pa las dgongs te/_'dir yang byang chub kyi sems de brtan par bya ba'i phyir gsungs zhes bya'o/_/pa'i zhes bya ba'i don yang sngon du song ba la snyegs pa'i don te/_'di yang sngon du dpal de kho na nyid bsdus pa'i rgyud du don thams cad grub pa'i byang chub sems dpa' sems dpa'
[\[21b.5\]]chen bo stug po bkod pa'i sangs rgyas kyi zhing byang chub kyi snying po na bzhugs pa las sngon gyi sangs rgyas kyis mngon par byang chub pa lnga bsngags shing phul ba zhes bya'o/_/ye shes gang zhes bya ba ni ma log pa'i stong pa nyid kyi ting nge 'dzin la sbyor ba las/_yul so sor rtog par rig pas
[\[21b.6\]]rang gi sems rig pa stong pa chen po dang /_gnyis pa byang chub tu sems bskyed pa me long ye shes dang /_gsum pa chos kyi skur gnas pa so sor rtog pa'i ye shes dang /_bzhi pa brtan par byas pa mnyam pa nyid kyi ye shes dang /_lnga pa skur gyur pa bya ba nan tan gyi ye shes zhes bya'o/_/
[\[21b.7\]]yang slob dpon la la dag gi bzhed lugs kyis byang chub kyi sems rnam pa lnga las rang gi sems so sor rig pa dang /_byang chub kyi sems skyes pa zla ba'i dkyil 'khor gnyis rgyu'i ye shes zhes bya ste/_de la ci'i phyir rgyu'i ye shes zhes bya zhe na/_byang chub kyi sems dang po ni sa dang po rab tu dga' ba'i
[\[22a\]]
[\[22a.1\]]mtshan nyid de/_mthong ba'i lam gyi ye shes kyi rang bzhin no/_/de'i 'og ma byang chub kyi sems ni sa gnyis pa nas sa bcu pa'i bar gyi ye shes te/_bsgom pa'i lam mo/_/de'i phyir de gnyis ni rgyu'i ye shes 'phags pa'i lam gyi rang bzhin no/_/de ltar rgyu'i ye shes
[\[22a.2\]]te zla ba'i dkyil 'khor gyi steng du 'bras bu'i ye shes rdo rje rtse lnga pa bsgoms te/_ci'i phyir ye shes lnga la 'bras bu zhes bya zhe na/_ye shes lnga ni chos kyi sku/_chos kyi sku de yang rnal 'byor pa'i ting nge 'dzin gyi don dang /_sku gnyis 'byung ba la mthu yod par bya ba'i phyir brtag par bya'o/_/
[\[22a.3\]]gzhan gyi don phun sum tshogs par bsgrub par bya ba'i phyir ni longs spyod rdzogs pa'i sku phyag rgya chen por gyur pa'o/_/de ltar byang chub sems dpa'i bsod nams dang ye shes kyi tshogs ma lus pa thams cad ni yongs su rdzogs pa'i 'bras bu dpag bsam gyi shing dang /_yid
[\[22a.4\]]bzhin gyi nor bu rin po che lta bu'i ngo bo kun du bzang po byang chub kyi sems zhes bya ba byang chub kyi sems bla na med pa rdo rje ltar sra zhing brtan pa/_cis kyang mi shig cing 'jig rten dang 'jig rten las 'das pa thams cad kyi sems kyi rgyal po rang gi sems byin gyis brlabs
[\[22a.5\]]nas brtan pa'i ye shes gang yin pa de ni sbyor ba'i rgyud kyi dkyil 'khor thams cad kyi yang snying por de bzhin gshegs pa thams cad kyi gsungs zhes bya'o/_/rang bzhin gyi dkyil 'khor de'i don yang 'di ltar snyegs te/_dang por yon tan bcu dang ldan pas gnas yid du 'ong bar
[\[22a.6\]]khrus la sogs pa bya ste/_stan bde ba la 'dug nas sngon du 'gro ba'i yan lag byas nas/_rdo rje sems dpa'i skur bdag nyid/_/chos rnams thams cad dngos med par/_/sems kyi bsgom par byas pas ni/_/a las zla ba'i dkyil 'khor bsam/_/zhes bya ba la sogs
[\[22a.7\]]pa gsungs pa'i don gyis bsams la/_de la byin gyis brlabs pa dang /_dbang dang mchod pa yan chad byas nas/_nang sems kyi dkyil 'khor skad cig mas bskyed nas ngan song nas drang zhing 'gugs pa la yan man gyi dbang gis rnam par grol ba'i lam la bzhag nas/_des ngo
[\[22b\]]
[\[22b.1\]]mtshar gyi stong pa nyid gzhal yas khang bskyed pa dang gdan bsams nas gong gi mngon par byang chub pa lngas bdag rnam par snang mdzad du 'og min du sangs rgyas pa'i tshul gyis sangs rgyas nas rin po che dbang bskur ba dang /_spyan ras gzigs kyi chos kyi ye shes bskyed nas de bzhin gshegs pa'i
[\[22b.2\]]phrin las la bzhag ste/_seng ge'i khri'i steng du 'dug ste/_dkyil 'khor rgyal po mchog ltar lha rnams sku bskyed pa dang /_'og nas 'byung ba'i las rgyal mchog ltar las rnams byas nas/_de nas las la rjes su sbyor ba'i spyan drang ba dang /_bzhugs su gsol ba dang /_phyag rgya bzhis
[\[22b.3\]]rgyas gdab ba dang /_dbang bskur ba dang /_byin gyis brlabs shing mchod pa dang /_sngags kyi don la gnas pa yan chad byas nas rdo rje'i bzlas pa bya ste/_bdag kun rig rnam par snang mdzad kyi skur gsal bar byas pa las/_de'i thugs kar rnam par snang mdzad chen po bsams te/_
[\[22b.4\]]sangs rgyas de'i thugs kar shes rab kyi 'khor lo bsgom par bya ste/_ci 'dra ba zhe na/_rdo rje rtse mo'i rgyud las rten cing 'brel bar 'byung ba'i don gsungs pa/_rtsibs kyi lte ba yang dag 'dzin/_/rtsibs rnams lte ba la gnas pa/_/rten cing 'brel bar 'byung sbyor bas/_/
[\[22b.5\]]'khor lor 'di ni gyur pa yin/_/zhes so/_/yi ge b+h+rUM las bskyed pa'i 'khor lo rtsibs bcu drug pa mu khyud bzhi dang ldan pa shin tu bkod pa'i lte ba de'i dkyil du yi ge hUM bsams te/_bcom ldan 'das kun rig gi rtsa ba'i sngags la sogs pa bsam par bya ste/_yi ge'i kha
[\[22b.6\]]dog ni dkar ba bsam mo/_/de la 'khor lo'i lte ba la re'u mig dgur byas pa la kun rig rnam par snang mdzad la sogs pa'i sngags dang /_yum gyi sngags rnams dgod do/_/de nas dang po'i mu khyud la oM sho d+ha ni sho d+ha ni sarba pA paM bi sho d+ha ni shud+d+he bi shud+d+he sarba karma A
[\[22b.7\]]ba ra Na bi shud+d+he swA hA/_zhes pa'o/_/de'i phyir mi mu khyud gnyis pa la/_de bzhin gshegs pa'i sa bcu gnyis brjod pa sgra'i yi ge bcu gnyis bsgom par bya'o/_/de nas dang po lce nas brtsams nas ji tsam du bita bcu gnyis bkod pa ni rigs kyi mdog dang sbyar ro/_/
[\[23a\]]
[\[23a.1\]]de'i phyi rim gyi mu khyud la rtsa ba'i sngags oM na mo b+ha ga ba ti sarba durga ti zhes bya ba'i sngags ring pos bskor ba'o/_/phyi rol gyi mu khyud gnyis pa la ka kha la sogs pa nas ha'i mthar thug pa'i yi ge dgod par bya'o/_/de ni 'khor lo'i sngags dgod pa'i rim
[\[23a.2\]]pa'o/_/'khor lo'i dbus na gnas pa'i yi ge hUM las rdo rje/_rdo rje'i lte ba la thams cad mkhyen pa'i rang bzhin thams cad mkhyen pa'i ye shes 'byung ba'i rkyen/_nyan thos dang rang sangs rgyas thams cad skyed pa'i dngos po byang chub sems dpa' thams cad kyi bsod nams dang
[\[23a.3\]]ye shes kyi dngos po'o/_/don dam pa'i yig 'bru tshig 'bru thams cad kyi rkyen gyi dngos po yi ge hUM dgod do/_/de nas de las 'od byung bas nang gi sems kyi dkyil 'khor gsal lo/_/de nas mi mdzes kyi 'jig rten gyi khams gsal lo/_de nas nam mkha'i khams thams cad du khyab
[\[23a.4\]]par sangs rgyas kyi zhing rnam pa sna tshogs pa rnams su song nas ma lus pa'i sems can gyi don byas nas de bzhin gshegs pa thams cad dang /_byang chub sems dpa' dang nyan thos dang rang sangs rgyas kyi 'khor yang snang bar byas te/_slar ye shes kyi rdo rje lan gsum bskor nas
[\[23a.5\]]shes rab kyi ye shes de drangs te chos bdag med pa nyid kyis rang gi sgo nas btsud nas rang gi snying ga'i zla ba'i dkyil na gnas pa'i rdo rje dang hUM la thim nas gnas par bsgom par bya'o/_/de ltar rgyun du bsgoms pa la chags pa'i rnal 'byor pa sngags kyi sgo nas spyad pa spyod pa'i
[\[23a.6\]]byang chub sems dpa' bcom ldan 'das kun rig rnam par snang mdzad kyi sku'i sgo nas dmigs so zhes pa dang /_zla ba'i dkyil 'khor gyi dbyibs kyi sgo nas de'i gzugs rjes su bsam mo zhes pa dang /_yi ge hUM gi gzugs kyi sgo nas de'i gzugs rjes su bsgom mo zhes so/_/
[\[23a.7\]]de ltar rnam pa gsum gyi tshul gyis bsgoms pas de nyid sprul pa'i gzugs kyi skus dus ring mo ma yin pa kha nar 'dul ba'i dbang nye bar bzung ste mngon du byas so/_/nam mkha' bzhi la gnas pa'i sangs rgyas dang byang chub sems dpa' thams cad kyi sprul pa'i gzugs kyi sku
[\[23b\]]
[\[23b.1\]]dang lhan cig tu gnas pa yang mngon du bya'o zhes so/_/de ltar bsgom pa'i dbang de las tshe 'di kho na la sangs rgyas nyid kyi rdo rje 'dzin pa nyid 'thob bo zhes so/_/de ltar rim pa 'dis ngan song sbyong ba'i rdzogs pa'i rim pa gsungs pa yin no/_/de nas sprul pa'i sku shAkya thub pa'i sangs
[\[23b.2\]]rgyas kun gyis byang chub kyi sems gsungs te/_de la re zhig dang po'i sbyor ba kun sngon du byas nas/_shAkya thub pa'i thugs kar yi ge hrIHlas bskyed pa'i snang ba mtha' yas sku mdog dmar po ting nge 'dzin gyi phyag rgya dang ldan pa bsgoms te de'i thugs kar lce brgyad pa'i 'khor lo'i mu
[\[23b.3\]]khyud bzhi dang ldan pa rtsa ba'i sngags la sogs pas yongs su bskor ba bsgom par bya'o/_/de nas lce brgyad pa la sa bon rnams ni oM sarba A ba ra Na bi sho d+ha na badzra hUM phaT ces pa la sogs pa bkod de/_'khor lo'i lte ba'i dbus na yi ge hrIHlas gyur pa'i pad+ma rdo rjes mtshan pa
[\[23b.4\]]bsam mo/_/de la yi ge hrIHsa mtshan pa'o/_/spro ba dang bsdu ba gong ma bzhin du rim pas byas nas bsgom par bya'o/_/de kho na bzhin dang po'i sbyor ba byas nas dkyil 'khor gyi dbus su rdo rje sems dpa' de'i thugs kar bcom ldan 'das mi bskyod pa sku mdog sngon po sa gnon gyi phyag rgya
[\[23b.5\]]can bsgoms nas/_de'i thugs kar 'khor lo rtsibs bzhi pa mu khyud bzhi dang ldan pa bsams la/_mu khyud dang po la oM puN+ye puN+ye zhes bya ba la sogs pa'o/_/lce bzhi la/_oM a mi te a mi ta a mi tod b+ha be zhes bya ba la sogs pa'o/_/de'i lte bar rdo rje hUM gis mtshan pa'o/_/
[\[23b.6\]]de kho na bzhin du spro ba la sogs pa bya'o/_/yang de kho na bzhin du yi ge b+h+rUM las bskyed pa'i rnam par snang mdzad de'i thugs kar rnam par snang mdzad chen po bsams te/_de'i thugs kar 'khor lo rtsibs bzhi pa cig bsams te/_oM trAM swA hA zhes bya ba la sogs pa bkod
[\[23b.7\]]la de'i lte ba la b+h+rUM las 'khor lo b+h+rUM gyis mtshan pa bsam mo/_/de kho na nyid spro ba dang bsdu ba bya'o/_/de kho na bzhin du sngon du 'gro ba byas nas rdo rje sems dpa' 'am/_kun du bzang po'am/_bde ba chan po gang yang rung ba bsgoms pa'i thugs kar rigs kyi bdag po mi bskyod pa'am/_
[\[24a\]]
[\[24a.1\]]rin chen 'byung ba'am/_rnam par snang mdzad gang yang rung ba bsgoms la/_de'i thugs kar 'khor lo rtsibs bzhi pa bkod la/_'khor lo la badzra hUM phaT ces pa la sogs pa bkod la/_dbus su rigs kyi phyag rgya gang yin pa bsams la/_de las 'od
[\[24a.2\]]zer spro ba dang bsdu ba gong ma ltar ro/_/rdo rje nyi ma'i ni logs na'o/_/de yan chad kyis ni/_sangs rgyas kun gyis byang chub sems/_/zhes bya ba la sogs pa'i bskyed pa dang rdzogs pa'i rang bzhin gyi dkyil 'khor bstan to/_/da 'di yan chad ni slob dpon gyi las kyi rim pa'i cho ga rgyas pa bshad
[\[24a.3\]]de/_de la yang dkyil 'khor bri ba dang /_lha la sogs pa dgod pa dang /_mchod pa gsum gyis bstan pa ste/_de la yang dkyil 'khor bri ba ston te/_de la yang tshon dgye ba dang /_byin gyis brlabs pa'o/_/de yang byin gyis brlabs pa ston te/_de la yang sngon du 'gro ba'i
[\[24a.4\]]yan lag bsnyen pa bstan te/_dam tshig dang /_dbang bskur ba thob pas zla ba gcig gam lo gcig gi bar du rig pa'i brtul zhugs spyad par bya'o/_/de la dang por khrus byas la de nas phyag 'tshal ba la sogs pa sngon du 'gro bas nyi ma re re zhing sdom pa bzung ba yang lan drug
[\[24a.5\]]tu bya'o/_/de nas sdig pa dral ba dang /_phyag rgya thams cad 'grol ba ji lta ba bzhin du byas la rnal 'byor chen po bya'o/_/de nas snying gar dkyil 'khor ji lta ba bzhin bsgom par bya'o/_/yang na rnal 'byor chen po dang /_dang po sbyor ba dang /_dkyil 'khor rgyal po
[\[24a.6\]]mchog rnam par bsgoms nas/_bsdu ba bya ba dang /_phyag 'tshal ba dang /_ched du brjod pa dang /_de bzhin gshegs pa thams cad la phreng ba'i dbang bskur ba la sogs pa thams cad blangs la de bzhin gshegs pa thams cad rdo rje lcags kyu la sogs pas dgug pa dang /_
[\[24a.7\]]gzhug pa dang /_bcing pa dang /_dbang du byas nas dam tshig gi phyag rgya rnams kyis bsgrub par bya'o/_/de nas chos dang las dang /_phyag rgya chen po rnams kyis rgyas btab pa dang dbang bskur te las rnams la nges par sbyar bar bya'o/_/de la dang po re zhig kun rig rnam par snang mdzad kyi
[\[24b\]]
[\[24b.1\]]phyag rgya chen po bcings la sangs rgyas thams cad gcig tu bsdus par mdzod cig ces rang gi las la nges par sbyar bar bya'o zhes pa nas/_byams pa la sogs pa la dam pa'i chos kyi grong khyer yongs su skyongs shig ces bya ba yan chad kyis thams cad kyi thams cad du phyag rgya chen
[\[24b.2\]]po bcings la rang gi las la mngon par sbyar ba yin par shes par bya'o/_/de ltar las kyi mchog nges par bsgoms nas/_yang rdo rje sems dpa'i sbyor bas bsdu ba byas nas bstod pa dang dgug gzhug bcing ba la sogs pa bya ba dang /_phyag rgya bzhis rgyas gdab pa dang
[\[24b.3\]]dbang bskur ba dang /_mchod yon sngon du 'gro ba dang /_phyi'i yo byad thams cad kyis yang dag par mchod pa dang /_sgeg mo la sogs pa dang /_las kyi dkyil 'khor du gsungs pa'i mchod pa bcu drug dang /_yid kyis mchod pa ste/_mchod pa'i khyad par thams cad kyis
[\[24b.4\]]kyang legs par mchod la phyag bzhi byas nas sngags gsum gyi don gyis thams cad kyang bdag nyid do zhes bsgom mo/_/de nas mchod cing bstod de nang sems kyi dkyil 'khor gyi rang bzhin la gnas te/_yang mchod cing bstod la phyag rgya bkrol la dbang bskur te/_go cha
[\[24b.5\]]bgos nas mnyam pa'i thal mos mnyes par byas la/_dge ba'i rtsa ba yongs su bsngos nas mchod yon phul te/_slar byon pa'i phyir bskul te gshegs su gsol bar bya'o/_/de nas rdo rje bsrung ba dang /_/rdo rje gnod sbyin dang /_rdo rje khu tshur gyis bdag nyid bsrung ba
[\[24b.6\]]byas nas mchod rten gyi las la sogs pa'i bya ba bya'o/_/de ltar nyin re zhing thun bzhi'i sbyor bas rig pa'i brtul zhugs rtogs par bya'o/_/de ltar rdzogs nas dkyil 'khor bri ba ni gtsug lag khang ngam/_skyed mos tshal lam/_mchod rten nam/_lha khang ngam/_kun
[\[24b.7\]]dga' ra ba'am/_grong ngam/_grong khyer gyi shar phyogs kyi char yid dang rjes su mthun pa shin tu mnyam zhing snum pa/_shar du gzhol ba shin tu tshad dang ldan pa/_tsha sgo med pa'i sa'i cha der/_/ji bzhin pa yi cho ga yis/_/gnas ni byin gyis brlab pa brtsams/_/byin gyis brlab pa'i
[\[25a\]]
[\[25a.1\]]gnas der ni/_/phyi yi dkyil 'khor bri bar bya/_/zhes pa la/_ji bzhin pa'i cho ga yis zhes bya bas ni rgyal pos khru gang lnga bcu'am brgya'o/_/blon po dang blon po chen pos ni khru gang lnga bcu'am nyi shu rtsa lnga'o/_/tshong dpon nam sde dpon gyis khru nyi shu rtsa
[\[25a.2\]]lnga'am de'i phyed do/_/sgrub pa pos ni bcu gnyis sam drug par bya'o/_/de la dang por re zhig mngon par 'dod pa'i dkyil 'khor gyi dbus su mi rus kyi phye ma dang /_khrag dang dug dang bcas pa dang /_mngon spyod kyi sbyin sreg gi cho gas dkyil 'khor gyi bgegs bzlog nas bdag dang
[\[25a.3\]]slob ma dang sa bdag la sogs pa zhi bar byed pa'i zhi ba'i sbyin sreg bya'o/_/de nas sa sbyong ba byed du gzhug ste/_'dom gang tsam mam/_lkog ma'am/_lte ba'am/_pus mo nub pa tsam du brkos la gyo mo la sogs pa bsal la/_spos chu dri zhim pas
[\[25a.4\]]bran pa'i las bkang nas rdo rje rtse mo yongs su bzlas pa'i chag chag btab ste/_'thas par bcags la shin tu mnyam par byas la/_khang pa brtsegs pa'i nang du chud pa rta babs bzhis mdzes par byas la/_sgo bzhi dang skar khung gis yongs su bskor ba/_
[\[25a.5\]]mtha' ma dril bus gtams pa'i rgyal mtshan dang bla re la sogs pa bres pas nye bar mdzes par byas la/_sangs rgyas rin po che la sogs pa'i ras ris dang /_sku gzugs la sogs pa'i rgyan gyis brgyan pa grwa bzhir gzhag pa'i spos snod rnams legs par btul la/_
[\[25a.6\]]me tog dang /_mar me dang /_dgos pa'i yo byad rnams kyis mdzes par byas pa'i sa dris nye bar byugs nas rdo rje gnod sbyin yongs su bzlas pa'i spos chus yongs su bsangs la/_sa la lag pa bzhag ste rdo rje sems dpa'i yi ge brgya pa lan bdun bzlas par bya'o/_/sa sbyong
[\[25a.7\]]pa dang yongs su bzung pa'i cho ga'o/_/de nas rang nyid khrus byas shing lus dri zhim pos byugs la/_ji snyed pa'i gos dang rgyan gdags shing shin tu dmar ba'i gos bgo ba dang /_me tog phreng ba gdags pa dang /_shing thog dri zhim po bca' ba byas la yar gyi tshes brgyad nas
[\[25b\]]
[\[25b.1\]]brtsams te/_tshes bcu'am/_bcu gsum mam/_tshes bcu bzhi nas brtsams te bco lnga'i bar du'am/_tshes bco lnga'i thun mtshams nas brtsams te dkyil 'khor gyi las bya'o/_/de la smyung bar gnas pa'i sa'i char ni phyag dar dang skyong nul la sogs pa byas la/_de bzhin du
[\[25b.2\]]lag pas reg pa la sogs pa byas nas rdo rje sems dpa' dang /_yi ge brgya pa bzla bar bya'o/_/de nas dkyil 'khor gyi sa'i dbus su 'jug la/_bdag nyid smyung ba dang /_bgegs gzhom pa la sogs pa bya'o/_/de nas 'khor lo'i phyag rgya kun rig rnam par snang mdzad kyi dkyil 'khor
[\[25b.3\]]sprul la/_phyag btsal ba sngon du 'gro ba dang /_sdom pa bzung la rnal 'byor chen po dang /_gzhal yas khang gdan dang bcas pa yang bskyed la/_sems dpa'i skyil krung du 'dug ste/_deng du bdag tshe 'bras bu yod/_/ces bya ba nas/_ding bdag 'dus pa mchog yin no/_/zhes bya
[\[25b.4\]]ba'i bar gyis bdag nyid spro ba bskyed par bya'o/_/de nas yan lag thams cad kyis phyag byas la spos snod lag tu thogs te/_ma lus phyogs na bzhugs pa yi/_/zhes bya ba la sogs pas sangs rgyas thams cad spyan drang ngo /_/de nas yang dang po'i sbyor ba dang /_dkyil 'khor rgyal
[\[25b.5\]]po mchog rnam par bsgoms la/_rdo rje sems dpa'i gnas la dpal rdo rje sems dpa'i phyag rgya chen pos gnas shing oM sarba bti badzra satwa hUM zhes zlos pa brtson pa'i rnal 'byor pa la kun rig rnam par snang mdzad kyi dkyil 'khor chen po bri pa'i phyir sgrub pa'i grogs mchog de bzhin gshegs pa'i nga
[\[25b.6\]]rgyal dang ldan pas mtshan brgya rtsa brgyad pas gsol ba gdab bo/_/de nas sems dpa'i skyil mo krung 'dug pa las langs te/_de bzhin gshegs pa thams cad kyis nam mkha' gang bar bsams te/_de bzhin gshegs pa thams cad la dkyil 'khor lnga pas phyag byas la 'di skad brjod
[\[25b.7\]]par bya'o/_/bdag ni rang nyid rdo rje can/_/zhes bya ba la sogs pa brjod la/_dkyil 'khor nam mkha' la bteg ste nam mkha' la bzhag la/_bdag nyid yang byin gyis brlabs te/_oM sarba bid+ta dr-iSh+Ta ma Ta/_zhes bya ba mig gnyis su bkod la/_a zhes bya ba las rkang pa gnyis su sna tshogs
[\[26a\]]
[\[26a.1\]]rdo rje bskyed la/_g.yas brkyang la sogs pa dang /_dkyil 'khor dang /_nam mkha' dang /_sa bcings pa dang /_ra ba dang /_dra ba dang /_sa gzhi rdo rje rgya gram yan chad byas nas phur bu'i bsrung ba yang bya'o/_/yang dkyil 'khor cho ga las bshad pa'i tshul gyis
[\[26a.2\]]lhag par gnas pa'i cho ga rnams rjes su spyad par bya'o/_/de la ni gnas ni byin gyis brlabs pa tsam zhes bya'o/_/de nas byin gyis brlabs pa'i gnas der ni nang par nyi ma 'char ba'i dus su dkyil 'khor de'i dam tshig gi phyag rgya de nyid kyis nam mkha' la btegs la thig gdab par
[\[26a.3\]]bya'o/_/de yang /_gru bzhi pa la sgo bzhi pa/_/zhes bya ba la sogs pa gsungs te/_dang po ras bal rin mi brtseg par nyos la/_bu mo gtsang mas bkal ba'i srad bu tshon rtsi dri zhim po sngon po/_dmar po ljang gu ser po/_dkar pos so sor kha dog bsgyur la go rims 'di nyid kyis gzhag
[\[26a.4\]]pa la/_hUM trAM hrIHoMHa zhes bya ba'i rang gi sa bon gyis mi bskyod pa la sogs pa srad bu la bkod de/_dIp+ta dr-iSh+TAM ku shi dza zhes bya ba mig gnyis su bkod la/_/rab tu g.yo zhing 'bar pa'i mig_/mig gi rdzi ma 'dren pa ni/_/zhes bya ba 'bar ba'i lta ba dang /_bcom ldan 'das dkyil
[\[26a.5\]]'khor chen po thig gdab par bya ba'i phyir rdo rje'i thig gdab pa bdag la stsol cig ces brjod pas mi bskyod pa la sogs pa yang dag par bskul bar bya'o/_/de nas mi bskyod pa la sogs pas rang rang gi sa bon gyi 'od kyis srad bu btang ba 'bar ba'i lta bas bskul la rang gi lag na gnas
[\[26a.6\]]pa'i srad bu bkal la/_oM a n+yo n+yA nu zhes bya ba la sogs pas bsgril bar bya'o/_/ma dang Ta gnyis kyi g.yas pa dang g.yon pa nyi ma dang zla bar bskyed la/_/badzra dr-iSh+Ta ma Ta zhes bya bas brtan par byas nas thig skud de gser la sogs pa'i snod dris byugs par bzhag la/_dri dang
[\[26a.7\]]me tog la sogs pas mchod la/_rdo rje bsdams pas bzung la/_oM badzra sa ma ya sU tra mA ti kra ma hUM zhes bya ba lan brgya rtsa brgyad bzlas par bya'o/_/de nas sarba bti bcu gnyis bzlas pa'i dris dkyil 'khor nye bar byugs la me tog gis kun nas mdzes par byas la/_bar
[\[26b\]]
[\[26b.1\]]snang la bzhugs pa'i rigs thams cad la mchod pa byas te dkyil 'khor bteg par bya'o/_/de nas las kyi thig gdab par bya ste/_de la re zhig tshon dkar po las thig sbyar bar bya'o/_/de nas cho ga las 'byung ba bzhin thig gdab par bya'o/_/gru bzhi pa la sgo bzhi pa/_/zhes 'byung
[\[26b.2\]]bas/_gru bzhi pa ni shar dang nub dang byang dang lho'i thig gdab pa'o/_/de bzhin du kha khyer gyi thig dag kyang phyi dang nang gi dkyil 'khor kun gyis gdab pa'o/_/de la shar la sogs pa'i sgo bzhi'i thig la bya bas na/_sgo bzhi pa zhes bya ste/_nang gi sgo ni phyi'i dang 'dra ba la rta babs med pa'o/_/
[\[26b.3\]]phyi'i ni rta babs dang bcas pa'o/_/rta babs bzhi dang bcas pa'o zhes pa ni go sla'o/_/them skas ni rta babs bzhi'o/_/seng ge ni mi 'jigs pa dang /_stobs bcu rnam par dag pa'i glang po ches sgo'i glo gnyis su brgyan pa'o/_/rnams ni rdzu 'phrul bzhi rnam par dag pa dang /_thogs
[\[26b.4\]]pa med pa nam mkha' lding ngo /_/rta babs 'degs pa'i ka ba rnams kyi mgul dang rta babs kyi steng du rdo rje rin chen gyi mgul du dar te ba dan dang do shal gyi phreng ba dang /_dril bu dang rnga mas brgyan pa'o/_/rdo rje rin chen pad+ma dang /_rgya gram pa'i phyag rgyas bcings pa ni zla ba phyed pa la gnas pa'i
[\[26b.5\]]rdo rje dang /_rin po che dang /_pad+ma dang /_rgya gram gyis brgyan pa'i rgyan gyis dkyil 'khor gyi grwa dang /_/sgo dang sgo khyud rnams su brgyan par thig gdab bo/_/srad bu brgyad dang ldan pa la/_/zhes bya ba ni phyogs thig bzhi tshangs pa'i thig bzhi ste/_brgyad dang ldan par byas so/_/phyi'i rta
[\[26b.6\]]babs dang bcas pa'i sgo'o/_/la la dag sgo gsum pa'o zhes gsungs te/_bdag gis dkyus kyis kyang sgo gsum par ma mthong ste/_sgo gnyis par bzhed do/_/dgu yi char ni bgos pa las/_/zhes pa ni dkyil 'khor cha dgur bgos pa la phyi'i sgo khyud la sum cha gcig gtad
[\[26b.7\]]ces 'byung ngo /_/de ltar rdo rje srad bus phyi'i dkyil 'khor gyi thig gdab bo zhes gsungs so/_/da ni dbus kyi rdo rje'i thig gis dkyil 'khor gyi thig gdab pa ston te/_dbus kyi dkyil 'khor thig gdab pa/_/zhes bya bas ni seng ldeng gi phur bu smad rdo rje rtse gcig pa lta bu stod rdo rje rtse
[\[27a\]]
[\[27a.1\]]lnga pa lta bu byas la/_rdo rje phur bu'i sngags yongs su bzlas la/_rdo rjes brdungs pa de la brtod pa'i srad bus nang gi dkyil 'khor gyi phyi rol du rdo rje phreng ba'i dbang ldan nas brtsams te/_bskor phyogs su thig gdab par bya'o/_/de nas pho brang gi rim pa
[\[27a.2\]]gsum du bskor phyogs su thig gdab par bya'o/_/chos kyi 'khor lo zlum por bskor ba la bya'o/_/lte ba ni rim pa dgur byas pa'o/_/bcas pa ni re'u mig dang bcas pa'o/_/rtsibs bcu drug 'khor lo rdo rje 'bebs pa la sogs pa'i gnas rtsibs bcu drug tu byas pa'o/_/rim pa
[\[27a.3\]]gsum ni phyi rol gyi rdo rje ra ba dang /_'khor lo dang lte ba'o/_/'khor lo'i rtsibs la ni rnam par snang mdzad dang /_ngan song sbyong ba'i gnas kyi nyis 'gyur ro/_/de ltar thig gdab pa yang rdo rje rtse mo las/_gru bzhi pa la sgo bzhi pa/_/'khor lo rim pa rtsibs bcu drug_/rdo rje phreng
[\[27a.4\]]bas yongs bskor bar/_/dkyil 'khor dbus ma bri bar bya/_/zhes bcom ldan 'das kyis gsungs so/_/de bas na 'di la the tshom mi bya'o/_/de yang 'khor lo ltar bskor ba kho na la yang mi bya ste/_saM gra ha las/_dkyil 'khor 'khor lo yin par bshad/_/ces gsungs pa na spyir
[\[27a.5\]]bshad kyi gcig tu ni nges pa med do/_/de yang de nyid las/_rdo rje thig gis yongs bskor ba/_/zhes gsungs pa 'dis kyang 'di tha dad par gyur pa yin par shes par bya'o/_/de nas dkyil 'khor gyi lte ba na gnas pa'i phur bu yi ge hUM bzhis bton la 'og nas bshad pa'i tshon
[\[27a.6\]]sna lngas phur bu'i bu ga bkang la mnyam por byas nas hi zhes bya bas mig g.yas dang /_g.yon nyi ma dang zla bar bskyed la/_khro bo'i lta bas kun du bltas la sgo rnams dbye bar bya'o/_/thig gdab pa'i cho ga'o/_/thig le tshon gyis dgang ba dang /_tshon gyi rim pa 'di ltar shes
[\[27a.7\]]par bya'o/_/oM badzra tsi tra sa ma ya hUM zhes pas phyag rgya dang ldan pas tshon thams cad la lan bdun bzlas na rdo rje'i rang bzhin du 'gyur ro zhes rdo rje 'chang chen pos gsungs so/_/de la phyag rgya ni 'di yin te/_rdo rje phyag rgya gnyis la ni/_/mdzub mo'i rtse mo mnyam sbyar bas/_/byas na tshon rtsi thams
[\[27b\]]
[\[27b.1\]]cad ni/_/'bar ba'i lta bas dgug par bya/_/hi zhes bya ba'i mthar khro bo ti rIn+ti ri'i phyag rgya bcings la sbar bar bya'o/_/de la tshon rtsi dkar po ni de bzhin gshegs pa dkar po'i rdul phra rab rnams gzhug par bya'o/_/ser po la ni ser po'o/_/sngon po la ni sngon po'o/_/ljang gu
[\[27b.2\]]la ni ljang gu'o/_/dmar po la ni dmar po bcug nas ji skad du bshad pa'i 'bar ba'i lta bas mngon par sbyang ba'i dus su yang dang po'i rdo rje thog mar tshon dgye ba brtsams par byas la/_tshon thams cad dbang ldan gyi phyogs nas brtsams te/_bskor phyogs su oM sarba bti kyi
[\[27b.3\]]sngags zlos shing dgye la/_de'i 'og tu ji ltar dga' bar tshon dgye bar bya'o/_/tshon dgye ba'i rim pa ni 'di yin te/_dang por dmar po dang /_ljang gu dang /_sngon po dang /_ser po dang /_dkar po ni thams cad kyi nang du'o/_/dbus kyi sa'i cha gnyis ni dkar po'o/_/shar du dmar po'o/_/
[\[27b.4\]]lho ru sngon po'o/_/nub tu ser po'o/_/byad du ljang gu'o/_/'khor lo'i rtsibs ni rigs kyi kha dog go/_/sgo khyams ni shar dang lho dang nub dang byang du dkar ba dang /_sngo ba dang /_ser ba dang /_ljang gu'o/_/tshon gyi rim pa'o/_/des ni dkyil 'khor bri ba'i rim pa bstan to/_/da ni lha rnams dgod pa
[\[27b.5\]]bstan te/_dbus su mkhas pas kun rig ni/_/zhes bya ba la sogs pa gsungs te/_dbus su kun rig rnam par snang mdzad sku mdog dkar po dung dang kun da ltar dkar zhing snum pa zhal bzhi pa ni ye shes bzhi dang /_sku bzhis brgyan pa'i rtags su bstan yang sku bzhi ni ngo bo nyid kyi sku dang /_
[\[27b.6\]]rnam par smin pa'i sku dang /_longs spyod rdzogs pa'i sku dang /_sprul pa'i sku'o/_/de yang dus gsum du kun rdzob tu gzugs su bzhugs kyis don dam par yod pa ma yin no/_/de yang /_/gang 'di rgya chen du ma yi/_/kha dog dbyibs dang gdan rnams dang /_/phyag mtshan brgyad sogs
[\[27b.7\]]dbye ba ni/_/sku yi gsang bar 'di zhes bya/_/zhes gsungs pa'i phyir ro/_/de la de bzhin gshegs pa dang rdo rje'i rigs ni ngo bo nyid kyi sku'o/_/rin po che'i rigs ni rnam par smin pa'i sku'o/_/pad+ma'i rigs thams cad ni longs spyod rdzogs pa'i sku'i ngo bo'o/_/las kyi rigs thams cad ni
[\[28a\]]
[\[28a.1\]]sprul pa'i sku'i ngo bo nyid do/_/rgyu dang ye shes dang sku bzhir sbyar ba ni 'dir ma bris so/_/de la rnam par snang mdzad ni ngo bo nyid kyi sku'o/_/ngan song sbyong ba la sogs pa ni longs spyod rdzogs pa'o/_/rdo rje sems dpa' la sogs pa ni rnam par smin pa'i sku'o/_/gzhan rdo rje'i
[\[28a.2\]]rigs la sogs pa thams cad ni sprul pa'i sku'i rang bzhin no/_/de skad du tshogs mtho ba las/_rdo rje sems dpa'i dbang bskur bas/_/kun rig nyid ni ngo po'i sku/_/rdo rje rigs kyi dbang bskur bas/_/ngan song sbyong ba longs spyod rdzogs/_/rdo rje chos kyi dbang bskur bas/_/rdo rje sems sogs rnam
[\[28a.3\]]par smin/_/rdo rje las kyi dbang bskur bas/_/sprul ba'i sku ni sku zhes ni/_/rdo rje rigs ni 'dod par grags/_/zhes so/_/de thams cad kyi rang bzhin ni kun rig rnam par snang mdzad de rdo rje zhes bya'o/_/de la ni rgyal mchog skyes bus gang ba zhes bya'o/_/mi 'jigs pa seng ge'i gdan steng na
[\[28a.4\]]ting nge 'dzin gyi phyag rgya dang /_rgyan thams cad kyis brgyan par bzhugs so/_/de nas bar snang gi phyogs nas spyan drangs la gzugs dang gcig tu bsre bar bya'o/_/de bzhin du thams cad la shes par bya'o/_/shar phyogs su seng ge'i gdan la ngan song sbyong ba sku mdog zla ba rgyas pa
[\[28a.5\]]dang 'dra zhing 'jam pa rgyan cha la sogs pas brgyan pa phyag gnyis bsam gtan gyi phyag rgya steng na rdo rje bsnams pa'o/_/rgyab tu shAkya thub pa sku mdog gser btso ma lta bu la phyag rgya bsam gtan gyi phyag rgya pad+ma rdo rjes mtshan pa bsnams te/_gdan seng ge la bzhugs pa'o/_/
[\[28a.6\]]g.yas kyi re'u mig la rin chen dpal sku mdog sngon po bsam gtan gyi phyag rgya rin po che'i myu gu bsnams pa/_gdan seng ge'i khri la bzhugs pa bsam mo/_/byang phyogs su me tog cher rgyas sku mdog ljang gu phyag gnyis bsam gtan gyi phyag rgya'i steng du sna tshogs rdo rje
[\[28a.7\]]bsnams pa/_gdan seng ge'i khri la bzhugs pa'o/_/re'u mig gi grwa rnams su lo tsa na dang mA ma kI zhes bya ba la sogs pa la/_sangs rgyas spyan la lo tsa na zhes bya ba ste/_sku'i rnam par ram rang gi rigs kyi mtshan ma zhes 'byung bas na/_rdo rje dang /_rin po che dang /_pad+ma dang /_sna
[\[28b\]]
[\[28b.1\]]tshogs rdo rje rnams bkod kyang rung ngo /_/de yang /_mu stegs can la phan gdags phyir/_/sangs rgyas btsun mo rab tu gsang /_/zhes so/_/da ni ye shes sems dpa' rdo rje sems dpa' la sogs pa dgod pa ston te/_rtsibs kyi nang ni thams cad du/_/zhes bya ba la sogs pa gsungs te/_
[\[28b.2\]]rtsibs kyi nang ni 'khor lo rtsibs bcu drug gi nang ngo /_/rdo rje sems sogs sems dpa' mchog gi rdo rje sems dpa' la sogs bcu drug ste/_bti las bskyed pas na mchog go/_/mdzad pa bcu gnyis kyi tshul gyis 'gro ba'i don mdzad pas na rdzu 'phrul che ba'o/_/go rims bzhin du bri bar bya/_/
[\[28b.3\]]zhes bya ba ni rdo rje sems dpa' la sogs pa nas bskal pa bzang po'i bar dag kyang pad+ma dang zla ba'i dkyil na sems dpa'i skyil mo krung gis bzhugs pa yin te/_de yang /_rdo rje sems sogs sems dpa'i mgon/_/rdo rje phyed pa'i gdan la bzhugs/_/zhes bshad pa'i phyir ro/_/de la rdo
[\[28b.4\]]rje sems dpa' ni sku mdog dkar po g.yon pa rdo rje khu tshur dril bu dang bcas pa'i bsnyems pa'i tshul gyis dkur brten pa phyag g.yas pas snying gar bstod pa'i tshul gyis bzhag pa'i gung mo la dang po'i rdo rje rtse lnga pa bstod pa'i tshul gyis bsnams pa shar gyi 'khor lo'i rtsibs la bzhugs so/_/
[\[28b.5\]]de nas rim pa bzhin du thams cad de ltar gnas so/_/rdo rje rgyal po ni gser gyi mdog can rdo rje lcags kyus de bzhin gshegs pa thams cad sdud par mdzad cing bzhugs pa'o/_/rdo rje chags pa ni sku mdog dmar po mda' dang gzhus de bzhin gshegs pa thams cad 'bigs pa'i
[\[28b.6\]]tshul du mdzad pa'o/_/rdo rje legs pa ni mar gad kyi mdog can phyag gnyis rdo rje khu tshur dang bcas pas legs so zhes bya ba sbyin pa'i tshul gyis de bzhin gshegs pa thams cad mnyes par byed cing bzhugs pa'o/_/rdo rje rin chen ni sku mdog ser po g.yon pa rdo rje khu tshur gyis rin po che'i dril
[\[28b.7\]]bu bsnams shing mnyes pa'i tshul gyis bzhugs pa g.yas pa khu tshur gyis yid bzhin gyi nor bu rin po che rtse mo rdo rje rtse lnga pas mtshan pa dpral ba'i steng na bsnams pa'o/_/rdo rje nyi ma ni nyi ma'i mdog can phyag g.yas na nyi ma'i dkyil 'khor bsnams te/_de bzhin gshegs pa rnams
[\[29a\]]
[\[29a.1\]]kyi snang bar mdzad pa/_phyag g.yon pa gdan la brten pas bzhugs pa'o/_/rdo rje rgyal mtshan nam mkha'i mdog can phyag g.yas na yid bzhin gyi nor bu'i rgyal mtshan phyag g.yon gdan la brten nas bzhugs pa'o/_/rdo rje bzhad pa dung dang pad+ma'i rtsa ba ltar dkar
[\[29a.2\]]ba phyag g.yas kyis so'i phreng ba rtse mo na rdo rje yod pa bsnams te de bzhin gshegs pa rnams 'dzum pa la nges par sbyor ba/_phyag g.yon gdan la brten nas bzhugs pa'o/_/rdo rje chos sku mdog dkar dmar phyag g.yon dkur brten nas rdo rje pad+ma bzung ste/_phyag g.yas pas de'i 'dab ma rang gis
[\[29a.3\]]thugs kar 'byed pa'o/_/rdo rje rnon po nam mkha' ltar sngo bsangs phyag g.yon gyis rang gi thugs kar shes rab kyi pha rol tu phyin pa'i glegs bam bsnams pa/_g.yas kyis ral gri bsnams te de bzhin gshegs pa thams cad 'debs pa'i tshul gyis yang dag par bzhugs pa'o/_/rdo rje
[\[29a.4\]]rgyu gser gyi mdog can phyag g.yas kyi gung mo'i rtse mo na rdo rje 'khor lo rtsibs brgyad pa bskor bar mdzad pa/_g.yon pa gdan la brten par bzhugs pa'o/_/rdo rje smra ba zangs kyi mdog can phyag g.yas kyis rdo rje'i lce bsnams nas de bzhin gshegs pa rnams dang smra bar mdzad cing /_
[\[29a.5\]]g.yon stan la brten pa'i tshul gyis bzhugs pa'o/_/rdo rje las zhal dkar po rked pa'i bar dang phyag gnyis sngo skya/_lhag ma mdog sngo ba/_zhal gyi 'og logs nas rked pa'i bar du dmar skya/_brla gnyis ser skya/_lhag ma byin pa gnyis nas zhabs kyi bar du dkar po/_phyag g.yon gyi rdo rje
[\[29a.6\]]khu tshur gyis sna tshogs rdo rje dril bu dang bcas pa bsnyems pa'i tshul gyis dkur 'jog pa phyag g.yas kyi gung mo la sna tshogs rdo rje rang gi thugs kar bstod pa'i tshul gyis bsnams pa'o/_/rdo rje srung ba gser gyi mdog can phyag gnyis rdo rje go cha bsnams te/_de bzhin gshegs pa thams cad la go
[\[29a.7\]]bskon pa'i tshul gyis bzhugs pa'o/_/rdo rje gnod sbyin lto ba yangs pa nag po zhal gyi mche ba gtsigs pa/_rdo rje khu tshur gnyis kyis zhal gyi mtha' gnyis su mche ba gnyis 'dzin cing bzhugs pa'o/_/rdo rje khu tshur sku mdog ser po rdo rje'i khu tshur gnyis kyi nang du/_rdo rje chud pa dam tshig gi rdo rje
[\[29b\]]
[\[29b.1\]]khu tshur gnyis kyis btsir zhing bzhugs pa'o/_/mkhas pas lA s+ya la sogs pa/_/grwa bzhi'i phyogs su bri bar bya/_/zhes bya bas ni sgeg mo dkar ba'i sku mdog rdo rje khu tshur gnyis kyis rdo rje rtse lnga pa re bsnams te/_rdo rje 'gying pa'i tshul gyis sgeg pa la g.yon du cung zad
[\[29b.2\]]'dud pa'o/_/phreng ba ma sku mdog ser po rin po che'i phreng bas de bzhin gshegs pa rnams la dbang bskur ba'o/_/glu ma sku mdog dmar skya pi wang brdung pa'o/_/gar ma sku mdog rdo rje las lta bu rdo rje rtse gsum pa bsnams te phyag gnyis kyis gar mdzad cing bzhugs pa'o/_/bdug
[\[29b.3\]]pa ma sku mdog dkar mo rdo rje spos snod kyis de bzhin gshegs pa thams cad tshim par mdzad pa'o/_/me tog ma ser mo phyag g.yon gyis rdo rje me tog gi snod thogs te phyag g.yas kyi me tog gi char 'bebs pa'o/_/mar me ma sku mdog dmar skya mar me'i sdong bu bsnams te
[\[29b.4\]]snang ba'i tshogs kyis mchod pa mdzad pa'o/_/byug pa ma gar ma ltar sna tshogs pa'i mdog can phyag g.yon na dri'i dung chos bsnams pa/_phyag g.yas kyis dri'i sprin gyis de bzhin gshegs pa rnams la mchod cing bzhugs pa'o/_/sgo yi phyogs ni thams cad du/_/sgo ba bzhi po bri bar bya/_/
[\[29b.5\]]zhes bya ba ni rdo rje lcags kyu sku mdog dkar po rdo rje lcags kyus de bzhin gshegs pa rnams gzhug par mdzad pa'o/_/rdo rje lcags sgrog sku mdog dmar skya rdo rje lcags sgrog gis de bzhin gshegs pa rnams 'ching bar mdzad pa'o/_/rdo rje 'bebs pa sna tshogs pa'i mdog can phyag
[\[29b.6\]]g.yas kyi dril bu bsnams te/_de bzhin gshegs pa rnams 'bebs par mdzad pa phyag g.yon gdan la brten te bzhugs pa'o/_/de bzhin gshegs pa rnams ni zhi ba'i nyams dang ldan pa zhi ba'i gzigs stangs dang 'dzum pa dang bcas pa'o/_/rdo rje sems dpa' la sogs pa ni rab tu dgyes
[\[29b.7\]]pas spyan gdangs pa/_sgeg pa'i nyams dang 'dzum pa dang bcas pa sangs rgyas lnga'i cod pan dang /_dar dpyangs kyis dbang bskur ba dang ldan pa rgyan thams cad kyis brgyan pa'o/_/rta babs khyams ni thams cad du/_/byams pa la sogs bri bar bya/_/zhes bya ba la sogs pa la
[\[30a\]]
[\[30a.1\]]rta babs khyams ni rta babs dang bcas pa'i khang pa dang /_rta babs med pa'i nang gi sgo'i bar la ni khyams zhes bya'o/_/la la dag sgo gsum par 'dod de/_bdag gis ni gsum par rig par dkyus kyis kyang ma mthong ngo /_/'og nas kyang sgo yod par ma mthong
[\[30a.2\]]ngo /_/ci'i phyir na/_phyi yi dkyil 'khor phyi rol du/_/zhes so/_/khyams der byams pa la sogs pa'i byang chub sems dpa' bcu drug dgod la/_byams pa dang /_mthong ba don yod dang /_ngan song kun 'dren dang /_spobs pa brtsegs dang /_blo gros mi zad pa dang /_mya ngan mun pa
[\[30a.3\]]kun 'dzoms dang /_/nam mkha'i mdzod dang /_ye shes tog dang /_spos kyi glang po dang /_dpa' bar 'gro ba dang /_rdo rje snying po dang /_zla 'od gzhon nu dang /_kun du bzang po dang /_sgrib pa thams cad rnam par sel ba dang /_bzang skyong dang /_dra ba can gyi 'od do/_/de dag kyang zla ba dang /_
[\[30a.4\]]sna tshogs pad+ma'i steng na sems dpa'i skyil krung gis bzhugs la/_shar phyogs kyi rdo rje/_lho'i rin po che/_nub kyi pad+ma/_byang gi rnam pa rdo rje rgya gram mo/_/rgyal ba zhes bya ba ni byang chub sems dpa' dpe med pa ste/_gong gi dang spel mar bri zhes 'byung ste/_de la shar du thub mchog dpe med bzhi
[\[30a.5\]]ste/_nyon mongs 'joms byed dang /_mun sel dang /_sdug bsngal 'joms byed dang /_'khor ba rgyun gcod de rnams ni lcags kyu'o/_/lho phyogs su ni yon tan dpe med bzhi ste rin chen mdzod dang /_dge ba'i blo gros dang /_bde ba'i 'byung gnas dang /_legs pa'i tog rnams bri'o/_/de rnams
[\[30a.6\]]ni rin po che'i mchod sdong she dag bsnams pa'o/_/nub tu gsung mchog dpe med bzhi ste/_de yang nga ro snyan pa dang /_don mthun yid 'ong dang /_bde ba'i 'byung gnas dang /_the tshom yid myur ro/_/de dag gi phyag na me tog ut+pa la she dag bsnams pa'o/_/byang phyogs su las mchog dpe med bzhi
[\[30a.7\]]ste/_dran pa'i stobs mchog dang /_tshad med yon tan dang /_thams cad kun 'grol dang /_brtson 'grus mi ldog go/_/de dag ni phyag na me tog she dag bsnams pa'o/_/sku mdog ni dkar po dang /_sngon po dang dmar po dang /_ljang gu rim bzhin du shar dang lho la sogs pa'o/_/nyan thos
[\[30b\]]
[\[30b.1\]]ni ston pa'i zhabs 'bring sprul pa'i sku'i 'khor yin pas snam bu gnyis pa la shes rab can gyi mchog shA ri'i bu dang /_rdzu 'phrul can gyi mchog mod gal gyi bu dang /_'dri zhing lan ldon pa'i mchog rab 'byor dang /_rdzu 'phrul gyi spyan mnga' ba'i mchog ma 'gags pa dang /_khyim pa
[\[30b.2\]]dad pa bskyed pa'i mchog nag po 'char ka dang /_ston pa la dam pa'i chos thos pa snga ba kau Di n+ya dang /_bdud kyi gtso bo dad pa bskyed pa snga bas na rta thul dang /_'dul ba 'dzin par byed pas na nye ba 'khor dang /_'gog pa'i ting nge 'dzin la dbang thob pas na ba lang bdag dang /_sras su gyur
[\[30b.3\]]pa'i sgra gcan 'dzin dang /_zham 'bring gnyug mar mdzad pa'i kun dga' bo dang /_nyid kyi gcung pos na dga' bo dang /_shAkya rnams kyi skra 'dreg mkhan yin pas na ming chen dang /_bslab pa la gus pa'i nor sbyin dang /_sbyangs pa'i yon tan la gnas pa'i gang po dang /_
[\[30b.4\]]zhal ta ba sku bgres pa'i 'od srungs rnams ni sku mdog ser po chos gos dang ldan pa phyag na par pu dang bsil yab dang /_rin po che dang /_mar me rim pa bzhin du shar la sogs pa nas bskor phyogs su bsnams pa'o/_/nyan thos kyi snam bu la rang sangs rgyas rnams kyang spel mar bri bar
[\[30b.5\]]bya'o/_/de yang /_de bzhin rang rgyal gtso bo rnams/_/zhes gsungs te/_de yang bcu gnyis te/_'jigs par byed pa dang /_snang ba brtsegs dang /_dpa' bo 'dul ba dang /_nyon mongs gdung sel dang /_shes rab mgyogs chen dang /_rdzu 'phrul cher ston dang /_'khor ba dug
[\[30b.6\]]sel dang /_sgra chen dang /_bse ru lta bu dang /_ri bo'i rgyal po dang /_seng ge lta bu dang /_yid myur te/_de rnams ni bsil yab dang /_zla tshes dang /_me 'bar ba dang /_drang srong rnams bsnams te/_de yang shar la sogs pa rim pa bzhin no/_/sgo de'i sgo khyams g.yas g.yon du/_
[\[30b.7\]]khro bo brgyad bri bar bya ste/_/de yang /_khro bo mngag pa pho nya sogs/_/bri ba'am yang na ming yang rung /_/zhes gsungs so/_/bcas bcos gnyis dang ldan pas sam khro ba'i tshul dgu dang ldan pas khro bo'o/_/rnam par snang mdzad la sogs pa'i las mdzad pas mngag pa'o/_/sprul pa'i
[\[31a\]]
[\[31a.1\]]khro bo mang po 'byung bas pho nya ste/_de'i phyir na brgyad de/_'jig rten gsum snang dang /_'jig rten gsum 'ching dang /_'jig rten gsum 'jigs dang /_'jig rten mthar byed dang /_bdud rtsi thab sbyor dang /_be con sngon po dang /_mi g.yo mgon po dang /_rta mgrin te de rnams ni shar
[\[31a.2\]]la sogs pa'i sgo khyams g.yas g.yon du rim pa bzhin no/_/de rnams kyang yang na ming ngam ste/_snying po'am/_brda'am ste phyag mtshan nam/_thig le ste gdan nam gang yang rung ba bri zhes bya ba'i tha tshig go/_/de rnams ni rab mchog dang po yongs su dag pa'i 'khor te/_lha brgya
[\[31a.3\]]lnga bcu pa'o//_//da ni 'jig rten pa'i dkyil 'khor gyi don te/_phyi yi dkyil 'khor phyi rol du/_/zhes smos te/_phyi'i dkyil 'khor ni rta babs dang bcas pa'i dkyil 'khor te sgo gnyis pa'o/_/de'i phyi rol du ni rdo rje ra ba'i nang logs kyi khor yug gi dkyil 'khor la bya'o/_/gling bzhi po ni bri
[\[31a.4\]]bar bya/_/zhes 'byung ste/_gling bzhi po ni khor yug gi dkyil 'khor la lhor 'dzam bu gling gi gzugs su bri ba dang /_nub tu ba lang spyod kyi dbyibs su bri ba dang /_byang du sgra mi snyan gyi dbyibs su bri ba dang /_shar du lus 'phags po'i gling gi dbyibs bri bar bya'o/_/'dzam bu'i gling du
[\[31a.5\]]tshangs pa bri/_/zhes pa ni gling de'i steng du tshangs pa'i gzugs phyag na gun+d+d+he bsnams pa/_btsun mo tshangs ma pi wang 'dzin pa/_'khor dang bcas te bri bar bya/_/zhes 'byung bas pho nya mngag pa ste/_pho nya pad+ma bsnams pa dang /_mngag gzhug yid du 'ong ba ral gri bsnams pa'o/_/byang
[\[31a.6\]]phyogs su ni dbang phyug che/_/zhes pa ni byang gi gling du dbang phyug chen po phyag na tri shU la bsnams pa/_yum dka' thub bzlog ma phyag na pad+ma kha bye ba bsnams pa'o/_/pho nya rnam par snang ba mda' gzhu dang /_mngag gzhug sde dpon nag po mdung bsnams pa bri'o/_shar dang nub kyi gling dag tu/_/
[\[31a.7\]]brgya byin gtogs 'dod thams cad kyang /_/zhes pa ni shar gyi gling gi steng du brgya byin te rdo rje gdengs pa bsnams pa'o/_/btsun mo bde sogs dgu po rgyud mang 'dren/_mngag pa yid du 'ong ba dang /_pho nya kun du snang ba ral gri bsnams pa zhes pa'o/_/gtogs 'dod ni khyab 'jug ste/_phyag na 'khor lo
[\[31b\]]
[\[31b.1\]]bsnams pa dang /_btsun mo dpal gyis lha mo phyag na gsal shing bsnams pa/_mngag gzhug rdo rje bde ba phyag na mtshon cha bsnams pa bre'o/_/pho nya ba rdo rje sde dpon phyag na 'khor lo bsnams pa bri'o/_/gzhan dag kyang ni de bzhin te/_/zhes pa ni 'og nas 'byung ba la yang btsun mo dang /_mngag gzhug
[\[31b.2\]]pa dang /_pho nya ba la sogs pa shes par bya'o zhes pa'o/_/lha min dri za nam mkha' lding /_/zhes pa ni lha ma yin gyi rgyal po rnam par snang byed mda' gzhu bsnams pa dang /_sgra gcan 'dzin zla ba bsnams pa dang /_sum brtsegs ri rab bsnams pa dang /_rab sim bdud rtsi bsnams pa dang /_kau shi ka rdo rje
[\[31b.3\]]bsnams pa de rnams btsun mo dang bcas pa'o/_/dri za ni zur phud lnga pa me tog bsnams pa dang /_yul 'khor srungs pi wang bsnams pa de ni btsun mo dang bcas pa'o/_/nam mkha' lding ni gser mig lcags kyu bsnams pa dang /_g.yog du ma can rdo rje bsnams pa dang /_bya khyung ka ru Na sbar zhags
[\[31b.4\]]bsnams pa de rnams kyang btsun mo dang bcas pa'o/_/de rnams ni byang shar nas brtsams te shar drang por bri bar bya'o/_/gnod sbyin srin po lto 'phye che/_/zhes pa ni gnod sbyin brgyad de/_shar du yang dag shes zla tshes bsnams pa/_shar lhor gang ba bzang po bum pa bsnams pa/_
[\[31b.5\]]lho ru 'brog gnas rin po che'i sgrom bsnams pa/_lho nub tu ku be ra be con bsnams pa/_nub tu nor bu bzang po nor bu bsnams pa/_nub byang du pany+tsi ka rin po che'i mdzod bsnams pa/_byang du dzaM b+ha la ne'u le'i rkyal bu bsnams pa/_byang shar du nor lha'i rgyal po shing thog bsnams pa de rnams
[\[31b.6\]]btsun mo dang bcas pa'o/_/srin po ni 'jigs shing gsod pa ste/_lad ka mgrin bcu mda' gzhu/_u pa kar+Ni ral gri/_bum rna dbyug to/_btsun mo dang bcas pa'o/_/lto 'phye che ni ltos 'gro ba ste/_rab brtan rdo rje bsnams pa/_khyus 'gro rin po che bsnams pa/_de yang btsun mo dang
[\[31b.7\]]bcas pa'o/_/'byung po yi dgas 'dre rnams dang /_/zhes pa ni dbang ldan tri shU la bsnams pa btsun mo dang bcas pa'o/_/yi dgas ni phyi'i sgrib pa can dang /_nang gi sgrib pa can dang /_rang bzhin gyi sgrib pa can dang /_me lce'i 'khor lo can dang bzhi'o/_/'dre ni bar du gcod par byed pa'o/_/
[\[32a\]]
[\[32a.1\]]log 'dren nag po chu ltar g.yo ba sprul te/_gnye'u thung rna rnon me/_spyi'u tshugs thur blta bya/_se'u men ta ga snying du 'jug pa'i 'dre dang /_dar dpyangs de ta ka lce la 'jug pa dang /_mur rgad ta ka myur bar 'jug pa ral gri bsnams pa dang drug go/_klu dang
[\[32a.2\]]sbrul dang rigs rnams dang /_/zhes pa ni klu ni byol song gi rigs rnams te/_rigs bzhir gnas so/_/mtha' yas ut+pal bsnams pa dang /_'jog po dgra sta bsnams pa dang /_chu lha pad+ma bsnams pa dang /_dung skyong 'bud dung bsnams pa dang /_nor rgyas bum pa
[\[32a.3\]]bsnams pa dang /_stobs kyi rgyu gshol mda' bsnams pa dang /_pad+ma chen po pad+ma kha phye ba bsnams pa dang /_rigs ldan rin po che'i rgyal bu bsnams pa dang /_dga' bo sprin phung bsnams pa dang /_nye dga' bo rin chen phyag rgya bsnams pa'o/_/sbrul ni rigs bzhi'o/_/
[\[32a.4\]]rigs rnams dang zhes pa ni phyogs skyong ba bcu ni bgegs kyi rigs su gtogs pas rigs rnams so/_/brgya byin rdo rje/_gshin rje thod dbyug_/chu lha sbrul zhags/_gnod sbyin be con/_me lha bgrang phreng /_bden bral ral gri/_rlung lha ba dan/_dbang ldan rtse gsum/_sa
[\[32a.5\]]bdag mche zhags/_sa'i lha mo bum pa/_nyi ma pad+ma/_zla ba ut+pal/_btsun mo so so nas 'khyud nas gnas pa'o/_/de ltar lha chen po nyi shu rtsa brgyad so so'i phyogs su bri bar bya'o/_/rgyal po bzhi rnams bri bar bya/_/zhes pa ni yul 'khor srung pi wang thogs pa shar
[\[32a.6\]]du'o/_/lhor 'phags skyes po ral gri thogs pa/_nub tu mig mi bzang sprul zhags thogs pa/_byang du rnam thos sras rin chen rkyal bu thogs pa/_btsun mo dang bcas pa'o/_/gza' dang skar ma rgyu skar zhes pa ni gza' ni 'phel ba dang 'grib par byed pa ste/_pa ba
[\[32a.7\]]sangs me tog_/phur bu po ti/_lag pa mchog sbyin/_zla ba ku mu ta/_mig dmar bdud rtsi bum pa/_sgra gcan 'dzin pad+ma'i sdong bu/_nyi ma pad+ma/_spen pa dbyug to bsnams pa btsun mo dang bcas pa'o/_/rgyu skar ni nyi shu rtsa brgyad de/_dbang ldan nas brtsams te/_
[\[32b\]]
[\[32b.1\]]shar du bri ba ni smin drug mdog dmar bum pa'i steng na bzhugs/_snar ma mdog ljang gu ba dkar po zhon/_mgo ser po sha ba zhon/_lag dmar po sbrul la zhon/_nab so ser po pad+ma la 'dug_/skag ljang gu bya rog la 'dug_/phyag na rin po che'i snyan cha dang /_gdu bu she
[\[32b.2\]]dag bsnams pa'o/_/me nas brtsams te lho'i phyogs su dngar ba la/_mchu ser po ma he la zhon/_gre ljang gu khri la 'dug_/dbo ser po gser khre la 'dug_/me bzhi ser po glang po che la 'dug_/nag pa ljang gu rma bya la 'dug_/sa ri dmar po 'phyang mo nyug_/sa ga
[\[32b.3\]]dkar po rta zhon pa phyag mtshan rin po che'i me tog she dag bsnams pa'o/_/bden bral nas nub tu dngar ba la lha mtshams mdog ser khyim bya la zhon/_snron dmar po stan nang tshangs can la 'dug_/snrubs mdog ljang gu sa bdag la 'dug_/chu stod mdog ser phub la 'dug_/
[\[32b.4\]]chu smad mdog ljang gu mi la zhon/_byi bzhin mdog sngo sre mo la zhon/_gro bzhin mdog dmar kurma la 'dug pa'o/_/phyag mtshan ni pad+ma'i sdong bu she dag bsnams pa'o/_/rlung gi phyogs nas byang phyogs su bri bar bya ste/_mon dre ljang gu glang khyu ba la 'dug_/mon gru dmar
[\[32b.5\]]po stan bar tshangs can la 'dug_/khrums stod ljang ser khri la 'dug_/khrums smad ser po rin po che'i khri la 'dug_/nam gru mdog dmar ngang pa la zhon/_tha skar mdog dmar mi la zhon/_bra nye mdog sngo 'khor lo'i steng la 'dug_/phyag mtshan ut+pal she dag
[\[32b.6\]]bsnams pa'o/_/de ltar nyis brgya bdun cu rtsa bzhi'o/_/khro ba ma rungs 'tshe ba yi/_/zhes pa ni dmyal ba srung chen po rnams la bya ste/_yang sos dang thig nag la sogs pa brgyad dang /_chu bur dang /_chu bur rdol ba la sogs pa brgyad na gnas shing grang ba'i brgyad de
[\[32b.7\]]bcu drug po la bya'o/_/'tshe ba'i zhes bya ba ni las kyis skyes pa'i sems can de rnams la srung ma de rnams kyis 'tshe bar byed pas na'o/_/bgegs bi na ya ga ni zhes pa la bgegs ni bar du gcod pa ste/_tshangs pa dang srin po'i gdon dang /_brjed byed kyi gdon
[\[33a\]]
[\[33a.1\]]dang /_gnon po dang /_skem byed dang /_grib gnon dang /_ma mo'i gdon dang /_bi na ya ga btsun mo dang bcas pa ste brgyad do/_/sems can kun la phan sems pa'i/_/drang srong skal ba chen po rnams/_/zhes pa ni drang srong ni brgyad de/_me bzhi rin po che 'bar ba bsnams
[\[33a.2\]]pa'o/_/nag pa 'khor lo/_yang dag shes rdo rje 'khor lo/_mdun bdar rtse gsum/_gya gyu rin po che'i sgrom/_gyur mid dgra sta/_a gur me dpung /_g.yog 'dor 'khor lo bsnams pa ste/_me lha'i 'khor yin pas shar lho mtshams nas bri'o/_/mkha' 'gro ma dang bud med bri/_/zhes
[\[33a.3\]]pa ni las dang rdzu 'phrul gyis mkha' la 'gro la/_mthu dang rdzu 'phrul gyis mkha' la 'gro ba ste/_drag mo dang /_bdud rtsi mo dang /_za ba mo dang /_rdo rje'i mchu'i chung ma dang /_nor lha'i chung ma dang /_phag mgo ma'o/_/bud med ni rgyal bar byed pa dang /_sbrang rtsir byed pa dang /_don kun grub
[\[33a.4\]]par byed pa'i sring mo gsum ste/_dga' ba mo dang /_'joms par byed pa mo dang /_sbrang rtsir 'dzin pa mo'o/_/de bzhin sring mo rnal 'byor ma/_/zhes pa ni sring mo ni bzhi ste/_rgyal ma dang /_rnam par rgyal ma dang /_mi pham ma dang /_rig sngags 'chang ma rnams so/_/de ni nub nas byang logs
[\[33a.5\]]su'o/_/rnal 'byor ma ni pad+ma can dang /_'jigs byed ma dang /_rnam rgyal ma dang /_mdangs can ma dang /_'od ldan ma dang /_dri med ma dang /_yid bzang ma ste brgyad do/_/'byung ba bzhi'i lha chen po/_/zhes pa ni me lha dang /_chu lha dang /_rlung lha dang /_sa'i lha rnams so/_/khyim dang ri la gnas
[\[33a.6\]]pa dang /_zhes pa ni khyim gyi lha kun snang ba dang /_ri'i lha rab tu brtan pa'i blo gros so/_/shing dang kun dga' gnas la sogs/_/zhes pa ni shing gi lha kun nas 'od zer dang /_kun dga' ra ba'i lha kun du snang ba'i blo gros dang /_gnas kyi lha tshogs sgo'o/_/dur khrod kyi lha 'byung po
[\[33a.7\]]dge ba dang /_grong khyer gyi lha bsod nams dge ba'i blo gros so/_/ming ngam brda 'am yang na ni/_/thig le rnams kyang bri bar bya/_/zhes pa ni ming ni snying po'o/_/brda ni phyag mtshan/_thig le ni gdan tsam byas pa la bzhag pa'o/_/de la rdo rje ra ba'i phyi rol du shing sna tshogs kyi nang du shar lho
[\[33b\]]
[\[33b.1\]]mtshams su khro bo ma rungs 'tshe ba ste dmyal ba rnams bri bar bya'o/_/lho nub mtshams su 'byung po yi dgas 'dre rnams dang zhes pa ste/_yi dgas rnams bri bar bya'o/_/nub byang du bgegs dang bi na ya ga ste bgegs dang byol song rnams bri bar bya'o/_/byang shar du mi'i
[\[33b.2\]]'gro ris rnams bri bar bya'o/_/de rnams kyang ming ngam brda'am thig ler bri bar bya'o/_/gzhan rnams ni khor yug la ci rigs su bri bar bya'o zhes slob dpon rgyal ba 'od kyang bzhed do/_/de yan chad du dkyil 'khor bri ba dang lha dgod par bya'o//_//da ni dkyil 'khor
[\[33b.3\]]gyi rgyan dgod pa'i rim pa 'byung ste/_de la'ang 'phags pa'i dkyil 'khor mchod pa dang /_slob ma dbang bskur ba dang /_sbyin gtor bsngo ba'o/_/de nas mkhas pas dkyil 'khor la/_/bla re rgyal mtshan lhab lhub dang /_/gdugs dang rnga ma lda ldi dang /_/'phan dang sna
[\[33b.4\]]tshogs na bza' mchod/_/ces pa ni rgyan dgram zhing 'phags pa mchod pa'o/_/gser las byas pa'i bya rnams ni/_/brgyad dam bcu drug lhag kyang rung /_/zhes pa ni 'phags pa mchod pa'i bum pa gang ba rgyu gser la sogs pa las byas pa brgya'am lnga bcu'am bcu drug
[\[33b.5\]]gam brgyad las nyung bar mi bya'o/_/dbang bskur rin chen chus bkang ba'i/_/bum pa lnga ni gzhag par bya/_/zhes pa ni rnam par rgyal ba la sogs par byin gyis brlabs pa'i bum pa slob ma dbang bskur ba'i bum pa lnga 'og nas 'byung ba bzhin byin gyis brlabs la gzhag
[\[33b.6\]]par bya'o/_/gzhan yang mchod pa'i khyad par/_/mar me gtor ma bum pa dang /_/mdzes pa'i bshos rnams gzhag par bya/_/zhes pa ni phyi ma ni go sla'o/_/bum pa ni gsang ba'i bum pa ste/_rdo rje gnod sbyin gyi byin gyis brlabs pa'i las thams cad pa'i bum pa'o/_/gzhan yang
[\[33b.7\]]bza' ba dang bca' ba la sogs pa sna tshogs pa dang /_gtor ma cha bcu gnyis la sogs pa sna tshogs pa las byas pa gzhag go/_/me tog dri rnams sna tshogs dang /_/zhes pa la sogs pa ni khro bo rnam par rgyal ba'i bum pa ste/_byin gyis brlabs pa tshul ltar byas la shi ba'i
[\[34a\]]
[\[34a.1\]]rus pa dang ming bkru ba dang /_slob ma snod du rung bar bya ba'i ched du bstan pa'o/_/bum pa la yang dbye ba bum pa gang ba mchod cing dbang bskur ba byed pa dang /_dbang bskur ba'i bum pa rnam par snang mdzad la sogs par byin gyis brlabs pa dang /_gsang ba'i
[\[34a.2\]]bum pa las thams cad par byin gyis brlabs pa dang /_rdo rje sems dpa'i bum pa bdag nyid dang slob ma dbang bskur ba dang /_khams gsum rnam par rgyal ba'i bum pa khrus kyi bum pa dang lnga ru shes par bya'o/_/de yang yo byad ni rin po che sna lnga las byas pa mchu 'phyang ba nag po ra
[\[34a.3\]]ri med pa mgrin pa ring ba'o/_/las thams cad pa dang khro bo khams gsum rnam par rgyal ba'i bum pa gnyis ni lce'u dang bcas pa'o/_/sman lnga dang /_snying po lnga dang /_'bru lnga dang /_dri lnga dang /_spos lnga dang /_rin po che sna lnga la sogs pa 'byor tshad du bshams la byin gyis brlabs pa
[\[34a.4\]]ni/_las bum bskyed la de'i nang du ting nge 'dzin ni bye brag gis shes par bya'o/_/bum pa bzhag pa ni dgongs ka'i dus su 'jug pa la sogs pa 'og nas 'byung ba bzhin byas la gzhag par bya'o/_/de ltar dkyil 'khor legs par bkod nas gnas par bya'o/_/de nas khrus la sogs byas la/_/zhes bya ba
[\[34a.5\]]la sogs pa gsungs pa la/_de nas ni bkra shis pa'i don te/_dkyil 'khor bris pa'i rting thogs so/_/khrus byas la zhes pa ni dang por re zhig rang gi sdom pa la gnas pa'i nang gi bdag nyid can ni khrus dang /_phyi'i yang ci nus par bya'o/_/de la sdom pa gsum la rab tu gnas shing skyong ba ni khrus
[\[34a.6\]]gcig pa'o/_/bshags pa dang gsol ba 'debs pa la sogs pa ni gnyis pa'o/_/phyag rgya dgrol ba ni gsum pa'o/_/chu'i khrus ni bzhi pa ste/_'di dag dang gos gsum brje bar yang bya'o/_/de la sdom pa gsum la gnas pa ni gos dang po'o/_/ngo tsha shes pa dang khrel yod pa ni gnyis pa'o/_/
[\[34a.7\]]phyi'i gos gtsang ma ni gsum pa zhes bshad do/_/chu dang sa'i khrus la sogs pa byas la/_lus dri zhim pos byugs la/_ji snyed pa'i gos dang /_rgyan gdags shing shin tu ser ba'i gos bgo ba dang /_me tog gi phreng ba gdags pa dang /_shing thog dri zhim pos kha bkang ste dbu rgyan la sogs pas
[\[34b\]]
[\[34b.1\]]mdzes par byas la gnas pa'o/_/rdo rje 'dzin mas zhugs nas kyang /_/me tog thogs te sgo phyogs 'dug_/ces pa ni dkyil 'khor bris pa'i rting la phyi rol kun du spos chus byug cing me tog sil ma bkram la/_dgongs ka'i dus su badzra satwa hU~M zhes bzlas shing rdo rje sems ma'i dam tshig
[\[34b.2\]]gi phyag rgyas me tog gi phreng ba thogs la rdo rje shugs kyi dkyil 'khor du zhugs la/_yang rdo rje dril bu dkrol te dkyil 'khor lan bdun du bskor ba byas la/_dkyil 'khor thams cad kyis lhag pa dang /_ma tshang ba'i nyes pa zhi bar bya ba'i phyir bltas la bcom ldan 'das rdo rje sems dpa'
[\[34b.3\]]de la phul la rdo rje gar byas te blangs la rang gi mgo la bcing bar bya zhing badzra satwa hU~M zhes bar ma chad par bzla bar bya'o/_/de yang rdo rje dril bu rab bskul bas/_/mkhas pas ma tshang yongs su bkang /_/lhag ma gang yin dor byed de/_/'grub 'gyur smad par mi bya'o/_/zhes gsungs pa yin no/_/de nas gong gi
[\[34b.4\]]bum pa rnams dkyil 'khor du dgod par bya ste/_de nas yi ge hU~M las bdag nyid rdo rje hU~M mdzad du bsam par bya'o/_/de nas dbus su 'dug nas ni/_/rdo rje slob dpon mnyam gzhag pas/_/rdo rje sgo ni rnam bzhi'o/_/yid kyis su ni dbye bar bya/_/oM badzrod g+ha Ta sa ma ya pra be sha ya hU~M zhes bya ba phyag rgya
[\[34b.5\]]dang ldan pas dkyil 'khor gyi sgo thams cad dbye bar bya'o/_/de nas rdo rje sems dpa' dang ldan pa'i rnal 'byor chen po byas nas/_rnam par rgyal ba'i bum pa ji skad bshad pa'i mtshan nyid dang ldan pa'i bum pa la rdo rje dang bcas pa'i me tog gis lhag ma rdo rje sems dpas yongs su bzung
[\[34b.6\]]ba las/_oM badzra satwa hU~M zhes bya ba 'di lan brgya rtsa brgyad bzlas la yang badzrod ta ka hUM gi sngags stong rtsa brgyad mngon par bzlas te/_bcom ldan 'das rdo rje sems dpa'i spyan sngar legs par gzhag go/_/bum pa lhag ma rnams la ni de bzhin gshegs pa la sogs pa'i sngags sho d+ha ni la sogs
[\[34b.7\]]pa brgya rtsa brgyad bzlas te/_dkyil 'khor gyi phyi rol kun du gzhag par bya'o/_/de'i rjes la bum pa gang ba la rnam par snang mdzad dam bti la sogs pa bzlas la phyi rol du gzhag par bya'o/_/yang bum pa gcig la rdo rje sems dpa' brgya rtsa brgyad bzlas te 'jug pa'i sgor mngon par phyogs te gzhag
[\[35a\]]
[\[35a.1\]]par bya'o/_/ma 'byor na rdo rje sems dpa' dang /_de bzhin gshegs pa lnga la bum pa re re dbul bar bya'o/_/oM badzras twa muSh+Ti a zhes pa ni de bzhin gshegs pa mi bskyod pa'i rigs kyi bum pa la'o/_/oM rat+na muSh+Ti taM rin chen 'byung ldan kyi rigs kyi bum pa la'o/_/
[\[35a.2\]]oM badzra d+harma muSh+Ti khaM zhes bya ba ni shAkya thub pa'i rigs kyi bum pa la'o/_/oM karma muSh+Ti haM zhes pa ni me tog cher rgyas kyi rigs kyi bum pa la'o/_/de rnams lan brgya rtsa brgyad bzlas la rigs de la dbul bar bya'o/_/de bzhin du bum pa gang ba yang dbul bar bya ste/_bcu las nyung ba mi bya'o/_/las
[\[35a.3\]]thams cad pa'i bum pa la ni rdo rje gnod sbyin gyi sngags brgya rtsa brgyad bzlas te/_dbang ldan gyi phyogs su gzhag par bya'o/_/khro bo khams gsum rnam par rgyal ba'i bum pa la ni de nyid sngags brgya rtsa brgyad bzlas te lho sgor bya ba'i cho ga yin te/_stegs bu khru gang ba pad+ma 'dab ma brgyad bris pa'i steng du bzhag
[\[35a.4\]]la khrus la sogs pa bya'o/_/de nas dkyil 'khor gyi lha yid kyis mngon sum lta bur mngon du byas la/_mchod pa lnga dang kha zas kyi bye brag rnams kyis ci nus pas yang dag par mchod pa nas rang gi gdong ji lta ba bzhin du g.yogs te/_phyogs bzhi nas sdom pa bzung ba'i bar du byas nas/_phyi rol na
[\[35a.5\]]gnas pa'i bum pa'i chus bdag nyid dbang bskur la mchod pa lngas mchod de/_sa ma ya s+t+waM zhes brjod nas sems ma rdo rje ma bcings la/_slob ma 'jug pa'i cho gas 'jug go/_gtso bo rgyal ba sras dang 'khor/_/mang po rnams ni spyan drangs te/_/zhes bya ba la sogs pa gsungs pa ste/_dang por
[\[35a.6\]]khrus la sogs pa byas nas/_de nas phyag 'tshal ba la sogs pa sngon du 'gro bas sdom pa bzung la/_de nas sdig pa dral ba dang /_phyag rgya dgrol ba ji lta ba bzhin du byas la rnal 'byor chen po bya'o/_/de nas sbyor ba dang po dang dkyil 'khor rgyal mchog rnam par bsgoms nas/_bsdu ba byas la phyag
[\[35a.7\]]btsal ba dang ched du brjod pa brjod pa dang /_rang gi snying gar gzhug pa dang /_phyir phyung nas ched du brjod pa nas rang rang gi gnas su gnas par byas nas/_de nas rdo rje sems dpa' dang lhan cig tu gyur pa'i rnal 'byor pas de bzhin gshegs pa thams cad las phreng ba la sogs pa'i dbang bskur ba blangs la
[\[35b\]]
[\[35b.1\]]de bzhin gshegs pa rnams spyan drangs te/_gtso bo rgyal ba ni kun rig rnam par snang mdzad la sogs pa'o/_/sras ni 'khor sems dpa' dang sems ma'o/_/'khor ni 'jig rten pa'o/_/mang po rnams ni brjod kyis mi lang ba'o/_/spyan drangs te ni tshigs bcad dang sngags dang
[\[35b.2\]]phyag rgyas so/_/de yang 'di skad ston te/_de bzhin gshegs pa thams cad dang /_rdo rje sems dpa' la sogs pa nas 'jig rten pa yan chad dang bcas pa'o/_/de rdo rje dbyings kyi khang pa brtsegs ma na bzhugs pa'i sangs rgyas thams cad 'dus par mdzad de/_rdo rje slob dpon
[\[35b.3\]]gyis brtags pa'i dkyil 'khor bye ba mtha' yas pa'i gzhal yas khang du bzhugs te/_kun nas yongs su bskor ba'i tshul gyis 'dus par gyur cing tshogs par mdzad do zhes pa'i bar du'o/_/phyag rgya sngags dang bdag ldan zhing /_/zhes pa ni bdag dang dam tshig la sogs pa
[\[35b.4\]]phyag rgya bzhi dang ldan pa'o/_/de yang chos dang las dang phyag rgya chen po dang las kyi phyag rgyar bshad pa gang yin pa de ni bdag ldan zhing ngo /_/de la yang bsgrub pa'i yan lag bcu drug tu bstan pa ni/_phyag rgya chen po dang /_dam tshig dang /_chos dang /_las kyi phyag rgya dang /_dgug
[\[35b.5\]]pa dang /_gzhug pa dang /_bcing ba dang /_dbang du bya ba dang /_byin gyis brlabs pa dang /_dbang bskur ba dang /_ting nge 'dzin dang /_mchod pa dang /_snying po dang /_phyag rgya dang /_sngags dang /_rig pa'o/_/'di dag ni rnam par snang mdzad la sogs pa re re zhing so sor
[\[35b.6\]]bsgrub par bya ba'i phyir gsungs la/_dkyil 'khor gyi lha rnams bsgrubs pa ni phyag rgya bzhi bzhir bstan pas na phyag rgya zhes bya'o/_/lcags kyu la sogs rnal 'byor gyis/_/zhes pa ni rnam par snang mdzad la sogs pa phyag rgya bzhis bzhag pa de bzhin du/_sems ma rdo rje ma la sogs pa byed
[\[35b.7\]]pa por gyur pa rnams kyis bsgrub par bya zhing bdag nyid kyi dbang du bya'o/_/ci zhig smra zhing dbang du byed ce na/_dzaHhU~M baM hoHthugs rje'i bdag_/ces bya ste/_'dis ni dam tshig gi phyag rgya rnams kyi spyi'i yi ge bzhi po bsgrub pa'i snying por gsungs pa yin no/_/la la dag dzaHhU~M baM hoH_zhes bya ba 'dis bdag
[\[36a\]]
[\[36a.1\]]rdo rje lcags kyu la sogs pa'i sgo srung gi phyag rgya'i snying po yin par 'dod do/_/yang ji ltar shes she na/_dgug pa la sogs pa'i don gsal bar byed pa'i phyir ro/_/gzhan dag ni dzaHhU~M baM hoHzhes brjod la/_legs pa'i cho gas yid kyis ni/_/lus la
[\[36a.2\]]sangs rgyas kun gzhug go/_/zhes bya ba 'dir yang yin gyi/_sgo srung rnams kyi snying po yi ge bzhi yin par khas blangs na ni a zhes bya ba dbab pa'i snying po yin pa'i phyir dang /_hoHzhes bya ba rdo rje chags pa'i snying po yin pa'i phyir ro/_/bcom ldan 'das nyid kyi don 'di bshad par
[\[36a.3\]]mdzad pa yin te/_/de nas kun mchog la sogs pa/_/mngon bris nas ni yang dag bsgrub/_/dam tshig mchog ni bcing nas kyang /_/dzaHhU~M baM hoHzhes brjod do/_/zhes bya'o/_/don de dag kyang bstan pa tsam du mdzad pa yin gyi/_bsgrub pa'i go rims ni 'di yin no/_/rdo rje
[\[36a.4\]]bsdu ba'i phyag rgya bcing la/_/rdo rje se gol brdab pa'i sgra byed cing /_/oM dzaHhU~M baM hoHsa ma ya zhes brjod cing /_tshur gshegs zhes ni brjod nas kyang /_/zhes gsungs te/_tshigs su bcad pa mang po yang brjod do/_/de nas brjod pa tsam gyis bsti gnas kyi sar byon pa dang /_
[\[36a.5\]]pus mo gnyis kyi lha nga sa la btsugs la/_rdo rje thal mo bskor nas shis pa brjod pa'i tshul du snying gar 'jog pa'i phyag rgya dang /_nam mkha' las byung mtshan ldan phyir/_/zhes bya ba la sogs pa'i bstod pas mchod par bya'o/_/de nas gsang ba bcings sa nas kyang /_/mdzub gnyis
[\[36a.6\]]lcags kyu'i tshul du bya/_/zhes pas ni sgo dbye ba byas nas rdo rje lcags kyu'i las kyi phyag rgya 'dis rnam par snang mdzad dang /_ngan song sbyong ba'i rigs bkug la shar sgor gzhag par bya'o/_/rin chen dpal gyi rigs ni lho sgo dang nye bar ro/_/shAkya thub pa'i rigs ni nub sgo
[\[36a.7\]]dang nye bar ro/_/me tog cher rgyas kyi rigs ni byang sgo dang nye bar ro/_/de'i phyag rgya ni rdo rje khu tshur las mkhrig ma mdud la mthe'u chung gnyis sbrel te/_mdzub mo gnyis lcags kyu'i tshul du byas pa'o/_/de nyid las mdzub mo ngos sbyor ba ni zhags pa'i phyag rgya ste/_des rang rang gi sgo nas rang
[\[36b\]]
[\[36b.1\]]rang gi gnas su gzhug par bya'o/_/de nyid las mdzub mo bsdams pa ni lcags sgrog gi tshul lo/_/des ni phyag rgya thams cad bcing bar bya'o/_/de nyid las mthe bo gnyis nang du bkug nas phyag rgya bskor ba ni dril bu'i phyag rgya ste/_rnam par snang mdzad la sogs pa dbang du bya'o/_/de nas rdo rje gnod sbyin
[\[36b.2\]]gyis bgegs bsal ba dang /_ra ba dang dra ba byas nas/_rdo rje khu tshur gyis sgo bcad la/_rdo rje go chas bsrung ba thams cad yang dag par bsrungs nas/_rdo rje sems dpa'i mchod yon phul la/_dam tshig gi phyag rgya rnams kyis kun rig rnam par snang mdzad la sogs pa blta bar byas nas rim pa
[\[36b.3\]]'dis bsgrub par bya'o/_/kun rig rnam par snang mdzad kyi dam tshig gi phyag rgya bcings la 'di skad ces brjod do/_/shod+ha ni'i sngags kyi rjes la badzra d+hA tu dr-i sh+ya dzaHhU~M baM hoH sa ma ya s+t+waM/_sa ma ya s+t+waM a haM badzra d+hA tu zhes bya ba nas/_de bzhin du rdo rje 'bebs pa'i dam tshig gi phyag rgya bcings la/_
[\[36b.4\]]badzra a be sha dzaHhU~M baM hoHsa ma ya s+t+waM sa ma ya s+t+waM a haM badzra a be sha zhes lan gsum brjod pa'i bar du'o/_/de nas chos dang las dang phyag rgya chen pos gzhag par bgyi zhes bya ba dam tshig gi phyag rgyas rnam par snang mdzad la sogs par dag par bsgrubs la de'i 'og tu chos dang las dang phyag rgya chen
[\[36b.5\]]pos gzhag par bya'o/_/'di dag ga las shes she na/_bshad pa las ston te/_dpal mchog dang po las/_dam tshig chen po'i sems dpa' la sogs pa rnams la yang rnal 'byor gyis tshul thams cad las/_dam tshig gi phyag rgya yang dag par bsgrubs nas de'i rjes la phyag rgya gzhan sbyar bar bya'o
[\[36b.6\]]zhes don 'di ston la/_de kho na nyid bsdus pa'i rgyud las kyang /_rdo rje dbab pa byas nas ni/_/phyag rgya chen po cho ga bzhin/_/bcings nas de yi mdun phyogs su/_/sems dpa' chen po de bsgom mo/_/ye shes sems dpa' de mthong nas/_/rang gi lus su bsgom par bya/_/bkug
[\[36b.7\]]cing bcug la bcings pa dang /_/dbang du byas te bsgrub par bya'o/_/zhes gsungs pas dang po kho na dam tshig gi phyag rgya bcings par gsungs so/_/de yang rdo rje sems dpa'i skur bskyed nas dam tshig gi phyag rgya byin gyis rlob par byed pa'i phyir sngon du 'gro ba'o/_/de nas chos dang las dang /_
[\[37a\]]
[\[37a.1\]]phyag rgya chen pos lha rnams gzhag par bya'o/_/de nas badzra rat+na zhes brjod cing rdo rje rin chen gyis dam tshig gi phyag rgya gang yin pa des de bzhin gshegs pa rnams dbang bskur ba dang /_byams pa la sogs pa dang /_dpe med pa yang de nyid kyis dbang bskur bar bya'o/_/
[\[37a.2\]]rdo rje sems dpa' la sogs pa ni rdo rje dbyings kyi dbang phyug ma la sogs pa'i sangs rgyas lnga'i phyag rgyas dbang bskur bar bya'o/_/arga mchog btags bsang la sogs pa yi/_/dbyangs snyan pa yis bstod pa lha rdzas kyi/_/mchog gi dam pa rnams kyis legs par mchod/_/ces pa ni de
[\[37a.3\]]nas arga ni dpal rdo rje sems dpa'i dkyil 'khor gyi lha thams cad la mchod yon phul ba'o/_/mchod pa btags nas s+pha ra Na khaM zhes pas me tog gi shing brgya'am shing bzhi'am me tog thams cad la yang rdo rje me dang me tog gi sngags mngon par bzlas pa dang /_dri zhim po thams cad dang /_
[\[37a.4\]]kha la bsgo ba'i dri rnams la yang rdo rje me dang dri'i rig par bzlas pa dang /_ga pur dang /_a ga ru dang /_du ru ka dang /_tsan+dan la sogs pa dang bcas pa/_bdug spos kyi snod du sbyar ba'i spos snod 'bum mam/_khri'am stong ngam brgya'am/_ma 'byor na spos snod bcu la rdo rje ma dang /_bdug pa'i
[\[37a.5\]]rim pa mngon par bzlas te/_lha thams cad la dbul bar bya'o/_/swa ti ka la sogs pa yon tan 'bum dang ldan pa/_shin tu legs par sbyar ba'i kha zas bza' ba dang /_bca' ba'i bye brag rnam pa sna tshogs kyis gang ba'i snod 'bum mam/_khri 'am stong ngam brgya 'am bcu la rdo rje me mngon
[\[37a.6\]]par bzlas shing /_a kA ro mu khaM sarba d+harmA NAM Ad+ya nut+pan+na twA ta ces bya ba bzlas la dbul bar bya'o/_/mar la sogs pa'i mar me grangs stong ngam tha na snod chen po bzhi gtams pa la rdo rje me dang mar me'i rig pa bzlas shing lha'i khyad par thams cad la dbul bar bya'o/_/rol mo'i cha byad bcu la
[\[37a.7\]]dpal 'jig rten gsum las rnam par rgyal ba'i gzungs kyi dkyil 'khor las gsungs pa'i rol mo'i rig pa mngon par bzlas la/_badzra s+pha ra Na khaM zhes bya bas dbul bar bya'o/_/gar mkhan dang rol mo la sogs pa'i mchod pa rnams kyang oM dang hUM mngon par bzlas pa dbul bar bya'o/_/
[\[37b\]]
[\[37b.1\]]gzhan yang ras zung re 'bum mam khri'am stong ngam rnam par snang mdzad la sogs pa la re re zhing ras zung re'am/_so sor ma 'byor na thams cad spyi la ras zung gcig dang /_bla re rnam pa sna tshogs pa gcig dang /_grwa bzhir ba dan sna tshogs gdags pa dang /_gdugs
[\[37b.2\]]dang rgyal mtshan dang /_ba dan rnams kyang rdo rje gnod sbyin dang /_rdo rje sems dpa' dang /_yi ge oM lan bdun bzlas te/_lha thams cad la dbul bar bya'o/_/gdu bu dang /_rna cha dang /_dpung rgyan dang /_cod pan la sogs pa yang ngo /_/rdo rje rin chen gyi dar dpyangs sbyang par bya'o/_/
[\[37b.3\]]me tog gi chun 'phyang spros shing brgyan pa dang /_dra ba dang /_dra ba phyed pas brgyan pa dang /_zla ba phyed pas nye bar mdzes par byas pa'i rta babs yid du 'ong ba'i dril bu la sogs pa dang bcas pa dang /_rta dang glang po che dang /_ba lang gi khyu shin tu brtags pa rnams kyang yi ge hUM dang
[\[37b.4\]]oM mngon par bzlas shing badzra s+pha ra Na khaM zhes bya bas de bzhin gshegs pa thams cad la dbul bar bya'o/_/gsang ba la sogs pa'i zhes bya ba ni las kyi dkyil 'khor las gsungs pa'i mchod pa bcu drug dang /_sgeg mo la sogs pa gsang ba'i mchod pa bzhis dkyil 'khor gyi lha
[\[37b.5\]]thams cad mnyes par byed pa'o/_/dbyangs snyan pa yis bstod pa dang /_/lha rdzas kyis zhes bya ba ni lA s+ye la sogs pa'i mchod pa brgyad dang /_mtshan brgya rtsa brgyad pa'i bstod pa dbyangs dang bcas pas bstod do/_/mchog gi dam pa rnams kyis legs par mchod/_/ces pa ni gong
[\[37b.6\]]gi don bsdus pa ste/_gong gi mchod pa de rnams kyis mchod pa'i don to/_/de nas de bzhin gshegs pa thams cad la slob dpon gyis dngos grub thams cad bsgrub pa'i phyir/_sems can gyi don mdzod cig par gsol ba gdab par bya'o/_/da ni gtor ma'i mchod pa bstan pa'i phyir/_de nas 'byung
[\[37b.7\]]po rnams kyis gtor ma bya/_/sems can bkres shing skom la btung ba dang /_/phyogs skyong gnas pa rnams la rnam par brtag_/de yi gtor ma ji ltar mthun par bya/_/zhes pa ni rgyud gzhan las 'byung ba bzhin yo byad tshogs par bsags la/_tshangs pa la sogs pa gling bzhin gnas pa
[\[38a\]]
[\[38a.1\]]la gcig_/lha min dri za la gcig_/gnod sbyin srin po la gcig_/'byung po yi dgas la gcig_/klu sbrul rigs la gcig_/rgyal po bzhi la gcig_/gza' dang rgyu skar la gcig_/dmyal srung bcu drug la gcig_/bgegs kyi rigs la gcig_/drang srong
[\[38a.2\]]chen po rnams la gcig_/mkha' 'gro ma rnams la gcig_/'byung ba bzhi la sogs pa rnams la gcig dbul bar bya'o/_/yang na mgon po rnams la gcig_/'gro ba ris drug rnams la spyir gcig_/klu rnams la klu sman sna tshogs la sbyar ba gcig_/mkha' 'gro ma dang srin po la sha khrag
[\[38a.3\]]sna tshogs las byas pa gcig_/bgegs kyi rigs thams cad la gcig go/_/de'i phyir na/_gtor ma ji ltar mthun par bya/_/zhes so/_/de rnams la yang dang po rgyu bstan pa dang /_byin gyis brlabs pa dang /_smon lam gyi stobs brjod pa dang /_mgron rnams bsam pa dang /_spyan
[\[38a.4\]]drangs pa dang /_dam tshig gi phyag rgya bstan pa dang /_mchod pa dang /_bstod pa dang /_gtor ma bsngo ba dang /_smon lam gdab pa dang /_phrin las bcol ba dang /_gshegs su gsol ba dang /_de ltar rgyud gzhan las gsungs pa'i cho gas phyi rol du gtor ma sbyin no/_/de nas sbyin sreg
[\[38a.5\]]gi cho gas dpal rdo rje sems dpa'i sngags sam sarba bita kyis zhi ba'i sbyin sreg brgya rtsa brgyad byas la/_dpal kun rig la sogs pa'i snying pos kyang sreg blugs bdun bdun dbul bar bya'o/_/de'i rjes la ji srid dkyil 'khor thog ma dang tha ma med par mthong bar gyur pa'i sgra'am gzugs la
[\[38a.6\]]sogs pa'i mtshan ma thob par gyur pa de srid kyi bar du bzlas brjod dang bsgom pa bya'o/_/de'i phyir na/_de nas mtshan ma skyes te mgu nas ni/_/thog ma tha ma med par mngon sum mthong /_zhes so/_/da ni slob ma dbang bskur ba ston te/_de la yang sta gon la gnas pa dang /_dbang bskur ba
[\[38a.7\]]gnyis kyis bstan te/_de nas sngags pa bla med byang chub kyi/_/gnas su slob ma yongs su smin par bya/_/zhes pa la sogs gsungs pa ni de nas zhes bya ba ni dkyil 'khor mchod pa'i rjes thogs la bya'o/_/sngags pa ni slob dpon no/_/bla med byang chub kyi gnas ni dkyil 'khor chen po'o/_/slob
[\[38b\]]
[\[38b.1\]]mi yongs su smin par bya ba ni sdom pa la gnas shing dbang bskur bar bya'o/_/'gro la phan phyir zhes pa ni slob dpon gyis slob ma de la phan par bya ba'i phyir te/_myur du byang chub thob par bya ba'i ched du byang chub tu sems bskyed du gzhug go/_/de'i don yang 'di yin te byang chub sems bskyed pa la yang
[\[38b.2\]]don dam pa dang kun rdzob byang chub kyi sems bskyed du gzhug go/_/de yang gsol ba gdab pa ni/_/dga' chen khyod bdag ston pa bas/_/slob dpon khyod ni dgongs su gsol/_/zhes bya ba nas/_/mgon po bdag ni 'jug par 'tshal/_/zhes bya ba yan chad dang /_/ji ltar dus gsum mgon po rnams/_/
[\[38b.3\]]zhes bya ba nas/_sems can mya ngan 'das la dgod/_/ces bya ba yan chad kyis sdom pa bzung ba dang /_bdag byang chub snying po la mchis kyi bar du zhes bya ba nas/_sems can gyi don byed par gyur cig ces pa yan chad kyis sems bskyed par bya'o/_/de nas byin gyis brlab par bya ba ni
[\[38b.4\]]slob ma de nyid rdo rje sems dpa'i gzugs su bskyed nas/_gnas bzhir byin gyis rdo rje sems ma'i phyag rgyas brlab par byas nas/_rdo rje bzhad pas byin gyis brlabs pa'i cho gas so shing sbyin pa dang /_rdo rje gnod sbyin gyis byin gyis brlabs pa'i srung skud gdags pa dang /_rdo rje sems dpa' dang
[\[38b.5\]]rdo rje rnon pos byin gyis brlabs pa'i ku sha sbyin pa dang /_rdo rje bsrung ba'i chus kha bkru ba dang /_smon lam gdab pa'o/_/zab cing rgya che ba'i chos bsgrags la zhes pa ni zab pa ni shes rab kyi pha rol tu phyin pa'i don bstan/_rgya che ba ni sdong pos brgyan pa'i don bstan pa'o/_/bsrung ba byas nas
[\[38b.6\]]zhes pa ni rdo rje go cha dang /_rdo rje gnod sbyin dang /_rdo rje khu tshur gyis bsrung pa byas la/_shes ldan nang par dkyil 'khor mthong bar 'gyur ro zhes bya ba nas gnas su gtong ba'o/_/des ni slob ma sta gon la gnas pa'o/_/da ni slob ma la dbang bskur bar bya ste/_de yang brtul zhugs sdom gnas pa/_
[\[38b.7\]]zhes pa ni 'og nas 'byung ba'i dam tshig dang /_rigs lnga'i sdom pa la gnas pa de la de skad ces bya'o/_/rab zhi kha nas sngags brjod ces bya ba ni las kyi rdo rje slob dpon gyis so/_/gzhug par bya zhes pa ni slob ma sems rnam par dag pa de'o/_/dar la sogs pas mig gnyis g.yogs
[\[39a\]]
[\[39a.1\]]nas ni/_/zhes pa ni le brgan rtsi'i kha dog dmar pos gdong g.yogs byas la/_sogs pas ni stod g.yogs dang /_smad g.yogs rdo rje 'dzin ma'i sngags sam rdo rje gnod sbyin bzlas pa'i chus bsang ngo /_/rdo rje 'dzin ma dpal gyi pad+mar lag gnyis bya/_/zhes pa ni rigs
[\[39a.2\]]kyi dam tshig gi phyag rgya la 'dir sems ma rdo rje ma'i dam tshig gi phyag rgya'o/_/rdo rje sems dpa' ni ma yin no/_/rin chen me tog la sogs de brgyan la/_/g.yon gyi lag pa bkang ste gzhug par bya/_/zhes pa ni phyag rgya de rin po che sna lnga'am/_me tog gam/_slob dpon mnyes par byed
[\[39a.3\]]pa'i yon gyis bkang la gzhug par bya'o/_/oM badzra a d+hi tiSh+Tha hU~M gis rdo rje sems dpar slob ma byin gyis brlabs pa'o/_/oM badzra sa ma ya hU~M ni phyag rgya bcing ba'o/_/oM badzra pra be sha ya badzra hU~M ni mig gdab ba'o/_/a sa me tri sa me ma hA sa ma ye hU~M ni chos gos gsum bskon zhing sems
[\[39a.4\]]dpa' chen por bya'o/_/yang slob dpon gyis de bzhin gshegs pa thams cad la phyag byas te/_bdag ming 'di zhes bgyi ba yi/_/rdo rje slob dpon dka' thub che/_/sems can kun la sman slad du'o/_/slob ma rnams ni gzhug par bgyi/_/zhes pas rjes su gnang ba nod par bya'o/_/de nas slob mas
[\[39a.5\]]gsol ba gdab pa dang /_phyag bya ba dang /_bshags pa dang /_rjes su yi rang ba dang /_bskul ba dang /_gsol ba gdab pa dang /_slob dpon la gsol ba gdab pa dang /_rdo rje slob dpon gyis rigs thams cad la gsol ba gdab pa dang /_rdo rje slob dpon gyis slob ma la bskur ba dang /_sdom pa
[\[39a.6\]]sbyin pa dang /_slob mas sdom pa blang ba dang /_byin gyis brlab pa dang /_dkyil 'khor du 'jug pa dang /_ye shes dbab pa dang /_'og nas 'byung bas dam tshig bsgrags pa dang /_snang ba dri ba byas nas/_de nas/_sangs rgyas dngos grub thob bya'i phyir/_/zhes pa ni sangs rgyas kyi dngos grub ni bla
[\[39a.7\]]na med pa'i byang chub po/_/de thob par bya ba'i phyir kun rig rnam par snang mdzad la sogs pa bdag la thugs brtse bar dgongs nas gtso bo khyed rnams kyis bzhes su gsol zhes pa'i don to/_/oM badzra pra ti gr-ih+Na zhes pa la sogs kyis me tog dor ro/_/oM pra tIts+tsha badzra sa ma ya s+t+waM gyis me tog blangs la slob ma'i
[\[39b\]]
[\[39b.1\]]mgo la bcing pa'o/_/me tog rin chen la sogs pa de bsgyur bar me tog gang la bab pa de rigs kyi bu khyod kyi yi dam gyi lha yin gyis gtso bo'am rigs te sems dpa' gang la bab pa de khyod kyis bsgrub par gyis shig de bsgrubs na khyod kyis thun mong dang khyad par gyi dngos grub 'grub par 'gyur te the tshom
[\[39b.2\]]med do/_de nas sngags la mkhas pa yis/_/zhes pa ni rdo rje slob dpon no/_/des slob ma la sngags 'dis dam tshig sbyin par bya'o/_/oM badzra sa ma ya hUM phaT ces pa la sogs pas ni dam tshig sbyin pa dang /_bstan pa dang /_thob par bya ba'o/_/de nas 'dis dam tshig bsgrag par bya'o/_/
[\[39b.3\]]zhes pa ni dam tshig ni mi 'da' ba'o/_/gang las mi 'da' zhe na/_bsgrags pa 'di las so/_/'di ni khyod kyi dmyal ba'i chu/_/zhes pa ni rdo rje'i chu 'di ni rdo rje sems dpa' 'od du zhu bar byas pa'i chu 'dis slob ma rdo rje 'dzin par bsgoms pa la blud pas sku gsung thugs kyi dam tshig chu
[\[39b.4\]]'dis grub par gyur cig_/ci ste dam tshig 'di las 'das na ni rdo rje 'dzin pa'i chu 'dis snying la reg nas de ma thag tu rdo rje 'dzin pas snying bkas nas dmyal bar bsgyur ro/_/der ma zad de bdun rgyud kyi rigs kun kyang rlag par byed do/_/gtan tshigs de bas na bu khyod kyis zhes
[\[39b.5\]]pa ni bod par bya'o/_/rgyal bas te shAkya thub pas so/_/des gsungs pa'i sdom pa dang dam tshig ni bsrung bar bya ba'o/_/de la sdom pa ni thun mong dang khyad par ro/_/dam tshig ni sku gsung thugs so/_/de ltar bla mas phog pa'i bka' las ma 'da' bar bsrung bar gyis shig pa'o/_/
[\[39b.6\]]sdom pa phyi ma ni dkyus na gsal bas ma bkrol lo/_/bdag gi de nyid dang ni sngags sogs de bzhin no/_/zhes bya ba la sogs pa la/_de ltar 'jug pa'i rim pa byas nas bdag gi de kho na nyid de rigs kyi lha gang bsgom pa'i rim pa'i man ngag me tog gang la bab pa'i bsgom pa'i rim pa
[\[39b.7\]]bstan pa dang sngags kyi de kho na nyid bzlas pa'i rim pa dang /_dkyil 'khor gyi de kho na nyid dang /_lha'i de kho na nyid bzhi de bzhin du bstan no/_/mos pa brtan dang ldan par dam bcas nas/_/zhes pa ni mos pa ni gsang sngags rdo rje'i theg pa la mos pa'o/_/brtan pa ni las dang 'bras bu
[\[40a\]]
[\[40a.1\]]bden pa dang /_dkon mchog la mngon par yid ches pa'i dad pa dang brtson 'grus la ldog pa med pa'o/_/dam bcas nas zhes pa ni sdom pa dang tshul khrims la gnas pa ste/_thun mong dang khyad par gyi dam tshig la gnas pa dang /_sku gsung thugs kyi dam
[\[40a.2\]]tshig la gnas pa'o/_/sarba bita kyis ji ltar dbang bskur te/_/zhes pa ni dbang la rnam pa bzhi ste/_rig pa'i dbang dang /_slob dpon gyi dbang bcu dang /_rin po che sna bdun la sogs pa'i dbang dang gsang ba'i dbang ste bzhi'o/_/de la sarba bi ta kyis ji ltar bskur ba de ni sar+b+ba bita ni rdo rje
[\[40a.3\]]sems dpa'i bum pa ste/_rig pa'i dbang bskur bar bya ste/_sar+b+ba bita kyis bum pa'i dbang dang /_cod pan dang /_dar dpyangs kyi dbang dang /_rdo rje'i dbang dang /_dril bu'i dbang dang /_bdag po'i dbang dang /_ming gi dbang bskur ba'o/_/te zhes pa ni lhag ma dang bcas pa'i tshig dang /_slob dpon
[\[40a.4\]]gyi dbang bcu la sogs pa dang 'brel to/_/yang na rigs rnams kyi bum pa'i dbang dang 'brel to/_/slob dpon gyi dbang bcu ni dkyil 'khor chen po'i shar gyi sgor khru gnyis dor bar dkyil 'khor dbus ma'i phyed kyi tshad tsam gyi zur bzhi pa sgo nub tu btod la 'og nas 'byung ba bzhin bris par
[\[40a.5\]]dbang bskur bar bya'o/_/de bzhin du lho dang /_nub dang byang du yang de bzhin du bris la dbang bskur bar bya'o/_/de yang /_bum pa la sogs ji snyed mang thogs pas/_/bcu po rnams kyis dbang bcu ci dgar bskur/_/zhes gsungs te/_nyon mongs pa lnga 'joms pa rigs lnga'i bum pa'i dbang dang /_
[\[40a.6\]]thabs mkhas pa phreng ba'i dbang dang /_byang chub kyi sems kyi cod pan gyi dbang dang /_mi 'da' ba phyag rgya'i dbang dang /_rgyal ba'i sras kyi ming gi dbang dang /_de bzhin gshegs pa'i phrin las la bzhag pa las kyi dbang dang /_'khor ba gting nas 'joms pa 'khor lo'i dbang dang /_gnyis su med pa
[\[40a.7\]]gzungs kyi dbang dang /_chos nyid kyi don mthong ba gsang ba'i dbang dang /_bde ba chen po thabs dang shes rab kyi dbang dang bcu'o/_/de bcus ni slob dpon du 'os pa rnams la ci dga' ste rigs kyi dbye bas gcig gam/_lnga char la sogs pa ji ltar dga' bar bskur ro/_/de nas gsang ba shes rab
[\[40b\]]
[\[40b.1\]]ye shes kyi dbang sbyin te/_de yang rigs kyis shes par bya'o/_/de nas lag tu dril bu dang rdo rje sbyin/_/zhes pa ni de bzhin gshegs pa'i rigs la ni de bzhin gshegs pa'i rdo rje dang dril bu sbyin no/_/rdo rje'i rigs la ni khro bo'i rdo rje dang dril bu sbyin no/_/rin po che'i rigs la ni rdo rje rin po che dang dril bu sbyin
[\[40b.2\]]no/_/pad+ma'i rigs la ni rdo rje pad+ma dang dril bu sbyin no/_/las kyi rigs la ni rdo rje sna tshogs dang dril bu sbyin no/_/de rnams kyis rdo rje'i de kho na nyid dang /_dril bu'i de kho na nyid dang /_phyag rgya'i de kho na nyid bstan to/_/'dir rdo rje dril bu'i ni smos la phyag rgya chen po ni ma smos na dgos pa ci yod ce na/_rigs kyi
[\[40b.3\]]sku gsung thugs las thugs dang gsung smos pas sku ma smos kyang rgyud gzhan las gsung smos pas nyes pa med do/_/'khor lo la sogs rin chen bdun thogs la/_/mi dbang dbang phyug 'khor lo thob pa dang /_/sdig pa gzhom phyir dbang rnams bskur bar bya/_/zhes pa ni sa dang po la sogs pa'i
[\[40b.4\]]sa la gnas par bya ba'i phyir/_rin po che sna bdun dang /_bkra shis brgyad dang /_nye ba'i rin po che sna bdun dang /_brtul zhugs dang /_lung bstan pa dang /_gzengs bstod pa la sogs pa thams cad kyang bskur ro/_/de la/_mi yi dbang phyug 'khor lo thob pa dang /_/zhes pa ni mi'i dbang
[\[40b.5\]]phyug ni gsum ste/_sa dang po dang /_brgyad pa dang /_bcu pa'o/_/de thob par bya ba'i phyir shar gyi sgor ni mig gi thur dang /_mda' gzhu dang rdo rje sems pa'i dbang dang /_brtul zhugs sbyin par bya'o/_/lho sgor ni rin po che sna bdun no/_/nub tu bkra shis brgyad do/_/byang du shes
[\[40b.6\]]rab ye shes kyi dbang bskur ro/_/de'i phyir na nyon mongs pa'i sgrib pa dang /_shes bya'i sgrib pa sbyangs pa'i phyir dbang ni bskur bar bya'o/_/yang slob ma 'jug pa'i cho ga dbang bskur ba'i cho ga 'di'i don bcom ldan 'das kyis ji skad gsungs pa de ltar brjod par bya ste/_ji lta ba bzhin du ni dbang bskur
[\[40b.7\]]bar 'os pa'i slob ma bslab pa yongs su bzung ba'am/_dge sbyong ngam/_dge slong gi sdom pa yongs su bzung ba lhag par gnas pa'i cho ga ji lta ba bzhin byas pas/_slob dpon gyi zhabs la mngon par phyag byas nas/_sems can ma lus pa rnams kyi phan pa dang /_bde ba dam pa 'grub par bya ba'i rgyur
[\[41a\]]
[\[41a.1\]]bdag de bzhin gshegs pa'i rigs dang /_rdo rje'i rigs dang /_rdo rje'i rigs kyi bdag po la sogs par 'gyur bar bya'o zhes bya ba ni/_bsam pa mngon du byas la slob dpon gyi zhabs gnyis la phyag byas te/_'di skad brjod par bya'o/_/dga' chen khyod bdag ston babs/_
[\[41a.2\]]slob dpon khyod ni dgongs su gsol/_/byang chub chen po'i tshul bstan pa/_/mgon po chen po bdag 'tshal lo/_/dam tshig de nyid stsal du gsol/_/sdom pa rnams kyang bdag la stsol/_/de nas yol ba'i mthar slob ma rdo rje bsrung ba yongs su bzlas pa'i ras shin tu dmar ba'i stod g.yogs dang /_/
[\[41a.3\]]smad g.yogs bskon zhing /_yang sgo srung rnams kyi sngags bzlas pa'i dar gyis gdong g.yogs bcings nas slob ma phyag bzhi byed du gzhug go/_/de nas lag na me tog thogs pas slob dpon la phyag byas nas/_bshags pa dang /_rjes su yi rang ba dang /_bskul ba dang /_gsol ba yang byas la
[\[41a.4\]]'di skad ces brjod par yang bya'o/_/gtso bos bdag la sdom pa stsol/_/thub pa nyi ma ma lus pa/_/sangs rgyas bdag la dgongs su gsol/_/bdag ming 'di zhes bgyi ba ni/_/slob dpon dbang du gnas pa la/_/sangs rgyas rol mo las byung ba'i/_/mi ldog 'khor lo'i 'byor par ldan/_/
[\[41a.5\]]thar pa chen po'i grong khyer mchog_/gsang ba chen por 'jug par bgyi/_/gsang ba'i rigs mchog thams cad du/_/slob dpon chen po bdag 'jug mdzod/_/mi ldog pa yi dbang bskur ba/_/skal ba chen po bdag la stsol/_/mtshan rnams kun gyis rgyas btab cing /_/dpe byad rnams dang
[\[41a.6\]]yang dag ldan/_/sangs rgyas sku ni yid 'ong ba/_/slob dpon chen po bdag la stsol/_/dbang phyug chen po rmad byung ba/_/sems can kun gyi don bgyid phyir/_/bdag ni rtag tu slob dpon 'gyur/_/slob dpon chen po bdag la stsol/_/de nas slob dpon gyis rigs thams cad la gsol ba gdab
[\[41a.7\]]par bya ste/_che ge zhes bya 'di nyid ni/_/byang chub sems ni yongs 'dzin pa/_/dam tshig mchog dang gsang ba yis/_/'khor lo la yang 'jug par 'tshal/_/de nas yang slob dpon gyis 'di skad ces brjod par bya ste/_gsang ba chen po'i rigs dag pa/_/gsang ba yongs su 'dzin par ni/_/
[\[41b\]]
[\[41b.1\]]bdag nyid chen po khyod 'dod dam/_/des kyang 'tshal zhes brjod par bya'o/_/de nas sdom pa dpog pa/_/sangs rgyas chos dang dge 'dun te/_/dkon mchog gsum la skyabs su song /_/zhes bya ba nas/_'di ni dam tshig yin par bshad/_/khyod kyis rtag tu bsrung bar bya/_/zhes bya ba
[\[41b.2\]]yan chad kyis dpog go_/des kyang 'di skad brjod par bya ste/_slob dpon 'dir ni bdag la gson/_/gtso bos ji ltar bka' stsal pa/_/de ltar bdag ni bgyid par 'tshal/_/ji ltar dus gsum mgon po rnams/_/byang chub tu ni nges mdzad pa/_/zhes bya ba la sogs pa nas/_sems can mya
[\[41b.3\]]ngan 'das la 'god/_/ces bya ba'i bar du brjod par bya'o/_/gang zhig sdom pa 'dzin par mi byed pa de la deng khyod ces bya ba la sogs pa brjod par mi bya ste/_slob dpon du rjes su gnang ba dang /_dbang bskur bar mi bya'i 'jug pa tsam gyis byed du gzhug go/_/de nas byang chub sems bskyed nas/_/
[\[41b.4\]]de yi snying gar snying pos ni/_/rdo rje rab tu gzhag par bya/_/su ra ta sa ma ya s+t+waM ho badzra sid+d+hi ya thA su khaM/_oM badzra satwa sa ma ya hU~M zhes zlos shing /_rdo rje sems dpa'i dam tshig gi phyag rgyas de rdo rje sems dpar bskyed la/_rigs kyi dam tshig bzhis/_oM badzra a d+hi tiSh+Tha hU~M zhes pa dang /_snying ga dang /_dpral
[\[41b.5\]]ba dang /_lkog ma dang /_spyi bor rdo rje dang /_rin po che dang /_pad+ma dang /_sna tshogs rdo rje bskyed de/_dri dang me tog la sogs pas mchod nas/_yon gyi mchog blangs te/_de nas phyi rol na gnas pa'i bum pa'i chus dbang bskur la/_oM badzra sa ma ya s+t+waM zhes bya ba 'dis sems ma rdo rje ma'i phyag rgya 'ching
[\[41b.6\]]du bcug nas/_gung mo gnyis kyis phreng ba 'dzin du bcug ste/_sa ma ya hU~M zhes bya ba 'dis gzhug par bya zhing /_badzra aM ku sha dzaH/_zhes bya ba dang /_rdo rje lcags kyu'i phyag rgyas dgug par bya'o/_/yang de bzhin du lho nas bcug la badzra pA sha hU~M zhes bya ba dang /_rdo rje zhags pa'i las kyi phyag rgyas gzhug par
[\[41b.7\]]bya'o/_/yang de bzhin du nub kyi sgo nas bcug la badzra s+pho Ta baM zhes bya ba dang /_rdo rje lcags sgrog gi phyag rgyas bcing bar bya'o/_/de nas de bzhin du byang phyogs kyi sgo nas bcug la badzra A be+e sha aHzhes pa dang /_rdo rje 'bebs pa'i phyag rgyas gdab par bya'o/_/de nas yang shar phyogs kyi sgo nas/_de bzhin du
[\[42a\]]
[\[42a.1\]]bcug la 'di skad du/_deng khyod de bzhin gshegs pa thams cad kyi rigs su zhugs kyis zhes bya ba la sogs pa brjod par bya'o/_/de nas sgo dbye ba'i phyag rgyas rang gi snying ga phye la/_rang gi snying ga na gnas pa'i rdo rje'i dbus na yi ge a rdo rje dmar po'i 'od zer gyi phreng ba dang ldan pa
[\[42a.2\]]bsams nas/_de nas slob ma'i snying ga na gnas pa'i rdo rje'i dbus su blos bcug la/_de'i lus thams cad gang bar bsams shing /_'di skad du de bzhin gshegs pa thams cad kyis zhes bya ba la sogs pa smos shig ces brjod do/_/de nas sems ma rdo rje ma'i phyag rgya bcings la/_'di ni rdo rje dam
[\[42a.3\]]tshig ste/_zhes bya ba la sogs pa brjod du bcug la/_badzra A be sha aHzhes bya ba lan brgya'i bar du zlos shing dbab par bya'o/_/dbab pa'i cho ga de lta bu dang /_gzhan dag kyang shes par bya'o/_/de nas de la babs par shes pa dang /_slob dpon gyis dpal rdo rje sems dpa'i dam tshig gi phyag
[\[42a.4\]]rgya bcings te/_kye rdo rje sems dpa'/_kye rdo rje rin chen/_kye rdo rje chos/_kye rdo rje las/_prit+tas twa bti badzra zhes brjod par bya'o/_/gal te babs pa de dpal rdo rje sems dpa'i phyag rgya bcings la/_slob dpon gyis rdo rje khu tshur gyi phyag rgya bcing bar bya'o/_/gang gi tshe rdo rje rgyal po'i phyag rgya
[\[42a.5\]]'ching na de'i tshe rdo rje gnod sbyin gyi phyag rgya'o/_/gang gi tshe rdo rje chags pa'i 'ching na/_de'i tshe rdo rje bsrung ba'i 'o/_/gang gi tshe rdo rje legs pa'i 'ching na de'i tshe rdo rje las kyi'o/_/gang gi tshe rdo rje rin chen gyi phyag rgya 'ching na de'i tshe rdo rje smra ba'i phyag rgya'o/_/gang gi tshe rdo rje nyi ma'i 'ching ba de'i tshe rdo rje rgyu'o/_/
[\[42a.6\]]gang gi tshe rdo rje rgyal mtshan gyi 'ching pa de'i tshe rdo rje rnon po'i'o/_/gang gi tshe rdo rje bzhad ba'i phyag rgya 'ching pa de'i tshe slob dpon gyis rdo rje chos kyi phyag rgya bcing par bya'o/_/de lta bu ni dpal rdo rje sems dpa' la sogs pa'i sems dpa' de rnams dgongs par mdzad par 'gyur ro/_/de nas babs pa de'i lce la yi
[\[42a.7\]]ge hUM las rdo rje dkar po rtse lnga ba bsams la smros shig rdo rje zhes brjod par bya'o/_/de nas mngon par 'dod pa thams cad smra bar 'gyur ro/_/de nas phreng ba dor te/_sangs rgyas dngos grub thob bya'i phyir/_/bdag la thugs brtser dgongs nas ni/_/'gro la phan phyir gtso chen gyis/_/sman par dgongs te
[\[42b\]]
[\[42b.1\]]bzhes su gsol/_/oM badzra pra ti grih+Na hUM~M zhes pa'o/_/de nas blangs la mgo la bcing ngo /_/de nas/_rin chen me tog la sogs pa/_/zhes pa'i tshigs bcad brjod/_oM pra tIts+tsha badzra sa ma ya s+t+waM zhes pas bcing ngo /_/de nas gdong g.yogs bkrol ba/_dkyil 'khor bzang po 'di la ltos/_/zhes pa la sogs pa'i
[\[42b.2\]]dkyil 'khor bstan to/_/phyi'i dkyil 'khor gyi phyi rol du zla ba'i dkyil 'khor bris la/_slob ma rdo rje sems dpar bskyed nas byin gyis brlabs la zla ba'i dkyil 'khor gyi steng du bzhag ste/_dril bu dkrol zhing mchod pa rnam pa lngas mchod la/_bkra shis 'don cing rnam par rgyal ba'i bum pa'am/_
[\[42b.3\]]sarba bita kyis byin gyis brlabs pa'i rdo rje sems dpa'i bum pa las rdo rje khu tshur gyis chu blangs pa de dang /_oM badzra a b+hi Shiny+tsa zhes bya ba'i sngags 'dis spyi bo nas dbang bskur bar bya'o/_/de nas dbu rgyan gyi dbang dang /_me tog gi phreng ba'i dbang bskur ba dang /_/phyag rgya'i phreng ba'i dbang dang /_
[\[42b.4\]]rdo rje'i dbang bskur ba dang /_dril bu'i dbang bskur ba dang /_bdag po'i dbang bskur ba dang /_ming gi dbang bskur ba thams cad la me tog la sogs pa'i mchod pa lnga po re dang dbang rer sbyar bar bya'o/_/ming gi dbang la sogs pa bskur bar bsrung pa 'di thams cad kyis kyang phyir mi ldog pa'i
[\[42b.5\]]sa bon bskyed pa'i phyir yin pas sdom pa gzung ba dang /_sdom pa gzung ba'i spyi'i dbang bskur ba yin no/_/slob dpon du dbang bskur bar 'os pa rnams kyis ni khyad par yod par bshad de/_slob dpon du dbang bskur bar 'os pa dkyil 'khor chen por bcug la dkyil 'khor gyi de kho na nyid dang /_lha'i de kho nyid
[\[42b.6\]]dang /_slob dpon gyi las thams cad bslab par bya ste/_'di tsam gyis ni gsang ba'i dbang bskur ba yin no zhes bcom ldan 'das rdo rje 'dzin pas gsungs te/_de la dkyil 'khor gyi de kho na nyid 'di yin te/_mi mnyam med pas zur bzhi ste/_/dran dang dbang po sgo bzhi ste/_/bsam gtan rnams kyi rta
[\[42b.7\]]babs bzhi/_/kha khyer la brten rdo rje'i mchog_/lha mos mchod pa bzung rnams yin/_/sna tshogs pa yi rgyan rnams kun/_/bsam pa thams cad rdzogs byed pa'o/_/rdul yab bskyod pa sna tshogs mchog_/dam chos mchog ni kun du 'phro/_/rlung gis bskyod pa sna tshogs mchog_/dar 'phan dril bu'i sgra
[\[43a\]]
[\[43a.1\]]sgrogs yin/_/me long ye shes dag me tog_/byang chub yan lag me tog phreng /_/dra ba dra phyed rin chen mchog_/nyi ma zla ba yang dag ldan/_/kun grub mi zad bde ba ste/_/bde ba chen po zhes bshad do/_/phyi'i dkyil 'khor gyi de kho na nyid do/_/'di ni nang rim dag gi thig_/
[\[43a.2\]]dkyil 'khor brgyad pa 'dra ba ni/_/'di ni rnam par thar pa brgyad/_/dngos grub kun gyis bde ba ster/_/theg pa chen po'i byang chub sems/_/'khor lo bcu drug bskor ba ni/_/sde snod 'khor lo bskor bas na'o/_/theg chen byang chub sems dang ni/_/ldan phyir rdo rje thig
[\[43a.3\]]gis bskor/_/rnam par snang mdzad dang /_ngan song thams cad sbyong ba dang /_rin chen dpal dang /_shAkya thub pa dang /_me tog cher rgyas kyi dkyil 'khor ni thabs rnam pa lnga bstan pa'i phyir/_shel dang /_bai DUr+ya dang /_gser dang /_pad+ma rA ga dang /_margad kyi mdog can lta
[\[43a.4\]]bu ste/_skabs 'di ni lhag ma'o/_/dbus ma shel lta bu'i mdog can ni bcom ldan 'das kun rig gi dkyil 'khor te/_byang chub sems dpa' rnams rnam par bstan pa yin no/_/gnyis pa bai DU r+ya'i mdog can ni ngan song thams cad sbyong pa'i dkyil 'khor te/_bsdu ba'i dngos
[\[43a.5\]]po ston pa yin no/_/gsum pa gser gyi mdog can ni rin chen dpal gyi dkyil 'khor te/_bsod nams dang ye shes kyi tshogs ston par byed pa yin no/_/bzhi pa pad+ma rA ga'i mdog can ni shAkya thub pa'i dkyil 'khor te/_mi dmigs pa'i thugs rje chen po dang /_ting nge 'dzin
[\[43a.6\]]dang /_gzungs dang rnam par thar pa la sogs pa ston par byed pa yin no/_/lnga pa margad kyi mdog can ni me tog cher rgyas kyi dkyil 'khor te/_sems can smin pa dang grol bar byed pa'i byang chub sems dpa'i lam 'bras bu dang bcas pa'i thob pa las byung ba theg pa chen po
[\[43a.7\]]gzhan gyi lta ba dang bral ba yin no zhes bya ba ni dkyil 'khor ro/_/'khor lo rtsibs bcu drug par 'byung ba ni rten 'brel bcu gnyis dang /_dran pa nye bar gzhag pa bzhi dang /_/stod pa bcu drug rnam par dag pa yin no/_/kha dog lnga po ni de bzhin gshegs pa rnams sems can gyi
[\[43b\]]
[\[43b.1\]]khams la pha rol tu phyin pa drug gis chags pa yin no zhes de ston par byed pa'o/_/bum pa ni gang gi tshe bcom ldan 'das de bzhin gshegs pa thams cad la gnyis su med pa'i ye shes kyi bdud rtsi gsol bar bstan pa yin la/_bum pa gang ba ni byang chub thob par byed pa'i bsod nams dang
[\[43b.2\]]ye shes kyi tshogs yongs su rdzogs pa yin no zhes pa'i don ston pa'o/_/gang du bzlas pa yang dag bshad/_/de nyid gsal bar ston pa yin/_/gang phyir 'di ni yang dag bshad/_/grags pa'i dri ni bla na med/_/rdzu 'phrul 'jug pa gang yin pa/_/tshul khrims dri ni bla na med/_/bza' ba
[\[43b.3\]]rnam pa sna tshogs ni/_/chos kyi zas ni bla na med/_/lha yi gar bshad sna tshogs pa/_/rtog pa thams cad rnam 'phel ba'o/_/grong khyer du ni gang bshad pa/_/de nyid thar pa'i grong khyer bzang /_/dkyil 'khor du ni gang bshad pa/_/chos kyi rang bzhin grong khyer yin/_/zhes bcom ldan
[\[43b.4\]]'das kyis gsungs so/_/yang mi'u thung lta bu zhal bzhi pa gsus khyim che ba ral pa can dkyil 'khor gyi bdag po'i yon tan dang ldan pa'i tshogs lta bu zhal bzhi po de dkyil 'khor gyi sgor yongs su gyur/_gdul bya rnams rang gi skur zhugs par mdzad pa'i phyir/_de rnams kyang sdig
[\[43b.5\]]pa sel cing sangs rgyas kyi yon tan bskyed par mdzad pas bzhugs par gsang ba'i dkyil 'khor gyi gzugs can bsgom par bya'o/_/de rnams la lha rnams kyi de kho na nyid sum cu rtsa bdun te de brjod par bya'o/_dkyil 'khor thams cad kyi dbus na bzhugs pa ni bcom ldan
[\[43b.6\]]'das rnam par snang mdzad de/_sangs rgyas thams cad gcig tu bsdus par gyur pa la sogs pa'i tshul mdzes par snang ba yin no/_/bcom ldan 'das rnam par snang mdzad kyi byang chub kyi mtshan nyid can gyi thugs gang yin pa de ni ngan song thams cad yongs su sbyong ba'o/_/bcom ldan
[\[43b.7\]]'das ngan song sbyong ba de nyid rnam pa bzhir 'dod de/_de'i rgyu'i gnas skabs kyi byang chub kyi thugs dang /_'bras bur gyur pa'i thugs gang yin pa de ni rdo rje sems dpa'o/_/de nyid kyi bsdu ba'i dngos po bzhi'i spyod pa dang 'bras bu'i thugs ni rdo rje rgyal po'o/_/de nyid kyi sems can smin pa dang grol
[\[44a\]]
[\[44a.1\]]bar mdzad pa'i thugs gang yin pa dang /_de bzhin du lam bsgoms pa dang /_'bras bu'i rang bzhin gyi thugs gang yin pa de ni rdo rje chags pa'o/_/de nyid kyi phyir pha rol tu phyin pa drug gi spyod pa dang /_'bras bu'i thugs gang yin pa de ni rdo rje legs pa'o/_/bcom ldan 'das
[\[44a.2\]]rnam par snang mdzad kyi sbyin pa'i pha rol tu phyin pa gang yin pa de ni de bzhin gshegs pa rin chen dpal lo/_/rin chen dpal de yang nor dang mi 'jigs pa dang /_byams pa dang /_chos sbyin pa'i tshul gyis rnam pa bzhir 'gyur ro/_/de la nor sbyin pa'i spyod pa dang /_nor sbyin pa'i 'bras bu gang yin pa
[\[44a.3\]]de ni rdo rje rin chen no/_/mi 'jigs pa sbyin pa'i spyod pa dang /_mi 'jigs pa sbyin pa'i 'bras bu gang yin pa de ni rdo rje nyi ma'o/_/byams pa'i sbyin pa'i spyod ba dang /_de'i 'bras bu gang yin pa de ni rdo rje dpal lo/_/chos sbyin pa'i spyod pa'o/_/chos sbyin pa'i 'bras bu gang yin pa de ni rdo rje
[\[44a.4\]]bzhad pa'o/_/bcom ldan 'das rnam par snang mdzad kyi shes rab kyi pha rol tu phyin pa gang yin pa de ni de bzhin gshegs pa shAkya thub pa'o/_/bcom ldan 'das shAkya thub pa'i chos thams cad rang bzhin gyis dag pa'o zhes thugs rtse gcig pa nyid kyi rnam pa'i shes rab kyi spyod pa dang /_de'i
[\[44a.5\]]'bras bu gang yin pa de ni rdo rje chos so/_/nyon mongs pa dang shes bya'i sgrib pa spong bar byed pa'i phyir shes rab bsgoms pa dang /_de'i 'bras bu gang yin pa de ni rdo rje rnon po'o/_/rdo rje dbyings la sogs pa'i dkyil 'khor sprul pa'i rnam pa'i shes rab dang /_de'i 'bras bu gang yin pa de ni rdo rje
[\[44a.6\]]rgyu'o/_/shAkya thub pa'i de nyid kyi so so yang dag pa'i rig pa bzhi rang bzhin gyis spyod pa gang yin pa dang /_de'i 'bras bu gang yin pa de ni rdo rje smra ba'o/_/bcom ldan 'das rnam par snang mdzad kyi brtson 'grus kyi pha rol tu phyin pa gang yin pa de ni me tog cher rgyas so/_/bcom ldan 'das me tog
[\[44a.7\]]cher rgyas de yang rnam pa bzhi ste/_me tog cher rgyas des sangs rgyas sprul pa'i phyir brtson 'grus gang bsgoms pa'i spyod pa dang /_sems can smin par bya ba'i spyod pa dang /_de dag gi 'bras bu gang yin pa de ni rdo rje las so/_/theg pa gzhan 'dod pa'i sems kyis 'jigs pa las sems
[\[44b\]]
[\[44b.1\]]bsrung ba'i brtson 'grus gang yin pa dang /_de'i 'bras bu gang yin pa de ni rdo rje bsrung ba'o/_/chos rnams rang bzhin gyis 'od gsal ba gdod nas dag pa nam mkha' dang mnyam pa zhes bya bar so sor rtog pa'i brtson 'grus bsgoms pa 'dis 'dod chags la sogs pa'i nyon mongs pa
[\[44b.2\]]dang /_nye ba'i nyon mongs pa za ba dang /_gdug pa thams cad za ba dang /_de'i 'bras bu gang yin pa de ni rdo rje gnod sbyin no/_/de bzhin gshegs pa thams cad kyi sku dang /_gsung dang /_thugs rdo rje'i rang bzhin du bsgoms pa'i brtson 'grus dang /_de'i 'bras bu gang yin pa
[\[44b.3\]]de ni rdo rje khu tshur ro/_/bcom ldan 'das rnam par snang mdzad kyi byang chub kyis thugs bsdus par gyur pa gang yin pa de ni rdo rje sems ma dang sangs rgyas spyan no/_/sbyin pa'i pha rol tu phyin pa bsdus par gyur pa gang yin pa de ni rin chen sems ma dang mA ma kI'o/_/shes rab kyi pha rol
[\[44b.4\]]tu phyin pa bsdus par gyur pa gang yin pa de ni chos ma dang gos dkar mo'o/_/brtson 'grus kyi pha rol tu phyin pa bsdus par gyur pa gang yin pa de ni las ma dang dam tshig sgrol ma'o/_/de nyid kyi sbyin pa dang /_tshul khrims dang /_bzod pa dang /_brtson 'grus dang /_bsam gtan
[\[44b.5\]]dang /_shes rab dang /_smon lam dang /_thabs kyi pha rol tu phyin pa gang yin pa de ni lha mo las sgeg mo dang /_phreng ba ma dang /_glu ma dang /_gar ma dang /_bdug pa ma dang /_me tog ma dang /_mar me ma dang /_byug pa ma yin no/_/bcom ldan 'das rnam par snang mdzad
[\[44b.6\]]kyis byang chub kyi thugs bskyed nas/_thar pa'i grong khyer chen por sems can rnams 'dren par mdzad pa'i phrin las gang yin pa de ni rdo rje lcags kyu'o/_/byang chub kyi spyod pa'i zhags pas sems can gzhug par mdzad pa gang yin pa de ni rdo rje zhags pa'o/_/byang chub kyi
[\[44b.7\]]bsam gtan gyis theg pa gzhan la 'dod pa las sems rab tu dral te/_'ching bar mdzad pa gang yin pa de ni rdo rje lcags sgrog go/_/bcing ba 'bebs pas rjes su chags par mdzad pa gang yin pa de ni rdo rje 'bebs pa yin no/_/de yang rdo rje lcags kyu la sogs pa'i dbang du
[\[45a\]]
[\[45a.1\]]mdzad nas/_'di nyid kyi rgyud chen po las/_/byang chub sems dang de bzhin sbyin/_/bsam gtan sangs rgyas rjes su brnyes/_/zhes gsungs pa yin no/_/byams pa la sogs pa'i byang chub sems dpa' sum cu rtsa gnyis po rnams ni/_dam pa'i chos
[\[45a.2\]]kyi grong khyer chen po yongs su skyong ba'o/_/nyan thos dang rang sangs rgyas ni bden pa bzhi dang /_rten 'brel bcu gnyis kyi sgo nas theg pa chung ngu'i grong khyer yongs su skyong ba'o/_/'jig rten gsum snang la sogs pa'i khro bo rnams ni rnam par thar pa brgyad rnam par dag pa las byung ba'o/_/_
[\[45a.3\]]'jig rten pa la sogs pa rnams ni theg pa che chung snod ji lta ba bzhin du/_ngan song las drangs te gnas par bya ba'i don to/_/de la 'di dag thams cad ni/_/slob dpon gyi las yin te/_sems dpa' chen po phyag rgya cher/_/bsgom zhing byin gyis rlob bgyid cing /_/dkyil 'khor gyi ni
[\[45a.4\]]dbus nyid du/_/ci rigs par ni mchis nas kyang /_/phyag rgya la gnas de bzhin langs/_/kun du rnam par bltas nas ni/_/rdo rje sems dpa' zhes brjod nas/_/bsgyings pa'i tshul gyis yongs su bskor/_/zhes bya ba nas/_/bdag ming 'di zhes bgyi ba yi/_/rdo rje slob dpon
[\[45a.5\]]dka' thub ches/_/sems can kun la sman slad du/_/slob ma rnams ni gzhug par bgyi/_/zhes bya ba gang bshad pa 'di dag thams cad ni slob dpon gyi las yin no/_/da ni dbang bskur ba'i cho ga brjod par bya ste/_rtsa ba'i dkyil 'khor las khru gnyis dor bar shar sgor bltas pa dang /_
[\[45a.6\]]dkyil 'khor dbus ma'i phyed kyi tshad tsam zur bzhi pa sgo nub tu btod pa'i dkyil 'khor tshon sna lngas bris la/_de'i dbus su pad+ma 'dab ma brgyad/_de'i steng du dpal rdo rje sems dpa'i rdo rje rtse lnga pa kha dog dmar po 'od dmar po'i phreng ba dang ldan pa bri bar bya'o/_/de bzhin du lho dang /_nub dang /_
[\[45a.7\]]byang sgor bltas pa kun nas zlum par dkyil 'khor gzhan dag bris la/_de'i dbus su pad+ma 'dab ma brgyad pa/_de'i steng du rdo rje rin po che dang /_rdo rje pad+ma dang /_sna tshogs rdo rje go rims ji lta ba bzhin bris la/_dkyil 'khor de rnams rtsa ba'i dkyil 'khor ji lta ba bzhin mchod nas/_de
[\[45b\]]
[\[45b.1\]]rnams la rdo rje gnod sbyin yongs su bzlas pa'i seng ge'i gdan nam khri la zla ba'i dkyil 'khor dar gyis g.yogs pa gzhag par bya'o/_/de nas slob ma rnam par snang mdzad la sogs pa'i de bzhin gshegs par byin gyis brlabs la/_shar phyogs kyi sgo'i dbang bskur ba'i dkyil 'khor du rnam par snang mdzad
[\[45b.2\]]kyi phyag rgya chen pos seng ge'i gdan la bzhag la/_seng ge'i gdan gyi steng du bla re bre ba dang /_g.yas logs su dar dang me tog gi phreng bas brgyan pa dang /_gdugs dkar po rin po che'i tog can la/_oM mngon par bzlas pa bzhag pa dang /_g.yon du dar sna tshogs kyi rgyal mtshan dang /_
[\[45b.3\]]ba dan sna tshogs pa nam mkha' mdzod kyi sngags bzlas la gzhag par bya'o/_/de nas slob ma la mchod yon byin la mchod pa lngas kyang mchod de/_dung dang /_rda rings dang /_rnga bo che dang /_zangs dung la sogs pa'i rol mo'i phyag rgyas byin gyis brlabs nas/_gar dang /_glu dang /_
[\[45b.4\]]rtsed mos kyang de yang dag par mchod la bkra shis kyi tshigs su bcad pa brjod par bya'o/_/de nas sbyor ba 'dis ngan song sbyong ba la sogs pa'i bum pa bzhis dbang bskur bar bya'o/_/oM badzra ka la sha a b+hi Shiny+tsa hU~M/_oM bud+d+ha ka la sha a b+hi Shiny+tsa oM/_oM rat+na ka la sha a b+hi Shiny+tsa trAM/_
[\[45b.5\]]oM pad+ma ka la sha a b+hi Shiny+tsa hrIH/_oM karma ka la sha a b+hi Shiny+tsa aH_oM badzra bid+yA swA hA zhes bya ba dam tshig gi phyag rgyas yongs su bzung ba'i me tog gi lcug ma la stong rtsa brgyad bzlas pa'i rnam par snang mdzad kyi bum pa des/_oM sarba bti swA hA/_oM badzra a b+hi Shiny+tsa zhes bya ba brjod de dbang bskur ro/_/
[\[45b.6\]]de nas dbu rgyan gyi dbang bskur te/_oM badzra a b+hi Shiny+tsa hU~M/_oM bud+d+ha a b+hi Shiny+tsa oM/_oM rat+na a b+hi Shiny+tsa trAM/_oM pad+ma a b+hi Shiny+tsa hrIH/_oM karma a b+hi Shiny+tsa aH/_de nas phreng ba'i dbang bskur ba blang bar bya ste/_oM rat+na mA la a b+hi Shiny+tsa trAM trAM trAM trAM trAM/_oM badzra pa T+Ta a ba laM ba na a b+hi Shiny+tsa trAM/_
[\[45b.7\]]de ni cod pan gyi dbang ngo /_/de nas phyag rgya'i dbang bskur bar blang bar bya ste/_oM badzra mu dra a b+hi Shiny+tsa hU~M/_oM bud+d+ha mu dra a b+hi Shiny+tsa oM/_oM rat+na mu dra a b+hi Shiny+tsa trAM/_oM pad+ma mu dra a b+hi Shiny+tsa hIH/_oM karma mu dra a b+hi Shiny+tsa aH/_de nas ming gi dbang bskur ba sbyin par bya ste/_oM badz+wa nA ma a b+hi
[\[46a\]]
[\[46a.1\]]Shiny+tsa hU~M/_oM hUM trAM hrI aH/_kye rdo rje sems dpa' kye rdo rje rin chen/_kye rdo rje chos/_kye rdo rje las che ge mo zhes bya ba 'di yang a d+hi tiSh+Tha sarba ta thA ga ta ya tsAR+ya tra swA hA/_de nas las kyi dbang bskur te/_oM badzra karma a b+hi Shiny+tsa hU~M aH/_de nas
[\[46a.2\]]'khor lo'i dbang bskur te/_oM badzra tsakra a d+hi pa ti s+t+waM a b+hi Shiny+tsa oM/_oM oM oM/_hUM hUM hUM/_trAM trAM trAM/_hrIHhrIHhrIH/_aHaH aH/_de nas gzungs kyi dbang bskur bar bya ste/_oM badzra d+ha ra Na a b+hi Shiny+tsa hU~M/_oM bud+d+ha d+ha ra Na a b+hi Shiny+tsa oM/_oM rat+na d+ha ra Na a
[\[46a.3\]]b+hi Shiny+tsa trAM/_oM pad+ma d+ha ra Na a b+hi Shiny+tsa hrIH/_oM karma d+ha ra Na a b+hi Shiny+tsa aH/_oM sarba ta thA ga tA gu h+ya a b+hi Shiny+tsa oM/_oM badzra gu h+ya a b+hi Shiny+tsa hUM/_oM bud+d+ha gu h+ya a b+hi Shiny+tsa oM/_oM rat+na gu h+ya a b+hi Shiny+tsa trAM/_oM pad+ma gu h+ya a b+hi Shiny+tsa hrIH/_oM karma gu h+ya a b+hi Shiny+tsa aH/_de nas mchod
[\[46a.4\]]pa rnam pa lngas yang dag par mchod la/_lhag ma ni rdo rje sems dpa'i dbang bskur ba'i skabs su shes par bya'o/_/yang de nyid du rdo rje sems dpar byin gyis brlabs la rnal 'byor chen po bshad pa'i tshul gyis rnam par snang mdzad la sogs pa de'i lus la bkod la rdo rje sems dpa'i
[\[46a.5\]]phyag rgya chen pos de seng ge'i khri steng du bzhag la bla re bre ba nas bkra shis gdon pa yan chad byas nas/_de nas shar sgo'i bum pa dang /_bum pa gang bas kyang dbang bskur bar bya'o/_/de nas de bzhin gshegs pa dang /_dbu rgyan la sogs pa'i dbang bskur bar bya'o/_/
[\[46a.6\]]de nas me tog la sogs pa dang /_sgeg mo la sogs pas slob ma mchod la gser gyi thur ma yi ge praM gyis byin gyis brlabs pa thogs la mdun du 'dug ste/_de'i mig g.yas pa 'byed pa ltar byed cing 'di skad ces brjod par bya'o/_ji ltar mig mkhan rgyal po yis/_/
[\[46a.7\]]'jig rten ling tog bsal ba ltar/_/bu khyod kyis ni mi shes pa'i/_/rab rib rgyal ba rnams kyis bsal/_/oM nai tra a pa ha ra pa Ta laM hrIH/_de nas me long la oM badzra satwa zhes bya ba'i sngags mngon par bzlas pa bstan cing chos kyi mtshan nyid bshad par bya'o/_/chos
[\[46b\]]
[\[46b.1\]]rnams gzugs brnyan lta bu ste/_/dag cing gsal la rnyog pa med/_/gzung du med cing brjod du med/_/rgyu dang las las kun tu byung /_/ngo bo nyid med gnas med par/_/de ltar chos 'di shes nas su/_/sems can don ni mnyam med byos/_/'on kyang sangs rgyas sras
[\[46b.2\]]su skye/_/yi ge hoHsa mda' drug dang bcas pa'i gzhu byin la/_'di skad ces brjod par bya ste/_mda' drug gzhu dang bcas pa 'dis/_/tshad med mda' dang byams pa'i gzhus/_/phyogs bcu'i de bzhin gshegs pa rnams/_/thams cad ma lus mnyes par gyis/_/
[\[46b.3\]]zhes bsgos la hoHshezhes bya ba'i snying po 'dis/_phyogs bzhi dang steng dang 'og tu mda' 'phen du gzhug go/_/de nas badzra satwa zhes bya ba me long la bzlas pa nye bar bstan cing 'di skad ces brjod par bya'o/_rdo rje sems dpa' me long bzhin/_/dag cing gsal la rnyog pa med/_/
[\[46b.4\]]sangs rgyas kun bdag rang nyid ni/_/bu khyod kyi ni snying la zhugs/_/gang 'di de bzhin gshegs pa thams cad kyi bdag po byang chub kyi sems 'di yin par shes par bya'o zhes brjod par bya'o/_/badzra he tu maM zhes bya bas de'i rkang pa gnyis kyi bar du 'khor lo bzhag pa dang /_
[\[46b.5\]]badzra b+hA Sha raM zhes bya bas de'i lag pa g.yas par dung byin la 'di skad ces brjod par bya'o/_/deng nas brtsams te sems bskyed pa/_/tsam gyis chos kyi 'khor lo bskor/_/de ring phan chad 'jig rten la/_/skyobs rnams kyis 'khor lo bskor/_/chos kyi dung ni bla med
[\[46b.6\]]pas/_/kun du ma lus gang bar gyis/_/som nyi yid gnyis mi bya zhing /_/dogs pa med pa'i sems kyis su/_/gsang sngags spyod pa tshul gyi mchog_/'jig rten 'di la rab tu sgrogs/_/de ltar byas na sangs rgyas la/_/phan btags drin du gzo zhes bya/_/rdo rje
[\[46b.7\]]'dzin pa de kun kyang /_/kun du khyod la bsrung bar mdzad/_/de nas/_'jig rten kun la thams cad du/_/sems can kun la phan pa'i phyir/_/ji ltar sna tshogs 'dul 'gyur ba/_/chos kyi 'khor lo rab tu bskor/_/'jig rten kun la thams cad du/_/sems can kun la
[\[47a\]]
[\[47a.1\]]phan pa'i phyir/_/ji ltar sna tshogs 'dul 'gyur ba/_/rdo rje'i 'khor lo rab tu bskor/_/de nas shes rab ye shes kyi dbang bskur ro/_/yang 'phags pa nam mkha'i snying por byin gyis brlabs la/_/de'i phyag rgya chen pos lho phyogs kyi dbang bskur
[\[47a.2\]]ba'i dkyil 'khor du bzhag la/_rin chen 'byung ldan gyi bum pas de bzhin du dbang bskur bar bya'o/_/de nas rnam par rgyal ba'i bum pa'i chus de bzhin du dbang bskur ro/_/de nas rdo rje rin chen gyi dam tshig gi phyag rgya bcings la dbang bskur ba'i gnas su bzhag la/_snying po ni oM badzra rat+na
[\[47a.3\]]nA ma a b+hi Shiny+tsa trAM a d+hi pa ti s+t+waM/_de nas der gos ser po dang /_rgyan thams cad la badzra rat+na zhes bzlas pa byin la/_rdo rje rin chen myu gu'i phyag rgyas phyag rgya'i dbang bskur ba byin la/_rin po che las byas pa'i rin po che'i cod pan gyi sngags bzlas pa des rin po che'i cod pan dang /_dar dpyangs kyis
[\[47a.4\]]dbang bskur la/_/nor bu rin po che'i bdag po dang /_ming gi dbang bskur ba dang /_gsang ba'i dbang yan chad bskur la/_yang de bzhin du mchod pa rnam pa lnga dang /_sgeg mo la sogs pas yang dag par mchod la/_rdo rje sems dpa'i dbang bskur ba'i cho ga thams cad rjes su
[\[47a.5\]]spyad nas/_'jig rten khams ni thams cad du/_/sems can kun la phan pa'i phyir/_/ji ltar sna tshogs 'dul 'gyur ba/_/nor bu'i 'khor lo rab tu bskor/_/zhes de la rjes su gnang ba sbyin no/_/de nas rin po che sna bdun dang /_gsang ba dang shes rab ye shes dang sbyin par bya'o/_/
[\[47a.6\]]de nas rdo rje chos su byin gyis brlabs la phyag rgya chen po dang /_nub phyogs kyi dbang bskur ba'i dkyil 'khor du ji lta ba bzhin bzhag la/_shAkya thub pa'i rigs kyi bum pas de bzhin du dbang bskur bar bya ste/_badzra s+pho Ta badzra a b+hi Shiny+tsa zhes pa nas/_badzra d+harma oM badzra a b+hi Shiny+tsa zhes
[\[47a.7\]]bya ba yan chad kyis so/_/de nas rnam par rgyal ba'i bum pa'i chus kyang de bzhin du dbang bskur ro/_/de nas rdo rje pad+ma bzlas pa'i gos dkar po dang rgyan thams cad de la byin la dri la sogs pas mchod de/_rdo rje chos kyi dam tshig gi phyag rgya bcings la 'od dpag tu med pa'i dbang bskur
[\[47b\]]
[\[47b.1\]]bas dbang bskur ro/_/de nas de bzhin gshegs pa shAkya thub pa dang ldan zhing pad+ma'i phreng ba dang bcas pa'i cod pan dang /_dar dpyangs kyis dbang bskur la/_phyag rgya'i rdo rje pad+ma'i dbang bskur ba dang /_bdag po'i dbang bskur ba dang /_phreng ba'i pad+ma'i phreng ba nas/_pad+ma'i
[\[47b.2\]]rigs kyi gsang ba'i dbang bskur ba yan chad bskur la/_mchod pa rnam pa lnga dang /_sgeg mo la sogs pa mchod pa brgyad kyis yang dag par mchod la/_rin po che'i thur ma la sogs pa cho ga thams cad rjes su spyad par bya'o/_/de nas/_/'jig rten kun la thams cad du/_/
[\[47b.3\]]sems can kun la phan pa'i phyir/_/ji ltar sna tshogs 'dul 'gyur ba/_/pad+ma'i 'khor lo rab tu bskor/_/zhes de la rjes su gnang ba sbyin par bya'o/_/de nas bkra shis kyi rdzas brgyad dang /_gsang ba shes rab ye shes kyi dbang la sogs pa sbyin par bya'o/_/de nas rdo rje las su
[\[47b.4\]]byin gyis brlabs la phyag rgya chen po dang /_byang phyogs kyi dbang bskur ba'i dkyil 'khor du ji lta ba bzhin bzhag la/_me tog cher rgyas kyi bum pas/_oM badzra oM a b+hi Shiny+tsa zhes pa nas/_de bzhin du badzra karma aM a b+hi Shiny+tsa zhes pa'i bar gyis dbang bskur ro/_/yang rnam par rgyal ba'i bum pa'i
[\[47b.5\]]chus kyang de bzhin du dbang bskur nas/_rdo rje las kyi dam tshig gi phyag rgyas sna tshogs rdo rje'i phreng bas de bzhin du dbang bskur la/_rin po che thams cad las byas pa'i sna tshogs rdo rje'i phreng ba'i cod pan dang /_dar dpyangs kyi dbang oM pa Ta a ba laM ba na a b+hi Shiny+tsa trAM zhes bzlas pa de'i mgo
[\[47b.6\]]bor bzhag ste sna tshogs rdo rje'i dbang bskur ba dang /_bdag po'i dbang bskur ba dang /_ming gi dbang bskur ba de la sbyin par bya'o/_/de nas mchod pa rnam pa lnga dang sgeg mo la sogs pas yang dag par mchod de/_dpal rdo rje sems dpa'i cho ga thams cad rjes su spyad par bya'o/_/'jig
[\[47b.7\]]rten kun la thams cad du/_/sems can kun la phan pa'i phyir/_/ji ltar sna tshogs 'dul 'gyur ba/_/sna tshogs 'khor lo rab tu bskor/_/zhes de la rjes su gnang ba sbyin par bya'o/_/de nas nye ba'i rin po che sna bdun dang /_gsang ba'i dbang yang sbyin par bya'o/_/de la de bzhin
[\[48a\]]
[\[48a.1\]]gshegs pa'i dbang bskur ba'i dus su gsungs pa'i sngags kyi dbye bas phye la dbang bskur ba'am/_rim gyis dbang bskur ba byas kyang 'gal ba med do/_/de nas gsang ba shes rab ye shes kyi dbang gi dam tshig dang /_brtul zhugs sbyin par bya ste/_de yang de kho na
[\[48a.2\]]nyid bsdus ba'i rgyud las/_de nyid kyis ni rdo rje zungs/_/chos kyi dril bu dkrol bar bya/_/dam tshig gis ni phyag rgya cher/_/byin gyis brlabs nas snying po bzlas/_/zhes bya bas byin gyis brlab par bya'o/_/de la shar gyi sgor ni de bzhin gshegs pa dang rdo rje rigs kyi'o/_/phyi ma ni rang
[\[48a.3\]]rang gi sgor ro/_/de la 'dir ni de bzhin gshegs pa'i rdo rje'i gzung ma ba'i de kho na nyid yin te/_de nyid kyis ni bcom ldan 'das/_/byang chub sems dpa' de bzhin gshegs/_/lta ngan rnams la phan pa'i phyir/_/mya ngan 'das 'di ston par mdzad/_/ma lus 'dul ba
[\[48a.4\]]la brtson pa/_/brtan zhing nges pa'i go cha bgos/_/shin tu srid pa gnas kyi mchog_/go cha la sogs bgos pas na/_/sangs rgyas chos dang tshogs zhes pa'i/_/dkon mchog gsum po nyid du 'gyur/_/srid pa shin tu yang dag 'grub/_/rnam dag dpal du byed pa'i mchog_/ces
[\[48a.5\]]bya ba'i de kho na nyid 'dis de bzhin gshegs pa'i rdo rje gzung bar bya'o/_/thams cad nam mkha'i mtshan nyid de/_/nam mkha' la ni mtshan nyid med/_/nam mkha' dang ni mnyam sbyor ba'i/_/kun mchog mnyam pa nyid du gsal/_/zhes bya ba 'dis ni chos kyi dril bu dkrol
[\[48a.6\]]bar bya'o/_/longs spyod thams cad nyer spyod pa/_/bdag nyid kho na rten byed cing /_/dkon mchog gsum mchod dam pa ni/_/bgyi'o zhes de brjod de mchod/_/ces bya ba'i dam tshig 'dis/_/de bzhin gshegs pa'i sku'i gsang bas byin gyis brlab par bya'o/_/de nas
[\[48a.7\]]dngos grub kyi rdo rje brtul zhugs kyang sbyin par bya'o/_/de la 'di ni rdo rje sems dpa' la sogs pa'i de bzhin gshegs pa'i rigs kyi rdo rje bzung ba'i de kho na nyid de/_thog mtha' med pa'i sems dpa' ni/_/rdo rje sems dpa' dga' ba che/_/kun du bzang po kun bdag nyid/_/rdo rje
[\[48b\]]
[\[48b.1\]]bsnyems tshul bdag po'i bdag_/bcom ldan 'das dpal mchog dang po'i skyes bu'i zhes bya ba ni/_de kho na nyid 'dis rdo rje gzung ngo /_/bcom ldan 'das de bzhin gshegs pa srid pa'i bdag po dam pa kun gyi mchog_/dbang phyug nyid kyi dam pa de nyid kyi mchog gi bka' yang dag par stsol bar
[\[48b.2\]]mdzad pa ni/_srid pa ngo bo nyid kyis dag_/ngo bo nyid kyis srid bral byas/_/rang bzhin dag pa'i sems dpa' mchog_/srid pa'i mchog ni byed pa yin/_/mchog tu gsang ba'i chos nyid 'bebs pa'i dril bus de bzhin gshegs pa thams cad mchod par byas la/_lha rnams yang dag
[\[48b.3\]]par bsgrubs te dkol la/_/de nas chos thams cad kyi de kho na nyid rab tu rtogs pa 'bebs pas sgrib pa thams cad rnam par dag par byed do/_/rdo rje thams cad 'bebs pa rab tu bsgrubs pa dbang du byas pa yang rab tu sgrub par byed pa 'grub ste/_chos nyid dril bu dkrol bar bya'o/_/srid pa'i
[\[48b.4\]]bde ba shin tu chung /_/sdug bsngal chen po dag bya'i phyir/_/shin tu bde ba dam pa'i thabs/_/dam tshig 'di ni rtag tu bskyed/_/'dod pa'i longs spyod thams cad ni/_/ci 'dod par ni bsten bzhin du/_/rang gi lha yi sbyor ba yis/_/bdag dang gzhan la mchod par bya/_/de bzhin
[\[48b.5\]]gshegs pa thams cad kyi bla na med pa'i mchog tu gsang ba'i theg pa chen po'i dam tshig gi sbyor ba ni bcom ldan 'das kyi dam tshig go_/ci'i phyir zhe na/_'di ltar/_de bzhin gshegs pa thams cad kyis/_/'da' ba ru ni mi mdzad pas/_/phyag rgya dam tshig ces su grags/_/yid kyis gzugs
[\[48b.6\]]ni brtan phyir ro/_/de la 'di skad ces kyang brjod par bya ste/_ji srid 'khor ba'i gnas su ni/_/mkhas mchog 'dug par 'gyur ba'i tshe/_/de srid mtshungs med sems can don/_/mya ngan mi 'da' byed par nus/_/shes rab pha rol phyin thabs dang /_/ye shes gnas su bsgrubs
[\[48b.7\]]pas na/_/chos kun rnam par dag pa'i phyir/_/'khor ba yongs su dag par 'gyur/_/zhes bya ba 'di'i dam tshig gis de bzhin gshegs pa'i rigs kyi sku'i gsang ba byin gyis brlab par bya'o/_/de la 'di ni rin po che'i rigs kyi 'khor los sgyur ba dang /_de'i rigs kyi rdo rje rin chen
[\[49a\]]
[\[49a.1\]]gzung ba'i de kho na nyid do/_/nyi ma 'di ni dam pa ste/_/kun gzigs de bzhin gshegs pa yin/_/nam mkha'i snying po bcom ldan 'das/_/bsam pa thams cad rdzogs mdzad pa/_/zhes bya ba de kho na nyid 'dis rdo rje rin chen gzung bar bya'o/_/
[\[49a.2\]]bsam pa thams cad grub rnams kyis/_/bsam pa 'grub pa dam pa yin/_/de yang 'dod pa rab bsgrub phyir/_/'dod dang thar pa'i bde ba che/_/zhes bya ba chos kyi rin po che chen po'i dril bu dkrol bar bya'o/_mi pham pa yang sbyin bya zhing /_/'dod dang bde ba thams cad kyi/_/
[\[49a.3\]]bdag nyid dang ni gzhan rnams kyi/_/bsam pa thams cad rdzogs par ba/_/zhes bya ba ni dam tshig gi mchog ste/_'dir rin po che'i rigs kyi sku'i gsang bar byin gyis brlab par bya'o/_/de nas dngos grub kyi brtul zhugs sbyin par bya'o/_/de la 'di ni pad+ma'i rigs kyi 'khor los sgyur ba dang /_/
[\[49a.4\]]de'i rigs kyi rdo rje pad+ma gzung ba de kho na nyid do/_/de nyid kyis ni bcom ldan 'das/_/sangs rgyas spyan ras gzigs dbang phyug_/gdul bya yi ni thabs mdzad pa/_/dag pa'i rol mo gar mdzad do/_/zhes bya ba 'dis rdo rje pad+ma gzung bar bya'o/_/ji ltar pad+ma dmar po 'di/_/tshon
[\[49a.5\]]gyi nyes pas mi gos pas/_/de bzhin srid gsum dag pa ni/_/gnas kyi nyes pas mi gos so/_/zhes bya ba'i chos 'dis pad+ma'i dril bu dkrol bar bya'o/_/bya ba gang dang gang gis ni/_/'gro ba rnams ni 'dul 'gyur bar/_/pad+ma dag mchog sbyor ba'i bdag_/des kyang de ni sbyang bar bya/_/
[\[49a.6\]]zhes bya ba ni dam tshig ste/_/'dis pad+ma'i rigs kyi sku'i gsang ba byin gyis brlab par bya'o/_/de nas brtul zhugs sbyin par bya ste/_/oM pad+ma ma hA hasta badzra d+harma haM pa lA ya/_des kyang 'di skad du rdo rje chos nyid ji lta bu lags zhes dri bar bya'o/_/de nas de la 'di skad ces brjod par bya
[\[49a.7\]]ste/_ji ltar pad+ma dmar po 'di/_/rigs kyi nyes pas mi gos bzhin/_/thams cad dag par bsgoms na ni/_/de bzhin sdig pa chags mi 'gyur/_/de la 'di'i skabs su chos nyid ni 'di yin no/_/rdo rje las kyi de kho na nyid dang /_chos dang dam tshig dang /_dngos grub kyi rdo rje'i
[\[49b\]]
[\[49b.1\]]brtul zhugs ni de bzhin gshegs pa'i rigs su bshad pa yin no/_/de nas slob mas mtshan brgya rtsa brgyad pas bstod la mchod pa thams cad kyis yang dag par mchod par bya'o/_/de nas rin chen dpal gyi phyag rgya dang gzengs bstod pa'i phyag rgyas slob ma thams cad lung bstan par
[\[49b.2\]]bya'o/_/oM 'di ni ngas khyod lung bstan pa/_/rdo rje sems dpa' de bzhin gshegs/_/srid pa kun tu bsgrub pa'i phyir/_/srid pa'i ngan 'gro rnams las bton/_/kye rdo rje'i de bzhin gshegs pa che ge mo sid+d+hi sa ma ya s+t+waM b+hur+b+hu wa spaH/_de nas de bzhin gshegs pa'i khu tshur bcings te/_g.yon
[\[49b.3\]]pas chos gos 'dzin pa'i tshul du byas la/_g.yas pas mchog sbyin pa'i tshul du bya'o/_/'di ni gzengs bstod pa'i phyag rgya'o/_/dbugs dbyung ba'i cho ga ni dpal mchog gam gzhan las shes par bya'o/_/de'i phyir na/_/sdig pa gzhom phyir dbang ni bskur bar bya/_/zhes so/_/
[\[49b.4\]]de yan chad kyis ni slob ma dkyil 'khor thams cad du 'jug pa'i cho ga rgyas pa'o/_/sngags sgrub phyir ni mos ldan slob ma la/_/sngags pas bka' ni rab tu bsgo bar bya/_/zhes pa ni dbang mchog thob par bya ba'i yon mchog ci yod ces bsgo ba'o/_/des kyang mos pas spyi bos phyag 'tshal
[\[49b.5\]]te/_/zhes bya ba nas/_rang gi lus kyang dbul ba nyid du bya/_/zhes pa yan chad ni yon dbul ba'i rim pa bstan te dkyus gsal/_/tshe 'di'i bde ba ma lus dang /_zhes bya ba nas/_lha yi bde ba smos ci dgos/_/zhes pa'i bar gyis ni phan yon bstan/_sangs rgyas kun dang
[\[49b.6\]]bla mar mnyam/_/zhes pa la sogs pas ni slob dpon la ji lta bur blta ba'i thabs bstan te/_sangs rgyas ni dus gsum gyi de bzhin gshegs pa'o/_/de dang slob dpon tha mi dad pa'i ngo bor blta bas na bla mar mnyam mo/_/rdo rje slob dpon brnyas na ni ji lta bu thob snyam pa la/_
[\[49b.7\]]rtag tu ngan song gsum gyi sdug bsngal 'thob par 'gyur bas/_de'i phyir na slob dpon la brnyas par mi bya'o/_/der ma bas te rdo rje spun te dbang dus gcig tu mnos pa dang /_sring mo ste grogs dang /_rdo rje ma ste slob dpon ma la sogs pa rnams la brnyas pa dang 'khon zhugs par
[\[50a\]]
[\[50a.1\]]mi bya'o/_/'o na thams cad la mnyam zhing snyoms par bya'am zhe na/_de mi bya ste/_dkon mchog gsum la gnod byed la/_/zhes pa la sogs pa de dag la bzod pa bsgom par mi bya'o/_/de la nyes pa byas kyang bla na med pa'i byang chub
[\[50a.2\]]'grub par 'gyur zhes ni kun rig rnam par snang mdzad gsungs so/_/de dag kyang zhe sdang gi sems kyis gsad dam snyam pa la/_de lta ma yin te/_sems can kun la snying brtse chags/_/grub pa myur du 'grub par 'gyur/_/zhes so/_/de yan chad kyis dkyil
[\[50a.3\]]'khor gyi rim pa bstan nas/_da ni bsgrub pa'i rim pa bstan te/_ras la zhes bya ba la sogs pa smos te/_ras ni gso ras sam/_shing bal gyi ras sdig pas ma gos pa la khru brgyad pa'i tshad tsam la sdom pa la rab tu gnas pa rnams kyis bsgrub pa'i
[\[50a.4\]]dkyil 'khor bri bar bya ste/_de yang 'dir sku gsum gyi rgyud ces gsungs pas las rnam pa gsum byed de/_de yang gang zhe na/_sku'i dngos grub bsgrub pa dang /_/gsung gi dngos grub bsgrub pa dang /_/thugs kyi dngos grub bsgrub pa'o/_/de yang ji ltar bsgrub par bya snyam pa la/_
[\[50a.5\]]de yang ri mo'i sgo nas bsgrub par bya ste/_de yang de bzhin gshegs pa dang /_/de yi rigs kyi sems dpa' dang /_rigs kyi khro bo dang /_rigs kyi yum rnams bri bar bya'o/_/ras kyi stod kyi dbus su bcom ldan 'das thams cad rig pa sku mdog dkar po longs spyod rdzogs pa'i cha
[\[50a.6\]]byad du bzhugs pa phyag gnyis bsam gtan gyi phyag rgya can seng ge'i gdan la bzhugs pa bri'o/_/g.yas phyogs su thugs kyi bdag po ngan song thams cad yongs su sbyong ba'i rgyal po sku mdog dkar po glang po che'i gdan la bzhugs pa/_bsam gtan gyi phyag rgya'i steng na rdo rje
[\[50a.7\]]bsnams pa bri bar bya'o/_/g.yon phyogs su ni shAkya thub pa gsung gi rigs te/_sku mdog dmar ser bsam gtan gyi phyag rgya'i steng na pad+ma 'dab ma brgyad pa kha ma bye ba'i nang na rdo rje gnas pa bri bar bya'o/_/shAkya thub pa'i 'og tu ni kun du spyan ras gzigs dbang phyug sku mdog zla
[\[50b\]]
[\[50b.1\]]ba lta bu phyag na pad+ma bsnams pa bri bar bya'o/_/ngan song sbyong ba'i 'og tu ni phyag na rdo rje sku mdog ljang gu rdo rje dril bu bsnams pa bri bar bya'o/_/de gnyis kyi dbus su ni sman gyi bla sku mdog sngon po phyag gcig na 'bras bu a ru ra bsnams pa phyag gcig mchog sbyin pa'i tshul du bzhugs pa bri bar bya'o zhes
[\[50b.2\]]rigs bsnur ba ni rdo rje gtsug tor gyi rgyud las gsungs so/_/rta mgrin dang 'jig rten gsum las rnam par rgyal ba gnyis ni rang gi lha la brten par bri'o/_/de gnyis kyi bar du ni yum bzhi bri ste lo tsa na dang /_na bza' dkar mo dang /_mA ma kI dang /_sgrol ma rnams ni rang rang gi
[\[50b.3\]]mtshan ma phyag na bsnams pa bri bar bya'o/_/gzhan rnams ni dkyus na gsal lo/_/de nas ri mo sku gzugs mngon par mchod de spyan dbye bar bya'o zhes pa la sogs pa spyan dbye ba ni dang por sngags pa yon tan bcu dang ldan pas rab tu gnas par byas te byin gyi rlabs dang ldan
[\[50b.4\]]par byas nas gzod gnas dben par bsgrub pa brtsam par bya'o/_/de nas rtags dang mtshan ma byung nas gdod dngos grub blang bar bya'o/_/de'i don yang 'di ltar shes par bya ste/_dang por slob dpon yon tan bcu dang ldan pa ni 'di yin te/_rigs btsun pa/_sems brtan pa/_spyod pa dul
[\[50b.5\]]ba/_shes rab che ba/_bzod pa dang ldan pa/_drang ba/_g.yo sgyu med pa/_sngags dang rgyud kyi sbyor ba shes pa/_dkyil 'khor bri ba'i las la mkhas pa de kho na nyid bcu la mkhas pa/_de lta bu ni slob dpon du gzung ngo /_/de lta bu dang ldan pa'i rnal 'byor pa des ni rab tu gnas par bya'o zhes
[\[50b.6\]]lung las kyang gsungs te/_ji skad du/_brtan zhing dul la blo gros ldan/_/bzod ldan drang la g.yo sgyu med/_/sngags dang rgyud kyi sbyor ba shes/_/dkyil 'khor bri ba'i las la mkhas/_/de nyid bcu ni yongs shes pa/_/'di ni slob dpon yin zhes bya/_/de yis bstan pa'i gsang
[\[50b.7\]]sngags rnams/_/'grub 'gyur 'di la the tshom med/_/ces gsungs so/_/de kho na nyid bcu ni tshogs mtho ba'i nang nas kyang /_/dkyil 'khor dang ni ting nge 'dzin mchog_/phyag rgya stang stabs bdun dang ni/_/bzlas brjod mchod pa sbyin sreg dang /_las kyi sbyor ba nyer bsdu ba/_/
[\[51a\]]
[\[51a.1\]]de ltar de nyid bcu shes shing /_/dman pa'i sems ni smod byed pa'o/_/zhes gsungs so/_/de nas yid dang mthun pa'i gnas yid du 'ong bar tshes grangs dang rgyu skar bzang po dang /_gza' bzang po rgyu ba'i dus tshod bzang po la spyan dbye ba'i mgo gzugs par
[\[51a.2\]]bya'o/_/gang nas rab tu gnas pa'i yo byad thams cad dang ldan par bya ste/_rab tu gnas pa'i khrus kyi stegs bu dang /_rab tu gnas pa dang 'tsham pa'i dkyil 'khor la sogs pa yang legs par rab tu brtag par bya'o/_/de nas ba'i rnam pa lnga dang /_sngos chab la rdo rje gnod
[\[51a.3\]]sbyin yongs su bzlas pas gnas nye bar byug par bya'o/_/de nas dri dang sbyar ba'i chus kyang nye bar byugs la/_bsod nams dang dpal 'phel bar byed pa'i gdugs dang rgyal mtshan dang /_bla re dang ba dan la sogs pas brgyan par bya'o/_/de rnams la yang rdo rje gnod sbyin gyi sngags
[\[51a.4\]]badzra yak+Sha hUM zhes pa bzlas so/_/de nas nang par gyi dus su legs par khrus byas la gos gtsang ma bgos te/_gtsug tor dang cod pan bcings nas rgyan thams cad kyis brgyan par byas pa'am/_yang na cha lugs rigs dang mthun pa ji bzhin pas bya'o/_/rang gi rigs kyi 'khor los sgyur
[\[51a.5\]]ba'i sbyor ba'am rnal 'byor chen po bya'o/_/de yang /_/cho ga nyams pas mi bya ste/_/ras gnas rtag tu smad pa dang /_/tshe 'dir sdug bsngal chen po dang /_/'jig rten gzhan du 'jig rten 'byung /_/de bas dngos grub 'dod pa yis/_/bdag nyid kyis ni ci nus dang /_/de bzhin cho gar gsungs
[\[51a.6\]]tshul du/_/kun nas rab tu 'bad de bya/_/zhes so/_/de la dang por rdo rje gnod sbyin gyis bgegs gzhom pa la sogs pa byas la/_de la sngon du 'gro ba dang sbyor ba dang po dang /_dkyil 'khor rgyal mchog dang /_las rgyal mchog gi ting nge 'dzin byas la/_de nas bum pa sta gon la gnas pa bya ste/_
[\[51a.7\]]bum pa'i stegs bu gru bzhi pa'am sgo bzhi pa dkyil 'khor pad+ma 'dab ma brgyad pa'am/_bcu drug pa la bum pa ji tsam 'byor ba gzhag par bya'o/_/der phyogs dang mtshams su bum pa brgyad la rang gi mtshan ma bris pa dang /_rdo rje lcags kyu la sogs pa sgo ba'i mtshan ma dang /_rdo rje me tog la sogs pa
[\[51b\]]
[\[51b.1\]]bris pa'i bum pa gang ba 'byor tshad kyang phyogs dang mtshams rnams su gzhag par bya'o/_/dbus su yang rnam par rgyal ba'i bum pa rigs lnga'i mtshan mas mtshan pa gzhag par bya'o/_/de dag gi nang du 'bru lnga dang /_sman lnga dang rin po che lnga la sogs pa bcug la dris sbyar ba'i chu blugs nas/_ras zung gis
[\[51b.2\]]mgul pa bcings la 'dab ma dri zhim pos kha brgyan par bya ba dang /_steng du bla re bre ba dang /_gdugs dang rgyal mtshan gyis nye 'khor brgyan par bya'o/_/de nas bum pa byin gyis brlab par bya ste/_khaM las bum pa nag po ra ri med pa mchu 'phyang ba mgrin pa ring pa gsus pa che ba mi gnag par byin gyis
[\[51b.3\]]brlabs te/_oM sarba bti badzra yak+Sha hUM zhes bya ba phyag rgya dang bcas pas gzhal yas khang gdan dang bcas pa'i steng du rnam par snang mdzad la sogs pa'i lha rnams bskyed la/_ye shes sems dpa' rdo rje lcags kyu la sogs pa'i sngags dang phyag rgyas dgug pa la sogs pa bya ste/_phyag rgya bzhis
[\[51b.4\]]rgyas btab nas rang rang gi snying po dang sngags brjod cing mchod yon la sogs pas mchod la bstod de/_thun gsum gyi rim pas bzlas brjod bya'o/_/de nas dkyil 'khor gyi bgegs bsrung ba dang sta gon yang bya'o/_/de nas rab tu gnas par bya ba'i sku'i sta gon bya ste sku de nyid gang dang gang
[\[51b.5\]]yin pa sku'i rnam par bskyed de/_mchod pa lngas mchod la/_de nas sbyang bar bya ste til dang yungs kar gyis bskor zhing sarba pA paM da ha na badzrA ya swA hA zhes bya ba dang /_ru ru s+phu ru'i sngags kyis me la sbyin sreg bya zhing sbyang ngo /_/de nas bkra shis kyi tshigs su bcad pa yang brjod par bya'o/_/
[\[51b.6\]]de nas bstod pas kyang bstod de/_mchod par bya'o/_/de nas snying po dang sngags kyang gdon no/_/las thams cad pa'i bum pas khrus byas pa las thams cad pa'i sngags bzlas pa'i stan yang gding bar bya'o/_/de nas der bzhugs su gsol to/_/de nas bris sku la sogs pa
[\[51b.7\]]de mi dmigs par byas te/_ting nge 'dzin gyis sku de gang dang gang yin pa der bskyed la rdo rje bsdu ba'i phyag rgyas spyan drangs nas mtshan brgya rtsa brgyad pas bstod pa byas la mchod pa byas te/_yang phyag rgya bzhis rgyas btab la sngags rnams mngon par bzlas te/_de nas yang rigs
[\[52a\]]
[\[52a.1\]]thams cad kyi bdag po'i sngags oM badzra satwa hU~M zhes pa'o/_/oM b+ha ga ba ti ru ru s+phu ru dz+wa la tiSh+Tha sid+d+hi lo tsa ne sarba ar+tha sA d+ha ni swA hA zhes bya ba ni rigs kyi yum rnams kyi rig pa'o/_/oM dzi na dzika ces bya ba ni rigs kyi snying po'o/_/de bzhin du oM shaM ka re shAn+tiM ka re/_
[\[52a.2\]]g+huT+Ta g+huT+Ta g+huT+Ti ni/_g+ha Ta ya/_g+ha Ta ya/_g+huT+Ti ni swA hA/_oM badzra d+h+r-i ka swA hA/_oM bi ka Te/_ni ka Te/_ka TaM ka Te/_ka ro Ta bIr+ya swA hA/_oM A ro l-i ka swA hA/_oM rat+na d+h+r-ika swA hA/_oM tA re tut+tA re tu re swA hA/_oM pradz+nyA d+h+r-ika swA hA/_zhes bya ba ni rigs so so'i snying po dang rig pa'o/_/yang rgyud 'di nyid kyi
[\[52a.3\]]sngags dang rig pa brjod do/_/de nas cod pan dang dar dpyangs bcings pa dang go cha bskon pa la sogs pa byas la/_me tog la sogs pa mchod pa brgyad kyis yang dag par mchod la phyag byas te/_phyi de nyin par rab tu gnas par bya'o/_/de nas rtsa ba'i dkyil 'khor chen po la mchod pas
[\[52a.4\]]mchod de/_bstod pas bstod nas phyag bya ste/_rnam par snang mdzad bcom ldan 'das/_/rig sngags rgyal la phyag 'tshal lo/_/bdag ni brtse bar gyur nas su/_/slob ma rnams la brtse ba dang /_/khyed rnams la yang mchod pa'i phyir/_/thugs rje'i bdag nyid khyed rnams kyis/_/
[\[52a.5\]]sku 'di rab tu gnas par ni/_/mgon po bdag ni bgyid par 'tshal/_/bcom ldan bdag ni gus pa la/_/de bas gnang bar mdzad pa'i rigs/_/bdag ming 'di zhes bya ba yis/_/rig pa'i rgyal po 'di zhes pa/_/yo byad 'byor ba 'di yis ni/_/nang par rab gnas bgyid par
[\[52a.6\]]'tshal/_/bdag dang slob mar bcas pa la/_/thugs ni brtse bar dgongs nas su/_/tshogs pa thams cad rab gnas la/_/byin gyis brlab par mdzad du gsol/_/zhes bya ba lan gsum du brjod do/_/de nas phyi rol du gtor ma byin nas sbyin sreg bya ste/_/dang por bgegs
[\[52a.7\]]zhi bar bya ba'i phyir rdo rje mes sbyin sreg bya'o/_/tshim par bya ba'i phyir ni rang gi sngags kyis so/_/dgongs par bya ba'i phyir ni rigs kyi rig pas so/_/'byor par bya ba'i phyir ni rigs kyi bdag po'i snying pos bya'o/_/de nas mchod pa sna tshogs kyis mchod la mngon par 'dod pa'i dngos
[\[52b\]]
[\[52b.1\]]grub kyi phyir gsol ba gdab ste/_rang gi dge ba'i rtsa ba bsngos la/_ye shes kyi lha ni gshegs su gsol bar bya ba'i phyir 'dis bskul bar bya'o/_/oM khyod kyis sems can don kun mdzad/_/dngos grub tshul bzhin stsal lags kyi/_/sangs rgyas yul du gshegs nas kyang /_/slar yang 'byon
[\[52b.2\]]par mdzad du gsol/_/de nas dam tshig gi lha rnams mdun gyi nam mkha' la gzhal yas khang kha sbyor byas te sgra yig dbyangs yig gis srubs dkris te/_yi ge 'bru lngas phyogs mtshams bsrungs te bzhugs su gsol lo/_/de nas bdag nyid bsrung ba'i phyir yi ge brgya pa bzlas so/_/de nas de nyid du
[\[52b.3\]]ku sha bting ba'i steng du nyal bar bya'o/_/de nas nang par mal nas langs nas ba'i rnam pa lnga dang /_spos chus lha'i khang pa byugs la/_/de nas 'jug pa'i dkyil 'khor ni sku gsung thugs kyi dkyil 'khor gang lcogs pa cig bri bar bya ste/_rnam par snang mdzad sku'i dkyil 'khor ram/_
[\[52b.4\]]shAkya thub pa gsung gi dkyil 'khor ram/_rdo rje sems dpa' thugs kyi dkyil 'khor gang grub pa gzhung las 'byung ba bzhin bri bar bya'o/_/de nas dgongs ka'i dus su 'jug pa'i rim pas zhugs te/_sbyor ba gsum bsgoms te bgegs la sogs pa bskrad par bya'o/_/de nas bdag nyid kyis
[\[52b.5\]]gzhal yas khang pa bskyed pa dang /_dkyil 'khor rgyal po mchog dang /_las rgyal po mchog byas te/_bzlas pa yan chad rdzogs pa dang /_gdod rab tu gnas pa la 'jug par bya ste/_dang po bdag nyid 'jug pa'i rim pas zhugs la/_de nas 'jug pa'i rim pas bcug ste/_zangs ma'i snod la
[\[52b.6\]]sogs pa spyan 'byed kyi rdzas rnams bshams te chu rnam pa bdun dang /_dung gi so mangs dang /_gser gyi mig thur dang /_spabs bzhar dang /_chan gri dang /_zangs thur dang /_rmang tsher la sogs pa yo byad tshogs par bshams pa dang /_mchod pa'i yo byad 'byor tshad dang /_ras dkar kha
[\[52b.7\]]tshar ma nyams pa dang /_me long la sogs pa 'byor tshad dang /_rin po che sna bdun dang /_rdzas brgyad la sogs pa rnal 'byor gyi rgyud las gsungs pa rnams bsogs la/_de rnams la sngags kyis bsang ngo /_/de nas sku'i rnam pa gang dang gang yin pa bdag nyid kyis gsal bar brtags
[\[53a\]]
[\[53a.1\]]la/_de nas ye shes kyi lha rnams dgug pa dang /_gzhug pa dang /_bcings pa dang /_dbang du byas pas bsgrub par bya'o/_/mdzub mo lcags kyu bcings pa ni/_/mthe'u chung las te lcags kyu che/_/mkhrig ma mdud pas mdzub gnyis gdub/_/rgyab gnyis
[\[53a.2\]]kyang ni bsnyams te mnan/_/dzaHhUM baM hoHzhes brjod do/_/de ltar spyan drangs nas mchod yon dang /_zhabs bsil phul te/_sngar bshad pa'i sngags kyis sbyang ba byas te/_de'i 'og tu dUr ba'i chun po dang /_til mar gyis sbyang ba bya ste de'i sngags ni oM sarba ta thA ga ta kA ya bi sho d+ha ne swA hA/_
[\[53a.3\]]de nas las thams cad pa'i bum pas khrus gsol lo/_/de nas chu bdun gyis sku khrus gsol lo/_/de nas ras kyis sku phyi'o/_/de nas spyan dbye ba la sogs pa bya ste/_cho ga zhib mo las shes par bya'o/_/de nas dbang bskur ba'i cho gas khrus kyang gsol bar bya ste/_ji ltar
[\[53a.4\]]bltams pa tsam gyis kyang /_/lha rnams kyis ni khrus gsol ba/_/de bzhin bdag gis lha yi chus/_/dag par bdag gis khrus gsol lo/_/oM sarba ta thA ga ta a b+hi She ka ta sa ma ya shri ye hU~M swA hA/_de nas na bza' dbul bar bya ste/_oM badzra ba sa se swA hA/_oM badzra gan+d+he swA hA/_
[\[53a.5\]]byug pa dbul lo/_/oM badzra A hA ra na b+hU Sha ne swA hA/_mchod yon dbul lo/_/oM badzra puSh+pe hU~M zhes bya ba la sogs pas mchod pa lnga dbul lo/_/de nas dbu rgyan gyi dbang bskur bar bya ste/_mthe bong gnyis ni bsnol byas te/_/gung mo bsnyams pa'i tshigs dang sbyar/_/rdo rje
[\[53a.6\]]dbyings kyi dbang mor bshad/_/oM b+h+rU~M khaM zhes bya ba dang /_a b+hi Shiny+tsa s+t+waM zhes bya ba dang /_oM satwa badzri/_rat+na badzri/_d+harma badzri/_karma badzri/_zhes bya ba la a b+hi Shiny+tsa s+t+waM zhes bya ba bsnan la/_rdo rje bsdams pa'i gung mo bsgreng ba ni sems ma rdo rje ma'i'o/_/de nyid rin chen 'dra bar
[\[53a.7\]]byas pa ni rin chen sems ma'i 'o/_/de nyid pad+ma 'dra bar byas pa ni pad+ma sems ma'i 'o/_/de nyid las thal mo sbyar ba phral ba ni rdo rje las ma'i 'o/_/de ni rigs kyi dbang bskur ba'o/_/de bzhin gshegs pa la ni rin po che'i myu gus dbang bskur ba ste/_rin chen myu gu'i phyag rgya bcings la
[\[53b\]]
[\[53b.1\]]badzra rat+na a b+hiShiny+tsa mAM zhes pas dbang bskur ro/_/de nas oM hU~M zhes bya ba dang /_rdo rje khu tshur gnyis so sor bcings te/_mdzub mo gnyis bkug la go cha byas te snying gar mdud pa ltar byas la/_yang mgrin pa dang /_rgyan dang /_dpral ba'i steng du mdud par bya zhing /_de nas phreng ba bcing pa'i tshul gyis mdud pa bya ba
[\[53b.2\]]dar dpyangs bcings pa'i tshul yang byas la ngos gnyis su mtha' ma la sogs pa nas sor mo thams cad bkrol la/_de nas mnyam pa'i thal mos mnyes par bya ste/_oM badzra tu Sh+ya hoH/_de nas sgeg mo la sogs pas mchod par bya'o/_/yang na skabs 'dir rdo rje dang dril bu la sogs pa'i dbang rnams sbyin par bya'o/_/
[\[53b.3\]]de nas mig thur la sogs pa'i bya ba'i las rnams skabs 'dir bya'o/_/oM tsak+Shu tsak+Shu sa man+ta tsak+Shu bi sho d+ha ne swA hA/_de nas spabs bzhar ba la sogs pa bya'o/_/de nas phyir mi ldog pa la sogs pa thams cad dbang stegs kyi steng du bskur bar bya'o/_/de nas sngags 'dis bkra shis kyi
[\[53b.4\]]bshos dbul bar bya ste/_oM di bya ag+ni sa mA d+h+ya na pri Na ye swA hA/_de nas me long dang bshos gzhan dag dang mchod pa'i yo byad 'byor tshad kyis mchod pa dang /_bdag dbul ba la sogs pa'i mchod pa bcu drug gis mchod pa dang /_bstod pa la sogs pas bstod do/_de ltar byas nas
[\[53b.5\]]yang de'i 'og tu yang slob ma gzhug par bya ste/_khyod kyis nga la gsol btab pa'i/_/sku gzugs dag ni khyad par du/_/ji skad gsungs bzhin rab gnas pa'i/_/de ni bya ba byed du bcug_/ci bde bar ni mchod par gyis/_/zhes bsgo ste/_de nas gong nas byung ba'i dbang
[\[53b.6\]]gis slob ma la dbang bskur ro/_/de nas sbyin sreg gi las bya'o/_/de ltar spyan dbye ba'i las byas nas 'jug pa'i dkyil 'khor gshegs su gsol ba la sogs pa bya'o/_/de nas sgrub pa pos gnas dben par bsgrub pa bya ste/_khams gsum rnam par rgyal bar bdag
[\[53b.7\]]nyid bsams la bsrung ba la sogs pa byas la/_bdag lha'i ting nge 'dzin du zhugs la dngos grub kyi mtshan ma byung byung du bzlas par bya'o/_/de nas gal te mtshan ma zhig mthong na ni dngos grub myur du thob par 'gyur ro zhes pa ni 'og nas 'byung ba 'di'o/_/'on te ma mthong na ni ring po zhig na dngos
[\[54a\]]
[\[54a.1\]]grub tu 'gyur te zhes pa ni skye ba brgyud nas so/_/dngos grub kyi mtshan ma ni 'di yin te/_bzhad pa dang ni rnga sgra dang /_/zhes pa la sogs pa gsungs te/_bzhad pa ni ris su bris pa'i sku'o/_/rnga sgra la sogs pa ni nam mkha'i 'o/_/dge slong dang bram ze la sogs
[\[54a.2\]]pa ni rmi lam gyi rnam par ro/_/'bras bu mthong na myur du ni/_/zhes bya ba ni rtags te gang yin pa de mthong na mchog ste sku dang bar ma ste gsung dang tha ma ste/_byang chub sems dpa'i dngos grub thob bo/_/yang na 'jig rten las 'das pa dang /_'jig rten pa dang /_phrin las
[\[54a.3\]]bzhi po dag gi dngos grub 'grub pa'i rtags so/_/de nas mtshan ma byung ba dang /_/dkyil 'khor snga ma bzhin bris la/_/zhes pa ni dngos grub blang bar bya ba'i thabs te/_'jug pa'i dkyil 'khor bzhin du bris la bya'o/_/phyi nang gi mchod pa mang pos mchod par bya ba'i phyir/_
[\[54a.4\]]mchod pa rgya cher byas nas kyang /_/zhes so/_/gang du gsungs pa'i sngags kyi grangs tsam zhig bzlas par bya'o/_/yang na rtags phra mo byung byung du bzlas pa'i phyir na/_mtshan gcig thog thag mi nyal bar bzlas zhes so/_/ci ste gtso bo'am de'i sras ni sangs rgyas dang byang chub sems dpa'o/_/
[\[54a.5\]]yang na lha rnams mthong 'gyur na/_/zhes bya ba ni tshangs pa dang brgya byin la sogs pa'o/_/de lta bu'i dngos grub rab 'bring ji lta bu yin pa ster ba'i phyir na/_bsod nams snod las ci dga' bar/_/zhes bya ba la sogs pa'o/_/de la dngos grub blang pa ni/_/phyag 'tshal dngos grub la
[\[54a.6\]]sogs blang /_/zhes pa'o/_/phyi ma ni dkyus na gsal lo/_/sems can kun la phan brtson pas/_/zhes bya ba nas/_dran bzhin las kun byed par 'gyur/_/zhes bya ba'i bar gyis ni grub par sgrub pa po'i yon tan bstan pa'o/_/des ni ras la sku gsung thugs bsgrubs
[\[54a.7\]]pa'i ting nge 'dzin bstan to/_/da 'di nas ma 'ongs pa'i sems can tshe'i dus byas pa rnams la phan gdags pa'i rim pa bstan te/_de nas lha rnams kyi dbang po zhes bya ba nas/_nyon cig ces bya ba'i bar gyis ni zhus pa dang gnang ba bstan to/_/de la yang dang por dbang gis phan gdags pa
[\[54b\]]
[\[54b.1\]]bstan te/_de bzhin dkyil 'khor bris nas ni/_/zhes pa la sogs pa ste/_de bzhin dkyil 'khor bris nas ni/_zhes bya ba de ni de bzhin ni gong ma la snyegs pa ste rtsa ba'i dkyil 'khor chen po bris la/_der slob ma 'jug pa'i rim pa bzhin du gzhug cing dbang bskur ba ni gong ma bzhin du bum
[\[54b.2\]]pa dang /_phyir mi ldog pa'i dbang rnams bskur na sdig pa chen po byas pa de dmyal ba la sogs pa'i sdug bsngal las thar te/_dga' ldan la sogs pa'i lha'i rigs su skyes nas rim gyis byang chub tu sems bskyed de phyir mi ldog pa'i sa la 'god par 'gyur ro/_/shi ba'i
[\[54b.3\]]ro med na ming la dbang bskur na yang ngan song las thar bar 'gyur te/_de'i thabs kyang de'i gzugs brnyan bri ba'am zhes bya ba nas/_snying rje can gyis dbang bskur ro/_/zhes bya ba'i bar gyis bstan to/_/gnyis pa lhar brtags pa'i rang bzhin bstan pa ni shi ba de nyid rang dad
[\[54b.4\]]pa'i lha'i rang bzhin du brtags nas/_mchod rten gyi dbus su gzhag pa'am/_rang gi khyim du bzhag na yang grol bar 'gyur ro/_/mchod rten gyis phan gdags par bya ba ni rang gi ming nas brjod la gur gum la sogs pa sngags dang spel te mchod rten gyi nang du bcug nas/_khri'am
[\[54b.5\]]'bum tsam du btab na yang sdig pa'i las zad par 'gyur ro/_/sdig pa chen po byas pa yang bye bar mchod rten gyi las byas na yang dmyal ba la sogs pa'i sdug bsngal las thar bar 'gyur te lha'i gnas su skye'o/_/yang thabs gzhan yang bzlas pas phan gdags pa yang yod de/_de'i
[\[54b.6\]]ming nas brjod nas ngan song sbyong ba'i sngags 'bum phrag stong ngam bye ba yan chad bzlas na ngan song las thar nas lha'i gnas su skye'o/_/yang thabs gzhan dag yod de/_de'i ming nas brjod cing rnal 'byor pa mkhas pas 'bum phrag brgya'am/_brgya phrag stong du sdig pa bsreg
[\[54b.7\]]pa'i sbyin sreg til lam yungs kar dang /_ra dkar mo'i 'o ma dang /_'bras dang gur gum la sogs pas bsgos pa'i yam shing dang /_ba'i mar la sogs pas sbyin sreg byas na yang ngan song las thar nas lha'i gnas su skye'o/_/de ngan song las thar nas lha'i gnas su skyes pa'i mtshan
[\[55a\]]
[\[55a.1\]]ltas ni/_de yi mtshan ma ston par byed/_/ces bya ba nas/_skyes pa yin par shes par bya/_/zhes pa yan chad kyis bstan to/_/yang thabs gzhan ro de bsregs pas phan gdags pa yod de/_de ni 'di yin te/_khru bzhi ba yi tshad du ni/_/zhes bya
[\[55a.2\]]ba la sogs pa gsungs te/_khru bzhi pa ni nang gi tshad de de'i phyi rol khru brgyad par bya ste/_de'i nang du khru do khor yug gi kha khyer la btang la/_khru do ni me thab kyi rgyar btang zhing zabs su ni khru gang brko bar bya'o/_/de la nang gi kha khyer la sor brgyad do/_/de'i phyir bskyed la de nas kha khyer la sor brgyad dpangs
[\[55a.3\]]dang rgyar mnyam par gtang bar bya'o/_/de'i phyir kha khyer dpangs dang zheng du yang sor brgyad do/_/cho ga bzhin du zhes bya ba'i sgra ni 'di ltar don la snyegs te/_dang por sa brtag pa dang /_de nas yul gyi rgyal po la sogs pa las sa de bslang ba dang /_sa bdag dang klu la sogs pa la
[\[55a.4\]]gtor ma byin te sa bslang zhing brtag pa dang /_phyi sbyang ste ro lnga dbyung ba dang /_nang sbyang ste ting nge 'dzin gyis spyod pa dang /_sa gter du gzhug pa dang /_stegs bu 'thas par brtsigs pa dang /_sgo dang lha'i gnas kyi thig gdab pa la sogs pa bya'o/_/khung brkos la zhes bya ba
[\[55a.5\]]ni zabs su khru gang par bya'o/_/rdo rjes mtha' ma bskor ba yi/_/zhes pa ni kha khyer la grwa bzhir rdo rje gsum pa bzhi btang ba dang /_gzhan yang rdo rje dang me tog gi phreng bas bskor ba'o/_/'khor lo dbus su bri bar bya/_/zhes bya ba ni thab kyi dbus su 'khor lo rtsibs brgyad pa
[\[55a.6\]]cig bris la/_de la rigs lnga'i phyag rgya rdo rje dang /_pad+ma dang /_rin po che dang /_rgya gram dang /_dbus su 'khor lo de rnams 'jim pa las 'bur du dpangs sor gcig pa'i tshad du byas la/_shar dang nub dang lho dang byang dang /_dbus su rim pa bzhin gzhag par
[\[55a.7\]]bya'o/_/phyi'i kha khyer la 'khor lo'am pad+ma 'dab ma bcu drug par bris la/_sems dpa' ni rdo rje sems dpa' la sogs pa bcu drug gi mtshan ma rdo rje dang lcags kyu la sogs pa bri bar bya'o/_/de'i phyir snam bu la phyag rgya nyi shu bri bar bya ba ni/_shar phyogs nas brtsams
[\[55b\]]
[\[55b.1\]]nas/_nags kyi lcug ma dang /_bgrang phreng dang /_ril ba spyi blugs dang /_gling bu dang /_tri shU la dang /_zla ba phyed pa dang /_ral pa mig dang /_rgyal mtshan dang /_dung dang /_'khor lo dang /_be con dang /_ral gri dang /_phub dang /_phag dang /_seng ge dang /_mdung
[\[55b.2\]]dang /_dril bu dang /_ba dan dang /_rma bya dang /_ra skyes dang /_khyim bya rnams ni shar phyogs nas brtsams te bri bar bya'o/_/de la 'jig rten gtso bo rnams kyi phyag rgya ji lta ba bzhin du bri bar bya zhes so/_/de nas sgo dang /_rta babs dang bcas pa bri bar bya'o/_/mchod pa'i yo byad me tog
[\[55b.3\]]la sogs pa dang /_lA s+ye ma la sogs pa dang /_/sgo ba bzhi yan chad kyi phyag rgya dgod par bya'o/_/bya dang bum pa gang ba dang /_/zhes bya ba nas/_gdugs mchog rnams ni legs par gzhag/_/ces bya ba yan chad kyis ni dkyil 'khor gyi rgyan du bya ba dang /_/ro la dbang bskur ba'i
[\[55b.4\]]rdzas su bya ba'i ched du'o/_/de ni dkyil 'khor bri ba'i rim pa'o/_/de ltar dam pa'i bsreg khung du/_/sbyin sreg thams cad yang dag bya/_/zhes pa ni sbyin sreg 'og nas 'byung ba bzhin bya'o zhes pa'i don to/_/de ltar cho ga shes pa yis/_/zhes pa la/_/de ltar zhes bya ba
[\[55b.5\]]ni gong ma la snyegs pa'o/_/cho ga shes pas zhes bya ba ni sa brtag pa la sogs pa gong ma ltar shes pa'o/_/gzhan yang bdag nyid lha'i rnal 'byor du byas nas gong ma ltar bris nas dkyil 'khor gyi yo byad dang bud shing la sogs pa la las thams cad pa'am rdo rje rtse mo'i sngags kyis
[\[55b.6\]]btab ste/_de nas las thams cad pa'ang /_'phags pa mi g.yo bas bgegs bskrad cing mtshams bcad do/_/de nas bdag nyid lhar byas te dbang bskur ba dang lus bsrung pa la sogs pa byas te/_bdag nyid kyis phyag rgya bcings shing sngags brjod pa dang /_thugs ka nas 'od
[\[55b.7\]]'phros pa las khro bo'i skur gyur pas phyogs mtshams kyi bgegs bskrad par bya ste/_steng du rdo rje 'jigs byed sku mdog nag po hU~M zhes bya ba'i phyag rgya dang ldan pas bsrungs so/_/zhabs ni brkyang bskum gyi tshul du bzhugs pa'o/_/shar du rdo rje gtsug tor gyis bsrungs te/_sku mdog dkar
[\[56a\]]
[\[56a.1\]]po phyag gnyis rang gi phyag rgya dang ldan pa spyan gsum pa/_g.yas brkyang g.yon bskum gyis bzhugs pa'o/_/byang du ni khro bo rdo rje dus zhes bya bas bsrungs te/_sku mdog ni char sprin lta bu zhabs gnyis ni zlum po'i 'dug stangs can/_phyag gnyis rdo rje mche ba bsnams
[\[56a.2\]]pa'o/_/nub tu ni rta mgrin rdo rje ba dan bya bas bsrungs te/_sku mdog ni dmar por bzhugs pa zhabs gnyis sa ga'i 'dug stangs su gnas pa phyag gnyis na rdo rje'i ba dan lce brgyad pa bsnams pa'o/_/lhor rdo rje rtse mo ste gshin rje gshed kyis bsrungs te/_sku mdog nag por
[\[56a.3\]]gnas pa zhabs gnyis ni g.yon brkyang bas bzhugs pa phyag na ni rdo rje rtse mo'i ba dan bsnams pa'o/_/mtshams bzhir ni 'jigs byed zhags pas bsrungs te/_sku mdog ni ngos gnyis pa'o/_phyag na ni rdo rje mche ba dang zhags pa bsnams pa'o/_/'og tu ni khro bo rdo rje
[\[56a.4\]]gnod sbyin gyis bsrung ngo /_/phyag gnyis ri bo 'degs pa sku mdog nag po'o/_/khro bo de rnams ni gyad kyi 'dor stabs can no/_/khro bo de dag thams cad kyang zhal gdangs pa mche ba gtsigs pa skra kham pa gyen du 'greng ba/_stod glang chen gyi ko ba rlon pa gsol ba/_sku smad
[\[56a.5\]]stag gi pags pas smad dkris pa/_spyan gsum pa sma ra ser po'i me chen po 'bar ba zhal nas rang gi sngags kyi sgra sgrogs pa rigs bzhi'i sbrul gyis sku la brgyan par bsgom mo/_/de nas baM las rdo rje ra ba bsam par bya ba dang /_karmas dkyil 'khor bcing ba dang /_phur
[\[56a.6\]]bus snga nas gnas pa bskrad pa dang /_phyis mi 'ong par byas te gdab par bya'o/_/de nas bdag nyid kyis tshogs kyi yan lag bya ste/_stong par bsgoms la/_rim gyis rten dang brten can gyi lha dang /_gzhal yas khang bskyed pa yan chad bya'o/_/bris nas kyang zhes bya
[\[56a.7\]]ba'i sgra ni bsgoms nas zhes pa'i don to/_/lha rnams mang po spyan drangs la/_/zhes bya ba ni ye shes kyi dkyil 'khor gyi lha tshogs rnams so/_/spyan drangs pa ni ting nge 'dzin gyi dkyil 'khor du'o/_/de yang gang du gang gi gang phyir zhes pa'i don to/_/sngags shes sngags dang
[\[56b\]]
[\[56b.1\]]phyag rgya yis/_/zhes bya ba la sngags shes ni rnal 'byor pa lha'i ting nge 'dzin dang ldan pa de'o/_/sngags dang ni rtsa ba'i sngags rnams so/_/phyag rgya ni phyag rgya bzhi ste/_dam tshig dang /_chos dang /_las dang phyag rgya chen po'o/_/yang na sngags dang phyag rgya phyi nang gi lha mo rnams kyi
[\[56b.2\]]sngags dang phyag rgya'o/_/phyi nang gi mchod pa dbul bar bya'o/_/mdor na mchod pa byas nas ni/_/zhes bya bas ni ro la rig pa'i dbang dang phyir mi ldog pa'i dbang bskur ro zhes bya bar 'brel to/_/de nas gtor ma rnams tshul bzhin du byin gyis brlabs nas dam tshig can la gtor ma phul te/_
[\[56b.3\]]ming 'di zhes bya ba'i sgrib pa byang bar gyur cig_/bdag gis 'gro ba'i don brtsams pa'i stong grogs mdzad du gsol zhes brjod do/_/de nas 'gro ba sbyor ba yang gcig bsngos la ming 'di zhes bya ba'i las kyi bag chags byang zhing bsod nams kyi tshogs su gyur cig ces brjod de gtang ngo /_/
[\[56b.4\]]de nas/_lha yi sbyor ba rab gnas la/_/zhes bya ba la sogs pas ni sngags mkhan gzhan zhig yod na lha'i ting nge 'dzin dang ldan par byas te/_bum pa la rigs lnga'i snying po shi ba'i ming dang spel nas sngags zlos su gzhug go_/de nas ngan song sbyong ba'i sngags ci mang du zlos su gzhug
[\[56b.5\]]go_/gzhan med na bdag nyid kyis bya'o/_/ga bur gur gum zhes pas na/_/yam shing dang ni de bzhin te/_/zhes pa'i bar gyis ni rdzas kyi rim pa bstan to/_/da ni shing brtsig pa'i rim pa bstan te/_rang gi sngags kyis btab pa'i shing /_/khung bu'i nang du gzhug par bya/_/zhes
[\[56b.6\]]pa ni bud shing la ngan song sbyong ba'i sngags kyis btab ste brtsigs pa ni shing drang zhing dri dang ldan pa ring ba'i gdung ka ba bzhi thab kyi zur bzhi la btsugs la de'i steng du gdung gnyis bzhag la sngas bya/_phyi ma de gnyis kyi steng du phyam tha ma ba dgod/_de nas de'i steng du yang dkyil 'khor zhal
[\[56b.7\]]zhal legs par bya/_de'i steng du khang pa rim pa gsum pa mchod rten gyi tshul du brtsig par bya'o/_/de nas phrag gnon dang steng gnon ni ro bzhag la brtsig par bya'o/_/da ni ro byin gyis brlab par bya ste/_ro la sngags kyis btab nas su/_/zhes bya ba la sogs pa gsungs te/_
[\[57a\]]
[\[57a.1\]]de'i don yang 'di ltar shes par bya ste/_de yang dang por bdag nyid lha'i rnal 'byor du byas te/_shi ba'i lus la gnas pa dang /_khog srung la sogs bar du gcod pa'i bgegs bskrad pa ni rdo rje gsor zhing /_na mo badzra satwa kro d+ha a na lArka/_
[\[57a.2\]]ma hA badzra kro d+ha dra ba dra ba/_bi dra ba bi dra ba/_sarba ar+tha ya nA sha ya nA sha ya/_ha ra ha ra/_prA NaM hU~M phaT/_ces brjod la bskrad do/_/de nas lcags kyu'i phyag rgya bcas la/_oM badzra aM ku sha che ge mo dzaHdzaH/_zhes brjod pas tshe 'das pa de gang na gnas kyang rung ste/_rang dbang med par
[\[57a.3\]]lcags kyu can gyis bkug par bsam/_badzra pA sha hUM zhes pas ro la shes pa gzhug_/badzra s+pho Ta baM gyis bsdams/_badzra g+haN+De hoHsa sems ma 'khrugs par dag par bya'o/_/de nas ngan song sbyong ba'i sngags kyis ro la btab la/_sngon du bzlas pa'i bum pa'i chu'i mchog des bkru bar
[\[57a.4\]]bya'o/_/des bkrus pas kun gzhi'i las dang nyon mongs pa gangs kyi rim pa bzhin du gnas pa dag par bsam mo/_/de nas sngags bzlas pa'i dri gur gum la sogs pas lus de la byug par bya ba ni/_bzlas pa'i dri yis byug par bya/_/zhes so/_/gos rgyan gyis ni bklubs nas ni/_
[\[57a.5\]]zhes pas ni sngags btab pa'i ras dkar po yug kha tshar ma nyams pas dkri bar bya'o/_/sngags kyis btab pa'i bdug pas kyang bdug par bya'o/_/me tog gi phreng bas kyang ro la gdags par bya'o/_/da ni ro la sngags gdab cing byin gyis brlab par bya'o/_/gtsug phud dpung pa de
[\[57a.6\]]bzhin du/_/sngags bris nas ni gdags par bya/_/zhes pa la sogs pa de nas gur kum bzang pos sngags bris pa ni oM b+h+ri ta b+h+ri ta sarba A ba ra NA nai hUM phaT/_kha ni lus te mgo bor gdags/_oM tra Ta tra Ta sarba A ba ra NA ni hUM phaT/_lkog ma ni ngag ste lce rtsar gdags so/_/oM
[\[57a.7\]]ts+tshin+da ts+tshin+da sarba A ba ra NA ni hU~M phaT/_snying ga ste yid kyi der gdags so/_/de gsum gyis ni lus ngag yid gsum gyi mi dge ba bcu'i bag chags dag par dmigs so/_/da ni gnas bco brgyad du gdags par bya ste/_oM sho d+ha ne sho d+ha ne/_sarba pA paM bi sho d+ha ne/_shud+d+he bi shud+d+he
[\[57b\]]
[\[57b.1\]]sarba karma A ba ra NA bi shud+d+he swA hA/_kun rig dpral bar ro/_/oM sho d+ha ne sho d+ha ya/_sarba a pA ya bi sho d+ha ni hU~M phaT hU~M ngan song sbyong ba ste mdzod spu la'o/_/oM sho d+ha ne sho d+ha ya/_sarba a pA ya/_sarba satwe b+h+yo hU~M trAM/_rin chen me tog ste rna ba g.yas pa la'o/_/oM shod+ha ni sho d+ha ya/_sarba a pA
[\[57b.2\]]ya bi sho d+ha ni hrIH/_shAkya thub pa ste rna ba g.yon pa la'o/_/oM sho d+ha ni sho d+ha ya sarba satwa ya trA Ta aH/_me tog cher rgyas te mgo bo'i gtsug phud la'o/_/na mo b+ha ga wa ti sarba durga ti ba ri sho d+ha ni rA dzA ya/_ta thA ga tA ya/_ar+ha te samyaka saM bud+d+hA ya/_tad+ya thA/_oM sho d+ha ne sho d+ha ne/_sarba pA paM
[\[57b.3\]]bi sho d+ha ni shud+d+he bi shud+d+he/_sarba karma A ba ra NA bi sho d+ha ni swA hA/_rtsa ba'i rig pa ste dpung pa g.yas pa la'o/_/oM sarba A ba ra NA bi sho d+ha ni ha na hUM phaT/_rdo rje sems dpa' ste dpung pa g.yon pa la'o/_/oM sarba bita hUM rdo rje rgyal po ste sna la'o/_/oM sarba bita phaT/_rdo rje
[\[57b.4\]]chags pa ste rkang pa la'o/_/oM sarba bid AH/_rdo rje legs pa ste pus mo g.yas pa la'o/_/oM sarba bita tra/_rdo rje rin chen te pus mo g.yon pa la'o/_/oM sarba bita oM/_rdo rje nyi ma ste bol gong g.yas pa la'o/_/oM sarba bita swa/_rdo rje rgyal mtshan te bol gong g.yon pa la'o/_/
[\[57b.5\]]oM sarba bita AH/_rdo rje bzhad pa ste long bu g.yas pa la'o/_/oM sarba bita hU~M rdo rje chos te long bu g.yon pa la'o/_/oM sarba bita tra tha/_'jam dpal te mig g.yas pa la'o/_/oM k+Sha rdo rje 'khor lo mig g.yon pa la'o/_/oM b+ha rdo rje smra ba ste mdoms su'o/_/de ltar dbang po
[\[57b.6\]]rnams su yi ge de rnams bzhag nas/_ting nge 'dzin gyis kyang sngags de dag gi 'od zer gyis sgrib pa rnams sbyong bar bsam par bya'o/_/de nas skabs 'dir rig pa'i dbang dang phyir mi ldog pa'i dbang rnams bskur bar bya'o/_/de nas gsang sngags kyis btab pa'i dar la sogs
[\[57b.7\]]pa'i gos kyis g.yogs nas rgyan thams cad kyis bklubs nas bzhag pa la ni/_/sngags kyis btab pa'i gos kyis g.yogs/_/zhes so/_/stan dang bcas te thab tu bzhag/_/ces pa ni stan pad+ma 'dab ma brgyad pa cig ras la bris te/_de dang bcas par thab kyi dbus su kha nub phyogs
[\[58a\]]
[\[58a.1\]]su bstan la gzhag go/_/de nas phrag gnon btang la steng du shing brtsig go/_de nas rnal 'byor pa sbyin sreg gi las la 'jug par bya ste/_de yang sngags pa bdag nyid kha shar phyogs su bltas la las bya'o/_/de nas rdzas kyi rim pa mar khu dang /_'o ma
[\[58a.2\]]dang /_til dang /_yungs kar dang /_'bras chan dang /_'bras yos dang /_dUR+Wa dang /_yam shing dang /_me 'bar ba'i shing la sogs pa la gur gum la sogs pa dri zhim po dag gis bsgos shing byug pa dag dgram mo/_/de nas yo byad rnams la las thams cad pa rdo rje gnod
[\[58a.3\]]sbyin no/_/rdo rje rtse mo'i sngags kyis gdab bo/_/de nas rang re'i sngags kyis byin gyis brlab bo/_/de nas byin za dge ba legs sbar la/_/zhes bya ba la sogs pa gsungs te/_/de'i don yang 'di ltar shes par bya ste/_shin tu gtsang ba'i rtswa ku sha'i khres la bdag nyid bzang
[\[58a.4\]]po'i 'dug stangs kyis 'dug go/_chos thams cad stong pa nyid du bsgom mo/_/de nas khro bo bgegs las rnam par rgyal bar bdag nyid bskyed la/_bsrung ba'i cho ga gong nas 'byung ba bzhin du byas la/_de nas sngon du 'gro ba'i yan lag rdzogs par byas te/_bdag nyid
[\[58a.5\]]mngon par byang chub pas lha'i sku'i rnam par bsgom mo/_/de yang rgyu 'di nyid las chos thams cad dngos po med par sems kyis bsgom par bya ba ni/_a las zla ba'i dkyil 'khor bsam/_/zhes pa la sogs pa'i gsung las/_bdag rnam par snang mdzad du de dang
[\[58a.6\]]sngags 'dis bskyed do/_/oM sho d+ha ne sho d+ha ne sarba pA paM bi sho d+ha ni/_shud+d+he bi shud+d+he sarba karma A ba ra NA bi shud+d+he swA hA/_sku gong ltar bskyed do/_/de nas rdo rje dbyings kyi dbang phyug ma'i phyag rgyas byin gyis brlab po/_/de'i sngags dang phyag rgya ni 'di yin te/_mthe bong gnyis ni skyil
[\[58a.7\]]mo krung /_/mdzub mo gnyis ni rtse mo dgug_/gung mo'i rtse mo mnyam pa ste/_/rdo rje dbyings kyi dbang mor bshad/_/ces pa dang /_oM badzri d+hA twI shwa ri hUM/_oM badzra NI a d+hi tiSh+Tha maM zhes brjod cing snying ga dang smin mtshams dang lkog ma dang spyi bor byin gyis brlab po/_/de nas dbang
[\[58b\]]
[\[58b.1\]]bskur te/_rdo rje bcing ba las mthe bong gnyis rtse mo can du byas te/_de'i steng du mdzub mo phan tshun ngos sprad de/_rin po che'i rtse mo 'dra bar byas pa ni rin po che'i phyag rgya ste/_oM badzra rat+na zhes bya ba'i snying po dang bcas pas dbang bskur ro/_/de nas rang gi lce la rdo rje rtse lnga pa chos kyi phyag rgya
[\[58b.2\]]hU~M las bskyed de/_de'i dbus su chos kyi yi ge sku bskyed pa'i snying po bsam mo/_/de nas las kyi phyag rgya rang gi snying gar rdo rje rgya gram yi ge a las bsam mo/_/de ltar bdag dam tshig sems dpa'i sku rdzogs par bskyed pa des rdo rje ra ba dang dra ba la sogs pa bsam par bya ste/_
[\[58b.3\]]las thams cad pa'i bum pa'i chu dang /_oM badzra yak+Sha hU~M zhes bya bas me bsangs te/_mchod yon la sogs pa mchod pa rnam pa lnga ni g.yon du bzhag_/rdo rje dril bu mdun du bzhag_/mar khu dang dgang blugs mdun du bzhag_/sreg rdzas rnams g.yas su gzhag go/_/de nas
[\[58b.4\]]bdag gis rdzas de rnams stobs dang ldan par bya ba dang /_cho ga thams cad la nus pa yod pa'i ched du kha dang lag pa byin gyis brlab par bya'o/_/de nas sku gsung thugs kyi dam tshig gsum dang ldan par bya ba'i ched du rdo rje dril bu gzung bar bya ste/_de yang hU~M dang aHlas rdo rje dril bu bskyed
[\[58b.5\]]de/_de kho na nyid kyis gzung bar bya'o/_/de nas bdag nyid mchod pa brgyad kyis mchod do/_/de nas gsang ba'i thab khung mi dmigs pa las yi ge hU~M ngam lha'i chos kyi yi ge las thab khung sngar bris pa bzhin bskyed la/_de nas pad+ma 'dab ma brgyad pa cig bsams te/_de'i dbus kyi
[\[58b.6\]]lte ba la yi ge raM 'bar ba las gyur pa'i gru gsum bskyed la/_gru gsum de'i shar la sogs pa'i zur la oM AHhU~M gsum khams gsum gyi bdag por bsgoms pa las/_'khor lo dang pad+ma dang rdo rje rang rang gi yi ges mtshan pa bskyed la/_de'i dbus su raM las byung pa'i
[\[58b.7\]]'bar ba'i me raM dang bcas pa mthong ste/_gong gi phyag mtshan raM dang bcas pa 'od du zhu ba las me 'bar bar bsam zhing /_dam tshig gi gsang sngags hUM badzra a na la ma hA b+hU ta dz+wa la ya b+ha smiM ku ru sarba duSh+TAM hU~M phaT ces brjod pas/_rdo rje me lha'i gzugs su gyur te/_de yang sku mdog dkar po zhal
[\[59a\]]
[\[59a.1\]]gcig phyag bzhi pa/_spyan gsum pa ral pa'i thor tshugs dang ldan pa/_g.yas gnyis na dbyug pa dang /_mi 'jigs pa/_g.yon gnyis na phreng ba dang gun+d+he 'dzin pa'o/_/gos dang rgyan dang mchod phyir thogs dkar po dang ldan pa/_lus kyi yan
[\[59a.2\]]lag thams cad la me lce stong gis dkris shing 'od 'bar bar bsams nas/_de ltar me lha dam tshig sems dpa' bskyed nas de nas me lha de'i thugs kar khro bo rnam par rgyal ba yi ge hU~M las bskyed/_de la ye shes kyi khro bo lcags kyu la sogs pas bstims la/_de nas
[\[59a.3\]]zhal bsil la sogs pa dbul lo/_/de nas sgeg mo la sogs pas mchod do/_/de nas rdzas rnams rang rang gi sngags dang /_oM trai lo kya bi dza ya swA hA zhes pas dbul lo/_/de nas bstod de phrin las bcol/_/de nas byin za dge ba legs sbar la/_/zhes pa ni me rgyun
[\[59a.4\]]bzhag gi me'am/_shing 'o ma can las byung ba'am/_bram ze tha mal ba'i me la sogs pa blangs te/_las thams cad pa'i chus bsang gtor bya'o/_/de nas shing skam zhing gtsang ba'i bud shing bcug la/_oM dz+wa la dz+wa la hU~M zhes bzlas shing rlung yab kyis me sbar bar bya'o/_/
[\[59a.5\]]de nas 'bar ba dang gong gi dam tshig gi me dang tha mi dad par bsams la/_ye shes kyi me spyan drang bar bya'o/_/me lce stong gis dkris shing 'bar ba yi/_/zla dkar kun+da bzhin la zhi ba'i lus/_/mtha' yas pa yi gzugs kyi me bkug la/_/zhes bya ba ni ye shes kyi me sngags dang phyag rgya
[\[59a.6\]]'dis spyan drang bar bya ste/_lag pa g.yas pa mi 'jigs pa'i phyag rgya byas la mthe bong gi rtse mo srin lag gi drung du btsugs la dgug pa'i tshul gyis yang nas yang du bskyod de/_mngon par 'dod pa'i tshig 'di brjod cing spyan drang ngo /_/oM gzi brjid chen po me yi lha/_/'dod pa
[\[59a.7\]]thams cad sgrub byed cing /_/thugs rjes sems can don kun mdzad/_/'di nyid du ni gshegs su gsol/_/zhes so/_/spyan drangs pa'i me lha de yang sku la me lce stong gis dkrigs pa'i 'od 'bar ba/_sku mdog dkar po zhi ba'i cha lugs su bzhugs pa de la 'thor 'thung bya ste/_
[\[59b\]]
[\[59b.1\]]rdo rje lcags kyu la sogs pas dgug pa dang /_gzhug pa dang /_bcing ba dang /_dbang du byas te/_dam tshig sems dpa' dang gnyis su med par bstim par bya'o/_/de nas gdan bstab par bya'o/_/ar+g+haM dbul bar brtags nas de bzhin du zhes bya ba ni mchod yon
[\[59b.2\]]dbul bar bya ste/_lag pa g.yas ba'i sor mo thams cad bkug la mthe bong dang mdzub mo gnyis sbyar bas me tog blangs te zhabs bsil phul te sor mo rnams brkyang ba ni zhabs bsil gyi phyag rgya ste/_oM pra ba ra sa t+kA ra t+yaM pra tIts+tsha swA hA zhes bya'o/_/de nas mchod yon phyag tu
[\[59b.3\]]dbul bar bya'o/_/i maM ar+g+haM ma ya tra ta ma kri ha na sid+d+him+me pra yats+tsha swA hA/_mchod yon len gsum dbul bar bya'o/_/de nas lce la rdo rje dkar po rnam par bsams la/_oM badzra dz+wa la dz+wa la hUM phaT ces pas me'i chos kyi phyag rgya dgod de/_de la sogs pa las kyi phyag
[\[59b.4\]]rgya dang /_dbang bskur ba dang /_dam tshig bsgrags pa dang /_brtan par bya ba dang /_las bcol ba dang /_phyi nang gi mchod pas mchod pa dang /_de nas me lha'i lce dang dgang gzar dang /_blugs gzar gyi kha la raM bsams te/_bus mo gnyis kyi bar du lag pa bzhag
[\[59b.5\]]ste sreg rdzas kyis mchod pa dang bstod pa la sogs pa bya'o/_/blo mchog ldan pa'i mdun du gzugs sogs bzhag_/ces pa ni me lha de mchod pas mchod pa'i rten la dbang por mdun du bzhugs su gsol ba'o/_/ji skad gsungs pa'i yon tan 'dod pa yis/_/
[\[59b.6\]]zhes bya ba ni kun rig rnam par snang mdzad la sogs pa mchod de/_de'i don yang 'di ltar shes par bya ste/_de nas me lha dam tshig sems dpa' de'i thugs kar rdo rje 'khor lo'i sngags dang phyag rgyas rin po che'i gzhal yas khang re mig dgu lte ba dang bcas pa'i 'khor lo rtsibs
[\[59b.7\]]bcu drug pa gru chad dang /_khyams dang /_sgo khyud dang /_rta babs dang /_them skas la sogs pas brgyan par bsams la/_me lha'i thugs ka'i zla ba dang pad+ma'i steng du lha rnams re re sa bon gyi yi ge yongs su gyur pa'i mtshan ma las byung ba las dang rjes su mthun pa'i rgyan dang /_
[\[60a\]]
[\[60a.1\]]kha dog la sogs pa dang ldan pa'i kun rig rnam par snang mdzad la sogs pa dmigs te gsal bar bsam mo/_/de bzhin gshegs pa tshogs de ltar spyan drangs la zhes bya ba ni sgo dbye ba byas nas/_bdag gi snying gar sna tshogs rdo rje bsams pa
[\[60a.2\]]las rdo rje bsdu ba'i snying po oM badzra sa mA dzaHdzaHzhes brjod cing rdo rje khu tshur gnyis bsnol te dpung mgor bzhag la mdzub mo gnyis lcags kyu ltar byas la gung mo dang mthe bong gnyis gtogs shing de bzhin gshegs pa 'khor dang bcas pa rnams rang rang gi gnas nas
[\[60a.3\]]bskul te/_ji ltar bsam pa'i gnas kyi kho ra khor yug du bzhugs par bsam mo/_/de nas mchod yon phul te bstod pas bstod la/_rdo rje gnod sbyin gyis rang bzhin gyis phyi nas 'ong ba'i bgegs bskrad par bya'o/_/de nas shar phyogs kyi sgor rdo rje lcags kyu'i
[\[60a.4\]]las kyi phyag rgya bcings te phyag rgya de nyid shar phyogs kyi sgor lcags kyu ltar gyur par bsams la/_oM badzra oM ku sha dzaHdzaHzhes brjod pas lcags kyus dgug pa'i tshul gyis de bzhin gshegs pa rnams so so'i sgo drung du byon par bsam mo/_/phyag rgya de nyid bkrol nas lho phyogs kyi sgor
[\[60a.5\]]zhags pa'i las kyi phyag rgya bcings te/_phyag rgya de nyid lho phyogs kyi sgor zhags par gyur par bsams la oM badzra pA sha hU~M zhes brjod pas zhags pas drangs pa'i tshul gyis de bzhin gshegs pa rnams so so'i sgo'i nang du zhugs par bsam mo/_/phyag rgya de nyid bkrol nas
[\[60a.6\]]nub phyogs kyi sgor lcags sgrog gi phyag rgya bcings te/_phyag rgya de nyid nub phyogs kyi sgor lcags sgrog tu gyur par bsams la/_oM badzra spo Ta baM zhes brjod pas lcags sgrog gis bsdam pa'i tshul gyis de bzhin gshegs pa rnams so so'i sgo'i nang du zhugs par bsam mo/_/
[\[60a.7\]]phyag rgya de nyid bkrol nas byang phyogs kyi sgor rdo rje 'bebs pa'i las kyi phyag rgya bcings te/_phyag rgya de nyid byang phyogs kyi sgor dril bur gyur par bsams la/_oM badzra A be sha hoHzhes brjod cing dril bu bskyod pa'i tshul gyis de bzhin gshegs pa rnams mnyes par bsams te phyag rgya de nyid dgrol
[\[60b\]]
[\[60b.1\]]lo/_/de nas dkyil 'khor gyi lha de rnams la dbang bskur ba dang byin gyis brlab pa dang /_phyag rgya bzhis rgyas gdab pa rnams bya'o/_/ar+g+haM la sogs dbul zhing de bzhin du/_/bde gshegs gsungs pa'i mchod pa gang yin bya/_/zhes bya ba ni phyag btsal ba dang /_mchod pa rnam pa lngas
[\[60b.2\]]mchod pa dang /_phyi nang gi mchod pa brgyad kyis mchod pa dang /_mchod pa nyi shus mchod pa bya ste ye shes sems dpa'i thugs ka'i mtshan ma'i dbus su rang gi chos kyi yi ges dkyil 'khor gyi lha thams cad kyi ngo bo nyid du mthong ste/_yang mchod yon phul/_'thor 'thung gis snga ma bzhin du
[\[60b.3\]]sbyin sreg gi yo byad thams cad bsang gtor byas la/_dgang gzang dang blugs gzar lag tu thogs te/_de nas byin za la ni brtag par bya/_/zhes pa ni byin za brtag ste/_dbyibs dang kha dog legs par bsam pa'o/_/bsreg byas bkang ste sbar bar bya ba'i phyir/_/zhes pa ni dgang gzar
[\[60b.4\]]mar gyis bkang ste sbar bar bya'o/_/sreg rdzas kyis mchod par bya'o/_/de nas bsreg byas bkang ste rim gyis ni/_/rgyal la sogs la brgya rtsa brgyad du btags/_/zhes pa ni de las dang por gtso bo la dbul lo/_/de nas rgyal ba rigs lnga dang /_sems dpa' bcu drug la brgya rtsa brgyad
[\[60b.5\]]dbul lo/_/de nas sbyong ba'i sngags kyi rgyal po la/_/bsreg par bya ba nyi shu rtsa gcig dbul/_/zhes pa ni rdzas de rnams ni me'i zhal du bstab bo/_/lhag ma rnams la ni nyi shu rtsa gcig gis mchod do/_/de nas bstod pas bstod do/_/de nas gang 'dod pa'i dngos grub
[\[60b.6\]]rnams gsol ba gdab bo/_/de nas bzod par gsol te yi ge brgya pas bya'o/_/de nas spyan drangs pa gshegs su gsol lo/_/dam tshig sems dpa' lus la bsdu'o/_/de nas spyan drangs yo byad lan gsum dang /_/mchod yon la sogs pad+ma'i dkar zhal mchod/_/
[\[60b.7\]]ces bya ba de las ye shes kyi me lha de shar lho mtshams nas thab nang gi rang gi lus la zhugs pa'i phyir spyan drangs te/_me lha de la mchod yon la sogs pa phul te/_yo byad lhag ma rnams kyis lan gsum gsum du sbyin sreg bya'o/_/de'i mtha' mar yon bdag g.yon du bzhag la
[\[61a\]]
[\[61a.1\]]sgrub pa pos dngos grub gang 'dod pa gsol ba gdab bo/_/de nas bdag gi don dang gzhan gyi don/_/byin za khyod ni grub lags kyis/_/ji bzhin don du slar gshegs la/_/slar yang sems can don la gshegs/_/zhes pas gshegs su
[\[61a.2\]]gsol lo/_/phyag na rdo rje pad+ma'i zhags pa bsnams/_/zhes bya ba la sogs pa ni yang me thab dang yo byad rnams bsangs la/_bdag dam tshig sems dpar bsgoms pa'i thugs kar yi ge hU~M bsams pa las/_bdag nyid khro bo phyag na rdo rje hU~M zhes bya bar gyur te bzhin dang
[\[61a.3\]]cha lugs khro bo'i tshul can du bsam mo/_/mdun du me thab tu yang yi ge hU~M las rdo rje sems dpar gyur nas/_rdo rje sems dpa'i thugs ka nas oM badzra satwa kro d+ha a na lArka ma hA badzra kro d+ha dra ba dra ba bi dra ba bi dra ba/_sarba pA paM nA sha ya nA sha ya ha ra ha ra prA NA na hU~M phaT ces brjod pas khro bo
[\[61a.4\]]khams gsum rnam par rgyal ba'i gzugs su gyur te/_sku mdog sngon po zhal bgrad cing mche ba gtsigs pa/_phyag na rdo rje dang pad+ma dang ral gri dang zhags pa bsnams pa'o/_/zhabs kyi pad+mas sdig mnan cing /_/zhes pa ni khams gsum rnam par rgyal ba'i zhabs
[\[61a.5\]]kyi pad+mas ma hA de ba mnan pa'o/_/sku la sbrul gyis brgyan pa/_sku smad stag gi pags pas dkris pa 'khor khro bo mang pos bskor ba ni/_/rgyan rnams kun gyis legs brgyan pa/_/zhes pa'o/_/rdzogs sangs rgyas ni dbu rgyan mtho/_/zhes pa ni rigs lnga'i sangs rgyas kyis dbu
[\[61a.6\]]la brgyan pa'o/_/bsams sam ni ting nge 'dzin no/_/bris pa ni mig gi rten to/_/de ltar khro bo de bskyed la ye shes kyi khro bo yang spyan drangs te/_bstims la mchod yon dang zhabs bsil la sogs pa dbul lo/_/de yi snying pos de bzhin du/_/zhes bya ba ni dang por khro bo'i
[\[61a.7\]]sngags gong mas mar dang yam shing phul la/_de nas rdzas rnams gcig tu bsres te bdud rtsi 'khyil pa'i sngags kyis btab la/_lag pa g.yon pa khu tshur bcangs nas/_brang la dpung pa dam du bcum la lag pa g.yas pas sbyin sreg bya'o/_/rnam par rgyal ba'i sngags dang
[\[61b\]]
[\[61b.1\]]shi ba'i ming spel la brgya'am stong ngam bye ba'i tshad du sbyin sreg bya'o/_/bar bar du ming 'di zhes bya ba'i nyon mongs pa'i sgrib pa thams cad sarba pA paM da ha na badzrA ya swA hA/_zhes brjod cing til bsreg go/_/phyi ma dkyus na gsal lo/_/de nas khro bo gshegs su gsol la bdag nyid
[\[61b.2\]]phyag rgya bkrol zhing lus bsrung ba la sogs pa bya'o/_/de nas thal bar gyur pa dang /_/zhes bya ba la sogs pa ni de ltar bsregs nas thal bar gyur pa dang /_rdo rje bsdu ba'i sngags saM ha ra Na badzra hU~M zhes pa'i cho gas bsdu bar bya'o/_/de ltar rus pa dang thal ba de bsdus nas snod gtsang
[\[61b.3\]]mar bcug ste/_mchod rten gdab pa'i phyogs su gzhag go/_sngags kyis btab pa'i dri chu dang /_/zhes pa la sogs pa ni ga bur la sogs pa'i dri chu dang /_ba skyes 'o ma la sogs te ba'i rnam lnga dang /_rus pa la ngan song sbyong ba'i sngags 'bum yan chad bzlas la/_gzugs su bya ba'am
[\[61b.4\]]zhes pa ni dkyil 'khor gyi lha gang yang rung bar bya ba'am/_yang na ni/_mchod rten gyi ni lhar byas la/_/zhes bya ba ni yang na mchod rten gyi gzugs su byas te/_gcig gam gnyis sam gsum mam lnga'am yang na brgya rtsa brgyad kyi bar du gdab bo/_/sngags dang phyag rgyas gdab par bya/_/
[\[61b.5\]]zhes pa ni ngan song sbyong ba'i sngags dang phyag rgyas gdab bo/_/ji tsam du sngags gdab pa na 'bum phrag gnyis kyi bar du bzlas zhes so/_/de nas mchod rten la sogs pa la 'bar bar gyur tam yang na sku'i zhal 'dzum pa la sogs pa'i mtshan ma byung byung du bzlas so/_/mtshan ma ni
[\[61b.6\]]dkyus na gsal lo/_/ci ste mtshan ma de dag ni/_/sdig can blo yis ma mthong na/_/zhes bya ba la sogs pa gsungs te/_mtshan ma de dag ma thob na 'bum phrag stong man chad bzlas shing /_ji srid mtshan ma dge ba ma byung gi bar du de bzhin gshegs pa rnams mchod cing rtse gcig
[\[61b.7\]]pa'i sems kyis mnyam par gzhag cing bzlas brjed bya'o/_/de ltar bzlas pa'i mthar mtshan gcig bzlas pa rab tu byas na shi ba de nges par sdig pa las grol zhing mtshan ma bzang po rnams 'byung bar 'gyur ro/_/de dag ni ro'i dbang du byas pa'i rim pa slob dpon kun dga' snying pos
[\[62a\]]
[\[62a.1\]]mdzad pa rdzogs so//_//yang na med par gyur na yang /_/zhes bya ba la sogs pas ni ro med par gyur na ming tsam gyis rnam pa bzung nas/_sngags la sogs pa bzlas pa dang bdag lha'i skur bskyed pa des na sbyong ba'i sngags bzlas shing shi ba'i ming ngam rus pa dang
[\[62a.2\]]spel te bzlas pa'i phyir na/_zlos shing bsgoms pa'i tshul gyis ni/_/ming tsam legs par bris nas kyang /_/zhes bya ba la sogs pa gsungs te/_sngags kyi 'od zer gyis dmigs par bya ba'i rten shog bu'am gro ga la bris te de la bstims pas de las dang nyon mongs pa'i bag
[\[62a.3\]]chags dag par byed de/_'jim pa dang bsres te mchod rten gyi phreng ba bya ba'am/_yang na lha'i gzugs su bris kyang rung ste/_sdig pa bsreg pa'i sbyin sreg gam/_/dbang rnams rdzogs par bskur na yang /_/gdon mi za bar mtho ris su skye'o/_/yang na thal ba nyid dam rus pa la/_
[\[62a.4\]]yungs kar ram bye ma la sogs pa la ming nas brjod cing sngags bzlas na yang rgya mtshor 'bab pa'i chu klung du dor ro/_/de lta bu byas pas kyang ngan song las thar te mtho ris su skye'o/_/da ni dge ba dang ldan pa'i ji lta bur byas pa de thams cad sla bar 'gyur ba'i gang zag gi rim pa ston te/_dge
[\[62a.5\]]ba'i mchog ni bskyed pa dang /_/byang chub sa bon bskyed pa'i bdag/_/ces gsungs te/_dge ba ni chos spyod bcu'o/_/mchog ni ji ltar dge ba byas kyang dmigs pa med par byas pa'o/_/yang na don dam pa dang kun rdzob kyi byang chub sems ni mchog ste de bskyed pa'o/_/de gang dang ldan pa
[\[62a.6\]]de ni sangs rgyas 'bras bu rgyur ldan pa ste sangs rgyas ni rigs lnga'o/_/'bras bu ni sku gsung thugs mi zad pa rgyan gyi 'khor lo'o/_/rgyu ni rang gi rtog pa'i khyad par ro/_/de gang snyam pa la/_sbyin pa'i pha rol phyin par ldan/_/zhes bya ba la sogs pas bstan te/_sbyin pa ni yongs su gtong ba'i
[\[62a.7\]]mtshan nyid de/_de yang rnam pa bzhi ste/_zang zing dang /_mi 'jigs pa dang /_chos dang /_byams pa'o/_/tshul khrims ni yang dag pa'i don la mi 'da' ba'o/_/bslab pa'i tshul khrims dang /_dge ba'i chos sdud pa'i tshul khrims dang /_sems can gyi don bya ba'i tshul khrims so/_/bzod pa ni mi 'khrugs pa'i mtshan nyid do/_/
[\[62b\]]
[\[62b.1\]]de la yang gnyis te/_theg pa chen po'i chos zab mo la yid ches pa'i bzod pa dang /_gnod pa byed pa la ci mi snyam pa'i bzod pa'o/_/brtson 'grus ni skyo dub med pa'i mtshan nyid de/_go cha'i brtson 'grus dang /_sbyor ba'i brtson 'grus so/_/bsam gtan ni chos nyid kyi don la mnyam par
[\[62b.2\]]'jog pa'i mtshan nyid do/_/de la yang gnyis te/_chos nyid kyi bsam gtan dang ting nge 'dzin gyi bsam gtan no/_/shes rab ni spyi dang rang gi mtshan nyid 'byed pa'i mtshan nyid do/_/de la yang gnyis te zag pa dang bcas pa'i shes rab dang /_zag pa med pa'i shes rab bo/_/de ni rgyu ste rgyu
[\[62b.3\]]pha rol tu phyin pa drug gis 'bras bu bsod nams dang ye shes kyi tshogs skye ba'i phyir ro/_/de lta bu'i sems ni 'jig rten 'di'i bde ba dang yang ldan la/_phyi mar yang myur du ngan song las thar te byang chub thob par the tshom med do/_/da ni dge ba'i rtsa ba ma bskyed pas mi 'grub
[\[62b.4\]]pa'i don ston te/_dge ba'i rtsa ba ma bskyed la/_/med par lta ba gang yin dang /_/zhes bya ba la sogs pa gsungs te/_dge ba ni rnam par dkar ba'o/_/rtsa ba ni byang chub kyi sems so/_/ma bskyed pa ni ma spel ba'o/_/med par lta ba ni rgyu dge sdig gnyis med par lta
[\[62b.5\]]ba dang /_'bras bu bde sdug gnyis med par lta ba'o/_/byang chub lam las rnam log pa ni don dam pa dang kun rdzob kyi byang chub kyi sems las log pa'o/_/sangs rgyas kyi bstan pa la zhe sdang byed cing sdig pa'i rang bzhin du mthong ba dang /_pha dang ma la snying ring zhing byang chub kyi sems
[\[62b.6\]]dang ma 'brel pa rnams kyis 'grub par mi 'gyur ro zhes rnam par snang mdzad kyis gsungs so/_/de yan chad du sbyin sreg gi don bstan zin to/_/da ni go cha'i phan yon ston te/_de nas brgya byin la sogs lha/_/zhes bya ba la sogs pa gsungs te/_des ni sbyin sreg gi mjug bsdu
[\[62b.7\]]bar gsungs te/_de nas ni phan yon gyi mgo 'dren to/_/brgya byin ni yon bdag yin pa'i phyir dang la smos so/_/lha thams cad ni nor bu dri ma med pa'i 'od thar pa las snga ba'i phyir smos so/_/de nas dbang por bcas pa yi/_/zhes pa nas/_sna tshogs byung ba 'di ci
[\[63a\]]
[\[63a.1\]]lags/_/zhes bya ba'i bar gyis ni yon tan la ngam ste/_mchod pa du mas mchod cing bstod do/_/bcom ldan 'das kyis bka' stsal pa zhes pa nas/_bde bar gshegs pa ngo mtshar che lags so zhes pa'i bar gyis ni/_nor bu dri ma med pa'i 'od kyi rnam par thar pa bstan la/_
[\[63a.2\]]'khor ngo mtshar che ba la dam par bstan to/_/de nas brgya byin la sogs lha/_/zhes pa nas/_sngags dang 'dra ba'i 'dren pa med/_/ces bya ba'i bar dkon mchog gsum la yon tan gyi sgo nas bstod pa bstan to/_/de nas lha'i bu de dag gis zhes pa nas/_blta bar 'tshal lo zhes bya ba'i bar gyis nor bu
[\[63a.3\]]dri ma med pa'i rdzu 'phrul dang rnam par 'phrul pa blta bar 'tshal lo zhes gsol ba bstan to/_/de nas bcom ldan 'das zhes pa nas/_de nyid du mi snang bar gyur to zhes pa'i bar gyis ni de bzhin gshegs pas nor bu dri ma med pa 'od zer gyi phreng bas bskul nas 'ongs pa
[\[63a.4\]]bstan to/_/de nas lha'i bu de nyid ces pa nas/_zil gyis mnan to zhes pa'i bar gyis nor bu dri ma med pa'i 'od kyi rnam par 'phrul pa thams cad zil gyis mnan par bstan to/_/de nas lha'i bu de zhes pa nas myur du bkrol zhes pa'i bar gyis ni ya mtshan che nas thugs rje la ngam nas
[\[63a.5\]]bstod pa bstan to/_/de nas skad cig ma de nyid kyi tshe zhes pa nas/_ya mtshan skyes te zhes pa'i bar gyis ni rnam par 'phrul pa sna tshogs mthong ba bstan to/_/'di skad ces smras so zhes pa nas/_tshangs spyod tshul khrims dri med skye bsam yas/_/zhes pa'i bar gyis ni de bzhin
[\[63a.6\]]gshegs pa'i yon tan gyi khyad par bsam gyis mi khyab pa'i don la ngam pa bstan to/_/de nas lha'i bu de dag gis zhes pa nas blta bar 'tshal lo zhes bya ba'i bar gyis zhu ba bstan te/_gsol ba gdab pa bstan to/_/de nas bcom ldan 'das kyis yang zhes pa nas mi snang bar
[\[63a.7\]]gyur to zhes bya ba'i bar gyis ni/_snang bar byas pa'i ting nge 'dzin bstan to/_/de nas nor bu dri ma med pa'i 'od ces pa nas/_'di skad gsol to zhes pa'i bar gyis ni de bzhin gshegs pa'i spyan sngar 'ongs nas thams cad zil gyis mnan pa bstan to/_/kye ma sangs rgyas zhes pa nas/_sems
[\[63b\]]
[\[63b.1\]]can lha gnas myur du skyes/_/zhes pa'i bar gyis sngags kyi yon tan kun la bstod pa bstan to/_/de nas lha'i bu nor bu dri ma med pa'i 'od ces bya ba dang zhes pa nas/_de bzhin du slar song ngo zhes pa'i bar gyis drin la lan gyis blan pa'i phyir mchod pa'i khyad par gyis mchod nas rang gi
[\[63b.2\]]gnas su 'gro ba bstan to/_/de nas brgya byin dang zhes pa nas bshad du gsol zhes pa'i bar gyis ni phyi rabs kyi sems can la phan gdags pa'i phyir zhu ba gsol ba bstan to/_/brgya byin dang zhes pa nas 'gro bar 'gyur ro zhes pa'i bar gyis ni sngags kyi don 'di thos par dka'
[\[63b.3\]]ba'i che ba'i yon tan bstan to/_/de nas brgya byin dang zhes pa nas rnam par smin pa ni cir 'gyur zhes pa'i bar gyis ni snod du gyur pa'i theg pa chen po la dad pa'i rnam pa cir 'gyur ba zhus pa bstan to/_/bcom ldan 'das kyis zhes pa nas smos kyang ci dgos zhes pa'i bar gyis
[\[63b.4\]]ni theg pa chen po'i rigs can gyi che ba'i yon tan gyi khyad par bstan to/_/de nas brgya byin dang zhes pa nas/_bskyab par bgyi zhes pa'i bar gyis ni 'jig rten pa'i dkyil 'khor rnams kyis theg pa chen po'i chos 'di gang na spyod pa de bsrung zhing bskyab pa'i thabs ston
[\[63b.5\]]to/_/lha'i dbang po zhes pa nas/_bag yod par byos la sgrubs shig ces pa'i bar gyis ni phyi rabs kyi sems can la phan pa'i gdams ngag sbyin pa ston to/_/de yan chad kyis ni sku gsum gyi gtsug tor gyi rgyud las rtsa ba'i rgyud du gyur pa rnam par snang mdzad kyi sku'i rgyud
[\[63b.6\]]bshad pa'o/_/dpal rnam par snang mdzad kyi rtsa ba'i rgyud kyi bshad pa gsal ba'i sgron ma zhes bya ba slob dpon chen po kun dga' snying pos mdzad pa rdzogs so//_//da ni rkyen sbyong bar byed pa'i bshad pa'i rgyud phyi ma'i don bshad par bya ste/_de la yang 'chad pa po'i
[\[63b.7\]]mtshan nyid dam rang bzhin bstan pa 'byung ste/_de yang dang por gleng gzhi ni ji lta bu yin zhe na/_rgyud phyi ma 'di'i ston pa ni gang bdag po'i skyes bu ni gang snyam pa la/_'di'i 'chad pa po'i ston pa ni dpal phyag na rdo rje'o/_/bdag po ni shAkya thub pa de nyid do/_/de'i don bstan par bya
[\[64a\]]
[\[64a.1\]]ste/_de yang dang po ston pa bstan pa'i phyir/_de nas bcom ldan 'das zhes bya ba la sogs pa gsungs te/_bcom pa ni yang dag pa'i ye shes kyis nyon mongs pa phyin ci log gi skyon bcom pa yin la/_ldan pa ni pha rol tu phyin pa drug gis
[\[64a.2\]]stobs dang ldan pa'o/_/'das pa ni mtha' gnyis las 'das pa'o/_/byang chub sems dpa' sems dpa' chen po phyag na rdo rjes zhes pa ni/_byang chub ni gzung 'dzin gnyis spangs la mkhyen pa'i ye shes dang ldan pa'o/_/sems ni gnyis su med pa'i don la sems
[\[64a.3\]]pa'o/_/dpa' ni de'i don la sran tshugs pa'o/_/sems ni thugs rje chen pos 'gro ba'i don la sems la/_dpa' ni 'gro ba'i don las mi ldog pa'o/_/chen po ni khyad par du gyur pa'i don dang ldan pa'o/_/phyag na rdo rje zhes ni dus gsum gyi rgyal ba thams cad kyi thugs
[\[64a.4\]]las skyes pa'i sems dpa' des so/_/yang na phyag na rdo rje ni de bzhin gshegs pa thams cad kyi sku gsung thugs kyi gsang ba'i mdzod 'dzin pa dang /_bdud dang dregs pa can thams cad 'dul bar byed pa'i rdo rje de phyag na bsnams pas na phyag na rdo rje'o/_/yang na de bzhin
[\[64a.5\]]gshegs pa thams cad kyis ming gi dbang bskur ba'o/_/de ji ltar thugs las byung zhing dbang bskur snyam pa'i rtog pa bsal ba'i phyir/_de bzhin gshegs pa rnam par snang mdzad nam mkha'i dbyings kyi rang bzhin las snying rje chen po'i thabs khro bo'i dam tshig rdo rje zhes bya
[\[64a.6\]]ba'i ting nge 'dzin la snyoms par zhugs so/_/snyoms par zhugs ma thag tu de bzhin gshegs pa thams cad kyi thugs ka nas rdo rje dam tshig ces bya ba'i snying po 'di phyung ngo /_/hUM de phyung ma thag tu bcom ldan 'das thams cad pa'i snying po rig pa mchog 'di smras so/_/oM sum+b+ha ni sum+b+ha
[\[64a.7\]]hUM/_gr-ih+na gr-ih+na hUM/_gr-ih+NA pa ya gr-ih+NA pa ya hUM A na ya ho b+ha ga bAn badzra rA dza hUM phaT/_de nas de bzhin gshegs pa thams cad kyi bdag po phyag na rdo rjer gyur te/_bcom ldan 'das kyi spyan snga na bka' nod cing /_zla ba'i dkyil 'khor la gnas so/_/de nas thams cad
[\[64b\]]
[\[64b.1\]]'joms pa'i dbang dang /_ming gi dbang bskur te/_phyag na rdo rje zhes btags so/_/bcom ldan 'das kyi mthus brtag pa'i rgyal po brtag pa phyi ma 'di bshad do zhes pa ni/_bcom ldan 'das ni bshad zin to/_/mthus zhes bya ba ni byin gyis brlabs pas so/_/brtag pa phyi ma
[\[64b.2\]]'dis zhes bya ba ni brtag pa dang po rtsa ba'i dkyil 'khor las ma tshang ba dang /_shAkya thub pa'i dkyil 'khor la 'jig rten las 'das pa dang /_'jig rten pa'i dkyil 'khor rtsa ba'i dkyil 'khor gyi khyad par las byung ba'i bshad pa bstan pa'i phyir na de bstan par bya'o/_/dpa' bo
[\[64b.3\]]gdan las bzhengs nas ni/_/zhes bya ba ni dpa' bas na dpa' ba'o/_/ji ltar dpa' zhe na/_khro bo 'dod pa'i rgyal po rnam par snang mdzad kyi thugs ka nas phyung ste/_'jig rten gsum gyi bdag po dbang phyug chen po la sogs pa 'jig rten thams cad na gnas pa'i tshogs kyis
[\[64b.4\]]bskor ba'i dam tshig gi rdo rjes bkug nas ri rab ri'i rtse mo na rdo rje dang nor bu rin po che las byas pa khang bu brtsegs pa de'i nye 'khor du 'khod par gyur to/_/de nas phyag na rdo rje rang gi thugs ka nas rdo rje blangs te gsor zhing 'di skad ces bka' stsal to/_/grogs po rnams de
[\[64b.5\]]bzhin gshegs pa thams cad kyi bstan pa la zhugs la nga'i bka' nyon cig_/de nas de dag gis 'di skad ces gsol to bdag cag gis ji ltar bsgrub par bgyi/_phyag na rdo rjes gsungs pa/_kun mkhyen ye shes thob bya'i phyir/_/grogs po rnams kyis
[\[64b.6\]]bsgrub par gyis/_/de nas 'jig rten gsum gyi bdag po lha chen po dregs te ches khros par ston zhing 'di smras so/_/nga 'jig rten gsum gyi bdag po yin la/_/gnod sbyin khyod kyi ngag ci'i phyir nyan/_de nas yang phyag na rdo rjes rdo rje gsor zhing bka' stsal pa/_sems can
[\[64b.7\]]ma rungs pa rnams dkyil 'khor du myur du zhugs la nga'i dam tshig la gnas par gyis shig_/de nas lha chen pos bcom ldan 'das la 'di skad ces gsol to/_/bcom ldan 'das 'di lta bu'i sems can dbang phyug la 'di skad ces bka' stsol ba 'di su zhig_/de nas
[\[65a\]]
[\[65a.1\]]bcom ldan 'das kyis dbang phyug chen po la sogs pa 'jig rten gsum gyi tshogs thams cad la bos nas 'di skad gsungs so/_/grogs po rnams dkon mchog gsum la skyabs su 'gro ba dang /_dam tshig dang sdom pa la gnas par gyis
[\[65a.2\]]shig_/phyag na rdo rje ni gnod sbyin khro bo ma rungs pa'i byang chub sems dpa' chen po ste/_rdo rje 'bar bas khyed rnams brlag par byas sa re/_de nas dbang phyug chen po 'khor mang po dang bcas pas 'jigs pa'i gzugs dang /_ma rungs pa'i rta gad du dgod pa rnams bstan nas
[\[65a.3\]]'di skad smras so/_/kye nga ni 'jig rten gsum gyi bdag po yin na nga la khyod ci'i phyir bka' stsal/_de nas phyag na rdo rjes rdo rje snyems pa dang bcas pas gsor zhing 'dzum ste 'di skad ces smras so/_/kye lus srul po mi'i sha za ba zas su ro bsregs pa'i thal ba za zhing kha
[\[65a.4\]]zas dang mal cha dang gos kyang de la byed pa khyed rnams nga'i bka' bzhin byos shig_/de nas dbang phyug chen pos 'jig rten gyi khams khro bo chen pos bkang ste 'di skad ces smras so/_khyod nga'i bka' nyon la dam tshig kyang long shig ces so/_/de bcom ldan 'das kyis de
[\[65a.5\]]bzhin gshegs pa'i thugs ka nas byung ba'i rdo rje chen pos dam tshig dran par byas so/_/oM ni sum+b+ha badzra hUM phaT/_de nas byang chub sems dpa' phyag na rdo rjes rdo rje'i snying po 'di brjod do/_/hU~M de nas de brjod ma thag tu khams gsum pa thams cad kha sbub tu 'gyel te nyam thag
[\[65a.6\]]pa'i tshig 'byin cing phyag na rdo rje la skyabs su dong ngo /_/lha chen po zhes bya ba'i lha de de nas sa la 'gyel te dran pa med par gyur nas shi'o/_/de nas bcom ldan 'das kyis mkhyen bzhin du byang chub sems dpa' phyag na rdo rje la 'di skad ces bka' stsal to/_/khams gsum gyi
[\[65a.7\]]bdag po 'di la skyabs sbyin par byos la ma bsad cig_/de skad ces bka' stsal pa thos nas/_phyag na rdo rjes 'di skad gsungs so/_/lha rnams srog 'dod na dkon mchog gsum la skyabs su dong la nga'i bka' nyon cig_/de dag gis gsol pa/_dkon mchog gsum
[\[65b\]]
[\[65b.1\]]la skyabs su mchi'o/_/khyod kyis bstan pa'i bka' ni bdag cag gis 'tshal to/_/de nas rnam par snang mdzad kyis de dag la bos nas 'di skad ces bka' stsal to/_/kye lha rnams 'di ni de bzhin gshegs pa thams cad kyi bdag po'o/_/de bzhin gshegs pa thams cad kyi
[\[65b.2\]]yab po/_/de bzhin gshegs pa thams cad kyi bka' bzhin du byed pa'o/_/de bzhin gshegs pa'i sras kyi thu bo'o/_/sems can 'dul ba'i khro bo'i rgyal po'o/_/de bzhin gshegs pa thams cad kyis dbang bskur zhing byin gyis brlabs pa'o/_/de bas na khyed rnams 'di'i
[\[65b.3\]]dam tshig la gnas par byos shig ces so/_/de nas de dag gis 'di skad ces gsol to/_/bdag cag gi srog yal ba las bskyab tu gsol/_/bdag cag kyang de bzhin du bgyid cing mchis so/_/bcom ldan 'das kyis bka' stsal pa/_kye grogs po rnams 'di nyid la skyabs
[\[65b.4\]]su dong shig_/'di nyid kyis kun du skyobs kyi gzhan gyis ni ma yin no/_/de nas srid pa gsum gyi bdag po de rnams bcom ldan 'das phyag na rdo rje 'dzin pa de ga la ba der logs su bltas nas nyam thag pa'i sgra chen po mgrin gcig tu byung nas 'di skad ces gsol to/_/bcom
[\[65b.5\]]ldan 'das 'chi ba'i sdug bsngal 'di las kun du bskyab tu gsol/_de nas phyag na rdo rjes kye ma rungs pa rnams nga'i bstan pa la zhugs shig_/rdo rje 'bar ba 'dis gcig tu 'bar bar byas nas thams cad brlag par byas sa re/_de dag gis kyang 'di skad ces gsol to/_/
[\[65b.6\]]khyod ni kun du bzang po de bzhin gshegs pa thams cad kyis sems bskyed pa kun du dul ba/_sems can thams cad la phan par bzhed pa/_sems can thams cad la mi 'jigs pa stsol ba lags na/_ci'i slad du bcom ldan 'das kyis bdag cag bsreg par 'gyur/_de
[\[65b.7\]]nas phyag na rdo rjes bos nas khyed lta bu'i sems can ma rungs pa rnams sems sbyang ba'i phyir nga'i dam tshig la mnos shig_/gal te mi gnas na da dung gnas par bya'o/_/gsol ba de bzhin du bgyi'o/_/de nas phyag na rdo rjes dbang phyug chen po ma gtogs pa gzhan dag dbugs
[\[66a\]]
[\[66a.1\]]dbyung zhing bslang ba'i snying po 'di smras so/_/oM tiSh+Tha badzra de smras ma thag tu dbang phyug chen po ma gtogs pa de thams cad brgyal ba las sems dbugs phyung ste/_lha'i bde ba myong zhing bag tsha ba dang ba spu longs pa med par gyur nas bcom ldan 'das phyag na rdo rje
[\[66a.2\]]la blta zhing longs so/_/de nas bcom ldan 'das kyis phyag na rdo rje la bka' stsal pa/_sems dpa' chen po lha'i bdag po lha chen po 'di ma bslangs par 'di'i srog chud gsan na ci rung /_'di gsos na 'di yang skyes bu dam par 'gyur ro/_/de nas phyag na rdo rjes de bzhin du bya'o snyam
[\[66a.3\]]nas shi ba slong ba'i snying po 'di smras so/_oM badzra A yu de nas 'di smras ma thag lha chen po'i bdag po shi ba las sos te ldang bar 'dod na ldang bar ma nus so/_de nas lha chen pos bcom ldan 'das la 'di skad ces gsol to/_/ci bdag cag 'di lta bus 'dul lam/_bcom
[\[66a.4\]]ldan 'das kyis bka' stsal pa/_khyod skyes bu chen po 'di'i bka' nyan par mi 'jug na/_khyod 'dul ba 'di nyid yin gyi nga ni ma yin no/_/dbang phyug chen pos gsol pa/_ci bcom ldan 'das khyed kyis ma rungs pa'i sems can 'di las skyabs mdzad mi spyod dam/_bka' stsal
[\[66a.5\]]pa/_ngas 'di la bskyab par mi nus so/_/gsol ba ci'i slad du/_bka' stsal pa/_de bzhin gshegs pa thams cad kyi bdag po yin pa'i phyir ro/_/gsol pa/_bka' stsal pa'i don de ma 'tshal te/_khams gsum pa'i bdag po de bzhin gshegs pa rnams
[\[66a.6\]]las gzhan pa'i bdag po mchis par ma 'tshal na 'di su lags/_de nas byang chub sems dpa' phyag na rdo rjes yang lha chen po la bos te 'di skad gsungs so/_/kye ma rungs pa nga'i bka' mi nyan nam/_de nas lha chen pos rdo rje sems dpa'i tshig thos nas 'khrug cing khros par gyur
[\[66a.7\]]te/_de ltar 'gyel bzhin du yang 'jigs pa chen po'i gzugs bstan te/_'di skad ces smras so/_/nga shi ba bzod kyi khyod kyi ngag mi nyan to/_/de nas phyag na rdo rjes rab tu khros par gyur par bstan cing rang gi rkang pa'i mthil nas rjes su spyod pa 'di phyung ngo /_/oM ta ka ri sha na badzra hUM de
[\[66b\]]
[\[66b.1\]]nas bcom ldan 'das kyi zhabs kyi mthil nas kun du 'bar ba'i snying po khro gnyer byas la mche ba lhag ger byas pa/_gdong chen po rdo rje'i rjes su spyod pa byung nas bcom ldan 'das phyag na rdo rje'i spyan snga na bka' nod cing 'dug par gyur to/_/de nas phyag na rdo rjes dbang phyug chen po sbyang ba 'di skad ces
[\[66b.2\]]gsungs so/_/oM pa ta ka ri sha ya/_sarba d+ha ra badzra d+ha ra/_a nu tsa ra ka ta ka ta badzra hUM dzaHde nas de skad smras pa dang /_lha chen po dang u mar bcas te rkang pa gyen kar gcer bur phyung ste/_skye bo thams cad kyis gad mo bgad cing rkang pas bkug pas rdo rje'i rjes su spyod pa bkug ste/_bcom ldan
[\[66b.3\]]'das phyag na rdo rje'i spyan sngar zhabs kyi drung du gzhag go/_de nas byang chub sems dpa' phyag na rdo rjes bcom ldan 'das la 'di skad ces gsol to/_/sems can ma rungs pa mchis brang du bcas pa 'di la ci ltar bgyi bcom ldan 'das kyis badzra karma ho zhes bka' stsal pa dang /_de nas phyag na rdo rjes lha
[\[66b.4\]]chen po zhabs g.yon pas mnan/_zhabs g.yas pas u ma'i steng du mnan nas/_rang gi snying po smras pa/_oM badzra A be sha ha na pra Ta na traT/_de nas de smras ma thag tu lha chen po la babs nas rang gi lag pa stong gis rang gi gdong pa stong 'tshog go/_/de nas rdo rje nor bu las grub pa'i lha'i khang khyim
[\[66b.5\]]phyi rol na gnas pa'i srid pa gsum thams cad kyis nged kyi dbang po 'di bdag nyid chen po des btul lo zhes sgra cher phyung ngo /_/de nas bcom ldan 'das kyis lha chen po la thugs rje chen po bskyed de/_oM bud+d+ha mai tri badzra rak+Sha haM zhes gsungs so/_/de gsungs ma thag tu lha chen po la babs
[\[66b.6\]]pa'i sdug bsngal de kun zhi ste/_yang phyag na rdo rje'i zhabs mthil gyis reg pas na bde ba dang /_bla na med pa grub pa'i dbang dang /_ting nge 'dzin dang /_rnam par thar pa dang /_gzungs dang /_mngon par shes pa rnams thob nas/_de bzhin gshegs pa nyid du grub pa'i bar du gyur to/_/de
[\[66b.7\]]nas lha chen po la bcom ldan 'das kyi zhabs mthil gyis reg pas de bzhin gshegs pa thams cad kyi ting nge 'dzin dang /_gzungs kyi sgo dang /_rnam par thar pa'i bde ba myong ste/_lha chen po'i lus zhabs la phul bas na dpa' bo'i gdan no/_/lha chen po des yang 'og gi 'jig rten gyi
[\[67a\]]
[\[67a.1\]]khams gang+gA'i klung sum cu rtsa gnyis kyi bye ma snyed kyi 'jig rten khams las 'das pa na thal bas khebs pa zhes bya ba'i 'jig rten gyi khams der thal ba'i dbang po'i dbyangs zhes bya ba'i de bzhin gshegs par skyes so/_/gdan de las bzhengs nas ni/_/zhes bya
[\[67a.2\]]ba ni rgyud 'di bshad par bzhed pa'o/_/dgyes shing rdo rje gsor nas kyang /_/zhes bya ba ni dgyes shing ni de bzhin gshegs pas byin gyis brlabs te/_rgyud 'di'i don ston par dgyes pa'o/_/rdo rje ni rig pa ste ye shes lnga'i rang bzhin no/_/gsor ba ni phrin las so/_/rgyud phyi ma 'di'i don
[\[67a.3\]]ston par byed ces pa'i tha tshig go/_/shAkya ni shAkya dbang po'i nyi ma'i rigs can yin la/_bdag po ni khams gsum gyi bdag po'i tha tshig go/_/dgyes mdzad pa ni rgyud kyi don ston pa'i phyir ro/_/thub pa'i gtso la phyag 'tshal nas/_/zhes pa la/_thub pa ni lus ngag yid gsum mo/_/
[\[67a.4\]]gtso la ni rkang gnyis thams cad kyi'o/_/de yang gsungs pa/_rkang gnyis gtso bo khyod gshegs 'tshal/_zhes pa'o/_/phyag 'tshal nas zhes pa ni ya rabs gong ma'i tshul dang sku gsung thugs kyi yon tan bskyed pa'i phyir ro/_/des ni ston pa'i rang bzhin dang gleng gzhi bstan pa'o/_/da 'di
[\[67a.5\]]nas nang sems kyi dkyil 'khor dang /_sbyor ba dang po dang /_las rgyal po mchog gi ting nge 'dzin bstan te/_sgrib pa thams cad rnam par dag pa'i rdo rje zhes bya ba'i ting nge 'dzin la snyoms par zhugs nas zhes bya ba la sgrib pa ni lnga ste/_nyon mongs pa'i sgrib pa rnam par rtog pa'i
[\[67a.6\]]bag chags te/_de yang las kyi sgrib pa dang /_chos kyi sgrib pa dang /_rnam par smin pa'i sgrib pa dang /_skye ba'i sgrib pa dang /_shes bya'i sgrib pa dang lnga ni thams cad do/_/rnam par dag pa ni gnyen po ye shes kyi stobs kyis mi mthun pa zil gyis gnon pa ste/_ci'i phyir zhe na/_rdo rjes thams cad
[\[67a.7\]]'joms pa dang 'dra bas na nyon mongs pa'i mtshan ma thams cad 'joms pa'i phyir ro/_/ting nge 'dzin ni de'i ngang las mi ldan zhing 'dzin pa'i phyir ro/_/snyoms par zhugs pa ni gnyis su med par zhugs pa dang /_mi mnga' bar snyoms par zhugs pa'o/_/de'i don yang 'di ltar snyegs te/_
[\[67b\]]
[\[67b.1\]]bcom ldan 'das phyag na rdo rjes thugs kar nang sems kyi 'khor lo bskyed nas spro bar bya'o/_/de yang kun du bzang po byang chub kyi sems zla ba'i dkyil 'khor gyi dbus su/_oM sarba pA paM da ha na badzra hUM phaT ces pa la sogs pa'i sngags las rdzogs pa'i tshul du shAkya thub pa'i
[\[67b.2\]]dkyil 'khor bskyed nas/_stong gsum gyi 'jig rten du khyab pas sems can gyi khams gsum gyi sgrib pa snga ma bzhin du sbyangs nas byin gyis brlabs te/_nang sems kyi dkyil 'khor du dbang bskur nas rnam par grol ba'i lam la bzhag pas ting nge 'dzin de la snyoms par
[\[67b.3\]]zhugs pas na de la de skad ces bya'o/_/da ni ma 'ongs pa'i sems can gyi don du ngan song sbyong ba zhes pa'i rang gi snying po 'di nyid kyi thugs ka nas byung ngo zhes bya ba ni gsungs so zhes bya ba'i don to/_/da ni sbyor ba dang po'i ting nge 'dzin gyi don ston te/_rjes su 'jug pa'i rnal
[\[67b.4\]]'byor pas ni dang por sprul pa'i sku'i rigs bcom ldan 'das gsung shAkya thub pa'i bzlas pa dang /_bsgrub par 'dod pa des ji ltar brtag pa'i yid du 'ong ba'i gnas der sdom pa gsum la gnas pas khrus byas la 'dug ste/_dang por mtshams kyi ting nge 'dzin la gnas par bya ste/_de bzhin
[\[67b.5\]]gshegs pa rnams mdun du dmigs nas de dag la rigs kyi phyag bzhi byas te/_mchod pa dang sdom pa la sogs pa la gnas par byas pas dang por chos nyid rnam par dag pa'i sngags kyis stong par byin gyis brlabs nas/_de nas rdo rje dril bu'i sngags dang phyag rgyas sdig pa dral te/_de nas ye
[\[67b.6\]]shes dbab par bya'o/_/de nas mngon par byang chub pa lnga bsgom par bya ste/_de yang ji ltar bsgom par bya zhe na sems so sor rig pa las mngon par byang chub pa dang /_sems bskyed pa las mngon par byang chub pa dang /_chos kyi sku las mngon par byang chub pa dang /_de nyid brtan par byas pa las mngon
[\[67b.7\]]par byang chub pa dang /_sku phyag rgya chen po las mngon par byang chub pa'o/_/de la sems so sor rig pa las mngon par byang chub pa ni/_'di nyid las kyang /_chos rnams thams cad dngos med par/_/sems kyis bsgom par bya ba ni/_/a las zla ba'i dkyil 'khor bsam/_/zhes
[\[68a\]]
[\[68a.1\]]gsungs pa'i phyir na/_dang por stong pa las sems so sor rig pa ste phyi'i yul du gyur pa 'di dag dbang po las 'das pa phung po rnam par dag pa gzung 'dzin spangs pa dbang po drug gi spyod yul du yang ma gyur pa stong pa nyid kyi mtshan nyid du bsgom mo/_/nang 'dzin pa'i sems
[\[68a.2\]]kyi mtshan nyid ni dngos po'i mtshan ma dang bral ba rang bzhin gyis 'od gsal ba'i ngo bo/_a zhes pa las A li yi ge bcu gnyis su snang ba de bzhin gshegs pa'i sa bcu gnyis kyi rang bzhin stong pa bcu drug gi rang bzhin las zla ba'i dkyil 'khor gyi rnam par bsgom mo/_/de yang rgyud chen
[\[68a.3\]]po las/_gang 'di zla ba rdzogs pa ni/_/dag cing gsal la rnyog pa med/_/de bzhin tshogs ni rdzogs pa'i phyir/_/sems ni zla ba rgyas pa 'dra/_/zhes gsungs pa yin no/_/de skyed par byed pa'i sngags ni/_oM tsit+ta pra ti be d+haM ka ro mi zhes pa'o/_/de nas byang chub kyi sems bskyed par bya
[\[68a.4\]]ste/_oM bo d+hi tsit+ta ut+pA da yA mi zhes brjod pas/_a de las 'od zer phyogs bcur 'phros pas stong gsum gyi stong chen po'i 'jig rten gyi khams kyi sems can rnams kyi rgyu 'bras kyi nyon mongs pa rnams bcom sbyangs te/_slar 'dus nas a la thim pas de nyid dang kA li sum cu
[\[68a.5\]]skar ma'i rnam pa las zla ba'i dkyil 'khor chen po'i gzugs gnyis pa nyid du gyur to/_/de yang gsungs pa/_zla ba'i dbus su zla ba yi/_/dkyil 'khor gnyis pa mthong ba yin/_/zhes so/_/de nas zla ba'i dkyil 'khor de'i dbus su chos kyi yi ge hrIHzhes bya ba bzhag ste/_
[\[68a.6\]]de'i mtha' ma na tshur oM sarba pA paM da ha na badzra hUM phaT de'i mtha' na gong gi sgra dbyangs kyi yi ge dang ldan pa'o/_/oM tiSh+Tha badzra pad+ma zhes brjod pas de 'phros 'dus pa las yi ge'i phreng ba 'od du zhu sngags la thim/_sngags kyi phreng ba 'od du zhu bas dbus kyi hrIHla thim/_hrIH'od du zhu nas 'dus
[\[68a.7\]]shing ldem par gyur pa las/_rdo rje dang pad+mar gyur par bsgom mo/_/de yang thabs dang shes rab kyi rang bzhin rdo rje dang pad+ma'o/_/pad+ma ni gsung gi rigs kyi rtags kyi phyag rgya ste thabs so/_/rdo rjer bsgoms pas kyang rnam par snang mdzad la sogs pa'i dmigs su med pas gsungs te/_de
[\[68b\]]
[\[68b.1\]]yang /_/pad+ma thabs kyi rang bzhin te/_/stong pa nyid ni rdo rjer bshad/_/ces so/_/de nas yang ye shes kyi 'od zer 'phros pas phyogs bcu'i 'jig rten gyi khams kyi de bzhin gshegs pa thams cad kyi sku dang gsung dang thugs rdo rje'i dbyings thams cad bsdus nas rdo rje pad+ma la thim
[\[68b.2\]]par bya ste/_oM badzra At+ma ko\u0f85haM zhes brjod pas brtan par byas so/_/de yang /_/dkyil 'khor gnyis pa'i dbus su ni/_/rdo rje chen po rnam bsams la/_/yud tsam so sor brtags pa ni/_/theg pa chen por brtags pa yin/_/zhes gsungs pas brtag par byas pa'o/_/yang
[\[68b.3\]]de las de bzhin gshegs pa'i sku phra mo 'phros 'dus pa las oM ya thA sarba ta thA ga tA sta tha haM zhes brjod pa las/_bcom ldan 'das shAkya thub pa'i sku phyag rgya chen por gyur te bzhugs so/_/yang de nyid kyi thugs kar kun du bzang po byang chub kyi sems zla ba'i dkyil 'khor gyi steng du gong gi
[\[68b.4\]]sngags de nyid phreng ba'i tshul du bkod la/_de las 'od 'phros pas rigs bzhi'i de bzhin gshegs pa rnams kyi byin rlabs bsam gyis mi khyab pa bsdus nas slar 'dus pa las gnas bzhir thim ste snying gar ni a las zla ba'i dkyil 'khor gyi steng du hU~M las rdo rje khar ni hrIHlas pad+ma/_dpral bar swa
[\[68b.5\]]las rin po che zur gsum pa/_spyi bor haM las rdo rje rgya gram bsgom mo/_/yang 'phro 'du byas pas nam mkha' las yid bzhin gyi nor bu rin po che dbu la bskon pa las dbus su rnam par snang mdzad byang chub mchog gi phyag rgya can thim/_shar du mi bskyod pa glang po che'i steng nas gnon gyi phyag
[\[68b.6\]]rgya can thim/_rigs phyi ma yang de bzhin thim mo/_/de nas de bzhin gshegs pa thams cad kyi shAkya'i rgyal po zhes bdag la rdo rje'i ming gi dbang bskur bar bsam mo/_/shAkya thub pa de yang sems dpa'i skyil mo krung gis bzhugs pa/_phyag g.yon na pad+ma dmar po bsnams pa g.yas
[\[68b.7\]]bstod pas 'byed pa kha dog gser btso ma'i mdog lta bur gnas pa/_rdo rje dang pad+ma 'dab ma gyes pa'i tshul gyis 'dod chags rnam par dag cing mi chags pa'i ngo bo nyid du blta bas lta bar bdag nyid bsgoms te/_sngags ya thA badzra d+ha rmASh+Ta a haM de nas byin gyis brlabs te sa ma ya s+t+waM zhes pa 'di brjod
[\[69a\]]
[\[69a.1\]]pas rgyab tu zla ba'i dkyil 'khor gyi 'od kyi dkyil 'khor bsam mo/_/de nas de'i dbus su nyi ma'i dkyil 'khor bsgoms te/_sngags ni oM badzra sUR+ya oM de nas rang nyid kyi snying gar a las zla ba'i dkyil 'khor de'i steng du lha nyi shu rtsa gcig rdzogs pa'i tshul gyis bskyed de/_
[\[69a.2\]]yang de'i dbus su shAkya thub pa bdag nyid ci 'dra ba zhig bskyed nas de rnams kyi thugs kar zla ba'i dkyil 'khor de'i steng du b+ha ga wa te'i sngags ring /_de'i steng du rang rang gi rtsa ba'i sngags rnams bsams pa la/_de las 'od 'phros pas phyogs bcu'i 'jig rten gyi khams kyi sems can thams cad la phog
[\[69a.3\]]pas sdig sgrib thams cad sbyangs khyad par du yang ngan song gsum la phog pas/_ngan song gsum po'i oM da ha da ha zhes pa la sogs pa dang /_oM pa tsa pa tsa zhes pa dang /_oM ma tha ma tha zhes pa la sogs pas sdig pa sbyangs so/_/oM b+h+ri ta b+h+ri ta dang /_oM trA Ta trA Ta zhes bya ba dang /_bi dra ba bi dra ba zhes bya
[\[69a.4\]]ba la sogs pa'i sngags kyis ni lus ngag yid gsum gyi sgrib pa sbyangs nas sku gsung thugs su byin gyis brlabs pa'o/_/de nas de dag nye 'khor du bkug nas/_/oM badzra a d+hi tiSh+Tha dz+nyA na sa ma ya hUM gis gnas nyi shur byin gyis brlabs so/_/de nas nang sems kyi dkyil 'khor du bcug ste/_dbang bskur
[\[69a.5\]]bas rnam par grol ba'i lam thob par byas te/_phyir snying ga nas phyung ste nor bu dri ma med pa'i steng du 'khod de mchod pa bsam kyis mi khyab pas mchod do/_/de nas khams gsum gyi lha klus kyang mchod nas bstod pa dang /_yon tan bsngags pa gong ltar brjod do/_/de nas de dag gnas su dong
[\[69a.6\]]ngo /_/de nas nang sems kyi dkyil 'khor de la bstod pas bstod de phyag 'tshal lo/_/de nas rang gi lus la gnas nyi shu rtsa gcig tu lha nyi shu rtsa gcig po lus la gsal bar blta zhing brtag go/_/de ni sbyor ba dang po dang nang sems kyi dkyil 'khor gyi rim pa'o//_//da ni dkyil 'khor rgyal po mchog
[\[69a.7\]]gi ting nge 'dzin ston to/_/de yang dang por chos nyid stong pa nyid bsgom pa'i ngang las/_dang por 'og gi phyogs su yaM las rlung gi dkyil 'khor/_de'i steng du laM las gser gyi sa gzhi/_de'i steng du baM las chu'i rgya mtsho/_/de'i steng du paM las pad+ma 'dab ma brgyad pa rtsa ba gser gyi sa gzhi la zug pa/_
[\[69b\]]
[\[69b.1\]]gser gyi rus sbal la brten nas rtsa ba chu srin chen po'i sos bzung ba/_de'i pad+ma'i sdong po la yi ge bra/_de'i pad+ma'i ge sar la suM las rin po che'i ri rab rtse mo bzhi par gyur/_de'i steng du hU~M las rdo rje rgya gram rtse mo gnyis dang ldan pa/_de yang shar dkar po/_lho sngon po/_nub dmar
[\[69b.2\]]po/_byang ljang gu/_dbus rin po che'i mig mang ris su bris pa/_sangs rgyas kyi zhing bsam gyis mi khyab pa dang mnyam pa zhig bsgom pa'i steng du/_b+h+rU~M las gzhal yas khang gru bzhi pa sgo bzhi pa rta babs dang sgo khyud du ldan pa la/_twa ra Na dang chu srin gyis brgyan pa la/_de'i dbus su
[\[69b.3\]]gser gyi 'khor lo rtsibs brgyad pa/_'khor lo yang lte ba dang /_rtsibs dang mu khyud gsum yod de/_lte bas ni nyon mongs pa sbyangs/_rtsibs brgyad kyis ni sdug bsngal rnams sbyong /_mtha' ma'i mu khyud kyis ni las rnams sbyong ba ste/_de yang dbus 'khor lor 'dug pa ni rten
[\[69b.4\]]'brel bcu gnyis sbyong ba'o/_/de ji ltar sbyong zhe na/_rten 'brel yang nyon mongs pa dang /_sdug bsngal dang las gsum du 'dus la/_'khor lo yang lte ba dang mu khyud dang rtsibs gsum du 'dus so/_/de lta bu'i 'khor lo de'i lte ba'i dbus su seng ge bzhi'i khri/_de'i steng du sna tshogs
[\[69b.5\]]pad+ma/_de'i steng du zla ba'i dkyil 'khor/_de'i steng du hU~M dang hrIHde'i mtha' ma na tshur oM sarba pA paM da ha na badzra hU~M phaT/_ces bya bas bskor ba/_de las 'od 'phro ba dang bsdu ba las pad+ma dang rdo rje ste pad+ma 'dab ma brgyad gyen du bltas pa brgyad thur du bltas pa/_rigs dang thabs dang snying rje'i cha 'dzin
[\[69b.6\]]pa/_de'i steng du rdo rje ste so sor brtags pa'i shes rab kyi rang bzhin stong pa nyid kyi cha 'dzin pa ste/_de las 'od zer spros pas phyogs bcu dus gsum gyi sku gsung thugs kyi dbyibs thams cad bsdus nas thim pas de la skur gyur pa'i rkyen oM sarba pA paM da ha na badzra hU~M phaT ces pa rjod pa dang /_
[\[69b.7\]]phyag na rdo rje 'khor lo'i phyag rgya las shAkya thub pa'i skur gyur to/_/'dir ni sngags 'dis bskyed do/_/rdo rje gtsug tor gyi rgyud kyi sgrub thabs su ni mu ne mu ne zhes bya ba la sogs pa las bskyed do/_/da ni 'khor gyi sku bskyed de/_de yang bdag gis ni rdo rje gtsug tor gyi rgyud kyi sgrub thabs
[\[70a\]]
[\[70a.1\]]su ni oM badzra hU~M phaT ces bya ba dang /_oM rata nota tra ta ma traM zhes bya ba la sogs pa las bskyed do/_/'dir ni 'di nyid kyi sngags rnams las bskyed par bya'o/_/ci'i phyir rgyud mi mthun pa'i phyir na som nyi za bar mi bya'o/_/bdag nyid kyi thugs kar kun du bzang po byang chub
[\[70a.2\]]kyi sems zla ba'i dkyil 'khor gyi dbus su oM sarba a pA ya bi sho d+ha ni badzra hU~M phaT ces pa'i sngags phreng ba'i tshul du bkod la 'phros shing 'dus pa las rdo rje rtse lnga par gyur de las 'od 'phros pas phyogs bcu'i 'jig rten gyi khams kyi de bzhin gshegs pa thams cad kyi sku gsung thugs
[\[70a.3\]]rdo rje'i dbyings ji snyed pa thams cad bsdus nas rdo rje la thim pas brtan par gyur to/_/yang de las sku phra mo mang po 'phros shing 'dus pa las rdo rje sems dpa'i sku phyag rgya chen por gyur te/_bcom ldan 'das shAkya thub pa'i thugs ka na zhugs so/_/yang de nyid kyi thugs kar zla
[\[70a.4\]]ba'i dkyil 'khor gyi steng du sngags kyi phreng ba rnams snga ma bzhin du bkod la sngags de nyid brjod pa las bskul zhing spyan drangs pa'i tshul gyis phyir bton te/_phyogs bcur spros pas mdzad pa bcu gnyis kyi tshul gyis 'gro ba'i don mdzad nas slar 'dus pa las bdag gi mdun na bka' nod cing bzhugs pa
[\[70a.5\]]la/_de la cho 'phrul chen po bzhis byin gyis brlabs te/_snying gar rdo rje/_khar pad+ma/_dpral bar rin po che/_spyi bor rgya gram bsam mo/_/de la yang dbang bskur te yid bzhin gyi nor bu rin po che'i dbu rgyan nam mkha' las byung ba mgo la bskon te/_bdag gi rdo rje dang dril bu
[\[70a.6\]]gnyis sri zhu'i tshul gyis lag par byin la/_rdo rje sems dpa' zhes lan gsum brjod de ming gi dbang bskur nas nyid kyi phrin las kyis bzhugs nas 'khor lo'i shar gyi rtsibs su pad+ma zla ba'i steng du bzhugs su gsol lo/_/gzhan rnams la yang dang po'i thugs ka'i sngags kyi phreng ba bkod pa'i 'phro
[\[70a.7\]]'du las phyag mtshan du gyur pa dang /_de brtan par byas pa dang /_de las sku phyag rgyar gyur pa dang /_de sems can gyi don la spros nas slar byon te bdag gi mdun na gnas pa la cho 'phrul chen po bzhis byin gyis brlabs pa dang /_nam mkha' las byung ba rin po che'i dbu rgyan mgo la bskon pa dang /_
[\[70b\]]
[\[70b.1\]]phyag mtshan lag tu byin pa dang /_ming gi dbang bskur ba byas la nyid kyi phrin las kyi bzhugs sa gang yin par bzhugs su gsol lo/_/de dag gis bskyed cing sku 'don pa'i sngags ni oM sarba karma A ba ra Na ni b+hasmiM ku ru hUM phaT ces pa las rgyal ba'i gtsug tor sku mdog mthing ga phyag drug
[\[70b.2\]]pa dang po gnyis rin po che'i rgyal mtshan/_g.yas dbus ma na zhags pa g.yon rdo rje khu tshur sta zur du bstan pa ste/_zhags pa be con 'dzin pa/_g.yas tha ma na rdo rje/_g.yon tha ma na pad+ma'i steng na gtsug tor bsnams pa ste/_lho'i rtsibs steng du'o/_/yang gtso bo'i thugs kar oM b+h+rU~M bi nA sha ya A
[\[70b.3\]]pa ra Na ni hU~M phaT/_de las phyag rgya 'khor lo/_de las brtan pa/_de las sku phyag rgya'o/_/de nyid kyi thugs kar sngags bkod pa dang /_spyan drangs pa dang /_bka' nod pa'i tshul du zhugs pa la dbu rgyan dang dbang bskur ba yang bya/_phyag rgya byin pa ni 'khor lo byin te/_gtsug tor 'khor los sgyur
[\[70b.4\]]ba zhes so/_/de nas nub kyi 'khor lo'i rtsibs kyi pad+ma dang zla ba'i steng du sku mdog dmar po bzhugs so/_/oM druM bi sho d+ha ya sarba A ba ra NA ni hU~M phaT ces pa las rnam par rgyal ba'i gtsug tor sku mdog ser po phyag bzhi g.yas kyi dang po na rgyal mtshan gyi mgul ba dan gyis mtshan pa bsnams/_
[\[70b.5\]]g.yon dang po na dbu rgyan/_de'i 'og ma gnyis kyi g.yas pas ni dam pa sbyin pa'o/_/g.yon pas ni pad+ma'i steng na gtsug tor bsnams pa'o/_/de ni byang gi 'khor lo'i rtsibs stengs su gnas pa'o/_/yang na g.yon nas bskor ba'o/_/oM dz+wa la dz+wa la d+ha ka d+ha ka ha na ha na sarba a ba ra NA ni
[\[70b.6\]]hU~M phaT ces pa las gzi brjid gtsug tor sku mdog dmar skya phyag gnyis na nyi ma rin po ches mtshan pa bsnams pa me'i mtshams na bzhugs pa'o/_/oM suM sa ra sa ra pra sa ra pra sa ra sarba A wa ra NA ni hU~M phaT ces pa las gtsug tor gdugs dkar po sku mdog dkar po phyag na gdugs dkar po
[\[70b.7\]]bsnams pa dbang ldan gyi phyogs su'o/_/oM hU~M ha ra ha ra sarba A ba ra NA ni hU~M phaT ces pa las gtsug tor rnam par mthong ba sku mdog dmar skya phyag g.yon snying gar mdzub mo bsgreng /_g.yas ral gri bsnams pa nub byang mtshams su'o/_/oM hU~M phaT sarba A ba ra NA ni s+pho Ta ya hU~M phaT ces pa las/_
[\[71a\]]
[\[71a.1\]]gtsug tor rnam par 'joms pa sku mdog nag po g.yon mdzub mo bsgrengs/_g.yas be con bsnams pa yid tsam khros pa'o/_/de nas de dag gi yo byad bshad ces pa ni mchod pa'i lha mo'o/_/oM sar+b+ba a pA ya bi sho d+ha ni d+ha ma d+ha ma d+hu pa ya hUM phaT/_ces pa bdug pa
[\[71a.2\]]ma'o/_/oM sarba durga ti bi sho d+ha ni puSh+pa bi lo ka ni hU~M phaT ces pa las me tog ma'o/_/oM sarba a pA ya bi sho d+ha ni dz+nyA A lo ka ka ri hU~M phaT ces pa las mar me ma'o/_/oM sarba a pA ya ga ti bi na sha ni gan+d+he pa ti hU~M phaT ces pa las dri chab ma'o/_/oM sar+b+ba na ra ka ga ti A kaR+Sha ni hU~M dzaHphaT ces
[\[71a.3\]]pa las lcags kyu'o/_/oM sar+b+ba na ra ka ga ti ut+ta ra ni hU~M hU~M phaT ces pa las zhags pa'o/_/oM sar+b+ba a pA ya ban+d+ha mo tsa ni hU~M baM phaT ces pa las lcags sgrog go/_/oM sarba a pA ya ga ti ga ha na bi nA sha ni hU~M hoHphaT ces pa las dril bu'o/_/de dag thams cad kyang sku mdog rtsa ba'i rgyud
[\[71a.4\]]du bstan pa bzhin no/_/de nas phyag rgya chen po bsgrub par bya ste/_de nas sgo phye la spyan drang ste/_oM sarba pA baM da ha na badzra ya/_badzra d+harma dr-i sh+ya ho zhes bya bas so/_/de nas mdun du dmigs la/_pad+mo sems dpa' sems dpa' che/_/zhes pa nas/_thub pa chen po bshad du gsol/_/zhes bya ba'i
[\[71a.5\]]bar gyis bstod do/_/de nas dgug gzhug dam tshig gi dkyil 'khor la bya/_de nas phyag rgya bzhis rgyas gdab dbang bskur bsrung ba bya/_de nas mchod pas mchod la yang bstod pas bstod de 'dzub bya'o/_/de nas kye bcom ldan 'das shAkya thub pa chen po rdo rje chos/_ma hA su kha badzra d+harma badzra dzaH hU~M
[\[71a.6\]]baM hoHsu ra ta s+t+waM zhes brjod do/_/rdo rje dril bu bzung la bstod pa bya'o/_/de nas dkyil 'khor 'og nas 'byung ba bzhin bsdu'o/_/de ni sngon du bsnyen pa bya ba'i cho ga'o//_//da 'di nas slob dpon gyi las kyi rim pa'i cho ga'i don bstan te/_de nas dkyil 'khor bshad de zhes bya ba la/_dkyil
[\[71a.7\]]'khor ni gtsug tor dgu'o/_/bshad de zhes bya bas ni de'i don ston pa ste/_'dir yang de'i don ni 'di ltar shes par bya ste dang por gtsug lag khang la sogs pa'i gnas kyi byang shar mtshams sam/_shar du gzhol bar dang por sa brtags pa der/_sa snang ba la slong pa dang /_mi snang ba la
[\[71b\]]
[\[71b.1\]]slong ba byas la/_de nas rgyal po la sogs pa'i khru tshad brtags pa der/_sa'i lto 'phye brtag pa dang /_las dang bya bas sbyang ba dang /_ting nge 'dzin gyis sbyang ba dang /_sa gzhi yongs su bzung ba dang /_rgyas par gzung ba la sogs pa bya'o/_/de nas sta gon la gnas pa
[\[71b.2\]]yang bya'o/_/de nas nang par nyi ma shar nas thig gdab par bya'o/_/'khor lo 'dra ba'i dkyil 'khor la/_/zhes bya ba la sogs pa gsungs te/_thig kyang ye shes kyi thig dang las kyi thig go/_/de la ye shes kyi thig ni tshon sna lnga ru btsos pa shin tu legs par byas pa/_dkyil 'khor
[\[71b.3\]]gzhan du longs ma spyad pa 'jur mdud med pa de byin gyis brlabs la thig gdab par bya'o/_/las kyi thig ni tshon sna tshogs pa dkar por sbangs pa des thig gdab par bya'o/_/dang por badzra d+hA tu zhes bya bas rdo rje'i tshig gis bzlas la bdag shAkya thub pa'i gzugs su gyur par byas nas/_sgrub
[\[71b.4\]]pa'i grogs mchog gtsug tor rnam par rgyal ba'i badzra karma zhes bya bas sprul la yang bdag nyid badzra satwa zhes bya bas rdo rje gtsug tor du bdag nyid bsam ste srad bu bre bar bya'o/_/g.yon pa'i rdo rje khu tshur gyis srad bu bzung la dzaHzhes bya bas sgrub pa'i grogs mchog gtsug tor rnam par rgyal ba'i gzugs can
[\[71b.5\]]gyi lag tu gtad la phyogs thams cad mnyam nyid du bsgom zhing /_shar phyogs su bltas te rdo rje srad bus gdab par bya'o/_/yang slob dpon lho ru 'dug pas byang du bltas te gnyis pa gdab par bya'o/_/de nas me'i phyogs char 'dug la byang du bltas te dkyil 'khor gyi shar du
[\[71b.6\]]thig gdab par bya'o/_/rlung gi phyogs su gnas la lho'i phyogs su bltas te nub kyi thig gdab bo/_/de nyid du 'dug ste byang gi thig gdab bo/_/yang me'i phyogs su 'dug ste/_lho'i phyogs kyi thig gdab par bya'o/_/de nas kha khyer gyi thig gdab par bya ste/_de la re zhig sgrub pa'i
[\[71b.7\]]grogs mchog bskor phyogs su 'gro bar bya'o/_/srad bu'i sngags ni oM badzra sa ma ya sU tra mA ti kra ma hU~M zhes bya ba dang /_dz+dzaH dz+dzaHzhes bya ba dang /_dz+dzaHgsum gyis sgrub pa'i grogs mchog gis drang bar bya'o/_/de la sgo ni cha brgyad pa'o/_/sgo khyud ni sgo'i phyed kyi tshad do/_/kha khyer ni
[\[72a\]]
[\[72a.1\]]de'i phyed kyi tshad do/_/tshon sna lnga yis ni kha khyer gyi phyed do/_/rta babs ni sgo'i sum 'gyur ro/_/'khor lo dra ba'i dkyil 'khor la/_/zhes bya ba ni nang gi thig ste/_seng ldeng gi phur bu 'og rdo rje rtse gcig pa lta bu la ste rdo rje rtse lnga pa'i dbyibs can gyi phur bu'i
[\[72a.2\]]sngags bzlas pas btab la/_de la bstod pa'i srad bus nang gi dkyil 'khor dang /_phyi'i rdo rje phreng ba dbang ldan gyi phyogs nas brtsams te g.yas nas bskor bas thig gdab par bya'o/_/dbus kyi ni lte ba dang rtsibs su bcas pa rtsibs rdo rje ra bas bskor ba 'khor lo'i nang du sna
[\[72a.3\]]tshogs pad+ma dang zla ba'i dkyil 'khor dang bcas pa'o/_/rdo rje gtsug tor gyi rgyud kyi sgrub thabs kyi skabs su ni rgyan gyi lha rdo rje sems ma la sogs pa dang /_rdo rje sems dpa' la sogs pa'i mtshan ma yang dgod par bya'o/_/'khor lo'i rtsibs kyang sngon por bya'o zhes/_rgyud las 'byung
[\[72a.4\]]bas som nyi za par mi bya'o/_/skabs 'dir ni ser por bya'o/_/de'i steng du sna tshogs pad+ma dang zla ba'i dkyil 'khor dang bcas pa'o/_/de la ni/_nang gi rim pa bris nas kyang /_/zhes so/_/de nas tshon dgye ba brtsam par bya ste/_tshon rnams la yang oM hU~M trAM hrIHaHzhes pa bsams la de las 'od
[\[72a.5\]]spro ba dang bsdu ba'i bye brag gis ye shes kyi tshon bstim par bya'o/_/de nas dbang ldan nas brtsams nas dkar po dang dmar po dang sngon po dang ljang gu dang /_nang du ser por shes par bya'o/_/gzhan rnams ni rtsa ba'i dkyil 'khor ltar ro/_/de nas lha dgod par bya ste/_lte ba'i nang du
[\[72a.6\]]shAkya yi/_/bdag po thub pa gzhag par bya/_/zhes bya ba la sogs pa ni lte ba ni dbus kyi lte ba'o/_/bdag po ste gtsug tor dgu pa'i bdag po shAkya'i rigs su skyes pa'i shAkya thub pa gzhag par bya'o/_/de ni chos kyi dbyings kyi ye shes kyi rang bzhin no/_/phyag na rdo rje stobs chen ni gang
[\[72a.7\]]du bshad zin to/_/dpa' bo de yi spyan sngar bri/_/zhes bya ba ni shar du bri ba ste/_me long lta bu'i ye shes kyi rang bzhin no/_/rgyab tu 'khor los sgyur ba ni/_/zhes bya ba ni nub phyogs te/_so sor rtog pa'i ye shes las sku sprul te dam pa'i chos kyi 'khor lo ni 'gro ba'i rgyud la bskor la/_
[\[72b\]]
[\[72b.1\]]thugs rje thabs kyi 'khor lo ni khams gsum gyi nang du sgyur ba'i phyir ro/_/g.yas su rgyal ba'i gtsug tor te/_/zhes bya ba ni bcom ldan 'das kyi g.yas ni lho phyogs te/_mnyam pa nyid kyi ye shes kyi khyad par las nyon mongs pa'i bdud las rgyal bas na rgyal ba'i gtsug tor ro/_/
[\[72b.2\]]g.yon du rnam par rgyal ba bri/_/zhes pa ni g.yon ni bcom ldan 'das kyi byang phyogs te/_bya ba nan tan gyi ye shes nas thugs rjes sku sprul te/_nyon mongs pa'i mtshan ma'i phrag dog las rgyal bas na rnam par rgyal ba'o/_/gzi brjid phung po'i me yi phyogs/_/zhes pa ni thugs
[\[72b.3\]]chos nyid zhi ba'i ngo bo las byang chub sems kyi ye shes kyi gzi brjid spungs pas khams gsum gyi nyon mongs pa bsreg pa'o/_/dbang ldan phyogs su gdugs dkar po/_/zhes pa ni byang shar du khams gsum gyi nyon mongs pa'i gdung ba thugs rje chen po'i 'od kyis sel bas na gdugs dkar po'o/_/rnam
[\[72b.4\]]par 'thor ba rlung gi phyogs/_/zhes pa ni rnam par 'thor ba ni rnam par gcod pa ste nyon mongs pa dang nye ba'i nyon mongs pa gcod par byed pas rnam par 'thor ba'o/_/rnam par 'joms pa bden bral phyogs/_/zhes bya ba ni las dang nyon mongs pa'i bag chags thams cad yang dag pa'i ye shes chen pos 'joms pas
[\[72b.5\]]na de skad do/_/gru bzhi pa la sgo bzhi pa/_/zhes bya ba la sogs pa ni phyi'i dkyil 'khor bri bar bya ba la sogs pa ste/_rtsa ba'i dkyil 'khor dang 'dra ba'o/_/dpa' bo lcags kyu zhags pa dang /_/zhes bya ba la sogs pa ni sgo ba bzhi bri bar bya'o/_/grwa yi phyogs ni zhes bya ba la sogs pas ni
[\[72b.6\]]tshul khrims kyi bdug spos dang /_ting nge 'dzin gyi me tog dang /_shes rab kyi mar me dang /_byang chub sems kyi bde ba'i dri chab rnams ni gru chad la bri bar bya'o/_/de ni dkyil 'khor bri ba'i las so/_/de nas phyogs bzhir yang rta babs bzhi dang /_ka ba brgyad khru drug gam bdun gyi tshad tsam
[\[72b.7\]]mam/_rin po che la sogs pa'i rgyu las byas pa'i me tog gi phreng ba dang /_dar la sogs pas brgyan pa dgram mo/_/dkyil 'khor gyi phyi rim shar la sogs pa'i phyogs kyi char 'phags pa shes rab kyi pha rol tu phyin pa dang /_sdong pos brgyan pa dang /_de bzhin gshegs pa'i
[\[73a\]]
[\[73a.1\]]gsang ba dang /_gser 'od dam pa klog tu gzhug go/_/chos smra ba 'di dag kyang sangs rgyas ltar ci nus pas mchod par bya'o/_/de lta bus ni bgegs thams cad nye bar zhi ba dang dkyil 'khor nye bar grub par 'gyur ro/_/phyogs dang mtshams su spos snod brgyad dang /_
[\[73a.2\]]mar me la sogs pa yang gzhag par bya'o/_/de nas dgongs ka'i dus su 'jug par bya ste/_de nas dri zhim dri la sogs/_/rang gi lus ni bkrus nas kyang /_/rdo rje 'dzin mas zhugs nas ni/_/zhes pa ni de nas dri zhim dri ni tsan+dan dang /_gur gum la sogs pa'o/_/sgrub pa po
[\[73a.3\]]rang gi lus bkrus nas rdo rje sems ma'i dam tshig gi phyag rgyas me tog gi phreng ba blangs la/_rdo rje shugs kyi dkyil 'khor du 'jug par bya zhing badzra satwa hU~M zhes kyang brjod par bya'o/_/yang dkyil 'khor thams cad kyi lhag pa dang ma tshang ba'i nyes pa thams cad zhi bar bya ba'i phyir bltas la rdo rje dril
[\[73a.4\]]bu dkrol zhing dkyil 'khor lan bdun bskor ba byas nas bcom ldan 'das phyag na rdo rje la phreng ba de phul nas phreng ba de gar byas la/_blangs la rang gi mgo la bcing bar bya'o/_/de nas bum pa rnams dkyil 'khor du bzhag ste bum pa yang rigs mi mthun pa lnga'o/_/las thams cad pa'i bum pas
[\[73a.5\]]dkyil 'khor gyi yo byad bsang ba dang /_khro bo rnam par rgyal bas sdig pa bkru bar bya ba dang /_khams gsum rnam par rgyal ba'i bum pa la sogs pa'i bum pas dbang bskur ba dang /_bum pa gang bas mchod pa dang rdo rje sems dpa'i bum pas bdag nyid dbang bskur ba'o/_/de nas bdag nyid
[\[73a.6\]]kyi srung ba'i 'khor los bsrung ba bya ste/_dkyil 'khor mngon sum ltar dmigs la mchod pa rnams kyis mchod pa dang /_phyag bzhi la sogs pa sngon du 'gro ba dang /_sdom pa gzung ba la sogs pa la 'jug par bya zhing dbang rnams blang ngo /_/de nas sdig pa dral ba dang /_ye shes dbab
[\[73a.7\]]pa dang /_mngon par byang chub pa la sogs pas sku bskyed pa dang /_cho 'phrul bzhis byin gyis brlab pa la sogs pa snga ma bzhin du bskyed pa dang /_dkyil 'khor rgyal po mchog kyang snga ma bzhin du bskyed par bya'o/_/bskal pa bzang po'i sems dpa' bcu drug ni ngan song sbyong ba'i rtsa ba'i
[\[73b\]]
[\[73b.1\]]sngags dang /_sarba saM skA ra zhes pa la sogs pas bskyed par bya'o/_/de nas rdo rje se gol gyi phyag rgya dang /_oM dzaHhU~M baM hoHb+ha ga bAn e h+ye hi ma hA ka ru Ni ka dr-i sh+ya hoH/_sa ma ya s+t+waM zhes pas lha thams cad spyan drang ngo /_/de nas mdun gyi nam mkha' la gshegs par mos pa bskyed de/_de nas
[\[73b.2\]]sgo dbye ba'i sngags dang phyag rgyas sgo phye la/_lcags kyu la sogs pas dgug pa la sogs pa bya'o/_/de nas rdo rje sems dpas bsrungs la/_'og nas 'byung ba'i phyag rgya bzhis rgyas gdab bo/_/de nas byin gyis brlab cing dbang bskur ba bya la phyi nang gi mchod pas mchod pa'i phyir na/_mchod
[\[73b.3\]]pa byas nas zhes so/_/de'i don yang 'di ltar snyeg ste/_ras zung khri'am stong ngam/_'bum mam/_brgya'am/_bcu'am/_yang na spyir thams cad la yang zung gcig dbul lo/_/gzhan yang me tog dang /_spos dang /_mar me dang /_swa ti ka'i lha bshos la sogs pa
[\[73b.4\]]rang rang gi sngags kyis btab pa brgya'am/_stong ngam khri'am bcu las nyung bar mi bya bar dbul lo/_/gzhan yang rol mo'i cha byad stong phrag ji snyed la yi ge hU~M dang rdo rje khu tshur gyis brdung ba'i tshul gyis dbul bar bya'o/_/bcu po 'di lta ste/_pi wang dang /_gling bu dang /_rnga dang /_
[\[73b.5\]]cang te'u dang /_cha long dang /_rnga bo che dang /_rdza rnga dang /_rnga rings dang /_gun rdza dang /_ti mi li la sogs pa brdung ba'i tshul gyis dbul bar bya ste/_ting nge 'dzin gyis lA s+ya la sogs pa rnga brdung ba'i tshul gyis mchod pa dang /_d+hU pe la sogs pas pi wang la sogs pa 'bud pa'i tshul
[\[73b.6\]]gyis mchod do/_/de nas bstod pas kyang bstod da/_/de nas sbyin sreg bya ste/_gtso bo la ni sbyin sreg brgya rtsa brgyad kyis mchod do/_/phyag na rdo rje la sogs pa la ni/_bdun bdun gyi sreg blugs kyis mchod do/_/de nas phyag byas te/_bdag nyid 'jug par bya ba de bzhin
[\[73b.7\]]du byas pa ni/_slob dpon gyi las kyi rim pa'o/_/de bzhin du bcug ste/_dbang bskur na zhes bya bas ni/_slob ma gzhug cing dbang bskur ba'i rim pa ston te/_de'i don yang 'di ltar shes par bya'o/_/dang po slob dpon gyis de bzhin gshegs pa
[\[74a\]]
[\[74a.1\]]rnams la phyag 'tshal nas/_/bdag ming 'di zhes bgyi ba yi/_/rdo rje slob dpon dka' thub che/_/sems can kun la phan pa'i phyir/_/slob ma rnams ni gzhug par bgyi/_/zhes pas zhugs la dbang gi bka' nod par bya'o/_/de nas slob mas
[\[74a.2\]]kyang 'di skad gsol ba gdab par bya'o/_/dga' chen khyod bdag ston pa bas/_/slob dpon khyod ni dgongs su gsol/_/byang chub chen po'i tshul bstan pa/_/mgon po chen po bdag 'tshal lo/_/zhes so/_/gang de'i tshe dus byas pa zhig yin na ni dam tshig sbyin par mi bya'o/_/sdig
[\[74a.3\]]pa bshags pa dang /_rjes su yi rang ba dang /_skyabs su 'gro ba dang /_lam la gnas pa dang /_lus dbul ba la sogs pa bya'o/_/de yang bar ma do'i shes pa de la bcug ste/_me tog dor ba dang /_dkyil 'khor gyi lha rnams lcags kyu nas brtsams te bstan par bya'o/_/dbang bskur na
[\[74a.4\]]zhes bya ba ni rtsa ba'i dkyil 'khor du dbang bskur ba bzhin du 'dir yang dbang bskur ba na zhes bya ba'i don to/_/de yang shi ba las ni dang por khro bo rnam par rgyal ba'i bum pas sdig pa'i dri ma dag par bkru ba dang /_rtsa ba'i sngags dang yungs kar ram bye mas brab pa dang /_phyag rgyas
[\[74a.5\]]dbrog pa byas nas gdod dbang bskur ba'i las bya'o/_/de yang sdig pa bkru ba'i dkyil 'khor ni lho'i sgo ru pad+ma'am zla ba'i dkyil 'khor khru gang pa'o/_/dbang ni rtsa pa'i dkyil 'khor phyed la 'jug pa'i sgo la mngon du phyogs pas tshon sna lngas bris par dbang bskur ro/_/de ni lho'i sgor
[\[74a.6\]]ro/_/gson po'i dbang ni shar gyi sgo la sogs par ro/_/dbang ni rtsa pa'i dkyil 'khor du gsungs pas bskur ro/_/da ni dbang gi phan yon bstan te dkyus na gsal lo/_/'di nas phyag rgya'i tshogs ston par byed de/_de nas byang chub sems dpa' sems dpa' chen po phyag na rdo rje seng
[\[74a.7\]]ge'i lta stangs kyis bcom ldan 'das kyi zhal du bltas te zhes bya ba ni zhum pa med pas mi 'gyur bar blta ba'o/_/phyi ma ni go sla'o/_/bcom ldan phyag rgya dam pa yi/_/mtshan nyid dam pa bshad par bgyi/_/zhes pa ni mi 'da' ba'i phyir dang 'khor dgar gzhug pa'i phyir ro/_/de yang chos
[\[74b\]]
[\[74b.1\]]nyid de rtogs par bya ba'i phyir dang /_phyag rgyas don mtshon par byed pa'i phyir ro/_/bshad par bgyis zhes pa ni dam bca'o/_/thugs rjes bskul ba'i thugs mnga' ba'i/_/rgyal ba kun gyis byin gyis rlobs/_/zhes bya ba ni thugs rjes bskul ba'i thugs mnga' ba ni bcom
[\[74b.2\]]ldan 'das shAkya thub pas phyag na rdo rje la phyag rgya 'di bshad par byos shig par thugs dgongs la mnga' ba'o/_/rgyal ba kun gyi zhes pa ni shAkya thub pa dang rnam par snang mdzad la sogs pa ma lus pa kun no/_/bdag gis ji ltar bstan cing bshad pa 'di la byin gyis rlob la nges par grub par
[\[74b.3\]]mdzod cig pa'o/_/mnyam par gzhag pas dpral bar ni/_/zhes bya ba la sogs pa ni sku byin gyis brlabs pa'i phyag rgya ste thal mo spyi bor bzhag pa'o/_/der 'khor lo bsam mo/_/thal mo snying gar sbyar ba ni mgrin par bzhag ste/_pad+ma mgrin phyogs su bsam pa ni ngag byin
[\[74b.4\]]gyis brlabs pa'o/_/rdo rje thal mo sbyar nas snying gar gung mo bsgrengs nas bzhag pa ni thugs byin gyis brlabs pa ste snying gar bsam pa'o/_/lag pa g.yon pa thal mo pang du gan rgyal du bzhag pa de'i steng du g.yas pa bzhag ste mthe bong ngos gnyis sprad pa de la zhi ba'i lta bas blta ba 'di
[\[74b.5\]]ni kun rig gi dam tshig gi phyag rgya yin par bshad do/_/'og ma 'di gnyis ni sku gsum du bsdu ba'i phyag rgya'o/_/de nyid las bzlog ste bya ba can ni thugs kyi rigs te/_thal mo rdzogs par sbyar ba las zhes pa la sogs pa ni gsung gi'o/_/de gsum ni sku gsung thugs kyi phyag rgya ste/_
[\[74b.6\]]rgyud 'di yang sku gsung thugs kyi rgyud do/_/spyi'i phyag rgya'o/_/rdo rje bsdams pa las gung mo gnyis rdo rje 'dra bar bsnyams la mthe chung gnyis brkyang ba ni phyag na rdo rje'i phyag rgya ste rdo rje gtsug tor gyi shar phyogs kyi'o/_/de nyid las mthe bong mthe chung de bzhin du byas la zhes pa la sogs pa ni rtsa ba'i
[\[74b.7\]]dkyil 'khor gyi ngan song sbyong ba la sogs pa'i 'o/_/phyag rgya ni dkyus gsal lo/_/snyim pa bzed pa gyen du 'thor ba ni bdug pa ma'i 'o zhes pa la sogs pa mchod pa rnam pa drug gi phyag rgya ste dkyus gsal lo/_/rdo rje bcing ba las gung mo gnyis bsnyams pa'i tshigs dang po bcag la sor mo
[\[75a\]]
[\[75a.1\]]thams cad brkyang pa ni rnam par 'thor ba'i phyag rgya'o zhes bya ba nas/_/g.yon pa mi 'jigs pa sbyin pa ni de bzhin gshegs pa'i phyag rgya'o zhes bya ba yan chad kyis gtsug tor brgyad kyi phyag rgya bstan pa yin no/_/rdo rje bsdams pa las mdzub mo gnyis brkyang ste/_
[\[75a.2\]]rdo rje 'dra bar byas pa ni rdo rje'i phyag rgya'o zhes pa la sogs pa ni rtsa ba'i dkyil 'khor gyi sems dpa' bcu drug dang /_rdo rje bdug pa la sogs pa'i gnyi ga'i spyi'i phyag rgya bstan to/_/lha de dag thams cad kyi thugs kar rdo rje zla ba'i dkyil 'khor gyi steng du bsam pa ni dam tshig gi phyag rgya'o/_/sngags ni
[\[75a.3\]]dkyil 'khor gang dang gang gis rtsa ba'i sngags de las sa ma ya s+t+waM zhes gdags par bya'o/_/las kyi phyag rgya thams cad la ni rtsa ba'i sngags kyi rjes su badzra karma zhes gdags par bya'o/_/lha de dag thams cad kyi spyi bor rdo rje rgya gram re bsam par bya'o/_/da ni ras kyi sgrub pa'i rim pa bstan te/_/
[\[75a.4\]]sku gzugs kyi cho ga yang 'dir de bzhin du bya ste zhes pa ni/_rtsa ba'i rgyud du gsungs pa de bzhin du 'dir yang shes par bya'o/_/cung zad du ni bcom ldan 'das 'jig rten gsum las rnam par rgyal ba'i gzugs bri'o zhes pa ni dbus kyi rnam par snang mdzad gzugs sgyur ba'o/_/yang na sku
[\[75a.5\]]gzugs ni dkyil 'khor gyi tshul du bris pa ni shAkya thub pa'i dkyil 'khor gyi tshul du bris la/_rtsa ba'i rgyud du gsungs pa ltar rab tu gnas pa byas la me tog la sogs pa'i mchod pas mchod de/_de'i spyan sngar 'bum tsam zhig sngar bsnyen pa byas nas/_phrin las bzhi'i las
[\[75a.6\]]thams cad bya'o/_/de nas tshangs pa la sogs pa'i lha rnams zhes bya ba nas/_sdug bsngal gyi dbang du gyur zhes pa'i bar gyis ni/_nor bu dri ma med pa'i 'od kyis sngon las ci byas zhus pa'o/_/de nas bcom ldan 'das zhes pa nas/_yang dus las 'das so zhes pa'i bar
[\[75a.7\]]gyis ni/_las kyi rnam par smin pa'i rgyu bstan/_lan cig ci zhig gi rkyen gyis zhes pa nas/_rang rang bde ba dang ldan par skyes zhes pa'i bar gyis ni ma nges pa'i don bstan te/_'bras bu ngan song du skye ba'i rgyu las rkyen drang srong dang phrad nas lhar skyes pa'i don bstan to/_/lha'i dbang
[\[75b\]]
[\[75b.1\]]po nyon cig ces pa nas/_lha'i 'khor 'di dag yin no zhes pa'i bar gyis ni sngon las mthun pa'i phrin las kyi 'brel pa bstan to/_/des ni gleng gzhi'am rgyu bstan pa'o//_//da ni tshe dpag med las kyi sgrib pa rgyun gcod pa'i don bstan te/_de la cho ni ye shes so/_/dpag med ni dngos po
[\[75b.2\]]thams cad dang bral ba'o/_/las ni dge sdig rnam pa gnyis so/_/sgrib pa ni nam mkha' dngas pa la sprin gyis g.yogs pa dang 'dra bar kun gzhi la rtog pa glo bur bas sgrib pa'o/_/rgyun gcod pa ni gnyen po las kyi ye shes kyis mi mthun pa'i phyogs rgyun gcod pa'o/_/dkyil ni dpag med de chos
[\[75b.3\]]nyid do/_/'khor ni tshe ste ye shes bzhi'i 'khor ro/_/de bshad pa'i phyir zhu ba la sogs pa ston to/_/de nas brgya byin dang tshangs pa la sogs pa lha'i bu rnams zhes bya ba'i don bshad zin to/_/yid rab tu mgu nas zhes pa ni rgyud 'di'i don nyid la'o/_/rangs pa ni sems la bde ba thob pa'o/_/
[\[75b.4\]]ba spu'i bu ga nas spu rnams langs pa zhes pa ni lus sems bde ba'i rtags te/_'bras bu sangs rgyas kyi sa la dga' ba bskyed pa'o/_/skyes nas 'di skad ces rgyal ba rgyal ba zhes pa la rgyal ba ni chos nyid de ye shes kyis rtogs nas mtshan ma las rgyal bas na rgyal ba'o/_/thugs rjes 'gro
[\[75b.5\]]ba'i don mdzad pas 'khor ba las spyod lam gyis rgyal ba'o/_/phyag na rdo rje la ming bcus mngon par bstod de zhes pa ni phyag na rdo rje gnod sbyin kun du bzang po yin pa'i phyir na gnod sbyin gyi rigs kyi pha rol tu phyin pa bcu'i yon tan gyi sgo nas bstod pa'o/_/gsol ba gdab po zhes pa ni tshe dpag
[\[75b.6\]]med kyi dkyil 'khor bshad par gsol ba btab pa'o/_/ko Ta ka Sha zhes pa ni bcom ldan 'das mgon po rdo rje 'dzin zhes pa ste/_khyod thabs kyi pha rol tu phyin pa la mnga' brnyes pa'i rang bzhin no zhes pa'i don to/_/ko Ta b+ha zhes pa ni khyod ni glang po'i rna ba can zhes pa ste/_khyod kyi shes rab kyi spyi dang rang gi
[\[75b.7\]]mtshan nyid 'byed pa'i don to/_/ko Ta ko Ta zhes pa ni khyod ni bzang po'i rgyan dang ldan pa zhes pa ste/_khyod ni thabs dang ldan pas 'khor bar mi gtong ba'i don to/_/ko la bash+tsa zhes pa ni khyod ni rnam par gnon pa'i zhes pa ste/_khyod kyi bzod pa ni gnod pas mi 'khrug cing sran tshugs pa'i don to/_/ka ti ra ga zhes
[\[76a\]]
[\[76a.1\]]pa ni yon tan rin chen 'byung gnas khyod ces pa ste/_sbyin pa'i pha rol tu phyin pa ni yongs su gtong ba'i mtshan nyid dang ldan pa'o/_/ko la k+Sha zhes pa ni khyod ni bden pa'i sprin yin te/_khyod kyi bden pa'i stobs kyis pha rol tu phyin pa ni gzhan gyi zil gyis mi non pa'i rtags so/_/ko la ba
[\[76a.2\]]zhes pa ni khyod ni gzugs sdug pa yid kyi rgyan zhes pa ste/_khyod kyi tshul khrims kyi pha rol tu phyin pa ni yongs su mi nyams pa'i don to/_/ko la ko la zhes pa ni khyod ni me lce 'bar ba can zhes pa ste/_khyod ni ye shes kyi pha rol tu phyin pa ste ye shes pa'i rang bzhin can no/_/ko la pany+tsa zhes pa ni khyod ni yid
[\[76a.3\]]bzhin nor bu ste zhes pa ste/_khyod kyi brtson 'grus kyi pha rol tu phyin pa skyo dub med pa'i mtshan nyid do/_/ka li sto tha zhes pa ni khyod ni gzugs mdzes pa yin zhes pa ste/_smon lam gyi pha rol tu phyin pa'i mthun pa'i ye shes la dmigs pa'o/_/a ti zhes bya ba ni yon tan bcus bstod pa rdzogs
[\[76a.4\]]par bya ba'o/_/de nas gsol ba gdab pa dang rjes su gnang ba ni go sla'o/_/de nas bcom ldan 'das phyag na rdo rje thams cad kyi tshe dpag tu med pas khyad par 'byung ba'i rdo rje zhes bya ba'i ting nge 'dzin la snyoms par zhugs nas zhes bya ba ni nang sems kyi ting nge 'dzin la zhugs pa'o/_/de yang ji ltar
[\[76a.5\]]yin zhe na thams cad kyi tshe dpag tu med pas khyab pas zhugs so/_/ji ltar zhugs snyam pa la sngags 'di rnams kyis nyid kyi thugs kar zla ba'i dkyil 'khor gyi steng du nyid kyi dkyil 'khor 'di bskyed do/_/bskyed nas de la 'od 'phros pas sems can thams cad la phog pas sems can thams cad
[\[76a.6\]]kyi sdug bsngal thams cad rab tu zhes bar byas nas nang sems kyi dkyil 'khor du bcug ste/_'og gi dbang rnams bskur bas bde 'gro lha'i 'jig rten la sogs par skyes so/_/sems can tshe zad pa rnams tshe 'phel bar byas so/_/de nas ma 'ongs pa'i rjes su 'jug pa'i rnal 'byor pa la phan gdags pa'i
[\[76a.7\]]phyir dang /_sems can thams cad la phan gdags pa'i phyir 'di'i cho 'phrul dang sngags kyi don yang ston to/_/de'i don yang 'di ltar shes par bya ste/_dang por bdag gi gnas yid du 'ong bar bde ba'i stan la 'dug ste khrus byas la chos thams cad bdag med par bsgoms te/_khro bo me ltar 'bar ba
[\[76b\]]
[\[76b.1\]]yi ge hU~M las bskyed de kha la byin gyis brlabs nas/_rdo rje phreng ba'i dbang blang ste/_bgegs bskrad pa ni hU~M bzhi pas bya ste/_phyogs bcu'i bgegs bsrung ba la sogs pa khro bo rnams kyis bya'o/_/de nas sngags dang phyag rgya las khro bo'i sku byung ste/_kun kyang nag por 'dug pa phyag gnyis pa rang gi
[\[76b.2\]]phyag rgya bcing ba dang ldan par bsgom pa'am/_yang na zhal gsum phyag drug pa rang rang phyogs kyi kha dog dang ldan pa/_phyag dang po gnyis rang gi phyag rgya 'dzin pa phyag bzhi na thod dbyug dang rdo rje dang dbyug pa dang /_ba dan dang mche ba dang /_rdo rje dril bu la sogs pa bsnams pa/_phyag rgya thams cad
[\[76b.3\]]'chol bar bsnams pa'o/_/sprul pa'i khro bo yin pas ma nges par ji lta ba bzhin bsnams pa'o/_/tha ma gnyis na phur pa dang tho ba'o/_/de nas rdo rje dang dra ba dang ra ba yang bya'o/_/de nas sngon du 'gro ba'i yan lag byas la sdig pa dral zhing ye shes dbab pa byas nas
[\[76b.4\]]mngon par byang chub pa lngas dbus kyi gtso bo'i sku bskyed par bya ste/_oM tsit+ta pra ti be d+haM ka ro mi zhes brjod pas chos thams cad zag pa med pa'i gtan tshigs kyis stong pa nyid nam mkha' dang 'dra ba bsgoms la/_sems kyi mtshan nyid zla ba tshes gcig pa lta bu'i rnam par mos par bya'o/_/de nas
[\[76b.5\]]byang chub kyi sems bskyed par bya'o/_/oM bo d+hi tsit+ta ut+pA da yA mi zhes brjod pas zla ba'i dkyil 'khor de nyid 'od 'phro ba dang 'du ba'i sbyor bas/_sa dang pha rol tu phyin pa la sogs pa'i yon tan rnams kyi ji ltar las su byas pa bzhin bsod nams dang ye shes kyi tshogs yongs su rdzogs pa'i byang chub
[\[76b.6\]]kyi mtshan ma ston ka'i zla ba nya ba'i dkyil 'khor yongs su rdzogs pa ltar dang zhing rnyog pa med par mos par bya ste/_yun ring du bsgom par bya'o/_/de nas zla ba'i dkyil 'khor de'i steng du/_oM puN+ye puN+ye ma hA puN+ye a pa ri mi ta A yur puN+ye dz+nyA na saM b+hA ro pa tsi ta pra tsa ya ka ni swA hA/_zhes pa'i
[\[76b.7\]]sngags kyi yi ge g.yas phyogs nas phreng ba'i tshul du bkod pa las/_ye shes kyi 'od zer 'phro ba dang /_'du ba'i tshul gyis tiSh+Tha badzra zhes brjod pa las ye shes kyi rdo rje rtse lnga par gyur nas zla ba'i dkyil 'khor la gnas par bsgom ste/_de'i bum pa'i dkyil du yang yi ge hU~M gis mtshan pa ste
[\[77a\]]
[\[77a.1\]]de ni ye shes lnga'i rang bzhin gyis byang chub kyi sems bdag gis rtogs pa'o/_/de nas badzra At+ma ko\u0f85haM zhes brjod pas rdo rje de las ye shes kyi rdo rje'i 'od zer lcags kyu lta bu mang po 'phros pas phyogs bcu'i de bzhin gshegs pa'i rigs dang /_rdo rje'i rigs dang /_rin
[\[77a.2\]]po che'i rigs dang /_pad+ma'i rigs dang /_las kyi rigs su bzhugs pa rnams kyi sku dang /_gsung dang thugs kyi rdo rje thams cad bsdus te rdo rje la thim pas brtan par byas so/_/de nas oM ya thA badzra satwa ta thA a haM zhes brjod pas ye shes rdo rje de las de bzhin gshegs pa'i sku phra mo mang po 'phros pas
[\[77a.3\]]phyogs bcur sangs rgyas kyi mdzad pa ma lus par rdzogs par mdzad nas/_slar 'dus nas rdo rje la thim pas bcom ldan 'das phyag na rdo rje'i sku phyag rgya chen por gyur te/_sku mdog dkar po zla ba rgyas pa lta bu'i zhal 'dzum pa'i mdangs dang ldan par bsgom mo/_/de nas yang thugs kar zla ba'i steng du/_hU~M hrAM hrIH
[\[77a.4\]]aHbkod pa las rdo rje la sogs pas byin gyis brlab bo/_/de ltar bdag nyid bskyed nas nang sems kyi dkyil 'khor ni 'og gis sngags rnams las tshe dpag tu med pa'i dkyil 'khor bskyed de/_de rnams kyi thugs kar yang zla ba'i dkyil 'khor gyi steng du sngags kyi phreng ba rnams bsams te/_'od zer 'phro
[\[77a.5\]]ba dang 'du ba'i tshul gyis sems can thams cad la phog pas sems can thams cad kyi las dang nyon mongs pa dag par byas te/_khyad par du yang ngan song gsum gyi rtog sgrib sbyangs nas nang sems kyi dkyil 'khor du bcug nas dbang bskur bas rnam par grol ba'i lam la bzhag ste/_khyad par du yang
[\[77a.6\]]sems can tshe thung ba rnams tshe bsrings nas rim gyis sangs rgyas kyi sa la gnas par byas/_de nas sems can thams cad dang lha dang klu la sogs pas kyang mchod cing bstod nas de nyid du mi snang bar gyur/_de nas lha de dag dang sngags kyi phreng ba de thugs ka'i rdo rje la 'dus pas brtan zhing mi g.yo
[\[77a.7\]]bar bsam mo/_/de ni sbyor ba dang po dang sems kyi ting nge 'dzin no//_//da ni dkyil 'khor rgyal po mchog bskyed par bya ste/_gzhal yas khang bskyed pa'i thabs ni shAkya thub pa'i dkyil 'khor las shes par bya'o/_/de yang khyad par ni nang gi 'khor lo'i rtsibs bzhi ba rim pa gsum dang ldan
[\[77b\]]
[\[77b.1\]]par shes par bya'o/_/gdan ni seng ge dang glang po che la sogs pa de'i steng na pad+ma dang zla ba'i dkyil 'khor ro/_/de'i dbus su bdag nyid bcom ldan 'das phyag na rdo rje thabs kyi bdag po bsam ste/_bcom ldan 'das kyi thugs ka'i kun du bzang ngo /_byang chub kyi sems zla ba'i dkyil 'khor gyi steng du
[\[77b.2\]]oM a mi te a mi ta a mi tong b+ha be/_a mi ta sam+b+ha we/_a mi ta bikrAn+te/_a mi ta bi krAn+ta ga mi ni/_sarba karma kle sha k+Sha yaM ka ri swA hA/_zhes pa'i sngags kyi yi ge rnams phreng ba'i tshul du bkod la/_de las ye shes kyi 'od zer 'phro zhing 'du ba'i tshul gyis yi ge'i phreng ba la thim pa
[\[77b.3\]]las pad+ma dmar por gyur/_de nas yang 'od zer 'phro ba dang 'du ba'i tshul gyis rigs bzhi'i sku dang gsung dang thugs rdo rje'i dbyings thams cad 'dus te/_pad+ma la thim pas pad+ma brtan par byas so/_/de nas sku phra mo mang du 'phros pas sangs rgyas kyi mdzad pas 'gro ba'i don byas te/_slar 'dus
[\[77b.4\]]pa las pad+ma la thim pas bcom ldan 'das tshe dpag med kyi sku phyag rgya chen por gyur te thugs kar bzhugs par bsam/_yang de'i thugs kar sngags kyi phreng ba snga ma bzhin du bkod pa las/_sngags brjod pa tsam gyis bskul ba'i tshul du thugs ka nas spyan drangs te phyogs bcur
[\[77b.5\]]'phros pas mdzad pa bcu gnyis kyi tshul du 'gro ba'i don mdzad de lhar 'dus nas bcom ldan 'das kyi spyan sngar bka' nod pa'i tshul du bzhugs pa la/_cho 'phrul chen po bzhis byin gyis brlabs/_ye shes kyi dbu rgyan gyis dbang bskur te tshe dpag tu med pa zhes lan gsum bos
[\[77b.6\]]te/_ming gi dbang bskur nas las la dgod pa ni 'khor lo'i nub phyogs kyi rtsibs la bzhugs so/_/de nas yang bcom ldan 'das kyi thugs kar zla ba'i dkyil 'khor gyi steng du/_oM kaM ka ni kaM ka ni/_ro tsa ni ro tsa ni/_tro Ta ni tro Ta ni/_tA sa ni trA sa ni/_pra ti ha na/_pra ti ha na/_sarba
[\[77b.7\]]karma A pa ra Na pa ri pa ra Ni me sarba satwA nAM swA hA zhes pas sngags kyi phreng ba'i tshul du bkod pa las/_ye shes kyi 'od zer 'phros pa las sems can thams cad kyi sgrib pa dang sdug bsngal sbyangs shing zhi bar byas te/_slar 'dus pa las yig 'bru rnams la thim pas rdo rje dmar po la hU~M gis
[\[78a\]]
[\[78a.1\]]mtshan par gyur te/_de las 'phros shing 'dus pa'i tshul gyis tshe brtan par byas so/_/de las sku phra mo mang po 'phros shing 'dus pa'i tshul du thim pa las mgon po mi 'khrugs pa'i sku phyag rgya chen por gyur te thugs ka nas bzhugs so/_/yang de'i thugs kar zla ba la
[\[78a.2\]]yi ge'i phreng ba snga ma bzhin du bkod pa las/_brjod pa tsam gyis bskul bar phyogs bcur 'phros te/_slar 'dus pa las bdag gi mdun na bka' nod pa'i tshul du gnas pa la/_cho 'phrul chen po bzhis byin gyis brlabs pa dang /_ye shes lnga'i dbu rgyan gyi dbang bskur ba dang /_mi
[\[78a.3\]]'khrugs pa zhes lan gsum pos te/_ming gi dbang bskur nas nyid kyi las kyi bzhugs gnas dkyil 'khor gyi shar phyogs kyi rtsibs steng du sna tshogs pad+ma dang zla ba'i dkyil 'khor gyi gdan la bzhugs su gsol lo/_/de nas yang bcom ldan 'das kyi thugs ka'i zla ba'i dkyil 'khor la oM rat+ne
[\[78a.4\]]rat+ne/_ma hA rat+ne/_rat+na ki ra Ne/_rat+na mA lA bi shud+d+he shod+ha ya sarba pA paM hU~M trA Ta ces pa'i sngags kyi yi ge'i phreng ba bkod pa las 'od 'phros pas sems can thams cad kyi las dang nyon mongs pa'i sdug bsngal thams cad sbyangs shing bsal nas slar 'dus pa las rin po che 'bar ba kha dog
[\[78a.5\]]sngon por gnas par gyur te/_de las 'od 'phros shing 'dus pa las brtan par gyur/_de las de bzhin gshegs pa'i sku phra mo mang po 'phros pas 'gro ba'i don mdzad/_bdud kyi gnas thams cad bcom nas slar 'dus pa las bcom ldan 'das rin chen 'byung ldan kyi sku phyag rgya chen por gyur te/_
[\[78a.6\]]thugs kar bzhugs so/_/yang de'i thugs ka'i zla ba la sngags kyi phreng ba snga ma bzhin du bkod pa las brjod pa'i tshul gyis bskul bas phyogs bcur 'phros te/_sangs rgyas kyi mdzad pas 'gro ba'i don mdzad nas slar 'dus te/_bdag gi mdun na bka' nod pa'i tshul du gnas pa
[\[78a.7\]]la cho 'phrul chen po bzhis byin gyis brlabs/_dbu rgyan gyi dbang bskur rin po che 'bar ba lag tu byin te/_rin chen 'byung ldan zhes bos nas ming gi dbang bskur nas nyid kyi bzhugs gnas 'khor lo'i lho phyogs kyi rtsibs la rta'i gdan steng na sna tshogs pad+ma dang zla ba'i gdan la bzhugs su gsol lo/_/
[\[78b\]]
[\[78b.1\]]yang bcom ldan 'das kyi thugs ka'i zla ba'i dkyil 'khor gyi steng du/_oM a mo g+ha a pra ti ha ta sarba A ba ra Na bi na sha ni ha ra ha ra hUM phaT ces pas sngags kyi phreng ba'i tshul du bkod pa las 'od zer phyogs bcur 'phros pas phyi snod kyi 'jig rten g.yo ba dang /_nang bcud kyi 'jig rten 'gul ba dang /_
[\[78b.2\]]las dang nyon mongs pa thams cad zhi bar byas te/_rmad kyi ya mtshan du 'jig rten du snang bar byas nas slar 'dus pa yi ge la thim pa las rdo rje rgya gram du gyur te/_de 'phro 'du las brtan par gyur to/_/de 'phro 'du las bcom ldan 'das gdon mi za ba'i sku phyag rgya chen por gyur te thugs ka na bzhugs
[\[78b.3\]]par bsam mo/_/yang de'i thugs kar zla ba'i steng du sngags kyi yi ge phreng ba rnams snga ma bzhin du bkod pa las brjod pa tsam gyis bskul pa'i tshul gyis spyan drangs nas thugs ka nas bton te/_phyogs bcur 'phros pas sangs rgyas kyi mdzad pa mdzad de/_slar byon nas bka' nod pa'i tshul
[\[78b.4\]]du bzhugs pa la byin gyis brlabs pa dang /_dbang bskur ba dang /_ming nas bos pa la sogs pa byas nas/_nyid kyi las kyi bzhugs gnas byang phyogs kyi 'khor lo'i rtsibs thog tu nam mkha' lding gi steng na sna tshogs pad+ma dang zla ba'i gdan steng na bzhugs par bsam mo/_/de la kha cig
[\[78b.5\]]na re rgyud dkrugs pas sngags kyi rim pa ltar mi bskyed de/_lha'i rim pa ltar bskyed par bya'o zhes kyang zer ro/_/'o na 'dir phyag na rdo rje'i 'khor du rigs bzhi'i sangs rgyas bya ba mi 'gal lam zhe na/_'di'i skabs su phyag na rdo rje ni de bzhin gshegs pa thams cad kyi kun du bzang po byang chub kyi sems
[\[78b.6\]]kyi rang bzhin de bzhin gshegs pa'i sa bcu gnyis su byin gyis brlabs shing dbang bskur bas bdud dang 'chi bdag thams cad 'joms par byed pa'i mthu dang ldan pa yin pas 'gal ba med do/_/dkyil 'khor 'di'i d+hU pe la sogs pa ni gzhan du shes par bya'o/_/de ni dkyil 'khor rgyal po
[\[78b.7\]]mchog go/_de nas/_/rdo rje slob dpon sems dpa' che/_/rdo rje lcags kyu bcings nas ni/_/se gol mang po gdab byas nas/_/sangs rgyas thams cad bsdu bar bya/_/oM badzra sa ma ya dza dzaHhU~M baM hoHzhes brjod do/_/de nas phyag na rdo rje yis/_/phyag rgya chen po sgom byed cing /_/ming brgya rtsa brgyad
[\[79a\]]
[\[79a.1\]]dam pa ni/_/lan cig rab tu brjod par bya/_/de bzhin du rdo rje lcags kyu la sogs pas dgug pa dang /_gzhug pa dang /_bcing ba dang /_dbang du byas shing rdo rje gnod sbyin gyis bgegs bskrad pa dang ra ba dang dra ba byas te/_dam tshig gi phyag rgya rdo rje khu tshur gyis
[\[79a.2\]]dkyil 'khor gyi sgo bcad nas yi ge gnyis kyis bsrung ba thams cad yang dag par bsrung la mchod yon dbul ba sngon du 'gro ba dang /_dzaH hU~M baM hoHb+ha ga bAn badzra e h+ye hi sa ma ya s+t+waM zhes brjod par bya zhing rang rang gi sngags kyi mthar yang dag par bskul la dam tshig gi phyag rgya
[\[79a.3\]]dang chos kyi phyag rgya rang rang gi lce la rdo rje bsam pa dang /_las kyi phyag rgya dang phyag rgya chen pos kyang rgyas gdab bo/_/de nas mchod pas mchod pa dang /_phyi nang gsang ba'i mchod pas kyang mchod do/_/de nas bzlas pa la sogs pa bya ste/_de 'dra zla ba'am lo'i bar du ji srid gnang ba thob kyi bar du
[\[79a.4\]]bya'o/_/de ni gnyen pa'i las so/_/da ni dkyil 'khor gyi las la 'jug par bya ste/_sa sbyang zhing gzung ba dang /_gnyis pa sta gon la gnas pa kun byas la/_de yang thig gdab pa dang /_tshon byin gyis brlabs pa kun gong ltar byas la/_de nas dkyil 'khor gyi dbyibs ni/_
[\[79a.5\]]de nas dkyil 'khor 'di yin te/_/zhes bya ba la sogs pa brtan te/_dkyus gsal lo/_/de yi dbus su gtso bo ni/_/phyag na rdo rje stobs chen te/_/zhes pa la sogs pa ni lha dgod pa'i rim pa ston te dkyus gsal lo/_/de nas rnal 'byor can nyid zhugs/_/zhes pas ni rnal 'byor pa bdag
[\[79a.6\]]nyid zhugs par byas te snga ma bzhin no/_/sngags kyi lha rnams spyan drangs te/_/zhes pa la sogs pa ni sngon du 'gro ba nas dkyil 'khor rgyal po mchog yan chad byas nas spyan drangs pa'o/_/de nas gong ltar las la sbyor ba bzhin du bzlas pa yan chad bya'o/_/'di nas slob ma gzhug par bya ba ston te/_
[\[79a.7\]]'chi bdag sbrul gyi 'jigs pa rnams/_/zhes pa la sogs pa ste/_'chi bdag ni gshin rje'i dbang du bya'o/_/sbrul ni lus gzung ba'o/_/rnams ni shu ba dang /_g.yan pa la sogs pa'o/_/des ni zin pa'i sems can rnams ni 'chi bdag la sogs pa gzhom par bya ba'i
[\[79b\]]
[\[79b.1\]]phyir dkyil 'khor der gzhug par bya'o/_/de nas slob ma khrus byas te/_go cha bskon te/_oM badzra sa ma ya hU~M zhes pa dang rdo rje ti rIn+ti ri'i phyag rgya sor mo rnams nang du bsnol la mthe bong gnyis gshibs te mnan pa'i phyag rgya des rin po che'i tog gam/_me tog gi phreng ba thogs pa'i slob mas dang por
[\[79b.2\]]slob dpon la phyag btsal te/_gsol ba gdab bo/_/de nas sdig pa bshags pa dang /_rjes su yi rang ba dang /_skyabs su 'gro ba dang /_byang chub tu sems bskyed pa dang /_gsol ba gdab pa dang /_sdom pa gzung ba la sogs pa byas te/_de nas slob dpon gyis slob ma de rdo rje sems
[\[79b.3\]]dpa'i rang bzhin du bskyed de/_'di ni khyod kyi dmyal ba'i chu/_/dam tshig 'das na sreg par byed/_/dam tshig bsrung na dngos grub ni/_/rdo rje bdud rtsi'i chu 'dis 'grub/_/oM badzra sa mA ya hU~M zhes pa la sogs pas so/_/de nas ye shes dbab/_de la yang slob dpon gyi dbab pa dang /_
[\[79b.4\]]rigs kyi dbab pa dang /_de bzhin gshegs pas dbab pa dang /_sbyin sreg gi dbab pa'o/_/des kyang dbab par ma gyur na dbang bskur bar mi bya'o/_/de nas mig gi snang ba dris te/_de nas 'dis gdong g.yogs dgrol bar bya ste/_sngon gyi mig mkhan rgyal po yis/_/
[\[79b.5\]]zhes pa la sogs pa brjod la/_oM badzra hA s+yod g+ha Ta ya hU~M zhes so/_/de nas dkyil 'khor bstan te/_dkyil 'khor bzang po 'di la ltos/_/zhes pa la sogs pa dang /_oM badzra pA sh+yaho zhes pas rdo rje lcags kyu nas phyag na rdo rje'i bar bstan to/_/de ni 'jug pa'i rim pa'o//_//
[\[79b.6\]]de nas 'dis dbang bskur bar bya ste/_dang por slob dpon gyis slob ma de zla ba'i dkyil 'khor du gzhag ste/_dang por ni bum pa'i dbang ngo /_/de nas dbu rgyan gyi dbang ngo /_/de nas cod pan dang phreng ba'i dbang ngo /_/de nas rdo rje'i dbang ngo /_/de nas dril bu'i dbang ngo /_/de nas ming gi dbang ngo /_/
[\[79b.7\]]de rnams ni rig pa'i dbang ste/_de nas phyir mi ldog pa'i dbang bskur bar bya ste/_rtsa ba'i dkyil 'khor las khru do dor bar dkyil 'khor phyogs bzhir bya ba dang /_dbang bskur ba la sogs pa ni rtsa ba'i dkyil 'khor du drangs pas 'dir smos dbang bskur ba'i cho ga'o/_/de nas sgrub pa sbyin te/_lha'i rnal 'byor
[\[80a\]]
[\[80a.1\]]gyi rim pa sbyor ba dang po dang /_dkyil 'khor rgyal po mchog dang /_las rgyal po mchog ji ltar bya ba'i rim pa dang /_tshe bsring pa'i rim pa 'dir byin no/_/oM b+h+rUM badzra A yu She hU~M a zhes pas sbyin no/_/da ni 'di nas ras ris kyi sgrub pa bstan te/_ras legs par byas pa la bcom
[\[80a.2\]]ldan 'das rdo rje tshe dpag med zla ba'i 'od can zla ba'i dkyil 'khor la bzhugs pa/_'khor los sgyur ba'i cha byad can/_rgyan thams cad kyis brgyan pa ste/_rna rgyan dang /_mgul rgyan dang /_se mo do dang /_do shal dang /_rin po che'i ze'u dang /_dar dpyangs kyis bcings la/_phyag gnyis pa g.yon mi
[\[80a.3\]]'jigs pa dang /_g.yas mchog sbyin pa'i tshul las bdud rtsi 'dzag pa bri/_/de'i 'og tu sgrub pa po thal mo sbyar ba gdong gyen du blta ba/_bcom ldan 'das kyi phyag gi bdud rtsi las dngos grub nod pa'o/_/de la rab tu gnas pa la sogs pa gong ltar byas nas mchod pa bya ste/_bsnyen pa de'i spyan sngar 'bum
[\[80a.4\]]bzlas la bzod pa bsgrub pa la 'jug par bya'o/_/sgrub pa ni gnas yid du 'ong bar dang po nya la mgo btsugs la sgrub pa po 'don pa yang phyi de nya'i bar du bsgrub par bya'o/_/mchod pa chen po byas la zhes pa ni phyi nang gsang ba'i mchod pa byas pa'o/_/de nas rdzas ni ba dmar ser gyi 'o ma'am/_mar
[\[80a.5\]]sar pa'am/_til mar ram/_chu'am/_zho'am/_'o ma'am/_chang ngam/_khrag gam/_zhag gam/_klad pa la sogs pa la bsgrub par bya'o/_/de nas rdo rje dang bcas pa'i lag pa g.yon pas mnan la bzlas pa mtshan ma byung byung du bzlas par bya'o/_/mtshan ma ni dkyus gsal lo/_/mtshan
[\[80a.6\]]ma byung ba dang dngos grub brtag par bya ba'i phyir mtshan cig thog thag bzlas par bya'o/_/de nas dngos grub blang bar bya ste/_nang par sngar bsrung pa la sogs pa byas na zhes pa ni/_gzhan gyis dbrog par mi nus par bya ba'i ched du khro bo me ltar 'bar bas bsrung bar bya'o/_/de nas dngos grub blang bar bya ba ni
[\[80a.7\]]bdag nyid lha'i skur gsal pa dang /_rdzas bdud rtsir sbyang ba'o/_/de 'thungs sam zos na 'og gi yon tan rnams 'byung ngo /_/yon tan ni dkyus gsal lo/_/de ni tshe dpag med las kyi sgrib pa rgyun gcod pa'i bshad pa'o//_//da ni 'jig rten pa'i dkyil 'khor drug gi don bstan te/_de la rgyal
[\[80b\]]
[\[80b.1\]]po chen po bzhi'i dkyil 'khor ni/_'jig rten pa'i dri za dang /_grul bum dang /_klu dang /_gnod sbyin gyi 'khor zhi bar bya ba'i phyir gsungs te/_de nas rgyal po chen po bzhis zhes pa ni de nas ni tshe dpag med kyi rting thogs su 'byung ba la bya'o/_/rgyal po chen po bzhi ni lha'i rgyal po yin pa'i phyir ro/_/
[\[80b.2\]]bcom ldan 'das phyag na rdo rje la phyag 'tshal nas zhes pa la sogs pa ni zhu ba dang gnang ba bstan te/_dkyus gsal lo/_/byin gyis brlabs zhes bya ba ni phyag na rdo rje'i skabs su dbang bskur ba dang /_ming btags pa'o/_/gnang ba ni phul cig pa'o/_/de nas snying po phul ba ni dkyus su gsal lo/_/
[\[80b.3\]]da ni rgyal po chen po bzhi'i bskyed thabs ni 'dir 'di ltar shes par bya ste/_de yang dang por sngon du 'gro ba'i yan lag dang /_rdo rje bcings pa dang /_rdo rje dral ba la sogs pa sngon du byas pa ltar byas la/_mngon par byang chub pa lngas dbus kyi gtso bo bskyed par bya ste/_oM tsit+ta pra ti be d+haM ka ro mi
[\[80b.4\]]zhes brjod de/_gzung ba dang 'dzin par brtags pa'i phyi nang gi dngos po thams cad rnam par dag pa phung po dang khams dang skye mched la ji lta bu'i dngos po yang ma grub ste/_sems nyid 'od gsal ba'i ngo bo zla ba tshes gcig pa lta bu'i ngo bor bsgom par bya'o/_/de nas oM bod+hi tsit+ta ut+pA da yA mi zhes brjod
[\[80b.5\]]pas zla ba'i dkyil 'khor de 'phro ba dang 'du ba'i tshul gyis stong pa nyid kyi don la 'dris shing goms pa'i rtags zla ba'i dkyil 'khor nya gang ba zhig rdzogs par bsgom mo/_/de nas zla ba'i dkyil 'khor de'i dbus su yi ge hU~M bkod la/_oM badzra tiSh+Tha zhes brjod pas hU~M de las 'od 'phros pa dang 'du ba'i tshul gyis
[\[80b.6\]]ye shes kyi rdo rje rtse lnga par gyur to/_/de'i 'phro 'du las rigs bzhi'i de bzhin gshegs pa rnams kyi sku gsung thugs kyi byin rlabs 'dus te/_rdo rje de la thim par gyur pas brtan par byas so/_/oM badzra At+ma ko\u0f85 haM zhes brjod de/_de nas yang brtan par gyur pa'i rdo rje de las de bzhin gshegs
[\[80b.7\]]pa'i sku phra mo mang du 'phros shing 'dus pa las bcom ldan 'das phyag na rdo rje'i sku phyag rgya chen por gyur te/_sku mdog dkar po phyag g.yas rdo rje rtse lnga pa 'gyed pa'i tshul gyis thugs kar 'dzin pa/_g.yon dril bu dkur brten par gyur to/_/de nas de'i gnas bzhi po dag tu byin gyis brlabs
[\[81a\]]
[\[81a.1\]]nas dbang bskur ro/_/de nas rgyal po chen po bzhi bskyed par bya ste/_de yang dang por stong pa nyid du bsgoms nas/_de nas gzhal yas khang gru bzhi pa sgo bzhi pa/_nang le'u tshe gnas pa'am/_'khor lo rtsibs bzhi pa bsams la de'i dbus su bdag nyid
[\[81a.2\]]phyag na rdo rje'i thugs ka'i zla ba'i dkyil 'khor gyi steng du oM bai zhes pa'o/_/de'i mtha' mar oM bai shra ba Na ye swA hA/_zhes pa'i sngags kyi phreng ba bkod la/_de las 'od zer 'phros pas tshad med pa bzhi dang /_bsdu ba rnam pa bzhi'i sgo nas sems can gyi don byas nas slar 'dus te/_
[\[81a.3\]]sngags kyi yi ge la thim pas rin po che'i be con du gyur to/_/de 'phro 'du las rgyal po chen po rnam thos sras kyi skur gyur te/_sku mdog ser po/_phyag g.yas na be con/_g.yon na rin po ches gang ba'i ne'u le'i rkyal bu thogs pa/_rin po che'i rgyan gyis brgyan pa/_sku lus sbom zhing
[\[81a.4\]]gsus pa che ba ste/_bcom ldan 'das kyi g.yon logs su seng ge'i khri steng na pad+ma'i gdan la bzhugs pa'o/_/g.yas g.yon na bum pa mdzes pa re yang bsam mo/_/de nas rin po che'i chu 'bab pa'o/_/yang bcom ldan 'das kyi thugs ka'i zla ba'i steng du/_oM D+hi zhes pa'i mtha' ma
[\[81a.5\]]na tshur oM D+hI ta rASh+Ta ye swA hA zhes pa'i sngags kyi yi ge'i phreng bas bskor ba bsgoms la/_de'i 'phro 'du las pi wang du gyur to/_/de las yul 'khor srung gi skur gyur te/_lus ran zhing mdzes pa sku mdog ni ljang gu ste/_rgyan thams cad kyis brgyan pa/_phyag na pi wang brdebs pa la brtson pa ste/_
[\[81a.6\]]bcom ldan 'das kyi mdun du seng ge'i khri steng du bzhugs su gsol lo/_/yang bcom ldan 'das kyi thugs ka'i zla ba'i steng du oM bi zhes pa'i mtha' ma na tshur oM bi ru D+ha ka ye swA hA zhes pa'i sngags kyi phreng bas bskor bar bsgom mo/_/de'i 'phro 'du las ral gri/_de las 'phags skyes
[\[81a.7\]]po'i skur gyur te/_sku mdog sngon po yid tsam khros pas phyag na ral gri thogs pa bcom ldan 'das kyi g.yas logs kyi seng ge'i khri steng du bsam mo/_/yang bcom ldan 'das kyi thugs ka'i zla bar oM k+ShaH de'i mtha' ma na tshur oM bi ru pA k+Sha ye swA hA zhes pa'i sngags kyi phreng bas bskor
[\[81b\]]
[\[81b.1\]]bar bsam mo/_/de'i 'phro 'du las zhags pa rdo rjes mtshan pa'o/_/de las rgyal po mig mi bzang gi skur gyur te/_sku mdog ni dmar skya la phyag na rdo rjes mtshan pa'i zhags pa bsnams pa sbrul mgo bdun gyis dbu la thod thabs su brgyan pa'o/_/mig rtsa dmar zhing 'bur ba ste/_
[\[81b.2\]]bcom ldan 'das kyi rgyab tu gang na seng ge'i khri la bzhugs par bsgom mo/_/de nas d+hU pe la sogs pa dang /_sgo ba yang gong ltar bskyed la/_de la la la dag 'jig rten pa'i 'khor du 'jig rten las 'das pa mi rigs so zhe na/_de ni 'jig rten pa'i dbus kyi gtso bo 'jig rten
[\[81b.3\]]las 'das pas mdzad pas 'di yang 'gal ba med do zhes so/_/de nas bcom ldan 'das spyan drang ngo /_/spyan drang ba'i sngags ni oM e h+ye hi b+ha ga bAn sa mA dza dzaHhU~M baM hoHzhes pas so/_/de nas rgyal po bzhi spyan drang ngo /_/de ni rang gi rtsa ba'i sngags kyis so/_/de nas
[\[81b.4\]]'og nas 'byung ba'i dam tshig gi phyag rgya bstan to/_/de nas mchod pa lnga la sogs pas mchod pa'i phyir/_cho ga bzhin du mchod par bya/_/zhes so/_/mchod pa'i sgras bstod pa dang bzlas pa yan chad bya'o/_/bzlas pa ni gtso bo'i dang po rang rang gi rtsa sngags so/_/dkyil 'khor
[\[81b.5\]]bri ba dang /_dbang bskur ba dang /_de'i yon tan ni dkyus nyid gsal lo/_/'on kyang dbang bskur ba ni 'jig rten dang 'jig rten las 'das pa'i dbang ngo /_/'jig rten las 'das pa'i dbang ni phyag na rdo rje'i bum pa la sogs pas dbang bskur ba'o/_/bum pa'i zlas drangs
[\[81b.6\]]pas rig pa'i dbang dang /_phyir mi ldog pa'i dbang rnams so/_/'jig rten pa'i dbang ni rgyal po'i bum pa la sogs pa'o/_/bum pas sna drangs la rgyal po bzhi'i rdzas kyis kyang dbang rnams bskur ro/_/de ltar ni 'jig rten pa'i dkyil 'khor drug ka la shes par bya'o/_/rgyal
[\[81b.7\]]po bzhi'i sgrub pa bshad zin to/_/de nas 'di nas phyogs skyong ba'i dkyil 'khor bshad de/_de nas phyogs bcu skyong ba rnams kyis zhes pa la sogs pa gsungs te/_de nas zhes pa ni rgyal po bzhi'i dkyil 'khor zhes pa nas bar cis kyang ma chod pa'o/_/phyogs skyong ba rnams kyis
[\[82a\]]
[\[82a.1\]]kyang snying po phul zhing dkyil 'khor bshad do/_/bcom ldan 'das la phyag 'tshal nas 'di skad ces gsol to zhes bya ba nas snying po phul cig ces bya ba'i bar ni gsol ba gdab pa dang rjes su gnang ba'o/_/snying po phul ba yang 'dir go sla'o/_/de'i don
[\[82a.2\]]yang 'di ltar shes par bya ste/_phyogs skyong bcu'i dkyil 'khor bskyed par bya ste/_gtso bo'i bskyed thabs sngon du 'gro ba'i cho ga dang sdig pa dral ba dang /_ye shes dbab pa dang /_mngon par byang chub pas dbus kyi gtso bo phyag na rdo rje'i sku bskyed pa dang /_byin gyis brlabs pa dang /_
[\[82a.3\]]dbang bskur ba byas la/_stong pa nyid kyi rang bzhin las 'byung ba rim gyis bskyed de/_de'i steng du yi ge b+h+rUM las gzhal yas khang bskyed pa ni gru bzhi pa la sgo bzhi pa nang re'u mig dgu ru byas la/_lha'i snam bu dang ldan pa/_rta babs bzhis brgyan pa bskyed par bya'o/_/de'i
[\[82a.4\]]dbus su phyag na rdo rje nyid gnas par byas nas dkyil 'khor gyi lha rnams bskyed par bya'o/_/de la dbus kyi gtso bo'i thugs kar zla ba'i dkyil 'khor gyi steng du oM I zhes pa'o/_/de'i phyi rim du oM I shwa na ye swA hA/_zhes pa'i sngags rnams phreng ba'i tshul du bskor bar bya'o/_/de nas
[\[82a.5\]]spro ba dang bsdu ba'i sbyor bas tri shU la rtse gsum du gyur to/_/de spro ba dang bsdu bas brtan par bya'o/_/de 'phro zhing 'du ba'i tshul gyis skur gyur te/_byang shar gyi re'u mig la gdan glang khyu ba'i steng du bzhugs so/_/de bzhin du oM iHoM a/_oM ya/_oM raM/_oM baM/_oM yaM/_
[\[82a.6\]]oM a/_oM kuH/_oM bra zhes pa'i snying po la so so'i sngags kyis bskor ba de'i 'phro 'du las dam tshig gi phyag rgya rdo rje gdengs pa dang /_bgrang phreng dang /_thod dbyug dang /_ral gri dang /_zhags pa dang /_ba dan dang /_dbyug to dang /_bum pa dang /_pad+mar gyur to/_/de dag gi 'phro
[\[82a.7\]]'du las brtan par gyur to/_/de nyid kyi 'phro 'du las skur gyur te/_shar phyogs su brgya byin mdog ser po glang po che'i gdan la bzhugs pa phyag na rdo rje gdengs pa bsnams pa'o/_/shar lhor me lha dmar se rang skyes kyi gdan la bzhugs pa phyag bzhi na skyabs sbyin dang /_bgrang phreng dang /_
[\[82b\]]
[\[82b.1\]]gun+d+he dang /_zhugs gling bsnams pa'o/_/lhor gshin rje nag po ma he'i gdan la bzhugs pa phyag na thod dbyug bsnams pa'o/_/lho nub tu bden bral dmar nag yi dgas kyi gdan la bzhugs pa ral gri thogs pa'o/_/nub tu chu bdag mdog dmar sbrul gyi gdengs ka can sbrul zhags
[\[82b.2\]]bsnams pa chu srin gyi gdan can no/_/nub byang du rlung lha thal ba'i mdog can sha ba'i gdan can ba dan bsnams pa'o/_/byang du nor sbyin mdog ljang gu dbyug to bsnams pa rta'i gdan can no/_/gtso bo'i mdun du nyi ma mdog dmar rta bdun gyis 'dren pa'i khri la bzhugs pa phyag na pad+ma
[\[82b.3\]]bsnams pa'o/_/rgyab tu phag gi gzugs can mdog ser po byi ba'i khri la 'dug pa bum pa bsnams pa'o/_/gzhan yang sgo ba la sogs pa rnams ni snga ma bzhin no/_/de nas spyan drangs te kun la zhes pa ni rang rang gi rtsa ba'i sngags dang phyag rgyas spyan drang ngo /_/mchod pa kun gyis mchod
[\[82b.4\]]par bya/_/zhes pa ni mchod pa lnga la sogs pa ste/_de nas bstod par bya zhing rang gi sngags kyang bzla bar bya'o/_/de nas dkyil 'khor yang ji ltar grags pa bzhin du bris la dbus su phyag na rdo rje'o/_/dkyil 'khor der dbang bskur nas snying po byin na 'jig rten 'di'i dgos pa rnams 'grub
[\[82b.5\]]par 'gyur ro/_/bsrung zhing bskyab pa dang /_dam bcas pa ni/_/de nas de dag mgu nas ni/_/zhes bya ba la sogs pas bstan te/_dkyus gsal lo/_/phyogs skyong ba'i bshad pa'i 'grel pa'o/_/dkyil 'khor de ni gdon stong phrag brgyad cu zhi bar bya ba'i phyir gsungs so/_/da
[\[82b.6\]]ni 'di nas gza' brgyad kyi dkyil 'khor gsungs te/_de yang gza' dang dus tshigs dang skar ma'i slung zhi bar bya ba'i phyir bshad do/_/de nas gza' chen po brgyad dang 'khor rgyu skar du bcas pa rnams kyis kyang 'di skad ces gsol to zhes bya ba ni de nas zhes bya ba ni phyogs skyong ba'i
[\[82b.7\]]dkyil 'khor bshad pa'i rting thogs nas so/_/phyi ma dkyus gsal lo/_/byin gyis brlabs pa ni dbang bskur ba dang ming btags par ro/_/shod cig pa ni gnang ba'o/_/de nas snying po rnams phul lo/_/de'i don yang 'di ltar shes par bya ste/_'dir yang gnas yid dang mthun
[\[83a\]]
[\[83a.1\]]par bde ba'i stan nang tshangs can la 'dug ste/_dang por bgegs bskrad pa dang /_/rdo rje sems dpa' 'am 'jig rten gsum las rnam par rgyal ba mdun du dmigs nas mchod pa dang /_phyag 'tshal ba dang /_sdig pa bshags pa dang /_skyabs su 'gro ba dang /_/
[\[83a.2\]]gsol ba gdab pa la sogs pa byas nas/_de nas sdig pa dral ba dang ye shes dbab pa byas te/_de nas sems so sor rig pa la sogs pa'i mngon par byang chub pa lnga'i rim pas phyag rgya sku mdog dang phyag mtshan gong du bstan pa lta bu'am/_yang na oM badzra satwa kro d+hA na lArka ma hA badzra kro d+ha dra ba dra pa
[\[83a.3\]]bi dra ba bi dra ba/_sarba a ba ya nA sha ya nA sha ya/_ha ra ha ra prA NAM hU~M zhes brjod pas khro bo khams gsum rnam par rgyal ba'i skur gyur te/_sku mdog sngon po zhal bgrad cing mche ba gtsigs pa phyag na rdo rje dang /_pad+ma dang /_ral gri dang /_be con bsnams pa/_sbrul gyis brgyan pa/_stag lpags kyi
[\[83a.4\]]smad brgyan pa/_'khor khro bo mang pos bskor ba/_rigs lngas dbu brgyan pa/_zhabs pad+ma lta bus ro mnan nas/_thabs mkhas pa'i thugs rjes ngan song sbyang bar mdzad pa bsam mo/_/de nas gzhal yas khang ni gru bzhi pa sgo bzhi pa/_rta babs dang mu khyud du bcas pa nang dkyil 'khor dgu pa
[\[83a.5\]]snam bu rim pa gnyis pa bsgom mo/_/de'i dbus su gnas par bya ste/_'khor gza' chen po rnams rim par bskyed par bya'o/_/de la dbus kyi gtso bo'i thugs kar zla ba'i dkyil 'khor gyi steng du oM A zhes pas sngags bskyed par bya'o/_/de'i 'phro 'du las pad+mar gyur te/_de'i 'phro 'du las
[\[83a.6\]]gza' nyi ma'i skur bskyed de/_sku mdog dmar ser la gser gyi ya lad dam 'thab ber gsol ba phyag na pad+ma bsnams pa'o/_/de'i snying gar oM A di t+ya swA hA/_zhes bkod pa de brjod pa'i tshul gyis phyir phyung ste/_rlung gi phyogs su rta'i steng du bya'o/_/yang dbus kyi gtso bo'i thugs kar zla
[\[83a.7\]]ba'i dkyil 'khor gyi steng du oM swa/_oM aM/_oM bu/_oM bri/_oM shu/_oM sa/_oM ra/_zhes pas so so'i sngags rnams rim pa bzhin bkod la/_de rnams 'phro zhing 'du ba'i tshul gyis rang rang gi dam tshig gi phyag rgya me tog ku mu da dang /_mgal me dang /_ut+pal dang /_po ti dang /_shing thog dang
[\[83b\]]
[\[83b.1\]]dbyug pa dang /_sdigs mdzub bam zla ba rnams su gyur to/_/de rnams kyi 'phro 'du las so sor sku rnams su gyur to/_/de nas lha rnams kyi thugs kar oM swa moM swA hA/_oM bu d+ha swA hA/_oM bri ha ya swA hA/_oM shU raM ga me swA hA/_oM sa naish+tsa ra swA hA/_oM rA hu la swA hA/_zhes pa bsams
[\[83b.2\]]la/_rang rang gi sngags brjod pas so so'i gdan stengs su gzhag par bya ste/_zla ba ni mdog dkar po phyag na ku mu da bsnams pa nub tu dang pa'i steng du'o/_/mig dmar ni mdog dmar po byis pa'i gzugs 'dra ba phyag na mgal me bsnams pa me'i phyogs su'o/_/gza' lag pa ni
[\[83b.3\]]mdog ser po/_g.yas dam tshig sbyin pa/_g.yon ut+pa la bsnams pa byang du bsam mo/_/de yang stan nang tshangs can nam pad+ma'i gdan la'o/_/phur bu ni mdog dkar ba g.yas pa po ti/_g.yon pa chos 'chad pa'am/_tshig 'dren pa'i tshul/_ba ti ser po'i stod g.yogs
[\[83b.4\]]mnabs pa/_zla ba'i dkyil 'khor la bsams te lho na bzhugs so/_/pa ba sangs ni mdog dkar ba rgyan thams cad kyis brgyan pa phyag na shing thog bsnams pa ste/_mdun du stan nang tshangs can gyi steng du'o/_/spen pa mdog gnag la rgyan med pa skra bshig pa/_lag na dbyug pa
[\[83b.5\]]bsnams pa/_dbang ldan gyi mtshams su stan nang tshangs can la gnas pa'o/_/sgra gcan mdog dung kha mi'i mgo can yid tsam khros pa mche ba gtsigs pa skra ser po gyen du 'greng ba/_mgrin pa man chad sbrul gyis dkris pa'am/_rnam pa gcig tu na sprin gyi nang na 'dug pa
[\[83b.6\]]sdigs mdzub bsgreng ba ste/_/srin po'i phyogs su dgod par bya'o/_/dkyil 'khor gyi phyi rim gyi khor yug tu ni rgyu skar nyi shu rtsa brgyad dgod do/_/dbang ldan gyi phyogs nas brtsams te shar du dgod par bya ba ni smin drug mdog dmar bum pa'i steng na 'dug pa me lce 'bar bas 'khor ba bri/_
[\[83b.7\]]snar ma ni mdog ljang gu glang khyu ba dkar po la zhon pa/_mgo ni mdog ser po sha ba la zhon pa bri/_/lag pa mdog dmar sbrul 'khyil ba la zhon pa/_nab so ni mdog ser po pad+ma la 'dug pa/_rgyal ni mdog ljang gu bum pa'i steng na'o/_/skag ni mdog ljang gu bya rog la 'dug pa'o/_/
[\[84a\]]
[\[84a.1\]]lho phyogs su bri ba ni mchu mdog ser ma he la zhon pa/_gre ni mdog dkar pad+ma la 'dug pa/_sbo ni ljang gu gser gyi khri la 'dug pa/_me bzhi ni mdog ser po glang po che la 'dug pa/_nag pa ni mdog ljang gu rma bya la zhon pa/_sa ri ni mdog ljang gu spyang mo nyug
[\[84a.2\]]pa'o/_/sa ga ni mdog ljang gur skyes la zhon pa bri/_bden bral nas brtsams te nub tu bri ba lha mtshams ni mdog ser lag na 'bras bu thogs pa bya dkar la zhon pa/_snron ni mdog dmar stan nang tshangs can la 'dug pa bri/_snrubs ni mdog ljang gu rus sbal la zhon pa bri/_chu stod ni
[\[84a.3\]]mdog ser la phub kyi stan la 'dug pa/_chu smad mdog ljang gu mi la zhon pa/_byi bzhin ni mdog ser 'khor lo thogs nas nam mkha' lding la 'dug pa/_gro bzhin ni mdog ser po kur ma la 'dug pa'o/_/rlung gi phyogs nas brtsams te byang du bri ba/_mon gru ni mdog dmar
[\[84a.4\]]stan nang tshangs can la 'dug pa'o/_/mon dre ni mdog ljang gu glang khyu ba la 'dug pa bri/_khrums stod ni mdog ljang gu gser gyi khri la 'dug pa bri/_khrums smad ni mdog dmar po gser khri la 'dug pa'o/_/nam gru ni mdog dmar po rta la zhon pa bri/_tha skar ni mdog ljang
[\[84a.5\]]gu mi la zhon pa bri/_bra nye ni mdog sngo nag 'khor lo'i steng du 'dug pa bri bar bya'o/_/rgyu skar de dag kyang bud med kyi rgyan gyis brgyan pa'o/_/sgo bzhir yang sgo ba bzhi bri bar bya'o/_/de nas ni spyan drang ba dang /_mchod pa dang /_phyag rgya bzhis rgyas gdab pa dang /_sngags bzlas pa la
[\[84a.6\]]brtson pa thun bzhir bya'o/_/de nas dkyil 'khor bri ba yang bya ste/_dbus su phyag na rdo rje'am/_'jig rten gsum rgyal bri'o/_/gzhan gong ma ltar ro/_/de nas rnal 'byor pa bdag rdo rje 'dzin pa'i phyag tu/_me tog thogs la 'dug pa'i rim pas 'jug par bya'o/_/de nas dkyil
[\[84a.7\]]'khor mchod de/_slob ma gzhug par bya'o/_/de yang dang por slob ma byin gyis brlab pa ni oM badzra gra ha Na hU~M phaT ces bya bas phyag na rdo rjer byin gyis brlabs la/_de nas sdig pa la sogs pa 'chags su gzhug go/_/de nas oM badzra grA hA sa ma ye hU~M zhes pas dkyil 'khor du drangs te/_dbab pa dang snang ba
[\[84b\]]
[\[84b.1\]]dris nas/_oM badzra gra ha pra tIts+tsha sa ma ye hU~M zhes pas me tog dor bar bya'o/_/de nas gza' brgyad kyi bum pas dbang bskur ro/_/de nas 'jig rten las 'das pa'i dbang yang bskur ro/_/de nas gza' thams cad bsgrub par bya'o zhes bya ba ni zla ba yar gyi ngo'i tshes brgyad nas
[\[84b.2\]]brtsams te/_dkyil 'khor tshul bzhin du bris la bdag nyid kyis gang dang gang bsgrubs pa'i rdzas kyis mchod par bya ste/_de yang nyi ma dang /_mig dmar dang /_gza' lag pa dang /_sgra gcan sgrub na ni me tog dmar po dang bu ram gyi chu la sogs pas mchod la/_sngags
[\[84b.3\]]rdzas de nyid la 'bum la sogs pa mtshan ma byung byung du bzlas par bya'o/_/de nas tsan+dan dmar po'i shing gi me sbar la 'bras thug dang /_nas dang /_star ka'i shing dang /_sbrang rtsi dang bsres la lan nyi shu rtsa gcig tu dbul bar bya'o/_/'bras sA lu dmar po dang /_bu ram dang /_
[\[84b.4\]]rgun 'brum yang dbul lo/_/lce pog gi bdug pas bdug go_/las gang 'dod pa'i dngos grub blang ngo /_/zla ba dang /_pa ba sangs dang /_phur bu bsgrub par 'dod pa des/_dus dang skar ma gong ma dang 'dra ba la dkyil 'khor gong ma lta bu la/_dbus dkar po tsan+dan dkar pos bris la
[\[84b.5\]]me tog dkar po dang /_rdzas dkar pos mchod la bzlas pa mtshan ma byung byung du bya'o/_/de nas mtshan ma byung ba dang sbyin sreg gi dngos grub blang bar bya'o/_/de yang tsan+dan dkar po'i shing la me sbar te 'bras thug dang til bsres la til des sbyin sreg brgya rtsa brgyad bya'o/_/gza' brgyad kyi mthun
[\[84b.6\]]pa'i rdzas ni rin po che dang /_til dang /_sbrang rtsi dang /_sA lu dkar po dang /_bu ram dang /_gu gul dang /_spos dang /_gur gum bsres la sgrub pa'am yang na so sor bsgrub par bya'o/_/dam bca' ni dkyus gsal lo/_/skad cig dang /_yud tsam la sogs pa ni gnas skabs de la
[\[84b.7\]]dbang byed pa'i gza' dang skar ma'o/_/yang na gza' brgyad dang /_skad cig ma brgyad rim gyis sbyar bar bya'o/_/gza' chen po brgyad kyi dkyil 'khor gyi bshad pa'o//_//da ni klu gdon zhi bar bya ba'i phyir klu chen po brgyad kyi dkyil 'khor bshad par bya ste/_de nas klu chen po brgyad kyis phuT
[\[85a\]]
[\[85a.1\]]ces bya ba'i sgras zhes pas ni de nas zhes bya ba ni gza' chen po brgyad kyi dkyil 'khor bstan pa de nas so/_/klu chen po brgyad ni 'og nas 'byung ba'i grangs so/_/phuT ces bya ba'i sgras zhes pa ni klu chen po brgyad kyi snying po spyir dril ba ste/_klu thams cad de las mi 'da'
[\[85a.2\]]bas de skad ces bya'o/_/de yang gsol ba gdab pa dang /_rjes su gnang ba dang /_snying po phul ba ni dkyus gsal lo/_/da ni de'i sbyor ba dang dkyil 'khor rgyal po mchog dang /_las rgyal mchog bstan te/_de yang sngon du 'gro ba nas mngon par byang chub pas phyag na rdo rje'i sku phyag rgya
[\[85a.3\]]chen por yongs su rdzogs par bskyed de/_sku mdog ljang gu yid tsam khros pa/_zhabs brkyang bskum du bzhugs pa/_phyag g.yas na rdo rje gsor ba/_g.yon khro bo'i khu tshur snying gar bstan pa/_dbu la sbrul mgo brgyad kyi gdengs kas 'od kyi phreng ba'i tshul du brgyan par bya ste/_
[\[85a.4\]]de la yang byin gyis brlabs pa dang dbang bskur ba byas nas/_de nas stong pa nyid kyi ting nge 'dzin la/_'byung ba rim gyis bskyed de/_b+h+ruM las gzhal yas khang gru bzhi pa sgo bzhi pa/_dbus pad+ma dkar po 'dab ma brgyad pa la/_de'i dbus su bdag nyid gnas par bsam mo/_/de ltar
[\[85a.5\]]yang gsungs pa/_pad+ma chen po 'dab brgyad pa/_/kha dog dkar po bri bar bya/_/de yi dbus su gtso bo yi/_/phyag na rdo rje rab gnas pa/_/sbrul mgo mtha' yas gdengs pa yi/_/ltos 'gro chen po sdigs pa bri/_/zhes pas de ltar gsungs te/_gzugs brnyan gyi
[\[85a.6\]]dkyil 'khor la yang de ltar shes par bya ste/_de nas dbus kyi gtso bo de'i thugs kar zla ba'i dkyil 'khor gyi dbus su rtsa ba'i sngags kyi yi ge oM phu de'i mtha' ma na phar oM a nan+da spre swA hA zhes pas bskor ba bkod la de'i 'phro ba dang 'du bas rin po che 'bar bar 'gyur te/_de'i 'phro 'du
[\[85a.7\]]las klu'i rgyal po mtha' yas sku mdog ser po la phyag na rin po che 'bar ba bsnams par gyur te thugs ka na gnas so/_/yang de'i thugs kar zla ba'i steng du rin po che 'bar ba la yi ge phus byin gyis brlabs par bsgoms nas de las sngags brjod pa tsam gyis phyir ston te/_shar phyogs
[\[85b\]]
[\[85b.1\]]kyi pad+ma'i 'dab ma la bkod do/_/de yang dbus kyi gtso bo'i thugs kar zla ba'i dkyil 'khor gyi steng du rtsa ba'i sngags/_oM phU/_oM phU/_oM pho/_oM phI/_oM phai/_oM phai/_oM phai/_zhes pa la/_oM tak+Sha kA la swA hA/_oM karko TA ya swA hA/_oM ku li kA ya swA hA/_oM bA su ki ye
[\[85b.2\]]swA hA/_oM shaM kha pA lA ya swA hA/_oM pad+mA ya swA hA/_oM ba ru NA ya swA hA/_zhes pas bskor ba'o/_/de dag rim par bkod la de rnams kyi 'phro 'du las so so'i phyag mtshan ut+pal dang /_sprin dang rin po che'i sdong bu dang /_rin po che'i phreng ba dang /_dung dang /_pad+ma dang /_zhags pa
[\[85b.3\]]rnams su gyur te/_de 'phros shing 'dus pa las/_klu chen po brgyad kyi so so'i skur gyur te/_thugs ka na gnas pa las/_rang rang gi thugs kar zla ba'i dkyil 'khor gyi steng du so so'i sngags kyi yig 'bru rnams bkod la/_de nyid brjod pa'i tshul gyis thugs ka nas bton nas rang rang gi gnas pad+mo
[\[85b.4\]]rnams la rim par bzhugs su gsol te/_'jog po mdog dmar skya phyag na ut+pal bsnams pa/_stobs kyi rgyu mdog sngon po phyag na sprin bsnams pa/_rigs ldan mdog dkar po phyag na rin po che'i sdong bu bsnams pa/_nor rgyas mdog ser po phyag na rin po che'i phreng ba bsnams pa/_dung skyong mdog
[\[85b.5\]]ljang gu phyag na dung bsnams pa/_pad+ma mdog dkar po phyag na pad+ma bsnams pa/_chu lha mdog dkar po phyag na zhags pa bsnams pa/_klu'i rgyal po 'di dag rnams so so'i btsun mo rnams kyi mgul nas 'khyud pa sbrul mgo bdun bdun gyi gdengs kas brgyan pa'o/_/rin po che'i
[\[85b.6\]]rgyan sna tshogs pa dang ldan pa/_gdan pad+ma'i steng na bzhugs par bsam mo/_/de ltar dkyil 'khor bskyed nas mchod pa bya ste/_klu'i rgyal po rnams mchod pa dang /_/'khor rigs bzhi mchod pa'o/_/rgyal po chen po mchod pa ni mchod pa lnga la sogs pas mchod pa'o/_/'khor rigs
[\[85b.7\]]bzhi ni gzugs sna tshogs la mngar gsum dang /_klu sman sna tshogs kyis mchod pa'o/_/de yang sbrul mgo'i phyag rgya dang /_dzaHhU~M baM hoHzhes pas spyan drang ngo /_/de nas phyag rgya bstan nas dam la gnas par byas te mchod/_de nas bstod pas bstod do/_/phuT ces pa'i snying po nus
[\[86a\]]
[\[86a.1\]]tshad du bzlas so/_/de nas 'khor rigs bzhi spyan drangs la gzugs la bstims te/_bya khyung gi phyag rgyas bsdigs la gdan la phab ste/_mngar gsum dang klu sman sna tshogs pas mchod do/_/de nas dkyil 'khor du klu'i rgyal po la sogs pa bcug nas phuT
[\[86a.2\]]ces bya ba bzlas pa'i bum pas dbang bskur ro/_/de nas klu'i snying po la sogs pa byin na dug gis zin pa'i mi de dug gi nyes pa'i skyon spangs par 'gyur ro/_/de nas dug gis zin pa'i dug gi rim pa brtags te/_'og nas 'byung ba bzhin bsgrub par byas na dug nad zhi bar
[\[86a.3\]]'gyur ro/_/klu rnams dam bca' ba ni dkyus gsal lo/_/de nas sgrub pa bshad de zhes bya ba la sogs pa ni snga ma'i mjug bsdu ba ste/_gong gi dkyil 'khor la gnas pa'i rnal 'byor pa des phuT ces bya ba sngon du 'bum bzlas so/_/de la mtshan ma byung ba dang /_de nas dug
[\[86a.4\]]blang phuT ces bya ba la sogs pa ni bdag gis lag g.yon par klu chen po brgyad kyi dkyil 'khor gsal bar bsams la/_nad pa dkyil 'khor gyi dbus su bzhag nas lag mthil gyi dkyil 'khor la 'od byung bas nad pa'i dug gi nyes pa thams cad drangs nas phuT ces bya ba las rlung byung
[\[86a.5\]]nas gtor bar bsam mo/_/g.yas sbrul mgo'i phyag rgyas kyang drangs shing gtor bar bsam mo/_/de ltar byas na pags pa dang /_sha dang /_rus pa la gnas pa'i dug rnams kyang drangs la 'khor rigs bzhis byin par bsam mo/_/dug rnams thams cad ma lus par/_/zhes bya ba
[\[86a.6\]]ni de la rnams kyi sgra ni mang po la bya ste/_dang por rnal 'byor pas dug brtag par bya ste/_de la 'dus pa'i nad ni lci ste/_sa'i khams kyi nad yin pas de la dkyil 'khor yang dmar por bsam/_'od kyang dmar por gtor ro/_/spu zing byed dang /_kha chu 'dzag cing lkog ma
[\[86a.7\]]'dzag pa ni chu'i khams shas che ba'i dug yin pas dkyil 'khor dang 'od dkar por gtor ro/_/kha skams pa dang khrag 'bros pa ni me'i khams kyi shas che ba'i dug yin pas sbrul dang 'od nag pos bya'o/_/skam zhing lce bskyod pa dang /_mdog ngan par 'dug pa dang /_nag por
[\[86b\]]
[\[86b.1\]]'jug pa ni rlung gi khams kyi dug yin pas lag pa'i dkyil 'khor yang ser por bsams nas 'od kyang ser pos dug gtor zhing rigs bzhi'i gzugs sna tshogs la 'phang bar bya'o/_/rigs bzhis kyang rang rang gi dug rnams blangs par bsam mo/_/phuT ces bya ba'i lag pas blang /_/
[\[86b.2\]]zhes pa ni blangs pa ni 'phang pa'i don te gtor ba'o/_/de nas las rnams kun byed cing /_/zhes pa ni klu rigs bzhi'i gzugs sna tshogs pas rang rang gi dug len pa'o/_/gzhan yang rigs las gyur pa dang /_dbyig dug dang /_sbyar ba la sogs pa kun khu tshur gyis kyang 'byin na/_sbrul
[\[86b.3\]]mgo'i phyag rgyas lta smos kyang ci dgos zhes pa'o/_/klu chen po brgyad kyi dkyil 'khor bshad pa'o/_/da ni 'jigs byed brgyad kyi dkyil 'khor bshad de/_de yang lha gdon la sogs pa zhi bar bya ba'i phyir bshad do/_/de nas lha chen po rnams kyi bdag po 'jigs par byed pa
[\[86b.4\]]chen po brgyad bud med chen po brgyad kyis bskor bas zhes gsungs te/_da ni gong gi klu chen po brgyad kyi mjug sdud pa'o/_/nas ni 'jigs byed chen po brgyad kyi mgo 'dren pa'o/_/lha chen po rnams kyis zhes pa ni/_/lha chen po nyi shu rtsa gcig rnams so/_/de la gtso bo
[\[86b.5\]]smos pa ni brgyad do/_/bud med ni rang gi btsun mo chen mo brgyad ni ma hA de ba'i chung ma b+hai ra ma dang /_tshangs pa'i chung ma rug mig dang /_biSh+Nu'i chung ma ku be+e ra ma dang /_brgya byin gyi chung ma bi ra bi dang /_kA ma de ba'i chung ma ba ka ra mi ki ta dang /_ka la be+e ra'i chung ma tsA muN+DI dang /_
[\[86b.6\]]b+h+r-id+gi ri ti'i chung ma ha ri ka dang /_ngal bsos po'i chung ma ku be+e ra ma dang /_ga Na pa ti'i chung ma re ba ti rnams so/_/bcom ldan 'das phyag na rdo rje la rang rang gi 'jigs pa'i tshul gyis sems can skrag pa la phan gdags pa'i phyir snying po 'bul bar zhu ba dang rjes su gnang ba
[\[86b.7\]]dkyus gsal lo/_/de nas de'i don yang 'di ltar shes par bya ste/_'jigs byed chen po brgyad po 'di dag kyang lha chen po brgyad khro bo'i cha byad du byas pa yin te/_de yang sbyor ba dang po dang /_dkyil 'khor rgyal po mchog dang /_slob dpon gyi las dang /_slob ma gzhug
[\[87a\]]
[\[87a.1\]]pa'i rim par shes par bya ste/_de yang dang po sbyor ba dgos/_/sngon du 'gro ba'i las rnams byas nas rdo rje thal mo dang rdo rje bcings pa dang /_ye shes dbab pa dang /_brtan pa la sogs pa byas nas/_de nas rang gi sems so sor brtag pa dang /_cir yang
[\[87a.2\]]mi rtog pa'i ngang las zla ba'i dkyil 'khor du byin gyis brlabs pa dang /_zla ba'i dkyil 'khor de la dbus kyi gtso bo'i chos kyi yi ge bzhag pa las/_ye shes lnga'i rang bzhin rdo rje rtse lnga bar bsam pa dang /_de las byin gyis brlabs pa'i tshul gyis brtan par bya ba dang /_de las 'od zer
[\[87a.3\]]'phros shing 'dus pa las khro bo chen po 'jig rten gsum las rnam par rgyal ba'i skur bskyed de/_phyag gnyis hU~M gi phyag rgya bcings la mdzub mo bsgreng ste/_g.yas rdo rje mda' gzhu/_zhabs g.yas bskum/_g.yon brkyang ba/_dbu la rigs lnga'i sangs rgyas bzhugs pa/_dar la'i
[\[87a.4\]]stod g.yogs pa dang /_ba ta'i smad g.yogs can rgyan kun gyis brgyan pa/_zhal gsum pa/_g.yas zhi ba/_g.yon khro bo/_dbus ma yang phyed khro bo phyed zhi ba/_khro 'dzum mche ba lhag ge byung ba bsgoms la/_de nyid la cho 'phrul chen po bzhi dang ldan par byin gyis brlabs nas
[\[87a.5\]]gnas so/_/de'i byin gyi rlabs kyis 'og gi phyogs nas dbang chen gyi dkyil 'khor ri rab gling bzhi dang bcas pa rim gyis bskyed pa'i steng du dkyil 'khor gru bzhi pa la nang 'khor lo rtsibs brgyad pa sgo bzhi yod pa la rta babs la sogs pas brgyan pa gsal bar bsgoms la de'i dbus
[\[87a.6\]]su lha chen po ma hA de ba dang /_u ma de ba gnyis bsnol ba'i steng du bdag nyid brkyang bskum du bzhugs par bsams la/_'khor 'jigs byed chen po brgyad gtso bo dang dgu po dag bskyed cing /_dkyil 'khor du dgod par bya'o/_/de la bskyed thabs ni khro bo chen po'i thugs kar zla
[\[87a.7\]]ba'i dkyil 'khor gyi steng du oM b+hai ra ba swA hA/_oM b+ha bi swA hA/_oM b+ha swA hA/_oM b+hi swA hA/_oM b+hu swA hA/_oM b+hai swA hA/_oM b+hai swA hA/_oM b+ho swA hA/_oM b+haM swA hA/_oM b+haHswA hA/_zhes bya ba'i sngags rnams rim gyis bkod pa la/_phyag mtshan kha T+wAM ga dang /_pad+ma dang /_/
[\[87b\]]
[\[87b.1\]]'khor lo dang /_mdung rtse gsum pa dang /_rdo rje gdengs pa dang /_mda' gzhu dang /_dgra sta dang /_snyim pa bkan te brkyang ba dang /_mdung thung rnams su gyur to/_/de las spro ba dang /_bsdu bas sku phyag rgyar gyur te gnas pa las rang rang gi thugs kar zla ba'i dkyil 'khor gyi steng
[\[87b.2\]]du rang rang gi sngags bkod pa las sngags brjod pa tsam gyis 'gro ba'i don la spros nas lhar 'dus pa dag rang rang gi gnas su dgod par bya'o/_/de la dgod pa'i thabs ni 'jigs byed chen po'i gtso bo khro bo chen po ni bcom ldan 'das 'jig rten gsum las rnam par rgyal ba'i drung du 'khor
[\[87b.3\]]lo'i dbus su dgod de/_mdog nag po mig gsum pa/_mche ba gtsigs shing pho mtshan bsgreng ba btsun mo la ston pa/_glang po che'i ko rlon rkang lag bzhi brgyangs te gyon pa/_mgo la thod pa dang zla tshes kyis brgyan pa/_btsun mo dang lhan cig gnas par brtag go/_/
[\[87b.4\]]gzhan yang shar gyi rtsibs la 'jigs byed bri mi ta sku mdog dkar po phyag na 'khor lo bsnams pa btsun mo tshangs ma dang lhan cig pa'o/_/lho'i rtsibs la 'jigs byed b+hai ra ba ste sku mdog ser po phyag na rtse gsum gdengs pa bsnams pa/_btsun mo bde stsol ma dang ldan pa'o/_/
[\[87b.5\]]nub kyi rtsibs la 'jigs byed ka la be ra ba ste/_sku mdog dmar nag phyag na mda' gzhu bsnams pa chung ma rau dra dang ldan pa'o/_/byang gi rtsibs la 'jigs byed ya she b+hai ra ba ste/_sku mdog ljang nag phyag na 'khor lo'am dgra sta bsnams pa btsun mo ku mA ri dang ldan pa'o/_/
[\[87b.6\]]shar lho'i rtsibs la 'jigs byed b+hi shAn+ta b+hai ra ba ste sku mdog dmar po phyag na 'khor lo'am mda' gzhu bsnams pa btsun mo baiSh+Na be dang lhan cig pa'o/_/lho nub kyi rtsibs la 'jigs byed bi ti b+hai ra ba ste/_sku mdog sngo nag phyag na dgra sta bsnams pa btsun mo ma hA ri ke dang lhan cig pa'o/_/nub
[\[87b.7\]]byang gi rtsibs la 'jigs byed kA la b+hai ra ba ste/_mdog ngud ka phyag na ral gri bsnams pa'am/_snying pa bkan te btsun mo ma nu ha ra dang bcas pa'o/_/byang shar gyi rtsibs la 'jigs byed ga na pa ti sku mdog sngo nag phyag na mdung thung ngam rdo rje 'bar ba bsnams pa/_btsun mo tsa muN+DI dang ldan par bsam mo/_/lha
[\[88a\]]
[\[88a.1\]]de dag kyang khros pa'i cha byad do/_/phyi rol gyi gru chad la dus bzhi bri/_sgo bzhir yang sgo skyong khros pa'i cha byad du/_dzaHhU~M baM hoHlas bskyed do/_/de nas ye shes kyi dkyil 'khor dang /_'jigs byed chen po brgyad spyan drangs te/_gnyis su med par byas nas phyag rgya rnams
[\[88a.2\]]bstan la/_de nas thod pa khrag dang chang gis bkang bas mchod par bya'o/_/de nas lha de dag gi sngags sam khro bo'i sngags kyi bzlas pa ji srid nus pa de tsam du bya'o/_/de nas skyo na phyag rgya bkrol la gshegs su gsol lo/_/bskyed pa lus la bsdu'o/_/de lta bu'i bsam gtan
[\[88a.3\]]mtshan ma byung byung du bya'o/_/de nas gdod dkyil 'khor gyi las rnams so/_/dkyil 'khor bri ba dang /_lha dgod pa ni ting nge 'dzin gyi dkyil 'khor ltar ro/_/de nas slob dpon 'jug pa'i rim pas slob dpon zhugs nas/_slob ma dbang bskur bar bya ste/_mdzes pa'i bum pa brgyad dam/_
[\[88a.4\]]mgo thong khrag gis bkang pa brgyad kyis dbang bskur ro/_/de nas khro bo khams gsum rnam par rgyal bas dbang bskur ro/_/de nas sgrub pa bshad de/_de nas las rnams sbyin byas te/_/zhes pa ni gong du bstan pa'i sgrub pa'i thabs so/_/bud med khyim mam mchan
[\[88a.5\]]gcig par zhes bya ba ni ma mo'i gnas sam/_ma hA de ba'i rten yod pa'i sa la ni gnas zhes bya'o/_/yang na dur khrod la sogs pa yid dang mthun par ro/_/'jig rten gsum ni 'dul ba'i mchog_/tshul bzhin du ni mchod nas kyang /_/zhes pa ni gong ltar ting nge 'dzin gsum gyi rim
[\[88a.6\]]pas byed pa'o/_/'bum phrag bzhir ni bzlas par bya/_/zhes pa ni sngags kyi grangs te gtso bo dang /_'khor gnyis ka yi'o/_/de yang sngags re re la de tsam re bzlas par bya'o/_/de tsam bzlas pa byas na ci 'dod snyam pa la/_de nas 'jigs par byed pa yis/_/bdag nyid chen po'i sgra
[\[88a.7\]]thos nas/_/zhes pa ste/_de yang 'jigs byed chen po'i sku'am/_sgra drag po sgrogs na bdag nyid mi 'jigs par thod pa'i khrag bkang ste/_mchod cing ar+g+ha dbul lo/_/de phul bas ci ston snyam pa la/_/de nas khro bo 'jigs byed pa/_/ma rungs yid can bud med kyi/_/tshogs kyis
[\[88b\]]
[\[88b.1\]]bskor cing 'jigs byed pa/_/brgyad kyis bskor ba mthong bar 'gyur/_/zhes so/_/de mthong 'jigs par byed gyur pa/_/zhes pa ni lha la sogs pa'o/_/hU~M zhes bya ba dran byed cing /_/zhes pa ni bdag nyid khro bo khams gsum rnam par rgyal bar dran par
[\[88b.2\]]byas nas/_'jigs byed chen po la chang dang khrag gis mchod par bya'o/_/de nas de dag kun mgu nas/_/ci 'dod ces ni smras nas kyang /_/mgu ba'i yid kyis de sbyin byed/_/ces pas ni 'og nas 'byung ba rnams ster bar byed pa'o/_/sa rnams sbyin pa ma gtogs par/_/zhes pa
[\[88b.3\]]ni 'jig rten las 'das pa'i dngos grub ma gtogs pa'o/_/dngos grub de gang gis stsol na/_bde chen hU~M gis dngos grub stsol/_/zhes pa ste/_'jig rten las 'das pa'i dngos grub de ni khro bo chen po khams gsum rnam par rgyal bas stsal lo/_/'jig rten pa'i dngos grub
[\[88b.4\]]ni/_khu ba bro btung dngos grub dang /_/zhes pa la sogs pa ste/_/khu ba ni dngul chu'i rigs gser du snang ba ste/_lcags srang stong gser du bsgyur ba ltar dngos grub kyi rdzas byang chub sems kyi khu ba dang ldan zhing zangs gser du bya ba dang /_sman bcud kyis len gyi 'de gu ste bro btung
[\[88b.5\]]gi dngos grub dang /_sro ta ya dza na la sogs pa grub pas lig bu mig ces bya ba de dag thams cad thogs pa med pa dang /_gzhan yang ral gri dang /_'khor lo dang /_rtse gsum pa la sogs pa'i phyag mtshan brgyad kyi dngos grub dang /_mi dang sa 'og gi rgyal po thob pa dang /_gzhan yang gling
[\[88b.6\]]gcig pa nas/_gling bzhi pa la dbang byed pa'i bar gyis rgyal po dang /_gzhan yang brgya byin dang /_gnod sbyin gyi rgyal po dbang phyug chen po dang /_srin po'i rgyal po dang /_rig 'dzin te rlung lha'i 'khor dang /_rig 'dzin gyi rgyal po ste rlung lha de nyid dang /_'khor los sgyur ba ste lha dang /_klu
[\[88b.7\]]dang /_mi'i 'khor los sgyur ba dang /_'jig rten gsum gyi bdag po ste sa bla sa steng sa 'og gi bdag por gyur nas bdag gi bka' nyan par byed pa'o/_/de rnams gang gis ster na/_rang gi 'khor dang bud med kyi/_/dngos grub gang yang rung ba ni/_/ci dga' bar ni sbyin par byed/_/ces so/_/
[\[89a\]]
[\[89a.1\]]dngos grub de byin nas ji ltar 'gro na/_byin nas dgod cing 'gro bar byed/_/ces so/_/gal te rnal 'byor pa skrag na ni de ma thag tu gsod par byed do/_/de bas na mi skrag par blang bar bya'o/_/'jigs byed brgyad kyi bshad pa'o//_//da 'di nas lha chen po brgyad kyi
[\[89a.2\]]dkyil 'khor bshad de/_/de ni 'jig rten pa'i lha mi dga' ba zhi bar bya ba'i phyir gsungs so/_/de nas tshangs pa la sogs pa lha chen po rnams kyis zhes bya ba la sogs pa gsungs te/_de yang gsol ba gdab pa dang /_gnang ba sbyin pa ste/_dkyus gsal lo/_/de nas tshangs pa la
[\[89a.3\]]sogs pas kyang snying po phul lo/_/de'i don yang sbyor ba dang po dang /_dkyil 'khor rgyal po mchog dang /_las rgyal po mchog gsum gyis bstan to/_/de yang dang por gnas yid du 'ong bar bde ba'i stan la 'dug ste/_bdag med pas nang gi khrus byas te/_bdag bsrung ba byas nas/_
[\[89a.4\]]de nas srung ba'i 'khor lo rdo rje ra ba dang dra ba byas te/_/mdun gyi dkyil 'khor gyi lha dmigs te/_phyag bya ba dang /_mchod pa dang /_sdig pa bshags pa dang /_rjes su yi rang ba dang /_skyabs su 'gro ba dang /_byang chub kyi sems gzung ba dang /_sdom pa la gnas par byas nas/_de nas
[\[89a.5\]]lag pa 'og nas 'byung bas byin gyis brlabs te/_sdig pa dral ba dang /_ye shes dbab pa dang /_de brtan par bya ba dang /_ngan song gzhom pa dang /_mngon par byang chub pa lngas khro bo khams gsum rnam par rgyal bar bskyed de/_sku mdog dkar ljang zhal gsum pa la g.yas zhi
[\[89a.6\]]ba/_g.yon khro bo/_dbus khro 'dzum du 'dug pa/_phyag gnyis hU~M gi phyag rgya bcings nas mdzub mo bsgrengs te g.yas rdo rje/_g.yon mda' gzhu bsnams pa/_dbu la rigs lnga'i sangs rgyas kyis brgyan pa/_zhabs g.yas bskum/_g.yon brkyang du bzhugs pa/_dar la'i
[\[89a.7\]]stod g.yogs dang /_ba ti'i sham thabs kyis brgyan par bsgoms la/_de'i thugs kyi sprul pa las gzhal yas khang gru bzhi pa rta babs bzhis brgyan pa/_nang 'khor lo rtsibs brgyad pa mu khyud dang bcas pa bsam par bya'o/_/de'i dbus dang 'khor lo'i rtsibs la sna tshogs pad+ma dang /_
[\[89b\]]
[\[89b.1\]]zla ba'i dkyil 'khor bsam mo/_/de'i dbus su bdag nyid bsams te/_/de nas bdag gi thugs kar zla ba'i dkyil 'khor gyi steng du oM oM zhes pa'i sngags bkod la/_de'i mtha' ma na tshur oM prah+mA ya swA hA zhes pas bskor ba de las 'od zer 'phro ba dang 'du ba'i tshul gyis pad+mar gyur/_de 'phro
[\[89b.2\]]'dus brtan par gyur/_de'i 'phro 'dus tshangs pa chen po mdog ser po phyag na pad+ma bsnams par gyur te/_yang de'i thugs kar zla ba'i dkyil 'khor la sngags gong ma bkod nas brjod pa tsam gyis bton te dbus kyi gtso bo'i rgyab kyi rtsibs kyi steng du pad+ma dang zla ba'i gdan la bzhugs so/_/de
[\[89b.3\]]nas yang dbus kyi gtso bo'i thugs kar zla ba'i dkyil 'khor gyi steng du/_oM bi/_oM ru/_oM i/_oM kaM/_oM ga/_oM b+hi/_oM kA zhes pa'i sngags kyi mtha' ma na tshur/_oM biSh+Nu ra dzA ya swA hA/_oM bi ru D+ha kA yA swA hA/_oM i n+d+rA ya swA hA/_oM ma hA kaM ka swA hA/_oM ga Na pa ti swA hA/_oM b+h+r-iM gi ri
[\[89b.4\]]ti swA hA/_oM kArti ka swA hA/_zhes pas bskor ba de rnams kyi 'phro 'du las so so'i phyag mtshan 'khor lo dang /_mdung rtse gsum pa dang /_rdo rje gdengs pa dang /_mda' gzhu dang /_dgra sta dang /_ral gri dang /_mdung thung rnams su gyur te de las 'phros shing 'dus pa las/_lha chen rnams kyis so
[\[89b.5\]]so'i skur gyur te/_thugs ka na gnas so/_/de dag so so'i thugs kar rang rang gi sngags bkod nas brjod pa tsam gyis thugs ka nas bton nas so so'i gnas su 'khor lo rtsibs brgyad po rnams kyi rtsibs steng du rim par bzhugs su gsol lo/_/de la gtso bo'i g.yon te/_byang du khyab 'jug
[\[89b.6\]]mdog sngon po g.yon 'khor lo/_g.yas dbyug pa dang bcas pa'i lag pa brkyang ba'o/_/gtso bo'i mdun shar du drag po ma hA de ba khros pa ste/_mdog nag po mdung rtse gsum thogs pa/_stag lpags kyi smad g.yogs kyis brgyan pa mtshan ma bsgreng pa'o/_/gtso bo'i g.yas te lhor brgya byin mdog dkar
[\[89b.7\]]ser rdo rje gdengs pa thogs pa mig gsum pa'o/_/byang shar du 'dod pa'i dbang po mdog dmar po mda' gzhu thogs pa'o/_/shar lho mtshams su ni tshogs kyi bdag po glang po che'i mgo can mdog dkar po dgra sta thogs pa'o/_/lho nub tu b+h+r-id+gi ri ti rus pa'i mdog can la snyim pa bkan te gong du ral gri byung brkyang mchan brkyang
[\[90a\]]
[\[90a.1\]]pa'o/_/nub byang du gzhon nu smin drug byis pa'i mdog can mgo drug lag na mdung thogs pa ste rma bya'i steng du'o/_/gzhan yang dkyil 'khor gyi sgo bzhir lcags kyu dang /_zhags pa dang /_lcags sgrog dang /_dril bu rnams dgod do/_/phyi rol gyi khor yug la shar du stobs bzangs mdog ljang gu lag
[\[90a.2\]]na gshol bsnams pa/_nub tu dga' ba'i dbang phyug mdog dmar po phyag na gshol thung bsnams pa'o/_/nag po chen po mdog gnag cing mi sdug pa phyag na mdung rtse gsum pa bsnams pa rgyan dang cha lugs kyis brgyan pa lhor bri'o/_/gshin rje ni mdog gnag cing seng ge'i thog tu phyag na thod pa khrag gis
[\[90a.3\]]bkang ba thogs pa byang du bzhugs pa'o/_/de ltar dkyil 'khor bskyed nas/_da ni spyan drang bar bya ste/_dzaHd+ha~M baM hoHzhes pa'i sngags kyis gtso bo dang lha chen po 'khor dang bcas pa spyan drangs te/_de nas mdun du bsams nas dam tshig gi phyag rgyas brtan par bya ba dang /_dbang bskur ba dang /_byin
[\[90a.4\]]gyis brlab pa yang bya'o/_/de nas mchod pas mchod de gtso bo'i sngags la sogs pa rgyud las gsungs pa'i grangs tshad tsam bzlas par bya'o/_/de nas dkyil 'khor la bdag nyid 'jug pa dang /_slob ma dbang bskur ba dang /_bsgrub pa la sogs pa mchod rten nam ring bsrel gyi drung du bsgrub
[\[90a.5\]]pa bya ba dang /_'grub pa'i mtshan ma mthong nas dngos grub blang ba dang /_dam bca' ba tshang ba la sogs pa byas pa rnams dkyus gsal lo/_/la la dag lha chen po brgyad kyi dkyil 'khor gyi rim pa la sogs pa 'jig rten pa'i dkyil 'khor drug po 'di dag bzlas pa'i sngags kyi
[\[90a.6\]]phreng ba mi dgod par rtsa ba'i sngags 'phro 'du las skur bskyed la bzlas pa'i sngags brjod pas ni phyir bton te rang rang gi gnas su dgod ces zer ro/_/kha cig ni sngags rnams thugs ka nas bton nas rang rang gi gnas su bkod pa las skur bskyed pa yod ces zer ro/_/la la na re 'jig rten
[\[90a.7\]]pa'i lha 'di dag bskyed pa'i thabs yi ge kA las khyab 'jug gi gzugs bskyed do/_/yi ge kha las lha gzhon nu'o/_/yi ge ga las ni brgya byin no/_/yi ge g+ha yis ni tshangs pa'o/_/yi ge ta yis nyi ma'o/_/tha yis zla ba'o/_/da yis spen pa'o/_/d+ha yis mig dmar ro/_/Ta yis stobs bzangs so/_/
[\[90b\]]
[\[90b.1\]]Tha yis ni legs gnas so/_/Da yis ni brtson pa'o/_/D+ha yis ni rgyal ba'o/_/pa yis ni nor sbyin no/_/pha yis ni chu lha'o/_/ba yis ni me'o/_/b+ha yis ni ku be ra'o/_/ra yis ni phag mgo can no/_/zla tshes dang thig ler ldan pas ni gshin rje'o/_/ka yis ni chu'o/_/kha yis ni tshogs bdag
[\[90b.2\]]go/_sha dang tsa dang tsha dang /_dza dang /_nya yis ni phyag brnyan lnga'o/_/ta tha da d+ha nas phyag brnyan ma lnga'o/_/ma yis ni drag mo'o/_/ra yis ni bdud rtsi ma'o/_/la yis ni za ma'o/_/rdo rje mchu'i chung ma yang nges so/_/yi ge ba yis ni pho nya mo nor lha'i chung ma'o/_/k+Sha yis ni phag mgo ma'o/_/pha yis
[\[90b.3\]]ni rgyal bar byed ma/_sha yis ni sbrang rtsir byed ma/_sa yis don rnams thams cad grub par byed ma/_ha yis dga' ba mo/_la yis lha mo 'joms ma'o/_/zla tshes dang thig ler ldan pa rnams kyis bskyed do/_/de dag gi 'khor ni gtso bo'i yi ge 'bru las so zhes gleng ngo /_/lha chen po brgyad kyi
[\[90b.4\]]khor yug la'ang de rnams bri ba'am/_mda' 'am thig le'o/_/lha chen po'i bshad pa nges pa'o//_//da ni 'di nas tshe dpag med 'chi bdag 'joms pa'i dkyil 'khor bshad de/_de yang sems can dus ma yin par 'chi bas 'jigs pa'i phyir dkyil 'khor gsungs te/_de nas bcom
[\[90b.5\]]ldan 'das phyag na rdo rje nyid kyi 'khor gyi dkyil 'khor la kun du gzigs nas/_'dzum pa mdzad pa dang zhes pa ni thugs yang dag pa'i ye shes las skyes pa'i phyag na rdo rje nyid kyi 'khor gyi dkyil 'khor sna tshogs pa la/_tshe dpag med kyi dkyil 'khor bshad par bzhed nas glang po che chen po'i sta stangs
[\[90b.6\]]kyis kun du gzigs nas zhal 'dzum pa gser gyi kha dog lta bu mdzad pa'i 'od kyis 'jig rten gyi khams thams cad snang bar mdzad/_snang bar mdzad pa de las ci byas snyam pa la/_'khor gyi dkyil 'khor de dag g.yos zhes gsungs te/_'khor gyi dkyil 'khor ni tshangs pa la sogs pa'i 'jig
[\[90b.7\]]rten pa'i 'khor lo/_g.yos pa ni drod de sngon gyi dge ba'i rtsa ba'i tshogs g.yos pa'o/_/yang dag par g.yos zhes pa ni rtse mo ste dge ba rnam par 'phel ba'i rtse mor gyur pas/_phyi gzung ba'i yul spangs pa de yang dag par g.yos pa'o/_/'gul yang dag par 'gul zhes pa ni bzod pa ste/_phyi gzung bar bya ba'i
[\[91a\]]
[\[91a.1\]]yul spangs pas 'gul ba'o/_/nang 'dzin par byed pa'i sems spong bar byed pa la yang dag par rab tu 'gul ba'o/_/'bar rab tu 'bar ba zhes pa ni 'jig rten chos kyi mchog ste/_nang 'dzin pa'i sems spangs pas ni 'bar ba zhes bya'o/_/sa dang po bden pa mthong bas ni rab
[\[91a.2\]]tu 'bar ba zhes bya'o/_/yang dag par rab tu 'bar zhing zhes pa ni sa dang po mthong ba'i lam ste/_'jig rten pa'i mtshan ma rab tu bcom pas yang dag par rab tu 'bar ba zhes bya'o/_/dgong rab tu dgod yang dag par rab tu dgod ces pa ni ye shes kyi sa bsgom pa'i lam la dgod par byed pa'o/_/
[\[91a.3\]]de'i grogs su gyur pa ni byang chub kyi yan lag bdun dang /_'phags pa'i lam yan lag brgyad kyi sa rab tu dgod par byed do/_/spyod pa pha rol tu phyin pa bcus yang dag par rab tu dgod ces bya'o/_/rtse rab tu rtse yang dag par rab tu rtse zhes pa ni sa bcu pa chos kyi sprin rab tu thob pas na rtse zhing rab tu rtse ba'o/_/
[\[91a.4\]]'bras bu sangs rgyas kyi sa rab tu thob par byed pa'i mngon par byang chub pa la rab tu bzhag pas na yang dag par rab tu rtse zhes bya'o/_/de ltar sangs rgyas pas stobs dang mi 'jigs pa la sogs pa 'bras bu'i chos mthar phyin pas na rmad kyi ya mtshan du ma 'jig rten du snang bar gyur to zhes pa ni dga'
[\[91a.5\]]ldan gyi gnas nas mi'i yul du babs te/_mdzad pa bcu gnyis kyi tshul mngon par sangs rgyas pa'i tha tshig gis sems can gyi don byas pa'o/_/de dag ni bcom ldan 'das kyi cho 'phrul bstan pa'o/_/da ni zhu ba dang /_dam pa'i tshig bstan te/_de yang 'dzum pa'i rgyu'i zhu ba dang /_sngags kyi yon tan
[\[91a.6\]]gsungs pa dang /_bshad par gsol ba gdab pa gsum ni dkyus gsal bas ma bkrol lo/_/de nas bcom ldan 'das phyag na rdo rje tshangs pa la sogs pa'i lha rnams kyis gsol ba'i tshig gsan nas de bzhin gshegs pa thams cad kyi snying po rig sngags 'di nyid kyi sku gsung thugs rdo rje las phyung ngo zhes
[\[91a.7\]]pa ni nang sems kyi dkyil 'khor bstan/_de'i don yang phyag na rdo rje'i thugs kar zla ba'i dkyil 'khor de'i steng du rdo rje che/_phyag na rdo rje'i g.yon du khro bo las sna tshogs pa dang /_nam mkha'i snying po dang /_spyan ras gzigs kyi dbang po la sogs pa'i skur gyur te/_de rnams kyi thugs kar yang sngags puN+ye zhes
[\[91b\]]
[\[91b.1\]]pa la sogs pa'i rim pa bkod pa las/_'od zer spros pas 'gro ba sems can thams cad la phog pas sems can thams cad kyi las dang nyon mongs pa thams cad sbyangs/_khyad par du yang sems can tshe zad pa thams cad tshe bsrings te/_nang sems kyi dkyil 'khor du bcug nas dbang bskur bas
[\[91b.2\]]tshogs kyi lam la sogs pa lam lnga rim gyis thob nas sangs rgyas kyi sa la bzhag go/_/de nas ma 'ongs pa'i sems can gyi don du snying po dang sngags gsungs so/_/de'i don yang 'di ltar shes par bya ste/_dang por gnas yid du 'ong bar bde ba'i stan la khrus kyi yan lag dang /_rnal 'byor gyis don du gnyer
[\[91b.3\]]bar byas nas 'dug ste/_sngon du 'gro ba'i yan lag byas nas gong du gsungs pa bzhin sdig pa dral ba la sogs pa byas la oM tsit+ta pra ti be d+haM ka ro mi zhes brjod de/_chos rnams rdul phra mo bzhin bshig pa'am/_thog ma nas ma byung ma skyes pas na/_rang gi sems ji bzhin pa la brtags te/_glo bur gyi bag
[\[91b.4\]]chags rab tu bsal nas rang bzhin gyis 'od gsal ba'i ngo bo zla tshes gcig pa lta bur bsgom par bya'o/_/de las oM bo d+hi tsit+ta ut+pA da yA mi zhes bzlas pas de las 'od zer 'phro ba dang 'du ba'i tshul gyis tshogs rnam pa gnyis rdzogs pa'i ngo bo zla ba'i dkyil 'khor nya gang zhing yongs su rdzogs par
[\[91b.5\]]sgom mo/_/de'i steng oM b+h+rUM swA hA/_de'i phyi rim na tshur oM puN+ye puN+ye ma hA puN+ye/_a pa ri mi ta A yu puN+ye/_dz+nyA na saM b+hA ro pa tsi te swA hA zhes pa'i sngags kyi yi ge g.yas nas phreng ba'i tshul du bkod la/_oM tiSh+Tha badzra zhes brjod pas/_de las 'od zer 'phro ba dang 'du ba'i tshul gyis ye shes kyi rdo rje rtse lnga pa cig tu gyur to/_/
[\[91b.6\]]de nas oM badzra At+ma ko\u0f85haM zhes brjod pas ye shes kyi rdo rje rtse lnga pa de las 'od zer lcags kyu lta bu 'phros pas rigs bzhi'i de bzhin gshegs pa'i sku gsung thugs rdo rje'i dbyings ji snyed pa thams cad bsdus te/_slar rdo rje nyid la thim pas mi g.yo bar gyur par bsgom mo/_/oM ya thA badzra sarba ta thA ga ta a haM
[\[91b.7\]]zhes brjod pas brtan par gyur pa'i rdo rje de las sku phra mo mang po 'phros pas sangs rgyas kyi mdzad pa ma lus par mdzad nas lhar 'dus te rdo rje la thim pa las bcom ldan 'das tshe dang bsod nams dang ye shes kyi tshogs dang gzi brjid tshad med pa'i rgyal po'i sku phyag rgya chen por gyur te/_sku mdog ni gser bsregs
[\[92a\]]
[\[92a.1\]]pa lta bu rgyan thams cad kyis brgyan pa phyag g.yas pas chos 'chad pa'i tshul la g.yon skyabs sbyin mdzad pa'o/_/yang de'i thugs kar zla ba'i dkyil 'khor la sngags kyi yi ge rnams phreng ba'i tshul du bkod pa las/_rdo rje rtse lnga pa yi ge hU~M gis bskyed pa 'phro ba dang
[\[92a.2\]]'du bas brtan par byas par gyur te/_de'i 'phro 'du las rigs bzhi'i de bzhin gshegs pa'i sku gsung thugs 'dus nas rdo rje la bstims pas shin tu mi g.yo zhing brtan par gyur to/_/de nas bcom ldan 'das de la dbang bskur ba'i ting nge 'dzin dang mchod pa yang byas nas/_yang nyid kyi thugs gar
[\[92a.3\]]zla ba'i dkyil 'khor gyi steng du lha rnams kyi snying po b+h+rUm dang /_dzrIM dang /_kraM dang /_trAM dang /_hrIHrnams las rdzogs pa'i tshul gyis dkyil 'khor gyi lha rnams dang /_yo byad bzhi dang /_'jug byed bzhi bskyed do/_/yang lha de dag gi thugs kar rig pa'i sngags rnams dang /_rtsa ba'i snying po las 'od
[\[92a.4\]]zer 'phros pas stong gsum pa'i 'jig rten gyi khams thams cad du khyab pas de dag thams cad kyi las dang nyon mongs pa'i bag chags dag par byas shing khyad par du yang sems can tshe thung ba'i bag chags thams cad dag par byas te/_dus ma yin par 'chi ba la sogs pa thams cad
[\[92a.5\]]las thar bar byas nas nye bar bkug ste/_sku gsung thugs su byin gyis brlabs nas/_nang sems kyi dkyil 'khor du dbang bskur ba sems can thams cad rnam par grol ba'i lam la bzhag nas rim gyis sangs rgyas kyi sa thob par byas/_de nas de dag gi drin lan gyi phyir mchod pa
[\[92a.6\]]dang bstod pas kyang bstod de/_de nas de nyid na gnas pa rnams rang rang gi gnas su dong bar bsam/_de nas stong pa nyid kyi ting nge 'dzin byas la gzhal yas khang rim gyis bskyed de/_gru bzhi pa sgo bzhi pa/_rta babs bzhis mdzes par byas la/_nang 'khor lo rtsibs bzhi pa mu khyud dang bcas pa'o/_/
[\[92a.7\]]de'i steng du seng ge'i gdan/_de'i steng du sna tshogs pad+ma/_de'i steng du zla ba'i dkyil 'khor/_de'i steng du bdag nyid bsam ste gnas pa las/_yang byin gyis brlabs nas 'khor gyi lha rnams bskyed par bya'o/_/dbus su gtso bo'i thugs kar zla ba'i dkyil 'khor gyi steng du/_oM dzi zhes bya ba'i
[\[92b\]]
[\[92b.1\]]mtha' ma nas oM dzriM swA hA/_zhes pa'i sngags kyi phreng ba bkod la/_de las ye shes kyi 'od zer 'phros shing 'dus pa'i tshul gyis rdo rje rtse lnga par gyur to/_/de las yang ye shes kyi 'od 'phros pas rigs bzhi'i de bzhin gshegs pa dang /_rdo rje dang /_rin po che dang pad+ma dang /_las kyi rigs kyi sku dang /_
[\[92b.2\]]gsung dang thugs ji snyed thams cad 'dus te rdo rje la thim pas brtan par byas so/_/de nas de bzhin gshegs pa'i sku phra mo mang po 'phros shing 'dus pas sku yongs su rdzogs pa'o/_/yang de'i thugs kar zla ba'i dkyil 'khor gyi steng du sngags kyi yi ge'i phreng ba bkod nas/_oM dzi swA hA/_zhes brjod pas
[\[92b.3\]]bskul ba'i tshul gyis thugs ka nas spyan drangs te/_phyogs bcur 'phros pas mdzad pa bcu gnyis kyi tshul du 'gro ba'i don mdzad nas slar 'dus te/_bdag nyid kyi spyan snga nas bka' nod pa'i tshul du gnas pa la cho 'phrul chen po bzhis byin gyis brlabs te/_rin po che'i dbu rgyan dbu la bskon te/_dam tshig
[\[92b.4\]]gi phyag rgya rdo rje rtse lnga pa lag tu byin te/_phyag na rdo rje zhes ming gi dbang bskur nas nyid kyi las kyi bzhugs gnas shar phyogs kyi rtsibs steng du pad+ma dang zla ba'i steng du bzhugs su gsol/_yang dbus kyi gtso bo'i thugs kar kaM zhes bya ba'i snying po de'i phyi rim na tshur oM kraM swA hA zhes pas bskor bar bsams
[\[92b.5\]]la/_de'i 'phro 'du las rdo rje rgya gram de'i 'phro 'du las rdo rje brtan par byas so/_/de'i 'phro 'du las khro bo las sna tshogs pa zhes bya bar gyur te/_mdog ljang gu khro gnyer can/_phyag g.yon pa sdigs mdzub bsgreng nas snying ga na gnas par 'gyur ro/_/yang de'i thugs kar zla ba la sngags kyi yi ge'i
[\[92b.6\]]phreng ba snga ma bzhin du bkod la brjod pas bskul ba'i tshul gyis thugs ka nas spyan drangs te/_phyogs bcur 'phros nas sangs rgyas kyi mdzad pa mdzad nas slar byon nas bdag gi mdun du bka' nod pa'i tshul du gnas pa la cho 'phrul chen pos byin gyis brlabs te/_rin po che'i dbu rgyan mgo la bskon/_/
[\[92b.7\]]dam tshig gi phyag rgya lag tu byin nas sna tshogs rdo rje zhes ming nas lan gsum bos nas las la dgod pa ni byang gi rtsibs la bzhugs su gsol lo/_/yang gtso bo'i thugs kar trAM zhes pa'i mtha' mar oM trAM swA hA zhes pas bskor ba de'i 'phro 'du las rin po che/_de las brtan pa/_
[\[93a\]]
[\[93a.1\]]de las nam mkha'i snying po'i skur gyur te/_sku mdog mthing gar gnas so/_/de'i thugs kar snga ma bzhin du sngags kyi yi ge bkod de brjod pa dang 'phros shing 'dus nas mdun na bzhugs pa la byin gyis brlabs pa dang /_dbang bskur ba dang /_phyag mtshan rin
[\[93a.2\]]po che sbyin pa dang /_nam mkha'i snying po zhes ming gi dbang bskur ba byas nas/_las la dgod pa ni byang gi rtsibs la bzhugs su gsol lo/_/de nas yang gtso bo'i thugs kar hrIHzhes pa'i mtha' ma nas tshur la oM hrIHswA hA zhes pa'i sngags kyis bskor ba bkod la/_de las pad+ma/_
[\[93a.3\]]de las brtan pa/_de las spyan ras gzigs kyi skur gyur te/_sku mdog dmar por gnas pa'i thugs kar zla ba la sngags bkod nas/_de'i 'phro 'du las mdun na gnas pa la byin gyis brlabs pa dang /_rin po che'i dbang dang /_pad+ma sbyin pa dang /_ming gdags pa dang /_
[\[93a.4\]]las la dgod pa ste nub phyogs kyi rtsibs la bzhugs so/_/de la phyag na rdo rje ni me long lta bu'i ye shes kyi chos nyid kyis byin gyis brlabs pa/_shes rab dang /_ting nge 'dzin dang /_rnam par thar pa dang /_rnam par grol ba'i ye shes mthong ba'i rang bzhin gyi ye shes lnga'i
[\[93a.5\]]mtshan nyid kyi rdo rje phyag na bsnams pas phyag na rdo rje'o/_/rdo rje sna tshogs ni bya ba nan tan gyi ye shes kyis de bzhin gshegs pa thams cad mnyes par bya ba dang /_sems can yongs su smin pa la sogs pa'i las sna tshogs pa mdzad pas so/_/nam mkha'i snying po ni mnyam
[\[93a.6\]]pa nyid kyi ye shes chos thams cad nam mkha'i mtshan nyid du rtogs pa'i chos nyid de rdo rje rin chen mnyes par mdzad pa'o/_/spyan ras gzigs ni so sor rtog pa'i ye shes rnam par dag pa las chos thams cad rnam par gzigs pa dang /_de'i don la chags pa dang /_sems
[\[93a.7\]]can gyi don la rdo rje chos mnyes par byas pa las yongs su rdzogs par byang chub ba'o/_/gzhan yang dus bzhi dang /_lcags kyu la sogs pa yang rim bzhin du bsam mo/_/de ni sbyor ba dang po dang /_dkyil 'khor rgyal po mchog go/_/de nas mchod pa byin gyis brlabs pa byas
[\[93b\]]
[\[93b.1\]]nas bsang ba byas te/_tshe dpag tu med pa'i dkyil 'khor 'dir phyag 'tshal te zhugs na ngan song thams cad las drang ba dang /_dus ma yin par 'chi ba brgyad las bzlog pa ni lha'i las rgyal po mchog gi ting nge 'dzin yin no/_/ngan song sbyong ba'i lha thams cad la yang
[\[93b.2\]]ngan song las sems can thams cad drang ba las gzhan mi mnga'o/_/de ni las rgyal po'o/_/las la rjes su sbyor ba ni 'og nas 'byung ba las shes par bya'o/_/bzlas pa ni sngags rtsa ba'i rigs so/_/de las thun bzhir 'bum 'bum mam mtshan ma byung byung du'am/_gnang ba thob
[\[93b.3\]]thob du'am/_grangs kyi bsnyen pa bya'o/_/de nas gdod dkyil 'khor gyi las la 'jug par bya ste/_gnas yid dang mthun par sa spyang ba dang gzung ba rim pa bzhin du byas nas dkyil 'khor byin gyis brlab cing /_bsrung ba dang /_bdag dbang yod par bya ba dang /_dri'i
[\[93b.4\]]thig le byas nas lha sta gon la gnas pa dang /_bum pa brgyad dam lnga byin gyis brlabs pa dang /_slob ma snod du rung bar bya ba dang /_nang bar thig byin gyis brlabs pa dang /_tshon byin gyis brlab cing dgye ba ni/_gong 'og nas shes par bya'o/_/de yang tshon ni dbang
[\[93b.5\]]ldan gyi phyogs nas brtsams la dang po ni dkar po'o/_/de nas ni sngon po'o/_/de nas ni dmar po'o/_/de nas ni ljang gu'o/_/kun gyi nang du ni ser po shes par bya'o/_/'khor lo ni rtsibs bzhi pa/_dkar po'am yang na ser por bya'o/_/de'i dbus su bcom
[\[93b.6\]]ldan 'das tshe dang bsod nams ye shes kyi tshogs dang gzi brjid tshad med pa bzhugs su gsol lo/_/shar phyogs kyi 'khor lo'i rtsibs la ni phyag na rdo rje/_g.yon par ni khro bo chen po dgod do/_/g.yas par ni nam mkha'i snying po dgod do/_/rgyab tu ni spyan ras gzigs
[\[93b.7\]]dbang po dgod par bya'o/_/de bzhin gshegs pa'i 'od kyi dkyil 'khor la rig pa rnams bri'o zhes bya ba ni/_rtsa ba dang snying po dge ba'i snying po rnams bri bar bya'o/_/dbang bskur ba'i bum pa lnga dang /_mchod pa'i bum pa brgyad kyang bzhag go/_/dbang gi bum pa ni 'khor los
[\[94a\]]
[\[94a.1\]]sgyur ba ste/_gtso bo la sogs pa'i sngags kyis btab la bzhag go/_/mchod pa'i bum pa brgyad la ni lcags kyu la sogs pa'i sngags kyis gdab bo/_/bdug pa la sogs pa'i mchod pa lnga dang /_bsang ba'i bum pa las thams cad pa'i sngags
[\[94a.2\]]badzra yak+Sha hU~M zhes pa btab pa dbang ldan gyi mtshams su gzhag par bya'o/_/gzhan yang mchod pa la sogs pa bla re dang /_ba dan dang /_rgyal mtshan dang /_rnga yab dang /_dra ba dang /_dra ba phyed pa dang /_rin po che las byas pa'am/_ris su bris pa'am/_shing la
[\[94a.3\]]sogs pa las byas pa'i rta babs khru drug gam bdun pas brgyan par bya'o/_/sgo ba thams cad kyang de bzhin no zhes pa'i sgo ba rnams dang /_mtshams bzhi ru d+hU pe la sogs pa dang /_khyams su byams pa la sogs pa dang /_rta babs kyi glo gnyis su bkra shis rdzas
[\[94a.4\]]brgyad dang /_khor yug la phyogs skyong kun dgod par bya'o/_/de nas dgongs ka'i dus su rnal 'byor pa de nyid rdo rje 'dzin ma'i phyag rgya bcings te me tog thogs nas dkyil 'khor du 'jug cing me tog dor ba blangs te/_rang gi mgo la bcing ba dang /_lhag chad kha bskang ba dang /_/
[\[94a.5\]]dbang blang ba bstan pa ni de nas sngags mkhan de nyid zhugs la zhes pa'o/_/de nas sbyor ba dang po dang /_dkyil 'khor rgyal po mchog bskyed de/_de yang sgo ba bzhi ni dzaHhU~M baM hoHlas so/_/hUM~M trAM hrIHa las ni d+hU pe la sogs pa'o/_/oM sarba saM skA ra zhes pa la sogs pa la las ni
[\[94a.6\]]bskal pa bzang po'i byang chub sems dpa' bcu drug go/_/phyogs skyong la sogs pa ni rang rang gi rtsa ba'i sngags las so/_/de nas spyan drang ba ni dkyus gsal lo/_/de nas mdun gyi nam mkha' la byon pa de rang gi rtog pa zhi bar bya ba'i phyir bgegs bskrad do/_/de nas mchod
[\[94a.7\]]yon phul ba dang bstod pas bstod de/_de nas lcags kyu la sogs pas dgug pa la sogs pa byas nas phyag rgya bzhis rgyas gdab pa dang dbang bskur ba byas nas mchod pas mchod de/_de nas bzlas pa la brtson pa'i rnal 'byor pas slob ma dbang bskur ba yang bya'o/_/yang na bzlas pa
[\[94b\]]
[\[94b.1\]]la brtson pas mtshan ma byung byung du bsgrub pa la gnas par bya'o/_/mtshan ma ni dkyus gsal lo/_/de nas slob ma dbang bskur bar bya ste/_de yang dang por slob ma gzhug pa'i las bya ste/_de yang rgyud na dkrugs pa'i mtshan nyid de/_/lag na me tog thogs pas dang por
[\[94b.2\]]gsol ba gdab bo/_/de nas dam tshig dbog go/_/dam tshig gis dkon mchog gsum dang byang chub sems zhes pa la sogs pa ste go sla'o/_/de nas dbab pa'i sbyor ba bya ba nas mig gi snang ba dri bar bya'o/_/de nas me tog dor bar bya ste/_oM sarba ta thA ga ta pra tIts+tsha hoHsa ma ya
[\[94b.3\]]s+t+waM zhes pas so/_/de nas phreng ba de nyid mgo la bcings te dbang bskur bar bya' zhes pa ni/_me tog gang la bab pa'i phreng ba de/_lha des dbang bskur nas mthar de nyid la thim nas byin gyis brlab bo/_/de nas mig phye ste/_de'i sngags dkyil 'khor gyi lha rnams rdo rje lcags kyu
[\[94b.4\]]nas brtsams te/_dkyil 'khor bstan par bya'o/_/de nas me tog gang la babs pa de slob ma bsams la/_dang por bum pa'i dbang bskur te/_oM badzra d+ha ra/_rat+na d+ha ra zhes pa la sogs pa'o/_/de nas ni dbu rgyan gyi dbang bskur ro/_/de'i sngags ni oM sarba ta thA ga ta a
[\[94b.5\]]b+hi Shiny+tsa badzra d+ha ra A dz+nyA pa ya hU~M b+h+rUM zhes pa la sogs pas so/_/de nas bka'i dbang bskur bar bya ste/_oM sarba ta thA ga ta A dz+nyA te dA s+ya mi gri ha na badzra su sid+d+ha ye zhes pa la sogs pas ni dril bu sbyin no/_/oM badzra tiSh+Tha hU~M zhes pas rdo rje sbyin no/_/de nas las rnam bzhi'i
[\[94b.6\]]dbang bskur te/_rdo rje rgya gram lag tu byin la oM sarba karma Ni ku ru bud+d+ha nAM hU~M zhes pas so/_/de nas phyir mi ldog pa'i dbang yang gong nas 'byung ba bzhin du sbyin par bya'o/_/de nas slob mas dbang rnams brtan par bya ba'i phyir yon dbul bar bya ste/_dkyus gsal
[\[94b.7\]]lo/_/de nas slob dpon gyis bu la phan par bya ba'i phyir sgrub pa'i dkyil 'khor sbyin par bya ste/_de yang ji lta bu zhig sbyin snyam pa la/_chos rnams thams cad dngos med par/_/sems kyis bsgom par bya ba ni/_/a las zla ba'i dkyil 'khor bsam/_/
[\[95a\]]
[\[95a.1\]]zhes pa ni chos rnams ni rgyu ba dang mi rgyu ba med pa'i chos rnams so/_/dngos med ces pa ni phyi'i dngos po mi rgyu ba yang gcig dang du ma'i rang bzhin dang bral ba/_nang gi rgyu ba'i dngos po 'dzin ma'i mtshan nyid can thams cad kyang dus rnam pa
[\[95a.2\]]gsum gyis ma grub bo/_/de ltar sems kyis bsgom par bya ba ni rnal 'byor bas stong par bsgom pa'o/_/a las zla ba'i dkyil 'khor bsam/_/zhes pa ni oM tsit+ta pra ti be d+haM ka ro mi zhes pas de las a las zla ba'i dkyil 'khor du gyur par bsgoms nas/_rang gi sa bon
[\[95a.3\]]de'i dbus su/_/bsams nas rang gi phyag rgya yang /_/bsam zhing de bzhin de nyid du/_/sgrub pa pos ni bsgrub par bya/_/zhes bya ba la rang gi sa bon de'i dbus su zhes pa ni zla ba'i dkyil 'khor de'i dbus su lha gang dang gang sgom pa de'i sa bon bsgom pa'o/_/de'i
[\[95a.4\]]spro bsdu las rang rang gi phyag mtshan du gyur te/_de'i spro bsdu las lha gang dang gang bsgom par rnal 'byor ba sgrub pa pos bsgyur bar bya'o/_/de yang ji ltar bsgyur snyam pa la/_lha'i rnal 'byor tshul du bsgyur zhes pa ste/_de bzhin gshegs pa dang /_/
[\[95a.5\]]byang chub sems dpa' gang 'dod pa'i lha'i rnam par bsgyur ro/_/de nas rang gi sa bon dang /_/zhes pa ni lha gang dang gang sgom pa'i sa bon rang gi snying gar bsams la sku gsung thugs kyi sngags dang phyag rgyas lha'i sku phyag rgya de byin gyis brlabs so/_/de nas gong 'og tu
[\[95a.6\]]bstan pa ji lta ba bzhin du dbang bskur ba bstan te/_de yang byang chub sems dpa'i dbang dang sangs rgyas kyi dbang gnyis su shes par bya ste/_sems dpa' rnams la ni rigs lnga'i dbang bskur ro/_/sangs rgyas rnams la ni rin po che'i cod pan gyi dbang bskur ro/_/
[\[95a.7\]]de nas lha'i nga rgyal gyis 'jig rten dang 'jig rten las 'das pa'i dngos grub bsgrub par bya'o/_/dam bca' ba dang /_rgyud kyi yon tan bstan pa ni dkyus gsal lo/_/lha'i bu rnams zhes pa la sogs pas ni sbyin sreg gi las ston te/_sbyin pa ni
[\[95b\]]
[\[95b.1\]]bde ba dam pa de'o/_/sreg pa ni las dang nyon mongs pa rnams so/_/de la yang dkyil 'khor spyi'i dbang du byas pa dang /_rigs bzhi'i 'khor los sgyur ba'i dbang du byas pa dang /_khro bo'i nyi ma me'i dbang du byas pa rnams so/_/de la 'di ni
[\[95b.2\]]spyi'i dbang du byas pa ste de yang lha'i bu rnams zhes pa ni 'jig rten pa'i 'khor rnams la spyi'i ming nas pos pa'o/_/zhi ba zhes pa ni phrin las bzhi las dkar ba'o/_/thugs rang bzhin gyis nyon mongs pa'i mtshan ma 'joms shing mgo gnon pas ni zhi ba'o/_/de la
[\[95b.3\]]zhi bar bya ba'i thabs ni phrin las 'dis so/_/de yang ji lta bu zhig snyam pa la/_hom khung tha ma bar ma mchog_/khru gang khru do khru bzhi pa/_/zlum po nyid du byas nas ni/_/zhes pa ni thab khung tha ma khru gang ba dang /_'bring khru do ba dang /_rab khru bzhi pa ste/_gzung 'dzin
[\[95b.4\]]gnyis spangs nas gnas pa'i phyir na khru gang pa'o/_/thabs dang shes rab gnyis kyi tshogs kyi lam dang sbyor ba'i lam la gnas pa'i rtags su khru do'o/_/sbyor ba'i lam gyi ye shes bzhi dang ldan pa'i rtags su khru bzhi'o/_/bden pa'i don de nyid mthong ba'i rtags su ni zlum por
[\[95b.5\]]byas pa'o/_/de lta bu'i dbus su sbyin sreg ming ngam sha 'am rus pa las byas na rnam par grol ba dbang du bya ba'i grangs ni dkyus gsal lo/_/thab khung gi dbus su phyag mtshan dgod pa ni de'i dbus su 'khor lo ni zhes pa la sogs pa ni thab de'i dbus su 'khor lo rtsibs brgyad pa
[\[95b.6\]]dkar po cig bri/_thab kyi khor yug gi mu ran la kha khyer sor bzhi pa dang brgyad pa dang bcu drug pa bya'o/_/de la rdo rje'i ra ba rdo rje rtse lnga pa dkar po bri'o/_/'khor lo'i dbus su yang rdo rje dkar po rtse lnga pa bri'o/_/'khor lo'i rtsibs la shar la sogs pa'i rim par rdo rje dang /_
[\[95b.7\]]rin po che dang /_pad+ma dang rgya gram bri'o/_/kha khyer gyi phyi rol gyi rim pa la pad+ma 'dab ma bcu drug la sdig pa thams cad 'joms par byed pa'i ming bcu gnyis las sems dpa' bcu drug bskyed pa'i phyag rgya sna tshogs gzhag par bya'o/_/phyi yi rdo rje rigs rnams kyi/_/phyag
[\[96a\]]
[\[96a.1\]]rgya rnams ni phyi rol bri/_/zhes pa ni phyi rol lha'i snam bu rim pa gnyis par byas pa la phyogs skyong ba rnams dang /_lha chen po brgyad la sogs pa bri/_de'i phyi rim gyi snam bu la gza' brgyad dang /_rgyu skar nyi shu rtsa brgyad ming ngam thig ler
[\[96a.2\]]bri'o/_/de nas sgo dang rta babs la sogs pa bri'o/_/da ni mchod pa'i khyad par ston te/_bya dang bum pa gang ba dang /_zhes pa la sogs pa gsungs te/_sdig pa bkru ba'i bum pa khro bo rnam par rgyal ba'i bum pa dang /_dbang bskur ba'i bum pa dang /_gzhan yang
[\[96a.3\]]mchod pa rnam pa lnga dang /_gtor ma mang po dang /_sems can shi ba'i ming gdags pa'i gzhi ste yungs kar dang /_'bras chen dang /_mngar gsum dang /_mar dang /_'o ma dang /_lag pan dang /_rnam gcig tu sha dang /_rus pa dang /_rkang la sogs pa dang /_
[\[96a.4\]]yam shing dang /_dUr ba dang /_ku sha la sogs pa tsan+dan dkar pos kha dog bsgyur la sbyin sreg bya'o/_/da ni chas gos bstan te/_dkar po'i gos ni bgos nas kyang /_/zhes pas ni chas gos rnam pa lnga dkar por bya ba'o/_/sangs rgyas gzugs can mi 'jigs pas/_/
[\[96a.5\]]zhes pa ni rnal 'byor pa rnam par snang mdzad dam/_/bcom ldan 'das rdo rje cher bsgoms la sbyin sreg bya'o/_/ci'i phyir snyam pa la/_ngan song rgyud na gnas pa yi/_/zhes pa la sogs pa'o/_/cis bya ba ni mar dang /_'o mas zhes pa la sogs pas so/_/
[\[96a.6\]]ci tsam du snyam pa la/_de ni bde 'gror zhes pa'i bar du'o/_/de ni zhi ba'i las so/_/da ni rgyas pa'i las bya ste/_tshe 'das pa ngan song las thar nas de'i bsod nams dang /_ye shes spel ba'i phyir rgyas pa'i las bya'o/_/mkhas pas rgyas pa
[\[96a.7\]]bya dgos te/_/zhes pas mkhas pa ni sgrub pa po las dang bya ba la mkhas pa'o/_/rgyas pa ni dpal dang 'byor pa 'phel bar ro/_/ji ltar 'phel bar bya ba bstan pa'i phyir/_khru do'am ni khru bzhi pa/_/de ltar mchog ni khru brgyad par/_byas nas zhes pa ni me
[\[96b\]]
[\[96b.1\]]thab kyi tshad do/_/dkyil 'khor gyi phyir tshad ni rab la khru sum cu rtsa gnyis pa'o/_/gzhan gyis ni de las brtsams nas shes par bya'o/_/dbyibs ji ltar snyam pa la/_hom khung gru bzhi pa/_kun du mu ran ldan par bya/_/zhes pa ni mu ran ni kha khyer te/_tha ma la sor brgyad phyir bskyed/_sor brgyad
[\[96b.2\]]kha khyer du lhag par brtsig_/sor brgyad phyi'i kha khyer la'o/_/de'i phyi rol gyi dkyil 'khor la lha'i snam bu dang /_sgo dang /_rta babs dang bcas par bri bar bya'o/_/'bring dang rab kyis nyis 'gyur du bskyed par bya'o/_/de dbus pad+ma rin chen can/_/'od zer ser po ldan par bri/_/
[\[96b.3\]]zhes pa ni nang du pad+ma'i steng du rin po che kha dog ser por bri bar bya'o/_/nang gi kha khyer la rin po che/_steng gi kha khyer la pad+ma bri bar bya'o/_/phyi rol du ni rigs lnga so so'i phyag mtshan bri bar bya zhes pa ni dbus kyi rin po che'i phyi rol pad+ma'i steng du rigs lnga'i phyag rgya 'khor lo/_
[\[96b.4\]]rdo rje/_rin po che/_pad+ma/_rgya gram rnams bri bar bya'o/_/de ltar phyi yi lha rnams dang /_/lcags kyu la sogs bri bar bya/_/zhes pa ni gong gi zhi ba ltar shes par bya'o/_/gos rnams ser por bsgyur nas kyang /_/zhes pa la sogs pa go sla'o/_/rgyas pa'i las so/_/
[\[96b.5\]]da ni mtho ris thob pa de'i dbang du thams cad bsdu zhing dga' bar bya ba'i phyir dbang gi las bstan te/_hom khung gzhu yi dbyibs 'dra la/_/khru gang ba'am khru do pa/_/khru bzhir byas pa de yi dbus/_/zhes pa la sogs pa la/_hom khung zla ba kham pa lta bur bya ste/_chung ba
[\[96b.6\]]ni khru gang ba'o/_/'bring ni khru do ba'o/_/rab ni khru bzhi pa'o/_/de'i dbus su pad+ma dmar po de'i dbus su mda' dang bcas pa'i gzhu bri'o/_/khor yug la ni mda' dang bcas pa'i gzhu kha dog dmar po bri bar bya'o/_/sngags rdzogs pa ni brtan par yang /_/phyi rol de
[\[96b.7\]]dang 'dra bar bya/_/zhes pa ni phyi rol la sogs pa dang /_lha dgod pa ni zhi ba ltar bri bar bya'o/_/dmar por bsgyur ba'i gos bgos la/_/zhes pa ni chas gos dmar por bya'o/_/me tog dmar po'am pad+ma zhes pa la sogs pa ni rdzas te go sla'o/_/dbang gi sbyin sreg bya'o//_//
[\[97a\]]
[\[97a.1\]]da ni tshar gcod pa'i drag po'i las bstan te/_de la gdon rnams gzhom pa'i phyir/_drag po'i las ni brtsam par bya/_/zhes pa ni bar chad kyi bgegs tshar bcad pa'i phyir zhes pa'o/_/phyed dam gsum mam khru gsum mam/_/de ltar dam pa khru dgu bya/_/zhes pa ni rab 'bring gi tshad
[\[97a.2\]]do/_zur gsum dang ni ldan pa la/_/zhes pa ni dbyibs te gru gsum du bya'o/_/dbus su rdo rje rtse dgu pa/_/rtse gsum pa dang rgya gram pa'i/_/zhes pa la sogs pa la/_dbus su rdo rje rtse dgu pa de'i phyogs bzhir rdo rje rtse gsum pa dang /_rdo rje rgya gram dang /_rdo rje dbyug pa dang /_rtse gsum pa ste/_tri shU la'i mgul du mi
[\[97a.3\]]mgos mtshan pa rdo rje dang ldan par byas pa'o/_/mu khyud la ni dgra sta dang /_rdo rje rtse gcig pas bskor ba'o/_/gzhan yang zhi ba ltar thams cad bri bar bya'o/_/rdzas ni go sla'o/_/gos nag bgos shing khros nas kyang /_/zhes pa ni chas gos bstan pa'o/_/'jig rten gsum las rnam rgyal bsgyur ba zhes
[\[97a.4\]]pa ni ting nge 'dzin bstan pa'o/_/de nas de yi sdig bcom lus/_/zhes pa la sogs pa ni go sla'o/_/drag po'i sbyin sreg go_/mchod pa dang ting nge 'dzin gyi rim pa ni 'og nas 'byung ba nyi ma me'i las shes par bya'o/_/de nas tshangs pa la sogs pa/_/zhes pa nas/_smos kyang ci 'tshal zhes pa'i bar gyis ni
[\[97a.5\]]'khor bsrung bar dam bcas pa ston/_gang gis brtag pa'i rgyal po zhes pa nas/_de bzhin gshegs pa lags par 'tshal bar bgyi'o zhes pa ni rgyud kyi don 'di gang na spyod par bkur bar bstan par bgyi'o zhes pa'o/_/de nas bcom ldan 'das zhes pa nas/_legs par sgrubs shig
[\[97a.6\]]ces pa'i bar gyis ni bcom ldan 'das kyis gtad nas bsgrub par bstan to/_/de ni rgyud kyi phan yon bstan pa'o/_/de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i gzi brjid kyi rgyal po sku gsum gyi gtsug tor gyi rgyud las rgyud phyi
[\[97a.7\]]ma'i bshad pa gsal ba'i sgron ma zhes bya ba slob dpon kun dga' snying pos mdzad pa rdzogs so//_//rgya gar gyi mkhan po ku mA ra ka la sha dang /_bod kyi lo tsA ba khyung po chos brtson gyis bsgyur cing zhus te gtan la phab pa'o//_//
[\[97b\]]
[\[97b.1\]{D2629}]@##/_/rgya gar skad du/_sa d+hA ra maN+Da la pa ri pa ti/_bod skad du/_dkyil 'khor spyi'i rim pa/_'jam dpal gzhon nur gyur pa la phyag 'tshal lo/_/yang dag par rdzogs pa'i sangs rgyas kyis gsungs pa'i dkyil 'khor las rnam par snang mdzad mnyes
[\[97b.2\]]par bya ba'i phyir de'i rim pa ni 'di'o/_/ji ltar sngar rang gi sgrub thabs kyi rim pas bsnyen pa byas pa dang /_bzlas brjod byas pas mtshan ma mthong bas/_bdag dang gzhan 'khor ba'i rgya mtsho las bsgral ba'i phyir sngags pas dkyil 'khor gyi las bya'o/_/dkyil 'khor
[\[97b.3\]]gyi yo byad thams cad bsdus la tshes grangs dang /_gza' dang /_rgyu skar la sogs pa bzang po la/_dkyil 'khor gyi sa gzhi'i mtshan ma blta ba'i phyir/_grogs dang bcas pas gnas de nyid brtag par bya ste/_lha khang dang /_tshong 'dus chen po dang /_yul dang /_grong khyer
[\[97b.4\]]dang /_khyams kyi shar dang du brtsam par bya'o/_/gzhan du na 'di ltar yang bya ste/_sa bzang po snum pa dang /_zug rngu la sogs pa'i nyes pa med pa shar dang byang du gzhol ba/_me tog dang shing dang chu dang ldan par bya'o/_/yang na yid gang du dga' bar ro/_/de nas
[\[97b.5\]]slob dpon rnam par snang mdzad kyi rnal 'byor du bzhugs pas/_sa'i bdag po la gtor ma la sogs pa sbyin zhing sa bslang par bya ste/_rmi lam du khugs par gyur na'o/_/de yang sngags pas lci ba sa la ma lhung bas maN+Dal byas la/_dkon mchog gsum la phyi nang gi mchod pa
[\[97b.6\]]bya zhing /_ji lta ba bzhin du 'jig rten skyong ba rnams la gtor ma byin la/_gzhung bzhin du pus mo sa la btsugs nas/_thal mo sbyar te blang bar bya'o/_/gang sa 'di la gnas bcas pa'i/_/lha dang klu dang gnod sbyin dang /_sha za la sogs pa rnams la bslang bar bya yis/_
[\[97b.7\]]sa'i gnas 'di la lha khang dang /_mchod rten la sogs pa byed par 'dod kyis/_khyed rnams mi gnod pa dang /_bzod pa yod na/_sa 'dir byed kyi nga gnas 'dir nyal na rmi lam gyi mtshan mar ston cig ces lan gsum brjod la nyal bar bya'o/_/rmi lam du nged rnams la mi gnod
[\[98a\]]
[\[98a.1\]]kyi gyis shig ces bstan na de nyid du bya'o/_/sa khugs nas phyi de zhag gi snga dro dang po la 'di skad brjod do/_/dkon mchog gsum la mchod par bya ba'i phyir/_sa 'di tsam zhig khugs nas lha khang la sogs pa byed kyis/_khyed rnams sems mi nur zhing bgegs
[\[98a.2\]]med pa dang grogs por byos shig ces bsgo bar bya'o/_/yon bdag gis zhag dang /_gza' skar bzang po'i dus su/_mchod sbyin gyi shing las srid du khru gang sboms su ni mthe bo dang mthe chung rtse sprad pa'i nang khengs pa las phur pa byas la/_ji tsam dgos pa'i phyogs dang mtshams
[\[98a.3\]]su phur pa btab la/_srang bu nyis bsgril gyis phur pa la bre bar bya'o/_/de'i dbus rdzing bu 'dra ba'i dbyibs su byas la/_de'i dkyil du maN+Dal byas te/_dkon mchog gsum la mchod pa rnams dbul lo/_/phyogs skyong rnams la yang gtor ma btang la/_thal mo sbyar
[\[98a.4\]]la 'di skad ces brjod par bya'o/_/ji ltar phyogs rnams thams cad du/_/rdzogs pa'i sangs rgyas 'jig rten bzhugs/_/byang chub sems dpa' dgra bcom dag_/bdag ni rdo rje che ge la/_/'di nyid du ni brtan bzhugs na/_/mngon shes can gyis mchod yon bzhes/_/zhes
[\[98a.5\]]lan gsum brjod de/_bum pa bkra shis dang ldan pa la de bzhin gshegs pa'i snying po brgya rtsa brgyad bzlas pa'i mchod yon dbul/_bum pa ma 'byor na dung phor dbul/_lha khang la sogs pa byed na gtso bo dbus su dmigs la/_de nyid kyi snying po brgya rtsa brgyad bzlas pa'i mchod
[\[98a.6\]]yon dbul zhing gsol ba gdab par bya'o/_/kye bcom ldan 'das bdag gi mchod yon bzhes nas/_byin gyis brlab cing brtan par bzhugs su gsol zhes brjod do/_/gal te dga' ba'i sa gzhi de rmi lam du khugs na/_de nas khro bo'i nga rgyal du byas la/_mngon skyod kyi
[\[98a.7\]]sbyin sreg byas te/_bgegs thams cad bskrad la snga ma bzhin du sa'i tshad blangs te/_mchod yon dbul bar bya/_de nas 'og nas 'byung ba'i rim pa ltar/_klu'i gtso bo la dmigs la/_sa brko bar bya zhing /_mchod yon sbyin pa'i cho ga bya'o/_/de nas phyi de nyin nyi ma phyed tsam na/_
[\[98b\]]
[\[98b.1\]]dkyil 'khor gyi sa'i dbus su khro bo'i nga rgyal byas la/_sngags kyi 'og tu tha mar phaT brjod cing /_khrag dang lan tshwa dang /_mi rus kyi phye mas mngon spyod kyi sbyin sreg gi cho gas dkyil 'khor gyi bgegs zhi bar bya ba'i phyir/_g.yon pa'i mthe bong dang mdzub mos sbyin sreg bya'o/_/yang phyi
[\[98b.2\]]de zhag la lus bkru zhing dri zhim pos byugs la zhi ba'i sbyin sreg gi cho ga bya ste/_bcom ldan 'das kyi khro bo'i sngags kyis bgegs bsal zhing gnas bsrung bar bya'o/_/yang de bzhin du yungs kar dang /_chu dang zhi ba'i sbyin sreg byas pa'i thal ba la sngags lan bdun bzla zhing /_sa'i
[\[98b.3\]]tshad ni ji tsam par gtor ba byas nas/_sa'i lha mo nam mkha' la gshegs su gsol bar byas la/_sa sbyang ba'i cho ga ni/_ji tsam 'dod pa'i gnas su gru bzhir dmigs la klu'i bdag po bsams te brko bar bya'o/_/de la klu'i gtso bo don zhes bya ba ni 'di yin te/_ston zla gsum
[\[98b.4\]]la glo g.yas pa sa la phab ste/_kha lho phyogs su bltas te nyal lo/_/dgun zla gsum la lhor mgo bstan la nub tu kha bltas la nyal/_dpyid zla ba gsum la mgon tu blta kha byang du blta'o/_/dbyar zla ba gsum la byang du mgo blta shar du kha bltas te nyal/_de nas klu'i
[\[98b.5\]]mgo bo dang rgyab dang 'phong bor nas sa brko bar bya/_mngon par dag pa'i dngos grub kyi don du brang gi phyogs su/_lkog ma dang /_lte ba dang /_pus mo tsam gyi bar du/_dngos grub rab 'bring tha ma gsum 'dod pa'i phyir/_g.yas g.yon du bzhugs par bsam zhing brko bar bya ste/_
[\[98b.6\]]sa phyung la gzhan bzang po nub pa dang /_rdo ba dang mgal dum dang /_sol ba dang /_rus pa dang /_gyo mo dang bong ba la sogs pa med par byas nas yang dri zhim po dang sa bsres/_yang na ni dri zhim po dang chu bsres pa'am/_yi ge hU~M bzlas pa'i chu dang bsres shing 'thas par bcags
[\[98b.7\]]shing bkab la/_lag mthil ltar mnyam pa'i steng du gzhal yas khang sgo bzhi dang rta babs bzhis mdzes par byas la/_skar khung dang skar khung dra ba can la sogs pas yongs su bskor ba'i nang du chud par bsam/_ngos thams cad du sna tshogs pa'i me tog gi phreng ba dang dril bu dang /_
[\[99a\]]
[\[99a.1\]]me long gdags rgyal mtshan bzang po gzugs pa bla re dam pa bre ba dang /_sangs rgyas rnam par snang mdzad la sogs pa'i ras ris kyis nye bar mdzes par byas la/_gtso bo'i bzlas pa byas pa'i sman dang /_'bru dang /_rin po che dbus su gzhug par bya'o/_/
[\[99a.2\]]zug rngu'i nyes pa thams cad ni/_/gal te dbyung bar mi nus na/_/lag pas brdabs te sngags 'di bzla/_/dngos grub chen po thob par 'gyur/_/khang pa chen po dang /_brag phug dang /_ba lang gi lhas dang /_lha khang la sogs pa dang /_'bab chu'i 'gram dang /_sngar byas
[\[99a.3\]]pa'i sa la yang sbyang mi dgos kyi 'di ltar yang bya ste/_rang gtso bor bsgom zhing khro bo'i sngags kyis bgegs bskrad pa dang /_chu dang yungs kar dang thal ba la bzlas te/_snga ma bzhin du gtor zhing /_shar phyogs nas brtsams te/_ba'i rnam pa lngas byug par bya zhing /_dri chab
[\[99a.4\]]kyis kyang gtor/_khro bo'i sngags lan bdun bzlas pa'i sman dang /_'bru dang /_rin po che dbus su gzhug par bya'o/_/dkyil 'khor gyi gnas sbyang ba'i rim pa gnyis su byas pas dag pa'i cho ga'o/_/de bzhin du lha khang dang /_mchod rten dang /_rgyal po'i khang pa dang /_'du
[\[99a.5\]]khang la sogs pa byed na yang sa sbyang bar bya'o/_/de nas de lta bu'i gnas la nyin re'am/_zla re'am/_lo re'i bar gyis dkyil 'khor bya bar 'dod na/_yon bdag gi 'byor pa dang ci dga' bas bya'o/_/ji ltar mos pa bzhin du zhag dang /_gza' skar la sogs pa'i dbus su
[\[99a.6\]]gzung bar bya ste/_de la slob dpon rang gi lha'i rnal 'byor la/_dkyil 'khor gyi dbus su 'dug la/_snga ma bzhin du bsgrub pa'i rim pas bgegs bskrad de/_snying ga nas byung ba'i dkyil 'khor gyi 'khor lo las sprul pa byung bas/_nam mkha' khyab par bsams te/_phyogs
[\[99a.7\]]bcu'i rgyal ba sras dang bcas pa khyed rnams bdag dang slob mar bcas pa la/_byin gyis brlab cing bsrung ba'i phyir bzhugs su gsol zhes bskul zhing /_snying ga'i zla ba'i dkyil 'khor gyi rdo rje'i dbus su bsdus te bcug la gcig tu gyur par bsams te/_de nas rang gi lus
[\[99b\]]
[\[99b.1\]]rnam par snang mdzad kyi nga rgyal du byas la/_snying po brjod cing sems dpa'i skyil mo krung phye la langs nas/_mig g.yon pa la yi ge Ta las zla ba'i dkyil 'khor/_g.yas pa la yi ge ma las nyi ma'i dkyil 'khor 'bras bu gnyis la yi ge hUM shin tu g.yo ba bskal pa'i me ltar
[\[99b.2\]]'bar ba'i rdo rje'i mig byas te/_lag pa g.yas pa rdo rje gsor zhing /_g.yon pa dril bu dkrol zhing bzung la/_mgo dang mig g.yon du cung zad btud la/_a las sna tshogs rdo rje rkang pa'i 'og tu bsams te/_rgyan thams cad dang ldan pa'i khro bo'i nga rgyal bskyed de/_thams
[\[99b.3\]]cad du blta zhing rdo rje'i 'gros kyis bskor bar bya zhing /_bgegs thams cad bskrad pa'i phyir 'di skad ces brjod do/_/slob dpon ming 'di zhes bya bas slob ma che ge mo zhig rdzogs pa'i byang chub thob par bya ba'i phyir dang /_sems can thams cad bla na med pa'i ye shes thob par bya
[\[99b.4\]]ba'i phyir/_sa phyogs 'dir dkyil 'khor gyi rgyal po ming 'di zhes bya ba bri'i/_lha dang lha ma yin dang gnod sbyin dang /_srin po dang yi dgas dang /_sha za dang brjed byed dang /_'byung po dang mkha' 'gro ma dang /_gnon po dang nam mkha' lding dang /_mi'am ci dang /_
[\[99b.5\]]rig sngags sgrub pa rgan po dang /_rgan mo dang 'khor dang g.yog tu bcas pa/_gang dag 'khod pa rnams dengs shig_/'di ltar rdo rje 'chang gi bka' thos nas/_myur ba nyid du dengs shig gang dag mi 'gro ba de dag ni/_phyag na rdo rje hU~M zhes bya ba rab tu khros pa'i bzhin 'bar ba can
[\[99b.6\]]gyis ye shes kyi rdo rje chen po rab tu 'bar bas/_mgo bo tshal pa brgyar 'gas par 'gyur ro/_/hU~M zhes lan gsum brjod do/_/de nas rang gi gtso bo las sprul pa'i khro bo grangs med pa shin tu 'jigs pa byung ste/_bgegs rnams shin tu skrag cing bskrad par byas nas/_nam mkha'
[\[99b.7\]]khyab par 'khyil zhing bzhugs so/_/de nas gar gyi g.yas brkyang ba dang /_g.yon brkyang ba la sogs pa'i stang stabs 'dir bya'o/_/de nas mtha' yas dang /_rnam par rgyal ba dang /_sprin sgra dang /_stobs bo che dang /_rgyal ba la sogs pa phur bu lnga'i ngo bo nyid kyi/_khro bo
[\[100a\]]
[\[100a.1\]]gzugs 'og tu rdo rje rtse gcig pa dbus su btsugs la/_de nas dbang ldan nas brtsams te bskor phyogs su/_oM bai ro tsa na hU~M sarba big+h+nAM u tsa ta ya hU~M phaT/_ces bya ba'i sngags kyis phur bu rnams la bzla zhing 'og nas/_gser gyi sa gzhi la thug pa'i bar du
[\[100a.2\]]gdab par bsam mo/_/de nas rnam par snang mdzad kyi phyag rgya bcings te hU~M brjod cing nga rgyal bskyed de/_dkyil 'khor gyi sa la snga ma bzhin sprul la/_bcom ldan 'das rnam par snang mdzad kyi phyag rgya bcings shing sngags brjod la/_de'i rnal 'byor du byas te/_nam mkha' la mi bskyod
[\[100a.3\]]pa la sogs pa de bzhin gshegs pa thams cad kyi phyag rgya nga rgyal bskyed cing /_grogs po rnams kyi dkyil 'khor bri ba'i phyir bdag nyid la gsol ba gdab par bsam par bya'o/_/de bzhin gshegs pa kun zhi ba/_/de bzhin gshegs pa kun gyi gnas/_/chos kun bdag po med
[\[100a.4\]]pa'i mchog_/dkyil 'khor dam pa bshad du gsol/_/mtshan nyid thams cad yang dag rdzogs/_/mtshan min thams cad yang dag spangs/_/kun du bzang po sku yi mchog_/dkyil 'khor dam pa bshad du gsol/_/zhi ba'i chos ni mchog las byung /_/ye shes spyod pa
[\[100a.5\]]rnam spyod pa/_/kun du bzang po gsung gi mchog_/dkyil 'khor dam pa bshad du gsol/_/sems can kun gyi sems chen po/_/rang bzhin dag pa dri ma med/_/kun du bzang po thugs kyi mchog_/dkyil 'khor snying po bshad du gsol/_/de nas langs te de bzhin gshegs pa
[\[100a.6\]]thams cad kyis nam mkha' khyab par mthong ste/_'di skad ces brjod par bya'o/_/oM sarba ta thA ga ta pA da ban+d+ha naM ka ro mi/_zhes de bzhin gshegs pa thams cad kyi zhabs la phyag 'tshal nas langs la nga rgyal bskyed par bya/_bdag ni rang nyid rdo rje can/_/rdo rje sems dpa' bdag rang
[\[100a.7\]]nyid/_/bdag ni sangs rgyas rgyal po che/_/stobs chen rdo rje can bdag yin/_/rnal 'byor dbang phyug rgyal po bdag_/phyag na rdo rje bstan bdag ste/_/bdag po rdo rje chen po bdag_/byin gyis brlab cing bzhugs so gsol/_/de nas rdo rje dril bu blangs la/_oM badzra u tiSh+Tha zhes
[\[100b\]]
[\[100b.1\]]ji ltar sprul pa'i lha'i dkyil 'khor rnams snga ma bzhin du nam mkha' la bzhugs su gsol lo/_/g.yas brkyang ba la sogs pas bgegs bskrad par bya ste/_sa gzhi thams cad rdo rje'i rang bzhin du gyur par bsams la/_gzhal yas khang nam mkha' la dmigs la/_rdo rje'i mig
[\[100b.2\]]gis phyogs mtshams su bgegs med par mthong nas/_sgo dbye ba'i phyag rgyas sgo phye ste/_sngags pas gsang ba'i dkyil 'khor du rdo rje rgyu'i gzugs su/_lto ba che ba dbu bzhi pa/_rdo rje dang 'khor lo/_pad+ma dang dril bu bsnams pa/_sku mdog ser por bsgoms te/_sngags
[\[100b.3\]]'di dang rdo rje lcags kyu'i phyag rgyas bkug la/_oM badzra maN+Dal hU~M dza/_zhes rdo rje rgyu nyid bsgyur bas phyag rgya dang sngags 'dis dkyil 'khor gyi sa gzhi grub par gyur te/_byin gyis brlabs pa bya/_oM ma hA badzra tsakrA d+hi tiSh+Tha sid+d+ha hU~M/_zhes pa rdo rje khu tshur gnyis bcings te/_'khor lo bzhin du
[\[100b.4\]]bskor bar bya/_/mgal me'i 'khor lo'i tshul gyis ni/_'khor lo byin gyis brlab pa'i phyag rgya 'di'o/_/de nas mtha' yas dang rnam par rgyal ba la sogs pa sngar dmigs pa'i ting nge 'dzin gyis phur bu gdab/_tsan+dan dmar po dang /_dar dang sku'i rgyan dang bcas pa/_g.yon pa'i
[\[100b.5\]]khu tshur gyis bzung ste/_g.yas pas 'bar ba'i tho ba tsan+dan dmar po dang /_me tog dmar po dang /_dar dang srad bu dang bcas pa'i tho ba blangs te/_dkyil 'khor gyi phyi rol dbang ldan nas brtsams te brdung bar bya/_sngar bshad pa'i sngags sam/_yang na oM badzra kro d+ha kI li kI
[\[100b.6\]]la ya sarba bi g+h+n+'aM hUM hUM phaT/_ces bya ba ni phur ba gdab pa'i sngags so/_/oM badzra mud+ga ra A ko Ta ya huM/_tho ba'i sngags so/_/de nas rtse gsum pa'i phyag rgya phyogs bcur bstan cing bgegs bskrad par bya/_oM AHhUM/_yi ge gsum gyis dkyil 'khor gyi phyi rol du 'khor lo'i rim pa dang /_
[\[100b.7\]]pad+ma'i rim pa dang /_rdo rje'i rim par bsams la/_de'i phyi rol du rdo rje dra ba dang /_sa gzhi yang rdo rje'i rang bzhin du byas la/_'bar ba'i phreng ba'i 'od dang bcas pa bsgoms la/_bgegs bskrad cing /_rnam par snang mdzad kyi sngags dang /_rdo rje khu tshur gyis sgo rnams bcing bar bya/_de nas
[\[101a\]]
[\[101a.1\]]yi ge laM las byung ba'i sa'i lha mo sku mdog ser mo bum pa lag na thogs pa rgyan thams cad dang ldan pa/_rdo rje lcags kyu'i phyag rgyas spyan drangs te/_dgug pa la sogs pa bya zhing tshigs bcad 'dis sta gon du bya/_skyob pa sangs rgyas thams cad kyi/_spyod pa'i tshul dang khyad
[\[101a.2\]]par ni/_/sa dang pha rol phyin pa la/_/lha mo khyod ni dpang du gyur/_/shAkya seng ge skyob pa yis/_/ji ltar bdud kyi sde bcom pa/_/de bzhin bdag gis bdud las ni/_/rgyal bar bya ste dkyil 'khor bri/_/zhes lan gsum brjod do/_/mchod pa byas la sa'i lha mo dga' ba'i mdangs
[\[101a.3\]]kyis de bzhin du gyis shig ces bya zhing 'og tu thim par bya'o/_/de nas rdo rje bcings pa'i phyag rgya dang /_/sngags 'dis sa gzhi gzung bar bya'o/_/oM badzra b+ha hUM/_zhes brjod de/_oM badzra d+ha d+ha a d+hi tiSh+Tha/_zhes pas byin gyis brlabs/_'di ni sa gzhi byin gyis brlabs pa'i cho ga'o/_/
[\[101a.4\]]de nas dri bzang pos byugs nas/_me tog sna tshogs kyis chal mar bkram ste/_zla ba la sogs pas lha rnams ji ltar gnas pa'i ming brjod de/_maN+Dal re re bya'o/_de'i 'og tu rnam par snang mdzad 'khor dang bcas pa spyan drangs te/_drwa ba dang ra ba la sogs pas/_mtshams bcad nas
[\[101a.5\]]mchod pa dang /_bstod pa byas te/_dkyil 'khor gyi dbus su 'dug la/_ji ltar rang gi sgrub thabs las 'byung ba bzhin du bgegs bsal nas rnal 'byor chen po byas te/_sems dpa'i skyil mo krung gis 'dug la/_rnam par snang mdzad kyi skur bsgyur nas/_nga rgyal bskyed cing
[\[101a.6\]]sems dag par bya zhing /_/deng dus bdag tshe 'bras bu yod/_/bdag gi bsod nams 'bras bur bcas/_/lha dang dam tshig gi mnyam par/_/gyur pa bdag ni the tshom med/_/byang chub sems dang sems gcig las/_/mi bdog par ni bdag gyur te/_/de bzhin gshegs pa'i
[\[101a.7\]]rigs su ni/_/deng bdag skye bar the tshom med/_/deng bdag nyi ma dam pa ste/_/bdag gis chos sbyin bla na med/_/sangs rgyas thams cad spyan 'dren pas/_/deng bdag 'dus pa'i mchog yin no/_/de nas lus thams cad kyis phyag byas la/_sangs rgyas thams cad la gsol
[\[101b\]]
[\[101b.1\]]ba gdab par bya'o/_/ma lus phyogs na bzhugs pa yi/_/sangs rgyas thams cad dgongs su gsol/_/bdag ming 'di zhes bgyi ba yis/_/rdo rje can gyi dkyil 'khor bri/_/deng 'dir sangs rgyas kun gshegs te/_/dngos grub 'di ni stsal du gsol/_/zhes lan gsum brjod
[\[101b.2\]]do/_/snga ma bzhin du bsams te/_dkyil 'khor gyi steng du a las zla ba'i dkyil 'khor/_oM la sogs pa rang gi yi ge bkod la/_lha 'khor dang bcas pa so so'i gnas la bzhugs par bsam mo/_/de'i 'og tu ye shes sems dpa' 'khor dang bcas pa dgug pa dang /_
[\[101b.3\]]gzhug pa dang bcing ba dang dbang du byas te/_dam tshig sems dpa' dang gcig tu gyur par bya'o/_/de nas mchod yon dang /_zhabs bsil dang /_so sor gnas la bzhugs su gsol te/_oM bai ro tsa na/_ar+g+haM pratIts+tsha swA hA/_zhes bya ba la sogs pa dkyil 'khor la mchod pa
[\[101b.4\]]rnam pa lnga phul la/_bstod pa dang phyag bya'o/_/gser ram dngul lam zangs las rnam par rgyal ba'i bum pa bya/_ma 'byor na kham pa las bya/_de nyid dngos po med par bsams la/_yi ge baM las byung ba nag po ra ri med pa/_mgrin pa ring ba lta ba che ba mchu 'phyangs pa bsgoms te/_
[\[101b.5\]]de'i nang du d+hi las pad+ma de'i steng du a las zla ba'i dkyil 'khor ma las nyi ma'i dkyil 'khor/_snga ma bzhin du lha'i 'khor lo bsams la/_de rnam par gyur pa las bdud rtsi'i chus gang bar bsgoms te/_de nas dri blugs la/_sman la sogs pa dang ldan par byas te/_shwe ta br-i
[\[101b.6\]]ha ti a pa ra dzi ta daN+DA ut+pa la kaN+Da ka ri ha sa de ba la sogs pa'i rtsa ba las byas te/_'di ni de bzhin gshegs pa thams cad kyi byang chub kyi sems kyi rtags su byas pa'o/_/nas so ba dang /_sran ma sha dang /_nas dang /_til dang /_gro 'di rnams ni de bzhin gshegs pa'i thugs
[\[101b.7\]]kyi rang bzhin no/_/shel dang /_dngul dang /_mu tig dang /_dung dang /_bye ru ni de bzhin gshegs pa thams cad kyi sku mdog gi rtags so/_/nang gi bum pa la ni 'di rnams gzhug par bya ste/_zla ba dang nyi ma dang /_chu dang dri dang bza' ba rnams su gzhug go/_/bum pa la
[\[102a\]]
[\[102a.1\]]'khor lo'i bdag po'i mtshan ma la sogs pa lnga dang ldan par bya zhing dkar po dang /_dmar po dang /_ser po dang /_ljang gu dang /_sngon po'i rigs rnams kyis mgul pa bcing bar bya'o/_/ma 'byor na ras cung zad cig gis spyir bya'o/_/shing 'o ma can 'bras bu dang
[\[102a.2\]]bcas pa kha brgyan par bya'o/_/gtso bo'i phyag rgya'am rdo rje sems ma'i phyag rgya bstan cing /_gtso bo'i sngags stong rtsa brgyad dam brgya rtsa brgyad bzlas la gzhag par bya'o/_/yang na spyi'i sngags 'di brgya rtsa brgyad bzlas la gzhag_/oM badzra u ta ga hUM/_zhes bya bas so/_/de nas bum
[\[102a.3\]]pa'i gzhi me tog dkar po chal bar bkram pa'am/_ras bting pa'i steng du gzhag go/_/de bzhin du mchod yon gyi snod gnyis chu dang bcas pa bzhag la/_dkyil 'khor mchod pa'i zhag gi bar du nyin re lan gsum du phyi nang gi mchod pa dang /_ting nge 'dzin dang bzlas pa bya'o/_/de
[\[102a.4\]]nas dkyil 'khor mchod pa'i dus su dkyil 'khor bskor la dang po dbus su gzhag_/de nas lha so so'i gnas su gzhag go/_/bum pa'i grangs ni dkyil 'khor gyi lha du yod pa de tsam du bya'o/_/de ma 'byor na bcu las nyung bar mi bya'o zhes rgyud las 'byung /_sman dang /_'bru dang /_rin po
[\[102a.5\]]che dang ldan pa ras zung dang /_me tog gi phreng ba dang /_tsan+dan dang gur kum la sogs pa'i dri bzang pos bskus pa'i bum pa/_rang gi lha'i mtshan ma dang ldan pa'i rim bzhin du gzhag par bya/_de nas las thams cad pa'i bum pa la bgegs bskrad pa'i sngags bzla zhing /_sna tshogs rdo rjes
[\[102a.6\]]mtshan pa la mchod pa bya ste/_phyi rol du byang shar mtshams su gzhag par bya ste/_'di skad gsol ba gdab par bya/_khyed kyis dkyil 'khor ma rdzogs kyi bar du/_bgegs ma rungs pa rnams bsrung du gsol zhes bya ba ni bum pa'i sta gon gyi cho ga'o/_/phyi rol du song ste rnam
[\[102a.7\]]par snang mdzad kyi rnal 'byor du gnas la/_phyogs skyong la gtor ma btang ste zhi ba'i sbyin sreg bya'o/_/dkyil 'khor gyi sar zhugs te snga ma bzhin du ting nge 'dzin la gnas nas 'di skad ces brjod par bya'o/_/oM pad+ma sa ra swa dwa a ba ra ta ya sho d+ha ya hUM hrI d+hi/_lce byin gyis
[\[102b\]]
[\[102b.1\]]brlabs pa byas nas/_lag par bdug spos thogs te/_pus mo sa la btsugs nas 'di skad gsol ba gdab par bya'o/_/rnam par snang mdzad bcom ldan 'das/_/rig sngags rgyal la phyag 'tshal lo/_/bdag la brtse bar gyur nas su/_/slob ma rnams la brtse ba dang /_/khyed
[\[102b.2\]]rnams la yang brtse ba'i phyir/_/sa 'dir dkyil 'khor bri bar 'tshal/_/bcom ldan bdag ni gus pa la/_/de bas snang ba mdzad pa'i rigs/_/sangs rgyas 'jig rten mgon brtse dang /_/byang chub sems dpa' dgra bcom dang /_/gsang sngags lha gzhan gang lags dang /_/
[\[102b.3\]]'jig rten skyong ba'i lha rnams dang /_/gang yang 'byung po mthu chen dang /_/gang su lha yi spyan mnga' ba'i/_/sems can bstan la dga' ba rnams/_/bdag ming 'di la dgongs su gsol/_/bdag ming 'di zhes bgyi ba yis/_/sang ni dkyil 'khor bzang po'i ming /_/'di zhes
[\[102b.4\]]bgyi ba ci nus kyis/_/cho ga bzhin du bri lags na/_/bdag dang slob mar bcas pa la/_/thugs ni brtse bar dgongs nas su/_/tshogs pa thams cad dkyil 'khor du/_/byin gyis brlab par mdzad du gsol/_/zhes lan gsum brjod do/_/de nas bsam pa thag pa nas/_bstod
[\[102b.5\]]pa dang phyag byas te/_phyi rol du byung nas slob ma sta gon du gnas par bya ste/_de nas lus bkru ba dang /_dag pa dang gos gtsang ma bgos la/_snyim pa me tog gis bkang la/_slob dpon la phyag byas te gsol ba gdab par bya'o/_/dga' chen khyod bdag ston pa pas/_slob
[\[102b.6\]]dpon khyod ni dgongs su gsol/_/byang chub chen po'i tshul bstan pa/_/mgon po chen po bdag 'tshal lo/_/byang chub sems kyang bdag la stsol/_/sangs rgyas chos dang dge 'dun te/_/skyabs gsum dag ni bdag la stsol/_/thar pa chen po'i grong mchog tu/_/mgon po
[\[102b.7\]]bdag ni 'jug par bgyi/_/'di skad ces lan gsum brjod do/_/de nas slob dpon gyis mtshan nyid dang ldan pa'i slob ma bos te/_'di skad brjod par bya'o/_/khyod ni tshul chen snod yin gyis/_/bu tshur theg pa chen po yi/_/gsang sngags spyod tshul go cha ni/_/khyod la yang
[\[103a\]]
[\[103a.1\]]dag bstan par bya/_/rdzogs pa'i sangs rgyas gang 'das dang /_/de bzhin gang dag ma byon pa/_/da ltar byung ba'i mgon po rnams/_/'gro la phan zhing bzhugs pa dag_/de dag kun gyis gsang sngags kyi/_/cho ga mchog bzang 'di mkhyen nas/_/dpa' bos byang
[\[103a.2\]]chub shing drung du/_/thams cad mkhyen par mtshan med brnyes/_/gsang sngags sbyor ba mnyam med de/_/shAkya seng ge skyob pa yis/_/bdud sde shin tu mi bzad pa/_/dpung chen dag kyang de yis bcom/_/de bas kun mkhyen thob bya'i phyir/_/bu yis blo gros 'di gyis shig_/rtog
[\[103a.3\]]pa mang po legs par bsdus nas ni/_/shin tu bsam pa bzang po ldan pas nyon/_/brjed ngas blo la rdo rje sems sogs pa'i/_/bde bar gshegs pa rnams kyis byin mi rlob/_/de nas cho ga 'dis sdig pa bshags pa la sogs pa byed du gzhug_/bdag gis sdig pa ci bgyis dang /_/
[\[103a.4\]]bgyid du stsal la yi rang ba/_/sangs rgyas spyan sngar mchis nas su/_/de dag bdag gis bshags par bgyi/_/sangs rgyas byang chub sems dpa' dang /_/rang rgyal dgra bcom 'gro rnams kyi/_/bsgom dang bzlas brjod bsod nams kyi/_/de dag bdag ni yi rang ngo /_/sems
[\[103a.5\]]bskyed mngon par sangs rgyas dang /_/chos kyi 'khor lo bskor ba dang /_/byang chub sems dpa' tshogs spyod dang /_/de nas bdag ni skyabs su mchi/_/sangs rgyas 'byung ba ji lta bar/_/skal ldan byang chub sems dpa' yis/_/byang chub sems ni bskyed pa ltar/_/de ring nyid du
[\[103a.6\]]sems bskyed do/_/mgon po bdag la dgongs su gsol/_/ma lus bzhugs pa'i sangs rgyas rnams/_/dus 'di nyid nas 'tshang rgya'i bar/_/bla med bdag la gzigs su gsol/_/sangs rgyas chos dang dge 'dun te/_/bla na med pa'i dkon mchog gsum/_/sangs rgyas
[\[103a.7\]]rnal 'byor sdom pa ni/_/yang dag nyid du gzung bar bgyi/_/rdo rje rigs mchog chen po la/_/rdo rje dril bu phyag rgya yang /_/yang dag nyid du gzung bar bgyi/_/slob dpon dag kyang gzung bar bgyi/_/rin chen rigs mchog chen po la/_/dam tshig yid du 'ong ba la/_/nyin re
[\[103b\]]
[\[103b.1\]]zhing ni lan drug tu/_/sbyin pa rnam bzhi rtag tu sbyin/_/byang chub chen po las byung ba'i/_/pad+ma rigs mchog dag pa la/_/phyi nang gsang ba'i theg pa gsum/_/dam pa'i chos kyang ma lus gzung /_/las kyi rigs mchog chen po la/_/sdom pa thams cad ldan par ni/_/yang dag
[\[103b.2\]]nyid du gzung bar bgyi/_/mchod pa'i las kyang ci nus bgyi/_/tshul khrims kyi ni bslab pa dang /_/dge ba'i chos ni bsdu ba dang /_/sems can don byed tshul khrims gsum/_/de bzhin brtan por gzung bar bgyi/_/bdag gi dge ba'i chos rnams 'di dag gis/_/'jig rten
[\[103b.3\]]mi ring sangs rgyas myur bsgrub nas/_/sems can 'khor ba'i rgya mtshor bying ba rnams/_/bla med byang chub nyid du bsgral bar bgyi/_/zhes zhus pa/_slob dpon gyis slob ma la bsrung ba bya ste/_khro bo'i sngags kyis tshems shing la bzlas pa bya'o/_/so shing cho ga ni 'di'o/_/u dum+WA ra
[\[103b.4\]]a shwad+tha/_me tog bcings shing dri yis byug_/sor ni bcu gnyis tshad du bya/_/ma yo ma gas 'bus ma zos/_/lci bas pa yi ko ba tsam/_/sa gzhi maN+Dal byas nas ni/_/slob ma de yi steng bzhag nas/_/me tog la sogs mchod pa bya/_/slob ma'i tshogs la sbyin par bya/_/de
[\[103b.5\]]nas shar phyogs kha bltas te/_/mi smra bar ni so shing bca'/_/bca' ba zin nas mi dgab shing /_/phan tshun du yang mi dor ro/_/de tshe bdag la blta ba dang /_/rtse mo gyen du 'greng gyur na/_/de ni dngos grub mchog ces bya/_/de bzhin shar du kha bltas na/_/de yis dngos grub 'bring
[\[103b.6\]]du bshad/_/mtshams dang byang du kha bltas na/_/'jig rten pa yi dngos grub 'grub/_/so shing bor ba brgya zhig la/_/gal te thur du kha bltas na/_/de ni nges par sa 'og gi_/dngos grub de la the tshom med/_/de nas dri'i chus lag pa bkrus te/_'thor 'thung bya'o/_/yang oM hri
[\[103b.7\]]bi shud+d+ha s+sarba d+harmA s+sarba pA pa ni tsas+ya saM sho d+ha ya sarba bi kalpA pa nA ya hUM/_zhes bya ba mngon par bzlas pa'i chu khyor ba gsum 'thung du gzhug par bya ba'i phyir sbyin par bya'o/_/de'i 'og tu slob ma rnams la sems dga' bar bya ba'i phyir/_chos bstan par bya'o/_/bar 'dir chos bstan
[\[104a\]]
[\[104a.1\]]pa'i cho ga gzhan du ltos/_de nas rtsa ba'i sngags kyis ku sha la bzlas la/_'og gi phyogs su zhog ces bsgo/_/bgegs kyi dgra'i sngags bzlas pa/_/stan du yang ni gding bar bya/_/grangs drug mdud drug byas pa yi/_/srung skud dpung pa g.yon par gdags/_/
[\[104a.2\]]yi ge brgya pas brtan byas pa/_/bsrung ba'i phyir ni gdags par bya'o/_/de nas bzhin bzang rnams longs shig_/sang gi nyin mo khyed rnams kyis/_/thar pa chen po'i rang bzhin gyi/_/grong khyer chen po mthong 'gyur gyis/_/de nas snga ma bzhin du mchod pa rnam pa lnga byas nas/_gtor ma
[\[104a.3\]]btang ste nang du zhugs nas dkyil 'khor la phyi nang gi mchod pas yang dag par mchod de/_gnas de nyid du ku sha'i stan la slob ma dkyil 'khor gyi 'gram du seng ge'i nyal stabs su 'dug la/_rmi lam gyi mtshan ma blta ba'i phyir/_mi smra bar bsam pa'i sems kyis nyal bar bya'o/_/
[\[104a.4\]]de nang par mtshan mo'i mthar rmi lam gang dang gang mthong ba dri bar bya/_dri ba thos nas rmi lam bzang ngan 'dzem pa med par bstan par bya'o/_/rmi lam sangs rgyas mthong ba ni/_/yon tan rgya mtsho mngon sum bzhin/_/zhes bya ba la sogs pa smos/_rmi lam bzang po mthong na slob ma la rjes su
[\[104a.5\]]yi rang ba dang /_dngos grub rab 'bring tha ma bstan par bya'o/_/ngan pa mthong na ba'i rnam pa lnga la khro bo'i sngags bzlas te/_'thung du gzhug cing bsrung ba bya/_'grub na drag po'i sbyin sreg kyang bya zhing rtog pa bsal bar bya'o/_/de nas slob dpon phyag rgya chen po dang ldan par byas te/_
[\[104a.6\]]snga ma bzhin du phur bu dang dra ba dang ra ba dang phyogs bcing bar bya'o/_/yi ge gsum las ri rab bskyed/_de'i steng du bdag nyid rnam par snang mdzad du bsgoms te/_/de las sprul pa byung bas srad bu 'dzin par bsams la/_nges par dkyil 'khor bya ba ni/_/su zhig gis
[\[104a.7\]]ni bya bar nus/_/lha yi rnal 'byor rang gnas na/_/dkyil 'khor 'grub par 'gyur ba yin/_/zhes rgyud las 'byung ba yin no/_/de nas las thams cad pa'i bum pa bsang gtor bya ba'i phyir bzhag ste/_dkyil 'khor thig gdab par bya'o/_/glu dang rol mo me tog
[\[104b\]]
[\[104b.1\]]la sogs pa/_/mchod pa rang bzhin gyi dkyil 'khor la bya'o/_/de'i 'og tu srad bu so sor byas te/_dkar po dang ser po dang /_sngon po dang dmar po dang /_ljang gu rnams la/_oM hUM trAM hrIHkhaM/_zhes bya ba'i yi ge 'bru lnga bzlas la/_rnam par snang mdzad la sogs pa
[\[104b.2\]]bsgoms te/_mig g.yas g.yon la nyi ma dang zla ba bsams te/_oM di ba d+h+ra riSh+Tha oM ku dzaH/_zhes bzlas la/_lcags kyu 'dra ba'i 'od zer gyi sprin 'byung bas/_rnam par snang mdzad la sogs pa bskul te/_ye shes kyi spyan gyis gzigs nas/_'di skad ces gsol ba gdab
[\[104b.3\]]par bya'o zhes bcom ldan 'das kyis dkyil 'khor thig gdab pa'i rdo rje srad bu stsal du gsol/_de nas ye shes kyi spyan gyis gzigs nas/_rnam par snang mdzad la sogs pa'i thugs nas phyung ste/_lcags kyus bskul ba'i tshul du/_rang gi lag tu 'ong bar bsams te/_rnam
[\[104b.4\]]par snang mdzad mdun du dmigs la/_oM dzi na dzikaswA hA/_zhes brjod la bsgril bar bya'o/_/de nas tsan+dan bzang po la sogs pas/_legs par bskus pa'i gser gyi snod la sogs pa'i nang du legs par bzhag la/_me tog la sogs pas mchod de/_rdo rje'i mig byas la/_
[\[104b.5\]]rdo rje khu tshur gyis srad bu bzung la/_oM badzra be ya ma sU traM mA ti kra ma hUM/_zhes brgya rtsa brgyad bzla bar bya'o/_/oM oM hUM/_zhes brgya rtsa brgyad bzla bar bya'o/_/yang dkyil 'khor dri bzang pos byugs te/_phyi rol 'khor bar me tog bkram nas nam mkha' na bzhugs pa'i dkyil
[\[104b.6\]]'khor gyi lha thams cad la mchod yon phul te/_me tog la sogs pa mchod pa rnam pa lnga dbul/_sgeg mo la sogs pa phyi nang gi mchod pas kyang mchod/_glu dang rol mo sogs pa ci nus kyis mchod nas/_sngags pa rang nyid kyis dkyil 'khor gyi thig gdab par bya'o/_/
[\[104b.7\]]de la rim pa ni 'di yin te/_bdag nyid rnam par snang mdzad rnal 'byor du byas te/_oM dzi na dzika_/ces bya ba'i snying po ci nus su brjod nas/_rnam par snang mdzad du gyur pa'i snying ga las/_grogs po sprul nas byin gyis brlabs pa dang dbang bskur ba bya ste/_mdun du
[\[105a\]]
[\[105a.1\]]blta bar byas nas phan tshun rdo rje khu tshur gnyis bcings la/_dkyil 'khor gyi nyis 'gyur gyi tshad sboms su sgo'i nyi shu'i cha'i srad bu rdo rje khu tshur g.yon pas bzung la/_phyogs thams cad mnyam par dmigs shing /_oM dza dza dza/_zhes bya ba gsum brjod la
[\[105a.2\]]lag pa g.yas pas blangs te/_grogs po'i lag tu gtad par bya'o/_/grogs pos rkang pa mdun du bsnur nas/_g.yon pa'i rdo rje khu tshur gyis dza dza dza gsum brjod nas blangs te/_slob dpon nub tu 'dug la kha shar du blta ba dang /_de bzhin du lhor 'dug la byang du bltas
[\[105a.3\]]la gnam thig gdab bar bya'o/_/oM badzra sa ma ya sU tra mA ti kra ma hUM/_zhes gnyis kas brjod par bya'o/_/snga ma ji lta ba bzhin du mtshungs pa'i thig kyang de bzhin du gdab bar bya'o/_/slob dpon dang slob ma gnyis g.yas su bskor bar bya'o/_/de nas me'i phyogs su 'dug la byang du
[\[105a.4\]]mngon par phyogs par byas nas/_phyi'i dkyil 'khor gyi shar ngos kyi thig gdab par bya'o/_/rlung gi phyogs su gnas nas lhor mngon par phyogs te nub tu thig gdab bo/_/de bzhin du 'dug la shar du phyogs te byang gi thig gdab bo/_/yang me'i phyogs char 'dug la/_nub
[\[105a.5\]]tu mngon par phyogs la lho'i ngos su thig gdab go_/de bzhin du 'dug la rlung phyogs su bri bar bya'o/_/yang bden bral gyi phyogs su 'dug la/_dbang ldan gyi mtshams su srad bu bre bar bya ste/_cha bzhir bgos te phyed ni nang gi_/phyed ni phyi'i sa/_rim pa 'di bzhin du dkyil
[\[105a.6\]]'khor thams cad la thig gdab par bya'o/_/thig skud chad na bla ma 'chi/_/ring thung khyer na na bar 'gyur/_/phyogs 'khrul slob ma myos par 'gyur/_/des na nan tan thams cad du/_/thig skud las ni 'bad par bya/_/de bzhin du thig gdab par bya ste/_ye shes kyi thig skud kyang snga ma
[\[105a.7\]]bzhin du mchod de/_gshegs su gsol bar bya'o/_/de nas snga ma ye shes kyi skud pa la yig 'bru ji ltar bkod pa bzhin du/_'dir tshon la yang dgod par bya ste/_de nas dkyil 'khor bri ba ni/_/lcags ni sna lnga'i phye ma ste/_/mkhas pas dkar po la sogs pa'o/_/dad cing
[\[105b\]]
[\[105b.1\]]yon tan ldan pa yi/_/slob mas rin chen phye mas bri/_/rin chen lcags rnams ma 'byor na/_/sA lu btags pa'i phye mas bri/_/tshon rtsi zhib mos sngar bshad pa/_/'byung khungs las byung phye mas bya/_/rdo rje'i mkhas ni sna tshogs kyang /_/phye ma'i gor ni sbyar bar bya/_/de ltar rnam pa
[\[105b.2\]]bzhi po ni/_/phye ma'i rgyur ni grags pa yin/_/lcags rnams kun dang rin chen dang /_/'byung khungs rnams dang 'bras btags pa/_/dkyil 'khor kun gyi las rnams la/_/phye ma don du sbyar bar bya/_dam tshig la ni lcags kyi shing /_/rin chen las byung dbang bskur la/_/sA lu
[\[105b.3\]]phye ma zhi ba la/_/khams las byung ba rgyas pa la/_/drag shul spyod pa khyad par du/_/thal ba la sogs bya bar shis/_/phye ma rnams kyi bye brag gi_/cho ga'i rim pa bstan pa 'di'o/_/oM badzra tsi tra sa ma ya hUM/_zhes bya ba'i sngags 'dis lan bdun bdun bzlas te/_de nas tshon rtsi
[\[105b.4\]]thams cad la/_'bar ba'i mig gis blta bar bya'o/_/de la 'bar ba'i mig gis blta ba ni 'di yin te/_rab tu myur bar g.yo ba'i mig_/mig gi rje ma 'dren pa ni/_/'bar ba'i lta ba zhes su gsungs/_/'gro ba thams cad 'gugs pa'o/_/mthar yi ge hri dang rdo rje pad+ma'i phyag
[\[105b.5\]]rgyas spang bar bya'o/_/de nas tshon bzang po bya ba'i phyir bden pa'i byin gyi rlabs bya'o/_/bden pa gang gis sems can rnams la sangs rgyas rnams sems can du dpag pas/_chags pa mdzad pa'i bden pa de tshon rtsi rnams 'bar bar gyur cig ces bya'o/_/de nas bcom ldan
[\[105b.6\]]'das rnam par snang mdzad kyi sngags brgya rtsa brgyad bzlas te/_de'i 'og tu rdo rje dril bu blangs te/_dkrol zhing bkra shis kyi dbyangs rnams brjod/_de nas bkra shis kyi 'das pa'i bsam pa btang la/_'gro ba'i don la dmigs te/_oM badzra tsi tra zhes bya ba'i sngags zlos shing /_
[\[105b.7\]]rdo rje khu tshur g.yon pas/_tshon blangs la dbang ldan gyi mtshams nas g.yas su bskor te/_tshon dgye bar bya'o/_/de nas phyis ci bde bar bya'o/_/tshon dgye ba yang /_mnyam dang ma 'dres ma yo ba/_/bar ma chad dang g.yon mi bskor/_sboms su sgo yi nyi shu'i tshad/_/re khA'i rnams
[\[106a\]]
[\[106a.1\]]kyang de tsam bya/_sboms na nad rnams 'byung bar 'gyur/_/phras na yang ni nor zad 'gyur/_/spro bar gyur na mdza' bshes 'bral/_/bar du chad na mkhan slob 'chi/_/g.yon du bskor na sdug bsngal 'bab/_/de bas tshon rtsi nan tan bya/_/sngon po rdo rje'i rang bzhin te/_/
[\[106a.2\]]gnyis pa gser la dmigs pa dang /_/pad+ma rA ga'i rang bzhin gzhan/_/gzhan ngag mar gad lta bur bshad/_/dkar po nang du shes bya ste/_/'di ni tshon gyi rim par 'dod/_/shar phyogs su ni sngon po che/_/lhor ni ser po legs sbyar ba/_/nub kyi cha ni dmar po ste/_/byang gi ljang
[\[106a.3\]]gu yang dag ldan/_/dbus kyi sa yi cha nyid ni/_/shel ltar snang ba bla na med/_/rdo rje dril bu rtag 'chang ba/_/shin tu mnyam gzhag legs par bri/_/gsang sngags de nyid yongs zlos shing /_/tshon gyis thig ni yongs su dgang /_/'di ltar bya ba ni dkyil 'khor gyi tshon
[\[106a.4\]]spyi'i rim pa'o//_//yang gzhan du na dkyil 'khor sgo gnyis pa'am/_gsum pa phya na rdo rje shugs kyi sngags zlos shing /_dkyil 'khor rnams nam mkha' la 'degs shing bzhag par bsams la/_'jug cing 'byung ba la sngags ni 'di/_oM badzra be ga a kra ma hUM/_zhes brjod
[\[106a.5\]]par bya'o/_/de nas dkyil 'khor bris zin nas bgegs zhi bar bya ba'i phyir/_khro bo'i sbyor ba byas la/_bgegs rnams bskrad pa dang bsrung ba bya'o/_/rdo rje lcags kyu la sogs pa'i sngags dang phyag rgyas bkug la bgegs bskrad rang gi snying ga'i rdo rje'i dbus su lha'i 'khor lo
[\[106a.6\]]bzhugs par bsam zhing /_oM e h+ye hi b+ha ga bAn ma hA ka ru Ni ka dr-i sh+ya ho sa ma ya s+t+waM sa ma ya s+t+waM a haM/_zhes brjod do/_/'khor lo rim bzhin bsgoms pa bzhin du/_phyag mtshan dang /_sku mdog dang gos dang rgyan dang ldan pa bcug cing /_me tog la sogs pas mchod/_lha'i
[\[106a.7\]]sngags re re bzlas/_gtso bo'i sngags lan bdun bzlas te/_de nas byin gyis brlab pa dang dbang bskur ba bya ste/_snying ga las phyung la nam mkha' la bzhugs su gsol lo/_/yang rnam pa gzhan du na snying gar bzhag ste/_rnam par snang mdzad kyi rnal 'byor du byas la/_me
[\[106b\]]
[\[106b.1\]]tog gi phreng ba blangs te/_oM AHhU~M/_zhes bzlas zhing /_dkyil 'khor gyi gnas nyid du/_g.yas g.yon nyes pa zhi bar bya ba'i phyir/_khro bo'i lta bas blta zhing /_dril bu dkrol la lan bdun bskor te/_bcom ldan 'das la phreng ba dbul bar bya'o/_/rdo rje gar bya zhing bskor
[\[106b.2\]]nas slar phreng ba blangs te/_rang gi mgo la bcing bar bya'o/_/de'i 'og tu rdo rje slob dpon mnyam par bzhag pas/_shar dang lho dang nub dang byang du kha bltas la yid kyis 'khor lo'i sgo dbye bar bya ste/_de'i sngags dang phyag rgya ni 'di yin no/_/rdo rje mdzub mo legs par ni/_/
[\[106b.3\]]sbyar la bsdams te bkan nas su/_/rab tu khros nas dbye ba ni/_/sgo dbye ba'i phyogs yin no/_/oM badzra u ta g+ha Ta ya sa ma ya pra we sha ya hU~M/_'di ni sgo dbye ba'i cho ga'o/_/de nas rang gi lus gzugs brnyan gyi rnal 'byor byas la/_de bzhin gshegs pa thams cad
[\[106b.4\]]dgug pa dang /_gzhug pa dang bcing ba dang /_dbang du byas la bsgrub par bya ste/_de'i rim pa ni 'di'o/_/dbang por rnam par snang mdzad kyi rnal 'byor du byas la/_oM dzi na dzika A kaR+Sha ya dzaH/_zhes bya bas dgug cing /_sangs rgyas kyi 'jig rten gyi khams thams
[\[106b.5\]]cad na/_dpal rnam par snang mdzad la sogs pa 'khor dang bcas pa dgyes shing nam mkha' khyab par bsams te/_rang rang gi rdzu 'phrul gyis rdo rje 'chang chen po la sogs pa'i dngos grub thob par bya zhing /_rang rang gi gnas su gzhug par bya'o/_/de bzhin gshegs pa thams
[\[106b.6\]]cad dgyes pa dang brtan par 'gyur ro/_/rang dang rnam par snang mdzad dang gnyis su med de grogs ltar gyur/_de ltar sgo la sogs pa la dzaHhUM baM hoH/_zhes bya bas dgug cing /_sgo ba rnams bzhugs su gsol lo/_/de ltar rnam par snang mdzad dang gnyis su med par rnal 'byor
[\[106b.7\]]du byas te/_rang gi snying ga nas 'od zer byung bas dkyil 'khor gyi 'khor lo gsal bar bya ste/_sngar gyi snying ga'i lha dang dkyil 'khor gyi lha so sor thim par bya'o/_/de'i 'og tu gtso bo'i snying po brgya rtsa bzla bar bya'o/_/'khor rnams kyi bdun bdun no/_/snga ma bzhin dam pas
[\[107a\]]
[\[107a.1\]]phyag rgya bzhis gdab par bya ste/_de tsam gyis dkyil 'khor 'grub bo/_/de nas gtso bo'i snying po bzla zhing /_dkyil 'khor las 'od zer 'phros pas sems can gyi don byas te/_slar log par rang gi gnas la bzhugs par bsgoms te/_oM baM d+ha badzra ba
[\[107a.2\]]ti tiSh+Tha/_zhes rdo rje bcings ba bsdams te/_oM badzra muSh+Ti baM/_zhes bya bas brtan par bya'o/_/de nas mchod yon la sogs pa rnams kyis mchod par bya'o/_/de nas snga ma bzhin du rnam par rgyal ba'i bum pa la sngags bzlas/_rdo rje sems ma'i phyag rgya'am/_gtso bo'i phyag rgya
[\[107a.3\]]bya ste/_me tog gi phreng ba blangs te/_sngags 'dis lan nyi shu rtsa gcig bzlas nas/_rnam par rgyal ba'i bum pa mdun du bzhag ste/_phreng ba bcing bar bya'o/_/sngags ni oM ma hA su kha badzra oM a mo g+ha sa ma yo da ka sid+d+hi a b+hi Shiny+tsa sarba mu kha sau ma na s+yaM da da ku ru ku ru dzaHhUM baM hoH/_
[\[107a.4\]]zhes bya bas bum pa gnas su gzhag par bya/_bum pa phyi ma rnams la yang rang gi mtshan ma btab la/_spyi'i sngags 'di lan bdun bdun bzlas te/_sngags ni 'di yin no/_/oM badzro da ka hUM/_zhes bya'o/_/so so'i sngags kyis btab ste/_rang rang gi gnas su gzhag par
[\[107a.5\]]bya'o/_/de nas mchod yon la sogs pa mchod pa rnam pa lnga bya/_oM bai ro tsa na ar+g+haM pra tIts+tsha swA hA/_zhes bya ba dang /_so so'i sngags lnga dang mchod pa dbul/_de nas snying ga nas 'od zer phyung ste/_lA s+ye la sogs pa bcu drug bskul nas dkyil 'khor la mchod par
[\[107a.6\]]bsam mo/_/spyi'i lha mo'i sngags ni 'di yin te/_oM sarba ta thA ga ta ma hA hA sa la s+ya ra ti kri Di sau khya a nut+ta ra pU dza me g+ha sa mu dra s+pha ra Na sa ma ye hUM/_zhes bya ba brjod de/_de nas las thams cad pa'i bum pa'i chus gnas thams cad bsang gtor bya/_de nas lha bshos
[\[107a.7\]]dang /_khur ba sna tshogs dang /_'bras chan dang /_btung ba'i bye brag la sogs pa mchod pa'i dngos po ci 'byor pa yi ge oM AHhUM/_gtso bo'i sngags kyis btab ste/_dbul bar bya'o/_/de nas oM bai ro tsa na pU ra pU ra a warta ya hoH/_/zhes bya ba'i sngags kyis lha
[\[107b\]]
[\[107b.1\]]thams cad la ras dbul lo/_/de nas yang 'byor tshad kyi bla re dang /_gdugs dang /_rgyal mtshan dang /_'phan la sogs pa yang mchod pa'i phyir lha rnams la dbul lo/_/glu dang /_gar dang /_rol mo dang /_rtsed mo dang /_dga' ba la sogs pa'i dngos po dang /_ting nge 'dzin
[\[107b.2\]]gyis mchod pa dpag tu med pa rnams kyis kyang mchod par bya'o/_/de nas oM a nut+ta ra sarba pU dza me g+ha sa mu dra ga taM s+pha ra Na i maM ga ga na khaM hUM phaT swA hA/_zhes bya ba'i sngags lan bdun brjod pas mchod pa'i rnam par gyur te/_lha rnams mnyes shing byin gyis brlab par 'gyur ro/_/de
[\[107b.3\]]nas nyes pa che chung rnams med par bya ba'i phyir/_dril bu dkrol zhing yi ge brgya ba lan bdun brjod cing /_dkyil 'khor lan bdun bskor ba byas nas/_rtsa ba'i sgor stan bde ba la 'dug ste/_ting nge 'dzin la gnas shing bzlas pa brgya'am stong ci nus brjod la brtan par bya ste/_gsol ba gdab par bya ste/_
[\[107b.4\]]sems can thams cad kyi don gyi phyir/_thugs rjes dngos grub stsal du gsol/_/de nas sgrub pa'i grogs po dkyil 'khor du bzhag la/_rang nyid sgor 'dug nas khro bo'i nga rgyal bskyed de/_snga ma bzhin du gtor ma btang ngo /_/de nas nyes pa rnams
[\[107b.5\]]sbyang ba'i phyir/_rang gi lha'i rnal 'byor du bya ba ste/_las thams cad pa'i thab khung byas nas/_mar la sogs pa'i sreg rdzas kyis zhi ba'i sbyin sreg bya'o/_/de nas slob dpon lus bkrus la dris byugs la gos sna tshogs bgo ba dang /_me tog gi phreng ba bcing ba dang sug smel
[\[107b.6\]]la sogs pa dri bzang po yang bca'o/_/slob dpon rang nyid dang sgrub pa'i grogs dang /_skyes pa dang bud med la sogs pas gar glu dang bkra shis dang rol mo'i cha byad rnams kyis mchod par bya'o/_/de ltar byas pas sangs rgyas dang byang chub sems dpa' rnams kyis byin gyis rlob
[\[107b.7\]]par 'gyur ro/_/shin tu thugs dgyes pas spyan mdzes pas gzigs shing byams pa dang /_snying rje'i shugs kyis bdag dang slob ma'i tshogs rnams la dgongs shing gzigs par gyur nas/_bka' /drin skyob bo/_/de nas slob dpon rang nyid kyis lha'i rnal 'byor du byas la/_ci bde
[\[108a\]]
[\[108a.1\]]bar gnas par bya'o/_/dkyil 'khor spyi'i cho ga rdzogs so//_//de nas slob ma gzhug pa'i cho ga bya ste/_slob dpon bdag nyid dang po dkyil 'khor du 'jug pa nas/_dbang bskur ba rdzogs kyi bar du bka' nyan par bya'o/_/de nas slob dpon gyis 'di skad brjod
[\[108a.2\]]par bya'o/_/'dod chags chen po kun 'byung ba/_/'khor lo de ni gzugs brnyan 'dra/_/slob ma'i don du grong khyer byas/_/de kho na nyid bden par brjod/_/de nas slob ma yol ba'i phyi rol du bzhag ste/_snga ma bzhin du sdom pa blangs la/_gos dmar po bgos pa dang /_mig dang
[\[108a.3\]]gdong g.yogs la las thams cad pa'i chus bsang gtor byas la/_'di skad brjod par bya'o/_/ka s+t+waM su ra pra ti yaM/_slob mas 'di skad lan gdab par bya'o/_/su b+ha go haM ma hA su kha/_de nas shar gyi sgor bzhag ste/_sngags 'di brjod cing phyag byed du gzhug go/_/oM sarba
[\[108a.4\]]ta thA ga ta bai ro tsa na pU dzo pas+tha na ya At+ma nAM naR+Yi ta yA mi/_bai ro tsa na a d+hi tiSh+Tha swa mAM/_zhes byang chub kyi sems bskyed par bya zhing snying gar rdo rje 'di bzhag ste/_sngags 'di smra bar bya'o/_/oM sarba yo ga tsit+ta ut+pA da yA mi su ra ta sa ma ya s+t+waM/_a haM sid+d+h+yi badzra ya tha su khaM/_zhes
[\[108a.5\]]brjod do/_/de nas rnam par snang mdzad kyi phyag rgyas me tog gi phreng ba blangs la lag tu gzhag_/de nas sngags 'dis bsrung ba bya/_na mo rat+na tra yA ya/_oM bai to tsa na sa pa ri bA ra rak+Sha sarba ye b+h+yaHswA hA/_de nas 'di skad brjod de/_deng khyod de bzhin gshegs pa rnams kyis byin gyis
[\[108a.6\]]brlabs par 'gyur gyis/_khyod kyis de bzhin gshegs pa thams cad kyi gsang ba'i dkyil 'khor ma mthong ba rnams la smra bar mi bya zhing /_dad pa med pa rnams la yang ma yin no/_/de nas khro bo gshin rje gshed la sogs pa'i sngags kyis bkug ste bzhag nas sdom pa 'dzin du gzhug
[\[108a.7\]]go/_/deng khyod de bzhin gshegs pa thams cad kyi rigs su zhugs kyis/_ngas khyod la rdo rje'i ye shes gang gis de bzhin gshegs pa thams cad du grub pa thob na/_dngos grub gzhan lta smos kyang ci dgos te/_de lta bu'i ye shes bskyed par byas/_khyod kyis dkyil 'khor chen po ma mthong
[\[108b\]]
[\[108b.1\]]ba su la yang ma smra shig_/khyod dam tshig nyams par 'gyur ta re/_snying gar rdo rje bzhag ste/_oM 'di ni dam tshig rdo rje ste/_/khyod kyi snying la rab tu gnas/_/gal te gzhan zhig la smras na/_/khyod kyi snying las 'byung bar 'gyur/_/zhes brjod do/_/de nas dung chos bzang po'am/_nya
[\[108b.2\]]phyis la sogs pa'i nang du chu blugs la yi ge gsum gyis sbar bar bya ste chu blud par bya'o/_/'di skad brjod de/_'di ni sems can dmyal ba'i chu/_/dam tshig 'das na sreg par byed/_/dam tshig bsrungs na dngos grub ni/_/rdo rje bdud rtsi'i chu 'dis 'grub/_oM badzrod ka Tha Tha Tha/_
[\[108b.3\]]zhes brjod do/_/de nas dam tshig brtan par gyur nas/_slob ma la 'di skad bsgo ste/_deng phan chad khyod kyi phyag na rdo rje nga yin gyis/_ngas 'di byos shig ces bsgo ba gang yin pa de yang bya dgos so/_/khyod kyis nga la brnyas par ma byed cig_/ya nga ba ma spangs par dus byas
[\[108b.4\]]nas/_dmyal bar ltung bar gyur ta re zhes smras la/_de nas slob mas 'di skad brjod par bya ste/_de bzhin gshegs pa thams cad kyis byin gyis rlobs la/_rdo rje sems dpa' bdag la dbab par gyur cig ces brjod par bya'o/_/de nas rdo rje slob dpon gyis rnam par snang mdzad kyi rnal
[\[108b.5\]]'byor du byas la/_de nas 'od zer byung bas slob ma'i snying gar yi ge raM las me'i dkyil 'khor gru gsum pa/_de'i phyi rol du yaM las rlung gi dkyil 'khor gyi dbus su chud pa/_gru gsum gyi nang du yi ge hUM las rdo rje dmar po/_spyi bor yi ge oM las 'khor lo rtsibs brgyad pa
[\[108b.6\]]'khor bar bsgom mo/_/de nas dam tshig gi phyag rgya bya ste/_'di skad smra'o/_/oM A ye shastu te s+t+wa d+he badzra g+ha mA nut+ta raM/_zhes brjod do/_/de nas sboms pa lan brgya rtsa brgyad bzlas la me la bor te/_bskor zhing slob ma'i lag tu bzhag nas me tog gi phreng ba yang byin la nga rgyal yang
[\[108b.7\]]bskyed de sngags 'di smras so/_/oM bai ro tsa na A we sha d+hu na d+hu na/_kaM pA kaM pA kaM pA ya pa taM g+h+r-i Na g+h+r-i Na pa ya bai ro tsa na swA hA/_zhes bya bas babs nas lce la a dmar po bsams te/_kye rdo rje rung ngam mi rung smros shig ces bya ba dang /_legs nyes kun smra bar 'gyur ro/_/oM b+ha ga
[\[109a\]]
[\[109a.1\]]bAn bai ro tsa na A we sha tiSh+Tha badzra dr-i D+ho me b+ha ba sha shwa to me b+ha ba hr-i da ya me a d+hi tiSh+Tha sarba sid+d+hi m+me bra yats+tsha sarba karma su tsa me/_tsit+taM shre yaHku ru hUM ha ha ha ha hoH/_zhes brjod do/_/me tog dkyil 'khor du dbul zhing sngags pra tIts+tsha ho/_/slob dpon gyis phreng ba blangs slob ma'i
[\[109a.2\]]mgo la stobs po che 'di long shig byas la bcing bar bya/_de nas sngags 'dis gdong g.yogs dgrol bar bya'o/_/oM bai ro tsa na sa man+ta tiSh+Tha/_tsak+Shu ne tra pa ha ra mung+g+ha Ta ya te/_sarba a k+Sho badzra tsak+Shu a nut+ta raM/_zhes brjod la gdong g.yogs dgrol te mig la oM re re dang /_snying
[\[109a.3\]]gar gtso bor bsam par bya/_de ltar 'bab par ma gyur na/_de nas snying gar hUM 'bar ba dmigs la/_rang nyid rdo rje hUM mdzad kyi nga rgyal bskyed la/_de nyid kyi sngags kyi phreng bas dbab par bya ste/_na maHsarba ta thA ga te b+h+yaHoM ta Ta ta Ta/_rdo rje hUM mdzad kyi sngags 'dis dbab par bya/_/
[\[109a.4\]]de nas slob dpon gyis slob ma la kye rdo rje zhes bos la/_ltos shig ces bsgo'o/_/dkyil 'khor dbus nas sgo'i mthar thug pa'i bar du bstan par bya'o/_/de nas slob mas me tog la sogs pa'i mchod pa byed du bcug la/_de nas slob dpon phyag lan gsum du byed du gzhug go/_/
[\[109a.5\]]dkyil 'khor lan gsum bskor la smon lam btab nas/_rdo rje slob dpon la phyag lan gsum byas la yon gyi mchog dbul bar bya ste/_ba dang /_ba lang dang /_rta dang /_chung ma dang /_bran dang /_gser dang /_dngul dang /_rin po che dang /_sa gzhi dang /_grong dang /_
[\[109a.6\]]nor dang /_ma he rnams dbul bar bya/_bdag dang bu dang chung ma dang /_/yo byad rnam pa sna tshogs pas/_/slob dpon mnyes par gyur pa ni/_/las kyi dngos grub thob par 'gyur/_/slob ma dkyil 'khor du gzhug pa'i cho ga'o/_/shin tu gsang ba'i gzhung 'di nyid/_/rdo rje slob ma
[\[109a.7\]]gsol bya ste/_/de nyid la ni yon gyi mchog_/dam pa phul nas gsol ba gdab/_/ji ltar sngon gyi rgyal po la/_/rdo rje sems dpas dbang bskur ltar/_/yon tan ldan pas brtser dgongs nas/_/dbang rnams bdag la stsal du gsol/_/de nas slob dpon gyis snod du
[\[109b\]]
[\[109b.1\]]rung bar dgongs nas/_dad pa dang sngags mkhas par mthong nas dbang bskur bar bya'o/_/dang por rnam par rgyal ba la sogs pa rnams las/_dung phor bzang po'i nang du cha bsdus te/_de nas rnam par snang mdzad kyi sngags kyis snying ga'i dkyil 'khor gyi 'od zer gyis nam
[\[109b.2\]]mkha' las lha mo bsam gyis mi khyab pa gser gyi bum pa thogs pa 'byung bas dbang bskur bar bsam zhing /_rang gis kyang dung phor gyi chu 'dis spyi bor blugs shing sngags 'di brjod par bya'o/_/oM badzra a b+hi Shiny+tsa/_zhes chu'i dbang bskur ba'o/_/de nas dbu rgyan la sangs rgyas
[\[109b.3\]]lnga bsgoms la/_dar dpyangs dang bcas pa lag tu thogs te/_snga ma bzhin du lha mo rnams kyis dbang bskur zhing /_sngags brjod la dbu rgyan bcing bar bya'o/_/oM badzra ba ra da ka badzrA ral+li ho/_/de'i steng du rnam par snang mdzad kyi sngags bzlas pa'i/_me tog gi phreng ba
[\[109b.4\]]bcing bar bya ste/_'di ni dbu rgyan dang phreng ba'i dbang ngo /_/de nas rdo rje bzung la slob ma'i lag pa gnyis kas bzung la/_sangs rgyas rdo rje dbang gis ni/_/khyod ni deng 'dir dbang bskur 'gyur/_/'di ni sangs rgyas de kun nyid/_/rab tu 'grub phyir rdo rje long /_/'di ni rdo
[\[109b.5\]]rje'i dbang ngo /_/de nas lag tu rdo rje dril bu blangs te/_sngags 'dis/_oM badzra a d+hi pa ti s+t+waM/_a b+hiShiny+tsA mi tiSh+Tha badzra sa ma ya s+t+waM/_zhes bya bas dril bu lag tu byin la 'di skad brjod do/_/dril bu sangs rgyas kun gyi dngos/_/dkrol ba'i sgra ni shes rab nyid/_/khyod kyis
[\[109b.6\]]brtan par gzung bar gyis/_/byang chub mchog ces sangs rgyas gsungs/_/dngos rnams rang bzhin dag pa'i phyir/_ngo bo nyid kyis dngos med byas/_/rang bzhin dag pa'i sems dpa' yis/_/dam pa'i dngos po med par 'gyur/_/'di ni bdag po'i dbang ngo /_/de nas spyi bor
[\[109b.7\]]lag pa bzhag la dbang bskur te/_oM badzra satwa twaM a b+hi Shiny+tsA mi badzra nA ma a b+hi she ka ta/_kye rdo rje che ge mo zhes rdo rje ming gi dbang bskur ro/_/de nas rdo rje brtul zhugs bya ste/_lag par rdo rje blangs te/_'di ni rdo rje sems dpa'i lag na 'dug_/khyod kyis rtag tu bcang bar gyis/_/
[\[110a\]]
[\[110a.1\]]phyag na rdo rje brtul zhugs brtan/_/slob mas rdo rje'i rtse mo nas bzung nas sngags 'di brjod par bya'o/_/oM sarba ta thA ga ta sid+d+hi badzra sa ma ya tiSh+Tha ye Sha twaM d+ha ra yA mi badzra satwa hi hi hi hi hUM/_zhes bya ba 'di ni rdo rje thugs dka' thub pa'o/_/de'i dbang po thob pa'i sngags pas
[\[110a.2\]]las ci byas pa 'grub par 'gyur ro/_/'di dag kun ni rig pa'i dbang bskur ba yin no/_/sems can gyi don bya ba'i phyir/_phyir mi ldog pa'i dbang sbyin par bya ste/_mi ldog 'khor lo'i dbang stsol cig_/bdag ni rtag tu slob dpon bgyid/_/ces bya ba'i bar gyis gsol ba
[\[110a.3\]]gdab par bya'o/_/de nas sna tshogs pad+ma'i steng seng ge'i khri byas pa'i steng du ras la sogs pa'i stan bting la/_de'i steng du slob ma bzhag la/_bgegs gzhom pa'i phyir sngags bzla zhing /_slob ma shar gyi sgor gzhag par bya ste/_sngags dang phyag rgyas byin gyis brlabs la
[\[110a.4\]]dbang bskur ba'i yo byad rnams bsags te/_dbang bskur bar bya'o/_/de nas lag pa gnyis su rang gi mtshan ma 'khor lo dang /_pad+ma dang /_ral gri sbyin par bya zhing 'di skad brjod par bya'o/_/zhi ba dang /_rgyas pa dang /_dbang la sogs pa dang /_dbral ba dang /_gzhig pa
[\[110a.5\]]dang /_gsad pa dang /_dbyung ba dang /_dgug pa la sogs pa las thams cad de ring phan chad gyis shig_/mdor na 'jig rten thams cad du/_/sems can kun la phan pa'i phyir/_/ji ltar 'dul ba sna tshogs pas/_/chos kyi 'khor lo bskor bar gyis/_/'di ni 'khor
[\[110a.6\]]lo'i dbang ngo /_/de nas me long bstan la/_chos kun gzugs brnyan lta bu ste/_/dag cing dngas la rnyog pa med/_/gzung du med cing brjod du med/_/rgyu dang las las kun du byung /_/ngo bo nyid med gnas med par/_/de ltar chos 'di shes nas su/_/sems can don ni mnyam
[\[110a.7\]]med byos/_/'on kyang sangs rgyas sras su skye/_/de nas ho zhes bya bas mda' gzhu byin la/_de bzhin gshegs pa thams cad mnyes par gyis shig ces brjod par bya'o/_/phyogs bzhir mda' 'phen du gzhug cing /_steng 'og tu yang re re 'phen du gzhug go/_/de nas rin po che'am
[\[110b\]]
[\[110b.1\]]gser gyi thur ma thogs la/_slob ma'i mig gnyis su pra bkod la/_/thur ma des mig byugs la 'di skad ces brjod par bya ste/_ji ltar mig mkhan rgyal po yis/_/'jig rten rab rib bsal ba ltar/_/bu khyod kyis ni mi shes pa'i/_/ling thog rgyal ba ngas bsal mdzad/_oM badzra ne tra a
[\[110b.2\]]ba ra ha ra pa Ta laM hri/_de nas dung byin la 'di skad ces brjod par bya ste/_de ring phan chad 'jig rten la/_/skyob pa rnams kyis 'khor lo bskor/_/chos kyi dung ni bla med pa/_/kun du ma lus gang bar gyis/_/de nas sems dpa'i rdo rje lag tu byin la/_lha rnams dang ni sems can la/_/
[\[110b.3\]]ci dga' bar ni 'grub par 'gyur/_/sangs rgyas kun gyi gsang ba yi/_long shig rdo rje grub pa'i phyir/_/grub pa chen po khyod kyi las/_/bdud rnams chen po 'dul bar gyis/_/ral gri mig sman sa 'og dang /_/shing lham dang ni mgu ling ki_/_lha dang gnod sbyin mo grub dang /_/
[\[110b.4\]]ji ltar 'dod pa grub par gyis/_/zhes bsgo/_/de nas slob dpon rnam par snang mdzad kyi rnal 'byor du byas la/_mdun na slob ma gnas/_sna bug g.yas pa nas nang du bcug la/_'od zer gyis dag par sbyangs nas sna bug g.yon pa nas phyir byung la mdun du bzhag ste lung bstan par bya/_
[\[110b.5\]]de bzhin gshegs pa'i khu tshur g.yon pas snying gar chos gos kyi mtha' ma 'dzin pa'i tshul du byas la/_g.yas pa mi 'jigs pa'i tshul du bya'o/_/oM 'di ni ngas khyod lung bstan pa/_/rdo rje de bzhin gshegs pa dang /_/srid pa'i mchog tu grub pa'i phyir/_/srid pa'i ngan 'gro dag
[\[110b.6\]]las bton/_/kye rdo rje che ge mo zhes bya ba de bzhin gshegs pa/_satwa sa ma ya s+t+waM b+hur b+hu ba swaH//_zhes gang lung bstan par byas nas/_de la rdo rje sems dpa' la sogs pa byang chub sems dpa' dang /_de bzhin gshegs pa thams cad dang /_rdo rje 'dzin 'khor dang bcas pa rang rang
[\[110b.7\]]gi dam tshig mgrin gcig tu/_bla na med pa yang dag par rdzogs pa'i sangs rgyas su lung ston par 'gyur ro zhes slob ma la bsgo bar bya'o/_/de nas sngags kyis byin gyis brlabs la/_rgyal po'i dbang gi tshul gyis dung dang /_rnga pa Ta ha dang /_rnga po che dang /_rnga thams cad dang /_glu dang
[\[111a\]]
[\[111a.1\]]sgeg mo la sogs pa thams cad slob ma'i ba spu'i bu gar sprul pa'i tshul du zhugs nas/_yid du 'ong ba'i glu dang /_sngags brjod cing tshig 'dis dbang bskur bar bya'o/_/rdo rje dbang bskur chen po yis/_/khams gsum gyis ni phyag byas pa/_/dam tshig gsum gyi
[\[111a.2\]]gnas las byung /_/sangs rgyas kun gyis stsol bar mdzad/_/oM sarba ta thA ga ta a b+hi She ka sa ma ya shri ye hUM su pra tiSh+Tha badzra swA hA/_de nas bkra shis rnams mchod par bya'o/_/de nas chos gos rnams bton te/_me tog la sogs pas mchod/_mchod phyir gdu bu bcas par bya/_/de nas
[\[111a.3\]]bla ma bdag nyid kyis/_/de'i spyi bor gdugs kyang gzung /_/thal mo sbyar ba byas nas ni/_/dkyil 'khor legs par bskor du gzhug_/spyi bos btud de phyag 'tshal gzhug_/slob ma 'di ni phul ba lags/_/gsang sngags rgyud ni 'dzin par 'gyur/_/sangs rgyas byang chub sems
[\[111a.4\]]dpa' dang /_/lha rnams kun gyis bkur bar 'gyur/_/sems can rnams la snying brtse'i phyir/_/khyod kyis dkyil 'khor cho ga bzhin/_/nan tan bskyed de bri bar gyis/_/bsgrub bya kun kyang rgyud la sbyor/_/khyod kyi chos la ser sna dang /_/sems can kun la mi phan pa/_/nyam nga chen por gyur
[\[111a.5\]]kyang ni/_/bu khyod kyis ni mi bya'o/_/de nas gtso bo'i sngags brgya rtsa brgyad bzlas la/_phyag rgya slob ma la sbyin par bya'o/_/phyag rgya khyod la byin gyis brtan par gyur cig_/bdag gis phyag rgya blangs pa brtan par gyur/_de bzhin du slob dpon gyis slob ma la lha'i sngags dang /_man ngag
[\[111a.6\]]dang /_phyag rgya bzhi yan bstan cing gnyi gas sngags bzlas shing /_slob dpon gyis 'di skad bsgo bar bya/_khyod kyis phyag rgya la sogs pa mi shes pa su la yang ma smra zhig_/de ci'i phyir zhe na/_dkyil 'khor ma mthong ba rnams la/_phyag rgya la sogs pa bstan na/_skye bo dad pa
[\[111a.7\]]med pas 'phyas nas nad kyis btab ste/_dus ma yin par shi nas dmyal bar skye bar 'gyur la/_bstan pa'i rgyus rang nyid kyang dmyal bar skye bar 'gyur ro/_/de nas dbugs dbyung ba sbyin par bya ste/_ji ltar zhugs pa'i slob ma rnams/_/dkyil 'khor mthong bas sgrib pa 'byung /_/
[\[111b\]]
[\[111b.1\]]di ring sangs rgyas rigs su ni/_/khyed rnams skye bar the tshom med/_/de'i 'og tu dam tshig sbyin par bya ste/_/dngos grub dam tshig sdom pa 'di/_/khyod kyis rtag tu bsrung bar bya/_/rdo rje dril bu phyag rgya dang /_/byang chub sems ni spang mi bya/_/gnod pa byed la byams sems bskyed/_/rdo rje
[\[111b.2\]]spun la bsnyen bkur bya/_/dad pa can la smad mi bya/_/slob dpon la ni smad mi bya/_/zhabs la spyi bos phyag byas te/_/bla ma la ni yon yang dbul/_/dngos po khyad par gang dang gang /_/bla ma mnyes phyir de la dbul/_/de bzhin bla ma de la ni/_/zad dang phongs pa med par dbul/_/
[\[111b.3\]]bla ma de la brnyas mi bya/_/gal te brnyas par gyur na ni/_/sangs rgyas rnams la brnyas dang mtshungs/_/de yi rnam smin myong bar ni/_/dus ma yin par 'chi ba'i rkyen/_/glen dang dgra dang rkun po dang /_/de bzhin gdon dang rims kyis thebs/_/rgyal po'i chad dang phra men dang /_/me
[\[111b.4\]]dang chu dang rtag tu dug_/bgegs dang bar chad sha 'khon gnyer/_/shi nas dmyal bar ltung bar 'gyur/_/sems ni khro bar mi bya zhing /_/nam yang shes rab nyams mi bya/_/bstir med dmyal ba skrag pa'i gnas/_/de nyid 'dir ni bzlog par bshad/_/des na bla ma smod pa bsdam/_/
[\[111b.5\]]thams cad sdom pas yongs su bzung /_/rdo rje slob dpon chen po ni/_/gtsang zhing gus dang dag pa dge_/nam yang mi mnyes mi bya'o/_/rang gi dngos po de la phul/_/bla mar phu dud rtag tu bya/_/gal te nyes pa byas na ni/_/tsha ba'i rims ni mi zlogs ltar/_/de bzhin 'gyod
[\[111b.6\]]bshags sbyangs te bsdams/_/khyed kyis rtag tu dam tshig bsrungs/_/'di ni dam tshig sbyin pa'o/_/de'i 'og tu ji ltar zhugs pa'i slob ma rnams/_bza' btung la sogs pas sems dga' bar byas te btang /_de'i 'og tu thab khung la rnam par snang mdzad bsams te/_rgyal
[\[111b.7\]]ba'i cho gas mar gyi sreg blugs brgya rtsa brgyad dbul bar bya'o/_/de'i 'og tu zhi ba'i thab khung la rang dang slob ma dang /_rgyal po dang /_sems can thams cad kyi don du zhi ba'i cho gas mar gyi dgang blugs brgya phul te/_mchod pa thams cad kyis mchod de/_gshegs su gsol
[\[112a\]]
[\[112a.1\]]bar bya'o/_/de nas dkyil 'khor gyi gnas su 'dug la/_bstod pa dang /_mchod pa dang /_phyogs skyong la gtor ma sbyin pa dang /_phyag byas te mchod pa phul nas/_dge ba'i rtsa ba thams cad sems can thams cad dang thun mong du byas te/_smon lam btab
[\[112a.2\]]cing snga ma'i phyag rgya bcings shing dgrol bar bya'o/_/rdo rje dril bu blangs la lan gsum bskor ba byas te/_ye shes kyi dkyil 'khor dang /_gsang ba'i dkyil 'khor gshegs su gsol bar bsam zhing /_ji ltar sprul pa'i 'khor lo rnams snying gar bsdus la/_a kA ro mu khaM
[\[112a.3\]]sarba d+harmA NAM/_Ad+ya nut+pan+na twAta/_ces brjod cing /_oM kr-i to b+ha sarba satwAr+tha/_sid+d+ha ra dad tha ya thA nu ga_/gats+tsha twaM bud+d+ha bi Sha yaM/_pu na ra ga pu na ra ga zhes brjod cing /_bsrung ba bya zhing gtang bar bya/_sa tshon rnams bsdus la chu chen por dor bar bya/_de nas oM badzra kI la ya sarba
[\[112a.4\]]kalpAn bud+d+ha bud+d+ha sa twen badzra d+ha ra a ye AHhUM hUM/_zhes brjod cing rdo rje phur pa dbyung bar bsam/_phyis seng lding gi phur bu 'dis dbyung bar bya ste/_phyag rgya ni 'di'o/_/lag pa gnyis rdo rje khu tshur byas la mdzub mo gnyis rtser dgug pa bar du bcug la dbyung bar bya'o/_/de nas gtso
[\[112a.5\]]bo'i sngags brgya rtsa brgyad kyis/_dri chab bam 'o mas phur bu bkru zhing /_chu des bu ga dgang /_de nas dkyil 'khor gyi sa gzhi ba'i lci bas byug_/yo byad rdzas rnams thams cad ni/_/slob dpon dag gis bsdus nas su/_/bdag rang nyid kyis spyad par bya/_/slob ma rnams la bgor mi rung /_
[\[112a.6\]]dkyil 'khor gyi ni yo byad dag_/slob dpon bdag nyid dbang bar bshad/_/gal te slob mas spyad na ni/_/dam tshig las ni nyams par 'gyur/_/de nas dkyil 'khor gyi gnas la 'dug ste/_rang nyid dus thams cad du lha'i ngo bo nyid du dmigs te/_bza' ba dang /_btung ba la
[\[112a.7\]]sogs pa thams cad slob dpon dang /_slob mas ji ltar dam tshig las 'byung ba bzhin du mchod par bya zhing bza' bar bya'o/_/slob dpon ru ra b+ha dras/_dkyil 'khor thams cad kyi spyi'i rim pa zhal dang 'dra bas mdzad pa rdzogs so//_//rgya gar gyi mkhan po d+harma shrI b+ha dra dang /_
[\[112b\]]
[\[112b.1\]]lo tsA ba dge slong rig pa gzhon nus bsgyur ba//_/[{D2630}]@##/_/rgya gar skad du/_sarba durga ti pa ri sho d+ha ni ma hA maN+Da la sA d+ha no pi ka_/bod skad du/_ngan song thams cad yongs su sbyong ba'i dkyil 'khor chen po'i sgrub thabs/_dpal rdo rje sems dpa' la phyag 'tshal
[\[112b.2\]]lo/_/lha tshogs dga' tshal rab tu yid 'ong nor bu gser shing yal ga sogs/_/sman dang me tog bya mang skad 'byin tshangs pa la sogs 'khor gyis bskor/_/byang chub sems dpa'i tshogs dang lhan cig bzhugs pa de la phyag 'tshal lo/_/ngan song rnam
[\[112b.3\]]par sbyong bar byed pa la sogs rtsa ba'i rgyud chen las/_/bsdus te bla ma'i man ngag rim pa'i gzhung de ding 'dir bdag gis ni/_/mos dang goms pa'i dbang gis bsgrub pa'i rim pa de las mi 'gal ba/_/mun pa'i sgron ma bzhin du gsal bar 'gro ba kun la phan phyir bshad/_/
[\[112b.4\]]nyams dga' ba'am gtsug lag khang /_/skyed tshal mchod rten lha khang sogs/_/de lta bu yi gnas dag tu/_/bde 'jam glod la 'dug byas nas/_/rnam par dag par mos pa ni/_/de yis nang gi khrus bya'o/_/spos dang ga bur gur kum gyis/_/bkru ba phyi yi khrus su gsungs/_/
[\[112b.5\]]dang por sngags pa bdag gis dag_/dag par 'dod pas 'di ltar bsam/_/mgrin pa'i bu gu stong pa la/_/yi ge hrIHlas pad+ma bsam/_/lce la paM las bskyed pa yi/_pad+ma 'dab gcig bskyed byas te/_/de steng yi ge a las ni/_/bskyed pa'i zla ba'i dkyil 'khor du/_/hUM gis rdo rje
[\[112b.6\]]rtse lnga bskyed/_/rdo rje lce la thim byas nas/_/rdo rje lce zhes bya ba ste/_/sngags bzlas mthu dang ldan par 'gyur/_/lag gnyis mdun du bzhag byas la/_/de gnyis dkyil du zla dkyil bsam/_/de steng yi ge hUM las ni/_/rdo rje rtse lnga bskyed byas te/_/shin tu mdog dkar de lag nang /_/
[\[112b.7\]]thim pa rdo rje lag par bshad/_/lag pa'i rdo rje thim byas nas/_/phyag rgya gang yin bcing bar bya/_/de nas rdo rje 'jigs byed nas/_/rdo rje ri yi mthar thug par/_/phyogs dang dra ba ra ba dang /_/bsrung ba'i 'khor lo thams cad kyang /_/mkhas par gyur pas rab tu bsgom/_/de nas stong dang snying
[\[113a\]]
[\[113a.1\]]rje gnyis/_/thabs dang shes rab ldan pa yis/_/rdo rje dril bu g.yon phyogs nas/_/blangs la lag pa'i steng bzhag ste/_/rdo rje snying rje byang chub ste/_/dril bu stong pa'i bdag tu brtag_/de ltar bdag gis bsam byas la/_/spyi bor dkrol te dbang bskur ro/_/de nas
[\[113a.2\]]phab la lan gsum dkrol/_/de gnyis gcig gis gcig 'khyud de/_/rdo rje lan gsum gsor byas la/_/thugs kar brtan pa spyan drangs pa/_/dril bu'i sgras ni dgyes pa ste/_/de ltar bsams na nus pa skye/_/de nas 'gro la phan don du/_/mchog gi dngos grub bsgrub pa'i phyir/_/
[\[113a.3\]]dang por 'khor lo bzhag byas te/_/mkha' la dkyil 'khor bsgom par bya/_/de ltar byas 'og phyag lnga bya/_/spos dang me tog mar me dang /_/dri dang lha bshos rnam ldas mchod/_/sdig pa bshags dang rjes yi rang /_/gsol ba gdab dang skyabs su 'gro/_/bskyed dang bskul dang
[\[113a.4\]]lam bsgom dang /_/dkyil 'khor de la bdag gis kyang /_/sdom pa thams cad gzung bar bya/_/de 'og spos la sogs pa dang /_/sgeg mo la sogs brgyad kyis mchod/_/rgyud chen nang nas gsungs pa yi/_/bcu phrag gnyis kyi mchod pas mchod/_/gzhan yang lha klu la
[\[113a.5\]]sogs kyis/_/bsti stang bla ma mchod cing brjod/_/mchod pa'i sprin gyis rab mchod nas/_/sangs rgyas la ni yon tan brjod/_/kye ma'o sangs rgyas kye sangs rgyas/_/kye ma'o sangs rgyas mdzad pa legs/_/gang phyir ngan song bdag sbyangs nas/_/byang chub spyod pa nyid la bkod/_/
[\[113a.6\]]de nas dbang por bcas pa'i lha/_/thams cad thal mo sbyar byas nas/_/ngo mtshar skyes nas phyag 'tshal te/_/de yi mod la mi snang gyur/_/de nas ting 'dzin rim pa 'dis/_/go rims bzhin du bsgom par bya/_/bdag gi snying ga'i dbus su ni/_/zla ba'i dkyil 'khor bsgom par bya/_/
[\[113a.7\]]de yi dbus su dkyil 'khor ni/_/nam mkhar bsgom pa bsdus nas su/_/snying ga'i dkyil du gzhag par bya/_/rdo rje lcags kyu la sogs kyis/_/dgug dang gzhug dang bcing ba dang /_/dbang du bya ba rnam pa bzhis/_/rnam pa gnyis po bsdus nas ni/_/dkyil 'khor gcig tu
[\[113b\]]
[\[113b.1\]]bdag gis bsgom/_/dkyil 'khor 'di ni thams cad du/_/rdzogs pa'i sbyor ba las byung ba'i/_/sbyong ba'i rgyal po la sogs pa'i/_/dkyil 'khor lha ni thams cad dag_/bdag gi snying ga'i dbus su ni/_/btso bo'i rgyal po bsgom par bya/_/de nas rgyal ba'i thugs ka ru/_/zla dkyil
[\[113b.2\]]dbus su sngags kyi gzugs/_/de las 'od zer 'phros byas pas/_/gdug pa gang yin thams cad la/_/phog pas de dag kun bkug nas/_/sngags dang phyag rgyas de dag dbrog_/de sogs thabs kyi thabs kyis ni/_/khams gsum sdug bsngal sbyang bar bya/_/de las grol zhing
[\[113b.3\]]thar byas nas/_/'od zer gyis kyang phog byas nas/_/snying gar dgug gzhug byas nas ni/_/rim pas dbang bskur sbyin par bya/_/de ltar dbang bskur ba tsam gyis/_/srid gsum sems can ma lus kyang /_/rgyal sras kun dang mnyam mthong nas/_/drin lan tshul du mchod par
[\[113b.4\]]bya'o/_/chos dbyings ye shes rnam par dag_/rnam par snang mdzad bcom ldan 'das/_/ting nge 'dzin ldan phyag rgya can/_/phyag 'tshal rdo rje kun rig la'o/_/me long ye shes rang bzhin las/_/sems can ma lus thams cad kyi/_/ngan song thams cad sbyong mdzad pa/_/phyag 'tshal spyod
[\[113b.5\]]pa'i rgyal po la'o/_/mnyam nyid ye shes yon tan bdag_/yid bzhin nor bu rin chen gyis/_/sems can bsam pa skong mdzad pa/_/rgyal mchog rin chen khyod phyag 'tshal/_/so sor kun rtog gsung gi bdag_/gsung rab pad+ma kha rgyas pas/_/khams gsum dbugs 'byin rab
[\[113b.6\]]mdzad pa/_/shAkya'i rigs dbang khyod phyag 'tshal/_/nan tan ye shes phrin las bdag_/sna tshogs sems can sdug bsngal kun/_/ma lus par ni zhi bar mdzad/_/me tog kun rgyas khyod phyag 'tshal/_/grwa yi phyogs ni kun du yang /_/rigs kyi yum gyi skur bstan pa/_/lha mo spyan
[\[113b.7\]]dang mA ma kI_/dkar mo sgrol ma khyod phyag 'tshal/_/rtsibs kyi nang ni thams cad na/_/bzhugs pa'i rdo rje sems la sogs/_/rdzu 'phrul che ba'i sems dpa' rnams/_/'bras bur ldan la rgyud bzhin bstod/_/sgeg mo phreng dang glu dang gar/_/spos dang me tog mar me dang /_/dri chab la
[\[114a\]]
[\[114a.1\]]sogs brgyad mchod pa/_/phyi nang lha mo phyag 'tshal bstod/_/sgo yi khyams kyi nang bzhugs pa/_/byams pa la sogs bcu drug kyang /_/dang po dga' sogs sa gnas shing /_/'gro ba'i don la rtag gnas pa/_/sems can kun byams rang bzhin can/_/snying rje blo mkhyen
[\[114a.2\]]'jam pa'i dpal/_/shes rab blo chen spos glang po/_/nyon mongs 'joms pa'i ye shes tog_/rdzu 'phrul stobs dang ldan bzang skyong /_/shugs kyis kun skyong don yod mthong /_/tshogs gnyis yongs bsags blo mi zad/_/stobs bcus yongs gnon spobs pa brtsegs/_/mi
[\[114a.3\]]shes ri 'joms mthu chen thob/_/gzung 'dzin kun 'byin ngan song 'dren/_/nyon mongs mun sel mya ngan 'joms/_/lha yi gzugs 'joms dra ba can/_/lus ngag spyod dag zla ba'i 'od/_/bsam pa mngon rtogs bdud rtsi 'od/_/nam mkha'i nor 'chang nam mkha'i mdzod/_/'jig
[\[114a.4\]]rten kun phan kun du bzang /_/rnam thar bzhi ldan sems dpa'i gtso/_/sa gnas rnams la phyag 'tshal bstod/_/twa ra Na yi khyams bar na/_/dpe bral sems dpa' bcu drug ni/_/sa dang pha rol phyin grub pa/_/rigs kyi dbang gis bzhugs pa ni/_/'khor ba gcod mdzad ngan song
[\[114a.5\]]'joms/_/mi shes gsal byed mun pa sel/_/ngan song 'dren mdzad sdug bsngal 'joms/_/nyon mongs 'joms pa srid mtsho sgrol/_/thugs kyi rang bzhin rdo rje dkar/_/sems dpa'i gtso la phyag 'tshal bstod/_/dgos 'dod skong ba rin chen mdzod/_/dam chos 'phel mdzad
[\[114a.6\]]dge blo gros/_/chos smra don mthun yid du 'ong /_/rgyu 'bras kun dran dran stobs mchog_/yon tan rang bzhin rin chen bsngo/_/de skong tshogs la phyag 'tshal bstod/_/chos kyi don 'byung dge 'byung gnas/_/snod bcud 'bras ston legs pa'i tog_/khams gsum thams
[\[114a.7\]]cad srid mtsho sgrol/_/'bras bu kun 'byung bde ba 'byung /_/gsung gi rang bzhin pad+ma dmar/_/gsung rab kha 'byed rnams la bstod/_/yid myur brtson 'grus mi ldog pa/_/bskrun med tshad med yon tan mdzod/_/mu stegs rgol 'joms the tshom myur/_/rgyu 'bras shes smra nga ro
[\[114b\]]
[\[114b.1\]]snyan/_/phrin las rang bzhin rgya gram ljang /_/don mdzad rigs la phyag 'tshal bstod/_/rab tu byung nas tshul khrims sdom/_/ston pa'i rtags 'chang nyan thos mchog_/phyag na po ti bar sreg shang /_/sku mdog ma des tha dad pa/_/nyid gcung tshe ldan dga' bo dang /_/sku yi sras gyur sgra
[\[114b.2\]]gcan zin/_/shes rab mchog gyur shA ri'i bu/_/'dri zhing lan lon mchog rab 'byor/_/rdzu 'phrul che ba maud gal bu/_/khyim pa dad skyed 'char ka bzang /_/'phrul gyi spyan ldan ma 'gags pa/_/dam chos thos mnga' kauN+Da n+yi/_/'dul ba 'dzin pa nye ba 'khor/_/spyod mdzes
[\[114b.3\]]bdud 'dul rta thul ba/_/ting 'dzin dbang thob ba lang bdag_/zhabs 'bring rtag mdzad kun dga' bo/_/shAkya'i skra 'dreg ming chen po/_/bslab pa kun 'dzin nor sbyin 'dzin/_/sbyangs pa'i yon tan ldan gang po/_/zhal ta'i sku bgres pa 'od srungs/_/bslab sbyangs yon tan kun ldan
[\[114b.4\]]pa/_/nyan thos rnams la phyag 'tshal bstod/_/rten 'brel don la brten gnas pas/_/'phags pa rang rgyal bcu gnyis la/_/nyon mongs 'joms byed gdung ba sel/_/ting 'dzin gsal ba snang ba brtsegs/_/'khor ba sreg pa 'jigs par byed/_/'khor bas mi bsnyengs dpa' bo
[\[114b.5\]]'dul/_/shes pa'i rtsal ldan shes rab mgyogs/_/'khor rlung mi bskyod ri bo rgyal/_/gsung gi sgra dang ldan sgra chen/_/dmigs pa rtse gcig bse ru ba/_/nyon mongs skyon 'joms dug sel 'joms/_/cho 'phrul ldan pa rdzu 'phrul ston/_/'jigs pa kun bral seng ge'i sgra/_/
[\[114b.6\]]ting 'dzin gsal byed yid myur ba/_/'byung dang bzlog la rab zhugs pa/_/rang rgyal gtso la phyag 'tshal bstod/_/phyi rol sgo yi nang gnas pa/_/khro bo srin po'i cha lugs can/_/sbrul dang mi sdug mgos brgyan pa/_/stag lpags kyis ni smad dkris shing /_/khams gsum gsal
[\[114b.7\]]byed 'jig rten snang /_/gdul dka' 'dul ba gsum 'dul ba/_/thugs kyi rang bzhin rdo rje dang /_/dbyug to 'dzin la phyag 'tshal bstod/_/ma rungs sdig byed gsum 'jig pa/_/ma rungs 'joms byed gsum mthar byed/_/yon tan rang byung rtse gsum dang /_/be con bsnams
[\[115a\]]
[\[115a.1\]]la phyag 'tshal bstod/_/dgos pa sgrub mdzad bdud rtsi 'khyil/_/srid pa 'joms mdzad be con sngo/_/gsung gi rang bzhin rgya gram dang /_/ral gri 'dzin la phyag 'tshal bstod/_/nyon mongs g.yo med mi g.yo mgon/_/dbang gi rang bzhin rta mgrin rgyal/_/phrin
[\[115a.2\]]las rang bzhin ral gri dang /_/pad+ma bsnams la phyag 'tshal bstod/_/phyi yi dkyil 'khor phyi rol du/_/mu ran dkar po'i nang gnas pa/_/gling bzhi po ni bri bar bya/_/shar phyogs lus 'phags zla gam na/_/lha yi dbang po brgya byin ni/_/mchan na bde sogs la sogs pa'i/_/
[\[115a.3\]]'khor dang bcas la phyag 'tshal bstod/_/lho phyogs 'dzam gling sog ka na/_/'jig rten mes po tshangs pa dang /_/btsun mo tshangs ma pho nya mngag_/yid 'ong bcas la phyag 'tshal bstod/_/nub phyogs glang spyod zlum po na/_/lha chen dbang phyug chen po dang /_/mchan na dka'
[\[115a.4\]]zlog la sogs pa'i/_/'khor dang bcas la phyag 'tshal bstod/_/byang phyogs che rgyas gru bzhi na/_/lha chen gtogs 'dod khyab 'jug dang /_mchan na dpal ldan la sogs pa'i/_/'khor dang bcas la phyag 'tshal bstod/_/khor yug nyid la gnas pa yi/_/'jig rten skyong ba
[\[115a.5\]]brgyad po la/_/'khor dang bcas la bstod pa ni/_/mche ba drug pa mdog dkar ba'i/_/glang chen de ni brgya byin gdan/_/rol pas 'dug pa gur gum 'dra/_/mchan na sha tsi u pa si/_/dbang phyug chen po biSh+Nu dang /_/b+h+r-i d+gi ri ti dga' byed dang /_/gzhon nu smin drug tshogs
[\[115a.6\]]kyi bdag_/stobs bzang legs ldan la sogs bstod/_/lho phyogs gshin rje'i rgyal po ni/_/ma he'i gdan can g.yon dkur brten/_/mchan na nag mo 'chi bdag mo/_/be+e con g.yas na 'dzin pa ste/_/rdo rje gzhon nu ma dang ni/_/nam gru ma dang nag mo dang /_/rdo rje lu gu rgyud
[\[115a.7\]]sogs bstod/_/nub phyogs ngos kyi chu lha ni/_/lus mdog dkar zhing ser ba dang /_/sbrul gyis lus brgyan chu srin gdan/_/zhags pa rin chen bsnams pa ste/_/mtha' yas dang ni 'jog po dang /_/karko Ta dang ku li ka_/nor rgyas bu dang dung skyong dang /_/pad+ma chu bdag la
[\[115b\]]
[\[115b.1\]]sogs bstod/_/byang phyogs gnod sbyin rgyal po ni/_/gser gyi mdog 'dra rin chen dang /_/g.yon pa snye ma rta yi gdan/_/mchan na chung mar bcas pa ste/_/yang dag shes dang 'brog gnas dang /_/nor bu bzang po dzam+b+ha la/_/gang ba bzang po ku be ra/_/pa ny+tsi ka dang nor lha'i rgyal/_/
[\[115b.2\]]'khor dang bcas la phyag 'tshal bstod/_/me gzugs kha dog drug ldan pa'i/_/dkyil na chung ma dang bcas pa/_/lus dmar ba la ra skyes gdan/_/gun+d+he dbyug pa 'dzin pa ste/_/me bzhi dang ni nag pa dang /_/yang dag shes dang mdun bdar dang /_/gya gyur 'gyur med a
[\[115b.3\]]gur dang /_/g.yon 'dor la sogs phyag 'tshal bstod/_/lho nub mtshams kyi bden bral ni/_/yi drags gdan can dmar nag mdog_/me 'bar ba ni g.yon na 'dzin/_/g.yas pa ral gri 'dzin pa ste/_/lang ka mgrin bcu me stag dang /_/u pa kar+Ni pur+Na dang /_/'jigs shing
[\[115b.4\]]gsod byed la sogs bstod/_/nub byang rlung lha'i rgyal po ni/_/nam mkha'i mdog can sha ba'i gdan/_/ba dan gyen du bsgreng ba 'dzin/_/g.yon pa rlung sgye'u thogs pa ste/_/rnam par snang mdzad sgra gcan 'dzin/_/sum brtsegs dang ni rab sim dang /_/lha min he ran ke shu dang /_/kun
[\[115b.5\]]du snang sogs phyag 'tshal bstod/_/byang shar 'byung bo'i bdag po ni/_/thal ba'i mdog 'dra rta yi gdan/_/g.yas gnyis rtse gsum a mra dang /_/g.yon gnyis gun+d+he rag sha phreng /_/ri dgas rgyal dang skem byed dang /_/brjed byed dang ni khu tshur can/_/nam gru srul po dza mi ka_/
[\[115b.6\]]'dod pa can dang ma dga' byed/_/bzhin bzangs dang ni gnya' lag can/_/bya gzugs mig 'chang 'joms pa po/_/ma mo la sogs phyag 'tshal bstod/_/khor yug gi ni phyogs bzhi na/_/bar na gza' rnams brgyad gnas pa/_/pa ba sangs dang mig dmar gnyis/_/shar na
[\[115b.7\]]gnas shing 'khor rnams skyong /_/smin drug snar ma mgo dang lag_/nab so rgyal skag la sogs bstod/_/phur bu dang ni nyi ma gnyis/_/lho na gnas shing 'khor rnams skyong /_/mchu dang gre dang dbo dang ni/_/me bzhi nag pa sa ri dang /_/sa ga la sogs phyag 'tshal bstod/_/zla ba
[\[116a\]]
[\[116a.1\]]sgra gcan nub phyogs na/_/gnas shing rang gi 'khor skyong ba/_/lha mtshams dang ni snon dang snrubs/_/chu stod dang ni chu smad dang /_/byi bzhin dang ni gro bzhin te/_/nub phyogs gza' skar 'khor bcas bstod/_/gza' lhag spen pa byang phyogs na/_/gnas shing rang
[\[116a.2\]]gi 'khor skyong ba/_/mon gru dang ni mon gre dang /_/khrums stod khrums smad nam gru dang /_/tha skar dang ni bra nye dang /_/gza' skar tshogs la phyag 'tshal bstod/_/dkyil 'khor gyi ni khor yug gi/_/mtshams na lto 'phye gnas pa ni/_/rab brtan dang ni khyus 'gro dang /_/sbrul mgo
[\[116a.3\]]shar gnas khyod phyag 'tshal/_/dge ba'i bar du gcod pa'i bgegs/_/gnye'u thung spyi'u gtsug sai min te/_/dar dpyangs dang ni mu rgan dang /_/'dre tshogs lho gnas khyod phyag 'tshal/_/mkha' lding rgyal po nub phyogs na/_/mkha' lding gser mig ga ru Da/_/g.yog mang du ma
[\[116a.4\]]khyod phyag 'tshal/_/'byung ba bzhi yi lha chen po/_/smin par byed pa me yi lha/_/sdud par byed pa chu yi lha/_/g.yo bar byed pa rlung gi lha/_/brtan par byed pa sa yi lha/_/phyogs bzhir gnas la phyag 'tshal bstod/_/kun snang dang ba khyem gyi lha/_/rab brtan blo gros ri yi lha/_/
[\[116a.5\]]kun nas 'od zer shing gi lha/_/kun du blo gros kun dga'i lha/_/sna tshogs sgo ni nags tshal lha/_/'byung po dge ba dur khrod lha/_/dge ba'i blo gros grong khyer lha/_/lha tshogs sdud pa phyag 'tshal bstod/_/las dang mthu stobs cher grags shing /_/dri za grul bum klu rnams dang /_/
[\[116a.6\]]gnod sbyin rnams la dbang sgyur ba/_/dri za'i rgyal po yul 'khor srung /_/gtsug phud lnga pa la sogs bstod/_/grul bum rgyal po 'phags skyes po/_/grul bum sna mig la sogs bstod/_/klu yi rgyal po spyan mi bzang /_/klu chen 'khor dang bcas la bstod/_/gnod sbyin
[\[116a.7\]]rgyal po rnam thos sras/_/gnod sbyin nor 'dzin sogs phyag 'tshal/_/phyi yi khor yug phyi mtshams na/_/rgyal ma rnam rgyal mi pham pa/_/mkha' 'gro ma dang sha za ma/_/rig sngags 'chang rnams phyag 'tshal bstod/_/shin tu mi bzad sdug bsngal ba'i/_/dmyal ba rnams
[\[116b\]]
[\[116b.1\]]dang yi dgas dang /_/byol song mi yi 'gro ris dang /_/khor yug sa steng gnas par bgyis/_/de ltar bstod pa'i rgyal po yis/_/sngags pas bdag gi snying ga'am/_/mdun du dkyil 'khor bstod byas te/_/rdo rje dril 'dzin rdo rje brjod/_/de nas phyi nas bdag lus las/_/nam mkha'i
[\[116b.2\]]dkyil 'khor brtag par bya/_/de ltar bsgoms mchod stod byed pa/_/dang po'i sbyor ba'i cho ga'o/_/dang po'i sbyor ba'i dkyil 'khor gyi cho ga rdzogs so//_//de nas chos rnams dngos med par/_/thams cad stong pa nyid du ni/_/sems kyis bsgom pa byas nas kyang /_/gong ma
[\[116b.3\]]de las ma nyams par/_/a las zla ba'i dkyil 'khor bsam/_/sa bon dbus su dam tshig rgya/_/bsam zhing de bzhin sgrub pa pos/_/lha yi rnal 'byor tshul bsgyur te/_/phyag rgyas phyag rgya de byin brlabs/_/rlung dang me chu de dkyil du/_/gser gyi sa gzhi bsgom par bya/_/suM las
[\[116b.4\]]ri rab chen po bsam/_/rin chen bzhi las grub pa yi/_/rgya ni yangs pa gru bzhi la/_/de dbus sdig pa sbyong ba yi/_/dkyil 'khor dge ba bsgom par bya/_/b+hUM las gzhal yas khang pa ni/_/mdzes pa brtsegs pa bsgom bya ste/_/gru bzhi pa la sgo bzhi pa/_/twa ra na bzhis brgyan pa
[\[116b.5\]]dang /_/mu khyud lte ba rtsibs ldan pa/_/sgo glo sgo khyams thams cad dang /_/de dag grwa la bsam pa ni/_/rin chen rdo rje mtshan ma dang /_/dril bu dar 'phan do shal dang /_/phreng bas rab tu klubs pa dang /_/dra ba dra phyed mdzes brgyan pa/_/phyag rgya bzhi yis brgyan pa la/_/gru bzhi pa
[\[116b.6\]]ni bsam par bya/_/de nas dkyil 'khor dbus dag tu/_/pad+ma'i 'og dang seng ge'i gdan/_/de steng zla ba'i dbus gnas pa/_/mi dmigs thugs rje thabs nyid de/_/chos sku mi gnas snying rje'i ngang /_/thabs dang shes rab gnyis med pas/_/'gro ba bdag sems don du ni/_/
[\[116b.7\]]'byung ba'i rgyu ni sngags kyi gzugs/_/kun rig rgyal po sprul par bya'o/_/oM sho d+ha ne sho d+ha ne/_sarba pA paM bi sho d+ha ne/_shud+d+he bi shud+d+he/_sarba karma A ba ra Na bi shud+d+he swA hA/_sngags kyi rgyal po de yis ni/_/gtso bo bdag po rjes dran nas/_/sgrib 'joms rnam dag ting 'dzin la/_/
[\[117a\]]
[\[117a.1\]]snyoms 'jug sngags ni ched brjod bya/_/des ni ngan song gsum po yang /_/pad+ma kha bye bzhin du grol/_/de nas bdag gi snying ga ru/_/zla ba'i dkyil 'khor la gnas pa'i/_/sngags rnams rab tu brjod nas su/_/ngan song sbyong ba nas brtsams te/_/rdo rje dril
[\[117a.2\]]bu'i bar du bskyed/_/bskyed pa'i sngags ni 'di dag go/_/na mo b+ha ga ba te sarba durga ti pa ri sho d+ha ni rA dzA ya/_ta thA ga tA ya ar+ha te saM myak+saM bud+d+hA ya/_tad+ya thA/_oM sho d+ha ne sho d+ha ne/_sarba karma A ba ra Na bi sho d+ha ne swA hA/_zhes sngags de brjod par bya'o/_/de nas rim pa de yis ni/_/
[\[117a.3\]]lha rnams gang yin dbyung bar bya/_/oM sho d+ha ne sho d+ha ne/_sarba a pA ya hUM/_zhes pa'i sngags rang gi snying gar bsgom par bya ste/_kun nas 'od zer sna lnga ni/_/rang gi sgo nas dbyung bar bya/_/sngags kyi 'od zer snang ba yis/_/khams gsum 'gro la phog byas pa/_/ngan song sdug
[\[117a.4\]]bsngal zhi bar bya/_/'od de slar yang snying gar 'dus/_/sngags dang 'od zer 'dus byas pas/_/gzugs rdzogs bskyed nas spro bar bya/_/mdun phyogs pad+ma zla ba la/_/de bzhin gshegs pha ngan song sbyong /_/nyon mongs sdug bsngal zhi don du/_/snying las spros nas gzhag par bya/_/
[\[117a.5\]]zla ba ltar ni snum pa la/_/ba mo'i mdog ltar dkar ba yi/_/sa gnon phyag rgya yang dag ldan/_/glang po'i gdan la bzhugs pa'o/_/gong gi bye brag thams cad kun/_/'od zer 'phro 'di'i sbyor ba yis/_/thugs las byung ba'i lha tshogs pa/_/rang rang sngags las sku sprul bya'o/_/
[\[117a.6\]]oM sho d+ha ne sho d+ha ya/_sarba a pA yA s+t+waM/_g.yas su rin chen me tog ni/_/mchog sbyin rgya can rta la gnas/_/pad+ma zla ba'i gdan nyid du/_/mdog sngon thugs las spros nas dgod/_/oM sho d+ha na sho d+ha ya sarba a pA ya hriH/_rgyab tu shAkya thub pa ste/_/ting 'dzin phyag rgya yang dag
[\[117a.7\]]ldan/_/rma bya'i gdan la yang dag gnas/_/pad+ma'i dbus thugs spros nas dgod/_/oM sho d+ha ne sho d+ha ya sarba a pA ya aH//_g.yon du me tog cher rgyas te/_/sku ljang mkha' lding la gnas la/_/skyabs sbyin rgya can pad zla yi/_/dkyil na thugs las phyung ste gnas/_/hUM trAM hrI aH
[\[117b\]]
[\[117b.1\]]bzhi po las/_/lha mo spyan dang mA ma kI/_/dkar mo sgrol ma rnam pa bzhi/_/rang gi rigs bzhin dbyung bar bya/_/hUM dzaHhoHd+hu bzhi po las/_rdo rje sems dpa' rgyal po las/_/rdo rje chags pa legs pa bzhi/_/rdo rje lcags kyu mda' khu tshur/_/pad zla'i dbus thugs la ni dgod/_/trAM r+yaM
[\[117b.2\]]b+h+ri hA bzhi po las/_/rdo rje rin chen rdo rje 'od/_/rdo rje rgyal mtshan rdo rje bshad/_/pad zla'i dbus na rin chen dang /_/nyi ma rgyal mtshan so bsnams pa/_/thugs las phyung nas dgod par bya/_/hriHd+hiHkruM b+ha bzhi po las/_/rdo rje chos dang rnon po dang /_/rdo rje 'khor lo smra ba rnams/_/pad+ma
[\[117b.3\]]ral gri 'khor lo ljags/_/thogs nas zla pad gong ltar dbyung /_/kaM raM k+ShaM saM bzhi las ni/_/las dang srung dang gnod sbyin brten/_/rgya gram go cha mche khu tshur/_/de kun sna tshogs pad+ma dang /_/zla ba'i dbus su shes par bya'o/_/hUM trAM hrIHaHzhes bya bas/_sgeg mo la sogs
[\[117b.4\]]rnam bzhi po/_/phyung nas gra'i cha rnams la/_/pad gnas zla ba'i gdan la dgod/_/spos la sogs pa bzhi po yang /_/sgeg sogs rnams dang mthun pas na/_/phyag sogs gdan sogs brtag pa'o/_/oM sarba saM skA ra pa ri shud+d+ha d+harma te ga ga na sa mung+ga te swa b+hA ba bi shud+d+he ma hA na ya pa ri bA re
[\[117b.5\]]swA hA/_sngags de yis ni dbyung bar bya/_/byams pa la sogs sems dpa' rnams/_/pad+ma zla ba'i dbus dag tu/_/sems dpa'i skyil mo krung gis bzhugs/_/byams pa 'jam dpal spos glang po/_/de bzhin ye shes tog dang bzhi/_/klu yi me tog gun+d+he dang /_/ut+pal spos glang
[\[117b.6\]]rgyal mtshan 'dzin/_/bzang skyod don yod mthong ba dang /_/blo gros mi zad spobs brtsegs bzhi/_/rin chen 'bar ba pad+ma bum/_/pad tog rin chen brtsegs pa rnams/_/mthu chen thob dang ngan song 'dren/_/mya ngan kun 'joms dra ba can/_/za ma tog dang lcags kyu dang /_/be con
[\[117b.7\]]rin chen dra ba 'dzin/_/zla ba'i 'od dang bdud rtsi 'od/_/nam mkha' mdzod dang kun du bzang /_/pad steng zla tshes bum pa dang /_/be con snye ma 'dzin pa'o/_/ngan song sbyong dang mun pa sel/_/sdug bsngal 'joms dang srid mtsho sgrol/_/phyag mtshan rdo rje dkar 'dzin te/_/pad+ma zla ba'i dbus
[\[118a\]]
[\[118a.1\]]na bzhugs/_/rin chen mdzod dang dge blo gros/_/don mthun yid 'ong dran stobs mchog_/yon tan rang bzhin rin chen 'dzin/_/pad+ma zla ba'i dbus na bzhugs/_/dge ba'i 'byung gnas legs pa'i tog_/srid pa'i mtsho sgrol bde ba 'byung /_/gsung gi rang bzhin bde
[\[118a.2\]]ba 'dzin/_/pad+ma zla ba'i dbus na bzhugs/_/brtson 'grus mi ldog yon tan mdzod/_/the tshom yid myur nga ro snyan/_/phrin las rang bzhin rgya gram 'dzin/_/bad gnas zla ba'i dbus na bzhugs/_/dzaHhUM baM hoHbzhi yis ni/_lcags kyu zhags pa lcags sgrog dang /_/dril bu
[\[118a.3\]]bsnams nas pad zla yi/_/dbus na sems dpa'i skyil krung bzhugs/_/de ltar rnam par bsgom pa ni/_/dkyil 'khor rgyal mchog ting 'dzin no/_/dkyil 'khor rgyal mchog ces bya ba'i ting nge 'dzin gnyis pa'o//_//de nas las kyi rgyal mchog ni/_/gsang ba sngags kyi 'od
[\[118a.4\]]zer gyis/_/'gro ba ngan 'gro las skyabs phyir/_/zhe sdang la sogs rnam pa lnga/_/ye shes lnga yis ngang bcom ste/_/dmyal ba yi dgas byol song sogs/_/dkyil 'khor kun du bzhugs pa yis/_/'bras bu ngan song las thar mdzad/_/rigs kyi dbang gis kun rdzob pas/_/so so re re
[\[118a.5\]]gsung ba min/_/des na las kyi rgyal mchog go/_/las kyi rgyal mchog ces bya ba'i ting nge 'dzin gsum pa'o/_/na mo b+ha ga ba te sarba durga ti pa ri sho d+ha ne rA dzA ya/_ta thA ga tA ya/_ar+ha te saM myak+saM bud+d+hA ya/_tad+ya thA/_oM sho d+ha ne sho d+ha ne/_bi sho d+ha ne bi sho d+ha ne/_sarba pA paM bi sho d+ha ne
[\[118a.6\]]shud+d+he bi shud+d+he sarba karma A ba ra Na bi sho d+ha ne swA hA/_lha rnams kun gyi sngon du ni/_/sngags de shin tu brjod par bya'o/_/de nas sngags dang phyag rgya rnams/_/go rims bzhin du bshad par bya/_/thugs rjes bskul ba'i thugs mnga' ba'i/_/rgyal ba kun gyis byin gyis rlobs/_/dam
[\[118a.7\]]tshig phyag rgya thams cad ni/_/bsngags pa rdo rje las byung ste/_/ting 'dzin phyag rgya la gnas pa/_/phyag rgya 'di ni rig pa'o/_/rdo rje bsdams pa gung gnyis bsgreng /_/mthe bong mthe'u chung gnyis gyen brkyang /_/mdzub gnyis pad+ma ltar bkug pa/_/ngan song rnam par sbyong ba po/_/de las
[\[118b\]]
[\[118b.1\]]mdzub gnyis rin chen byas/_/rin chen tog gi phyag rgya'o/_/mthe'u chung mthe bo so sor mnyam/_/lhag ma brkyang ba shAkya thub/_/de las lag g.yon dkur byas la/_/mi 'jigs sbyin par bya ba ni/_/phyag rgya 'di ni cher rgyas kyi'o/_/bcings pa mdzub gnyis mig tu bya'o/_/chung ngu srin lag nad
[\[118b.2\]]bu bsnol/_/gung mo mnyam par bsgreng ba ni/_/sangs rgyas kyi ni yin par gsungs/_/sbyar ba gung mo gnyis bsgrengs nas/_/mdzub gnyis ngos la sbyar byas nas/_/rtse gsum tshul du byas pa ni/_/mA ma kI yi phyag rgya'o/_/lag pa thal mo sbyar ba las/_/gung mo pad+ma 'dra ba las/_/phyag
[\[118b.3\]]rgya 'di ni gos dkar ma'o/_/sbyar ba gung mo gnyis bsgreng la/_/mdzub gnyis rgyab nas dkris byas te/_/mthe bong gung sbyar ut+pa la/_/phyag rgya 'di ni sgrol ma'o/_/phyag rgya rdo rje bsnams pa las/_/mdzub gnyis rdo rje brkyang ba ni/_/rdo rje sems dpa'i phyag rgya'o/_/de las mdzub mo g.yas
[\[118b.4\]]bkug pa/_/rdo rje rgyal po'i phyag rgya'o/_/de las mdzub mo gnyis mnyam ste/_/dang po bcag pa chags pa'i 'o/_/de las mdzub gnyis slar bkug ste/_/se gol gtogs pa legs pa'i 'o/_/de las par ma'i tshigs bcag pa/_/rin chen rdo rje gang yin pa'o/_/de las sor mo 'od zer
[\[118b.5\]]ltar/_/bkyed pa rdo rje gzi brjid do/_/de las spyi bor bzhag pa ni/_/rdo rje rgyal mtshan phyag rgya'o/_/de las phab nas kha ru ni/_/bzhag pa rdo rje bzhad pa'o/_/bcings la mdzub gnyis pad+ma ltar/_/phyag rgya de ni chos kyi'o/_/mdzub gnyis dang po'i tshigs bcag pa/_/phyag rgya 'di
[\[118b.6\]]ni rnon po'i'o/_/mdzub gnyis gdu bu ltar byas pa/_/rdo rje 'khor lo'i phyag rgyar bshad/_/de las mdzub gnyis pad+ma yi/_/'dab 'dra byas pa smra ba'i'o/_/de las mdzub gnyis bskyed byas pa/_/las kyi rdo rje'i phyag rgya'o/_/de las mdzub gnyis par bkyed de/_/mgrin par 'khyud pa
[\[118b.7\]]bsrung ba'o/_/de las rtse mo slar bkug ste/_/mche ba ltar byas gnod sbyin no/_/de las mdzub gnyis nang bkug ste/_/rab tu bsdams pa khu tshur ro/_/rdo rje bsdams pa dam byas pa/_/mthe bong gnyis gshibs sgeg mo'i'o/_/de las kha las mdun du ni/_/lag ba brkyang ba phreng ba
[\[119a\]]
[\[119a.1\]]ma'o/_/thal mo sbyar ba kha drung nas/_/phar drang ba ni glu ma'o/_/gar las rdo rje thal mo ni/_/spyi bor bzhag pa gar ma'i'o/_/bsdams pa thur blugs bdug pa ma'o/_/bsdams pa gyen gtor me tog go/_/mtheb bsnyams mdun 'dzin mar me'o/_/rdo rje bsdams
[\[119a.2\]]kyang byug dri'o/_/mdzub gnyis bkug pa lcags kyu'o/_/mdzub bkug rtse sprad zhags pa'o/_/mdzub gnyis 'khyud pa lcags sgrog go/_/rab tu bskyod pa dril bu'o/_/rdo rje khu tshur bcings byas te/_/mdzub mo dbus ma rab mnan nas/_/me tog tshul byas byams pa'o/_/de las
[\[119a.3\]]ut+pal ltar byas pa/_/'jam dpal gyi ni yin par bshad/_/g.yon pa khu tshur dkur brten nas/_/glang chen po yi tshul lta bur/_/g.yas pas byas pa spos glang po/_/g.yon pa khu tshur dkur brten nas/_/g.yas pa dku ru bzhag nas su/_/rgyal mtshan 'dzin pa ye shes tog_/
[\[119a.4\]]lag gnyis snying ga'i phyogs nyid du/_/pad+ma dgyes pa bzad skyong ngo /_/bsgreng nas mdzub mtheb 'khyud pa ni/_/don yod spyan gyi phyag rgya'o/_/de las mdzub mo rin po che/_/'bar ba ltar byas blo mi zad/_/g.yon pa lte bar bzhag nas su/_/de steng g.yas gzhag spobs pa brtsegs/_
[\[119a.5\]]snye ma rin chen za ma tog_/mthu chen thob pa'i phyag rgya'o/_/rdo rje khu tshur bcing ba las/_/mdzub mo brkyang bar byas pa ni/_/ngan song sbyong ba'i phyag rgya'o/_/g.yon pa'i khu tshur dkur brten nas/_/g.yas pa be con tshul byas pa/_/mya ngan kun 'joms phyag rgya'o/_/g.yon pa'i
[\[119a.6\]]khu tshur gnyis bcings te/_/go cha'i tshul du bcings nas su/_/nu ma gnyis la bcings pa ni/_/dra ba'i 'od kyi phyag rgya'o/_/g.yon pa'i khu tshur dkur brten nas/_/g.yas pa khu tshur glo ru yang /_/mthe bo mthe'u chung brkyang byas nas/_/zla tshes tshul byas zla 'od rgya/_/lag pa gnyis
[\[119a.7\]]kyis bum pa ni/_/'dzin tshul bdud rtsi 'od kyi'o/_/snying gar g.yon pa'i khu tshur gzhag_/g.yas pa steng bskor nam mkha'i mdzod/_/g.yon pa khu tshur dkur brten nas/_/rin chen khu tshur g.yas pa ste/_/kun bzang dam pa'i phyag rgya'o/_/lag pa thal mo sbyar ba las/_/gung
[\[119b\]]
[\[119b.1\]]mo srin lag rtse mnyam bsgreng /_/mthe chung gnyis ni nang du gzhug_/mdzub mo gnyis ni bkug byas la/_/mthe bong gnyis ni de ngos la/_/bcar ba byang chub spyi yi'o/_/thal mo mnyam du sbyar ba las/_/snying gar bzhag pa nyan thos kyi'o/_/g.yon pa'i khu tshur nang bstan
[\[119b.2\]]te/_/mdzub mo mthe bong rtse sbyar bsgreng /_/g.yas pa srin mtheb sbyar bsgreng sprad/_/rang rgyal rnams kyi phyag rgya'o/_/rdo rje bsdams pa dam bcas la/_/mdzub mo mthe'u chud gshibs te bsgreng /_/mthe bong ngos bcar gsum snang gi'o/_/de nyid las ni mthe'u chung gnyis/_/
[\[119b.3\]]bsnol ba 'jig rten gsum 'dul gyi'o/_/de gnyis las ni mthe bong gnyis/_/nang du bcug pa gsum 'jig go/_/de nyid las ni mthe'u chung bsgreng /_/snga ma bzhin byas gsum mthar byin/_/de las mtheb gnyis rtse sprad de/_/bsgreng pa mi g.yo mgon po'o/_/de las
[\[119b.4\]]gud gnyis gshibs te bsgreng /_/chung gnyis nang du lug rgyud sbrel/_/mdzub mo dang ni srin lag gnyis/_/gshibs te bsgreng ba bdud rtsi 'khyil/_/de las mdzub mo gung mo gnyis/_/snga ma bzhin du gzhag byas la/_/lhag ma bsnol ba be con sngo/_/de nas mdzub mo
[\[119b.5\]]gshibs te bsgreng /_/lhag ma 'od zer 'phro byas pa/_/rta mgrin rgyal po'i phyag rgya'o/_/dam tshig phyag rgya de dag kyang /_/phal cher bsdams pa las byung bas/_/bsdams pa las ni bcing par bya/_/de ni dam tshig phyag rgya'o/_/de nas las kyi phyag rgya bsnams/_/mdor bsdus rab
[\[119b.6\]]tu bshad par bya/_/g.yon pa lte bar gzhag pa la/_/g.yas pa rdo rje 'dzin tshul ba/_/de bzhin gshegs pa'i phyag rgya'o/_/ngan song sbyong ba la sogs bzhi/_/sa gnon mchog sbyin ting nge 'dzin/_/mi 'jigs la sogs go rims bzhin/_/bsgyings nas rdo rje dril 'dzin dang /_/
[\[119b.7\]]lcags kyu g.yas na 'dzin pa dang /_/mda' 'phangs tshul dang se gol dang /_/mdzub mtheb phrad par 'dzin pa dang /_/khu tshur gshibs pa nyi ma'i'o/_/khu tshur g.yon thogs gru mo gzugs/_/kha yi phyogs su gzhag pa'o/_/g.yas kyis g.yon pa 'byed pa dang /_/ral gri gnyis
[\[120a\]]
[\[120a.1\]]kyis dpung par 'dzin/_/khu tshur gshibs te snying gar bskor/_/kha yi thad ka nas drangs dang /_/khu tshur gnyis ni gar byas te/_/'gram pa g.yas g.yon gzhag par bya/_/de nas yang bskor spyi bor gzhag_/spyi bor ba krol ba las kyi'o/_/khu tshur go cha'i
[\[120a.2\]]tshul byas dang /_/de las mthe chung mche ba dang /_/khu tshur gnyis ni mnan pa'o/_/de las dku g.yas g.yon pa las/_/bzhag nas 'gying ba sgeg mo'o/_/phreng ba 'dzin pa phreng ma'o/_/kha nas 'byung tshul glu ma'o/_/gar du byas pa gar ma'o/_/de las khu tshur thur du ni/_/blugs
[\[120a.3\]]la spos ltar 'dug pa'o/_/gyen du 'thor ba me tog go/_/mdun du gshibs pa mar me'o/_/khu tshur rtse sprad brang la ni/_/nyug ba de ni dri chab ma'o/_/khu tshur gnyis kyi rgyab sbyar la/_/mthe'u tshud mdzub gnyis so so ru/_/'khyud pa de ni lcags kyu'o/_/de las mdzub gnyis
[\[120a.4\]]rtse sprad la/_/gdu bur byas pa zhags pa'o/_/de las gung mo mtheb sprad la/_/lu gu rgyud ltar byas pa las/_/lhag ma bsdus pa lcags sgrog go/_/de las mdzub gnyis 'khyud pa la/_/khu tshur mnan bskyod dril bu'o/_/de bzhin phyag mtshan med pa dang /_/gnyis su phye ba
[\[120a.5\]]byas pa ni/_/byang chub sems dang nyan thos dang /_/rang sangs rgyas pa thams cad kyi/_/las kyi phyag rgyar shes par bya/_/rdo rje 'dzin tshul dbyug to 'phyar/_/rtse gsum be con rgya gram dang /_/dgra sta ral gri pad+ma bsnams/_/khro bo las kyi phyag rgya'o/_/lce la bad zla'i dkyil
[\[120a.6\]]nyid du/_/gong bu bstan pa'i sngags de dag_/bkod nas bzlas pa byas pa ste/_/chos kyi phyag rgyar bstan pa'o/_/ji ltar bstan pa bsgom pa dang /_/phyag rgya phyag mtshan 'dzin pa dang /_/byang chub sems dpa' thams cad kyi/_/phyag rgya che zhes bya ba yin/_/de la phyag mtshan
[\[120a.7\]]med pa ni/_/las kyi phyag rgyar shes par bya/_/mthe bong mthe'u chung rtse sprad de/_/lhag ma gsum ni rdo rjer byas/_/de ni brgya byin phyag rgya'o/_/g.yon pa pad+ma kha 'dzums dang /_/g.yas pa'i gung mdzub bsgreng bas ni/_/smrang 'don ltar byas tshangs pa'o/_/g.yon pa rab tu bgrad
[\[120b\]]
[\[120b.1\]]de bsgreng /_/g.yas pa rtse gsum gtogs 'dod do/_/pi wang g.yon logs yul 'khor srung /_/mthe bong mthe chung sbyar byas 'phags/_/mdzub mo zhags pa spyan mi bzang /_/mthe bo ne'u le'i sna 'dra ni/_/rnam thos sras kyi yin par bshad/_/g.yon pa thod pa thogs pa ltar/_/
[\[120b.2\]]sor mo yid bsdus dbang phyug go/_/thal mo khong stong sbyar ba las/_/gung gnyis bsgreng la mdzub gnyis dgug_/mthe bong steng bzhag lha rnams so/_/g.yas pa be con ltar byas la/_/g.yon pa mgo thod ces byas pa/_/gshin rje mo yi phyag rgya'o/_/g.yas pa zhags
[\[120b.3\]]'dzin tshul byas te/_/g.yon pa sbrul gyi gdengs kar bya/_/chu lha 'khor bcas phyag rgya'o/_/g.yas pa snye ma 'dzin pa dang /_/g.yon pa mdzub mo bkug pa ni/_/gnod sbyin 'khor bcas phyag rgya'o/_/g.yas thal brkyang byas mthe bo dgug_/smrang 'don lta bur bya ba dang /_/
[\[120b.4\]]g.yon pa gun+b+he 'dzin pa ni/_/me lha 'khor bcas phyag rgya'o/_/g.yas pa ral gri 'dzin pa dang /_/gung mo srin lag mthil bkug pa/_/bden bral srin po'i phyag rgya'o/_/g.yas ba dan tshul byas nas/_/g.yon pa pi bang thogs pa ni/_/rlung lha 'khor bcas phyag
[\[120b.5\]]rgya'o/_/g.yas pa phreng ba 'dzin pa dang /_/g.yon pa zhags mig ltar byas pa/_/dbang ldan 'khor bcas phyag rgya'o/_/thal mo mnyam du sbyar ba ni/_/pa ba sangs dang mig dmar ro/_/kha thad mdzub bsgreng phur bu'o/_/lag g.yas thal bgrad nyi ma'o/_/zla ba g.yon pa bgrad pa'o/_/
[\[120b.6\]]glang sna chu srin 'dra sgra gcan/_/se gol rtag gtogs lag pa la/_/spen pa dbyug pa 'dzin ltar bya/_/lag pa gnyis kyi mkhrig ma bsnol/_/bkan te g.yas pa steng phyung nas/_/sor mo spro zhing bsdu ba ni/_/rgyu skar spyi yi phyag rgya'o/_/'jig rten pa ni thun mong du/_/thal mo brkyang
[\[120b.7\]]par bya ba dang /_/yang na thal mo pad+mar bya/_/'jig rten spyi yi phyag rgya'o/_/gong du ji ltar bshad pa yi/_/phyag rgya chen po bsgom pa ni/_/thugs kar rdo rje bsgom pa ni/_/phyag rgya chen po'i cho ga'o/_/de nas lha rnams thams cad kyi/_/dkyil 'khor sngags ni bstan bya ste/_/dang por
[\[121a\]]
[\[121a.1\]]bdag byin brlab pa'i sngags/_/rdo rje phyag rgya bcings nas dgod/_/oM sarba bdi badzra a d+hi tiSh+Tha dz+nyA na sa ma ye hU~M/_snying ga mgrin pa dpral ba dang /_/smin mtshams mdzod spu rna ba gnyis/_/mgo bo gtsug phud dpung pa gnyis/_/sna dang rked pa pus mo bol/_/
[\[121a.2\]]long bu gnyis dang mig gnyis dang /_/gsang ba'i gnas su byin gyis brlabs/_/oM sho d+ha ne sho d+ha ya sarba a pA ya a na ya hUM/_/ngan song las 'dren pa'o/_/oM sarba bita sarba pA paM bi sho d+ha ne hUM/_sdig pa dag par bya'o/_/oM sarba bdi tra tha/_sdig pa dral ba'o/_/oM sho d+ha ne sho
[\[121a.3\]]d+ha ne/_sarba pA paM bi sho d+ha ne/_shud+d+he bi shud+d+he/_sarba karma A ba ra Na bi shud+d+he swA hA/_kun rig gi'o/_/oM sho d+ha ne sho d+ha ya/_sarba a pA ya hUM/_ngan song sbyong ba'i'o/_/oM sho d+ha ne sho d+ha ya/_sarba a ba ya/_sarba swa twe b+h+yaHhUM trAM/_rin chen me tog gi'o/_/oM sho d+ha ne sho d+ha ya/_sarba
[\[121a.4\]]a pa ya bi sho d+ha ne hrIH/_shAkya thub pa'i'o/_/oM sho d+ha ne sho d+ha ya/_sarba a pa ya ni sho d+ha ya/_tra tha aH/_me tog cher rgyas kyi'o/_/oM sho d+ha ne hUM/_/sangs rgyas spyan gyi'o/_/oM sho d+ha ne trAM/_mA ma kI'i'o/_/oM sho d+ha ne hrIH/_na bza' dkar mo'i'o/_/oM sho d+ha ni aH/_sgrol ma'i'o/_/
[\[121a.5\]]sarba bid badzra satwa hUM/_sarba bid badzra satwa dzaHsarba bid badzra sa tra hoH/_sarba bid badzra satwa d+huH/_rdo rje sems dpa' rgyal po chags pa legs pa rnams rim pa bzhin no/_/trAM R+YaM b+h+ri hA/_rdo rje rin chen gzi brjid rgyal mtshan bzhad pa rnams rim pa bzhin no/_/hrIHd+hIHkruM b+ha la sogs
[\[121a.6\]]rdo rje chos dang /_/rnon po dang 'khor lo dang /_smra ba rnams rim pa bzhin no/_/kaM raM k+ShaM saM bzhi las rdo rje las dang /_srung ba dang /_gnod sbyin dang khu tshur rnams rim pa bzhin du sbyar ro/_/oM sarba bdi ma hA badzro d+b+ha ba dA na pA ra mi ta pU dze hUM/_sgeg mo'i'o/_/oM sarba bdi ma hA
[\[121a.7\]]badzrod+b+ha ba shI la pA ra mi tA pU dze trAM/_rdo rje phreng ba ma'i'o/_/oM sarba bdi ma hA badzro d+b+ha ba k+ShAn+ti pA ra mi tA pU dze hrIH/_glu ma'i'o/_/oM sarba bdi ma hA badzrod+b+ha wa bIR+ya pA ra mi tA pU dze aH/_gar mkhan ma'i'o/_/oM sarba bti sarba a pA ya/_d+ha ma d+ha ma d+hu pA ya d+h+yA na pA ra mi tA pU dze hUM phaT/_
[\[121b\]]
[\[121b.1\]]spos me ma'i'o/_/oM sarba bti sarba a pA ya puSh+pA bi lo ka ni pradz+nyA pA ra mi tA pU dze trAM/_me tog ma'i'o/_/oM sarba bti sarba a pA ya dz+nyA na A lo ka ka ri pra Ni d+hi pA ra mi ta pU dze hrIH/_mar me'i'o/_/oM sarba bti sarba a pA ya gan+d+ha bi nA sha ni badzra gan+d+ho pa ya pA ra mi tA pU dze aH/_dri chab ma'i'o/_/
[\[121b.2\]]oM sarba bdi na ra ka A kaR+Sha Ni hUM phaT/_rdo rje lcags kyu'i'o/_/oM sarba bti sarba na ra ka u d+ha ra ni hUM phaT/_rdo rje zhags pa'i'o/_/oM sarba bti sarba na ra ka ban+d+ha mo tsa ni hUM phaT/_rdo rje lcags sgrog gi'o/_/oM sarba bti sarba na ra ka g+haN+Ta bi sho d+ha ni hUM phaT/_rdo rje dril bu'i'o/_/oM mai tri
[\[121b.3\]]ha ra Na swA hA/_byams pa'i'o/_/oM many+dzu shrI swA hA/_'jam dpal gyi'o/_/oM gan+d+ha hasti swA hA/_spos kyi glang po'i'o/_/oM dz+nyA na ke tu ba ti hUM/_ye shes tog gi'o/_/oM b+ha dra ba ti ha ra pA la hUM/_bzang skyong gi'o/_/oM a mo g+ha ha ra she hUM/_don yod par mthong ba'i'o/_/
[\[121b.4\]]oM ak+Sha ya hUM karmA ba ra Na bi sho d+ha ne swA hA/_blo gros mi zad pa'i'o/_/oM pra ti b+ha ne pra ti b+hAn ku re swA hA/_spobs pa brtsegs pa'i'o/_/oM s+thA me s+thA me ma hA s+thA me pA ti hUM/_mthu chen thob kyi'o/_/oM sarba a pA ya dza ha sho d+ha ne hUM/_ngan song kun 'dren gyi'o/_/oM sarba sho ka ta
[\[121b.5\]]mo nir g+ha te na ma ti hUM/_mya ngan kun 'joms kyi'o/_/oM dz+wa la ni ma hA dz+wa la ni swA hA/_dra ba can gyi'o/_/oM tsan+d+ra bya ba lo ki te swA hA/_zla 'od kyi'o/_/oM a mi ta pra b+ha ba ti hUM/_bdud rtsi 'od kyi'o/_/oM ga ga na lo tsa ne hUM/_nam mkha' mdzod kyi'o/_/oM sa man+ta b+ha dra hUM/_kun du
[\[121b.6\]]bzang po'i'o/_/oM bo d+hi satwa sarba saM skA ra pa ri shud+d+ha d+harma te ga ga na sa mud+ga te swA hA/_byang chub sems dpa' thams cad kyi'o/_/oM sarba mu ne b+h+yaHpa ri shud+d+he ga ga na sa ma naM swA hA/_nyan thos kyi'o/_/oM na mo bud+d+ha bya ba lo ki te shud+d+ha ga ga na sa ma ye swA hA/_rang rgyal gyi'o/_/oM trai lo
[\[121b.7\]]kya ki ra hUM phaT/_'jig rten gsum snang gi'o/_/oM trai lo kya da ma ka hUM phaT/_gsum 'dul gyi'o/_/oM trai lo kya nA sha hUM phaT/_gsum 'jig gi'o/_/oM trai lo kya an+ta hUM phaT/_gsum mthar byed kyi'o/_/oM kA na ha ni hUM phaT/_mi g.yo mgon no/_/oM a mr-i te hUM phaT/_
[\[122a\]]
[\[122a.1\]]bdud rtsi 'khyil pa'i'o/_/oM kA la daN+Da hUM phaT/_be con sngon po'i'o/_/oM hrIHhUM phaT/_rta mgrin gyi'o/_/oM in+d+rA ya swA hA/_brgya byin 'khor bcas kyi'o/_/oM brah+ma Ne swA hA/_tshangs pa'i'o/_/oM ga Na pa ti hUM/_gtogs 'dod kyi'o/_/oM baiSh+Na bi ye swA hA/_
[\[122a.2\]]dbang phyug chen po'i'o/_/oM de ba ga Ne b+h+yaHswA hA/_lha thams cad kyi'o/_/oM be+e ba swa da ma tri b+h+yaHswA hA/_gshin rje 'khor dang bcas pa'i'o/_/oM be ru Na ye nA ga ga Na b+h+yaHswA hA/_chu lha 'khor dang bcas pa'i'o/_/ku be ra yak+Sha ni b+h+yaHswA hA/_gnod sbyin 'khor bcas kyi sngags so/_/_
[\[122a.3\]]oM ag+na yi ku tsi ku tsi swA hA/_drang srong rnams kyi'o/_/oM nai r+r-i t+ya rAk+Sha sa b+h+yaHswA hA/_srin po 'khor bcas kyi'o/_/oM bA ya be a sU ra ga Ne b+h+yaHswA hA/_rlung lha 'khor dang bcas pa'i'o/_/oM ru dra ak+Sha b+hU ta ga Ne b+h+yaHswA hA/_dbang ldan 'khor bcas kyi'o/_/oM pr-i s+thi b+h+yaHswA hA/_
[\[122a.4\]]sa'i lha mo'i'o/_/oM gra he pra b+hA dz+yo ti sa ya nak+Sha tra ni rnA da ni swA hA/_gza' dang rgyu skar spyi'i sngags so/_/oM ma ho ra ga ga Ne b+h+yaHswA hA/_lto 'phye rnams kyi'o/_/oM kuM b+haN+Da pU ta un+ma dA pa sma ra a ma ostAr ga Ne b+h+yaHswA hA/_'dre spyi'i'o/_/oM ga ru Da ga Na b+h+yaHswA hA/_nam mkha' lding
[\[122a.5\]]spyi'i'o/_/oM ag+ne swA hA/_me lha'i'o/_/oM ba ru NA ya swA hA/_chu lha'i'o/_/oM bA ya be swA hA/_rlung lha'i'o/_/oM pa Ta la swA hA/_sa bdag go/_/oM sarba de ba ta swA hA/_khyim lha la sogs pa thams cad kyi'o/_/oM hri swA hA/_mkha' 'gro ma'i'o/_/de dag ni sngags su gsungs
[\[122a.6\]]pa'o/_/ting 'dzin sngags dang phyag rgyar ldan/_/nyin re ting 'dzin gsum po ni/_/bdag dang lha sbyor bsgom par bya/_/de nas bdag nyid der gsal nas/_/rgyas 'debs bzhi dang ldan pa la/_/dkyil 'khor sgo ni dbye byas nas/_/dkyil 'khor yongs su bskyed par bya/_/oM sarba
[\[122a.7\]]bdi badzra tsakra hUM/_'khor lo dang ldan phyag rgya bya/_/dkyil 'khor bskyed sngags phyag rgya'o/_/de nas gtso bor bdag sbyor bas/_/dpung par se gol gdab byas la/_/dzaHhUM baM hoHsa spyan drang ngo /_/de nas nye reg 'thor 'thung dang /_/zhabs bsil ba ni dbul bar bya/_/mchod pa
[\[122b\]]
[\[122b.1\]]rnam pa sna tshogs mchod/_/de rjes bstod pa bya ba ni/_/mnyam med mi g.yo chos mchog can/_/thugs rje'i bdag nyid 'gro sdug sel/_/yon tan dngos grub sbyin mdzad pa/_/dri med mnyam nyid dam pa bstod/_/yon tan phra mo tshad med de/_/nam mkha' dang yang bskrun yod min/_/
[\[122b.2\]]dngos grub mnyam med dpe bral ba/_/'gro la nges par stsol mdzad bstod/_/rtag tu dri med thugs rje 'byung /_/smon lam sgrub pa 'gag med can/_/'gro ba'i don brtson mtha' yas pa/_/bdag nyid rtag tu snang la bstod/_/tshad med tshad bral yongs rdzogs pa'i/_/bde gshegs
[\[122b.3\]]go 'phang de brnyes kyang /_/thugs rje'i spyod pa 'gag med 'gyur/_/bzang po shin tu mchog ldan bstod/_/mchog sbyin nang na mchog brnyes pas/_/kun la dngos grub mchog thob mdzad/_/mgon po dus gsum sgrib med pa/_/dngos grub dam pa stsol bstod do/_/
[\[122b.4\]]bstod pa'i rgyal po 'di dag gis/_/lan cig tsam yang bstod byas pas/_/sangs rgyas kun gyis dbang bskur zhing /_/bde gshegs thams cad 'grub par 'gyur/_/de ltar ting 'dzin bya ba ni/_lo'am lo phyed zla gcig bya/_/de lhar grub nas rdul tshon brtsams/_/de yis bsod nams
[\[122b.5\]]tshogs bsgoms pa/_/sngon du bsnyen pa'i cho ga'o//_//de nas rdul tshon mgo rtsom ste/_/gong du bshad pa'i gnas dag tu/_/sa ni gzung ba'i las bya ste/_/sa bdag sa srung la sogs dang /_/sa yi lha mo rnams la ni/_/dkyil 'khor dang ni sbyin sreg gi_/dkyil 'khor bya ba'i
[\[122b.6\]]don du ni/_/dam tshig 'di ni bsgrags par bya/_/sa la rgyu ba'i lha kun dang /_/gang zhig sa la brten kun dang /_/byams pa'i sems su gnas pa ni/_/kun dga'i don du zhu zhing gnas/_/de nas ji ltar 'tsham pa bzhin/_/pus nub tsam du brko byas la/_/gyo mo la sogs bsal bar
[\[122b.7\]]bya/_/spyan dang gnod sbyin 'khyil pa yi/_/sngags kyi chu yis gtor bar bya/_/de ltar sa ni bzung nas su/_/slob dpon khru yis brtag byas la/_/che chung rim pa gang yin pas/_/sa de yang dag gzung bar bya/_/de ni sa sbyang ba'i cho ga'o//_//de nas gos rgyan bgos
[\[123a\]]
[\[123a.1\]]byas te/_/dri zhim chu yis lus bkrus la/_/rdo rje gnod sbyin ting 'dzin du/_/zhugs nas rdo rje 'chang ba'i gtso/_/thugs las phyung ste skad cig mas/_/mig la nyi ma zla ba'i 'od/_/rkang pa bor ba rdo rjer bsam/_/lag gnyis rdo rje dril bzung la/_/yi ge hUM gi sgra
[\[123a.2\]]bsgrags te/_/g.yas nas bskor la deng zhes brjod/_/mtshams dang dra ba ra ba dag_/bdud dang sdang ba bzlog par bya/_/de nas phur bu byin brlabs nas/_/phur bu sngags kyis gdab par bya/_/de nas skud pa rim lnga yi/_/kha dog bzhin du bsam byas la/_/'khor los sgyur
[\[123a.3\]]bas g.yog la gtad/_/de nas thig skud bsgril bar bya/_/de nas gser gyi gzhong pa ru/_/rigs kyi sngags kyis btab nas su/_/mchod dang bstod pa rdzogs par bya/_/de nas thig gdab brtsam pa ni/_/las dang bya bas gdab pa ste/_/byin gyis brlabs pa'i sngags bstan pa/_/
[\[123a.4\]]oM badzra sU tra A kaR+Sha ya maN+Da la hUM/_zhes so/_/gdab pa'i 'gro stangs bskor ba ni/_/rgyud dang man ngag bzhin du bstan/_/byin brlabs byas pa'i gnas de ru/_/phyi yi dkyil 'khor bri bar bya/_/dbus kyi cha ni gdab bya ba/_/srad bu brgyad dang ldan pa yi/_/lte bar bcas shing
[\[123a.5\]]rtsibs bcu drug_/rim pa gsum dang ldan pa yi/_/rtsibs ni nyis 'gyur nyid du bya/_/sgo bzhi rta babs bzhi ldan pas/_/them skas dang ni 'khor lo dang /_/lda ldi la sogs brgyan pa ru/_/seng ge ba glang rnams kyis brgyan/_/de ltar legs par brtags byas nas/_/tshon rtsis
[\[123a.6\]]bri ba brtsam par bya/_/de ltar byas pa'i 'og nyid du/_/de nas sbyor ba gsum bsgoms la/_/lha yi gnas su tsan+dan sogs/_/lha yi gnas ni bya ba'o/_/de la me tog phul byas la/_/rang rang gsang sngags mang bzlas te/_/de nas mchod pa'i rim pas mchod/_/dbus kyi gtso bo'i
[\[123a.7\]]gsang sngags kyi/_/rnam rgyal bum pa gdab par bya/_/de nas phur bu phyang nas su/_/kha dog lngas ni dgang bar bya/_/dbang ldan mtshams nas bri bya ste/_/dkar sngo dmar dang de bzhin ljang /_/nang du ser po btang byas la/_/de nas yang ni mchod pa dbul/_/de nas dkyil 'khor 'degs
[\[123b\]]
[\[123b.1\]]par bya/_/sor mo gyen du rtse sprad 'degs/_/de yi sngags ni 'di dag go/_/oM sarba bdi a d+hi tiSh+Tha hUM/_zhes so/_/rdul tshon bri ba'i cho ga'o//_//de ltar byas zin 'og tu ni/_/de bzhin mchod pa rnam lnga yis/_/bum pa sta gon gnas par bya/_/bum pa dkar zhing che ba dang /_/kha yangs
[\[123b.2\]]legs shing mgrin pa mtho/_/dri chus yongs su bkang nas su/_/kha rgyan yal ga shing gis byas/_/'bru lnga sman lnga rin chen lnga/_/snying po lnga dang ldan par bya/_/me tog phreng bas bcing byas te/_/ras kyis mgul la dkris byas la/_/ku sha sngon pos gdan byas pa/_/gdugs
[\[123b.3\]]dkar gyis ni brgyan pa ste/_/rang rtags mtshan ma bri byas la/_/ba dan lnga dang ldan pa ni/_/go rims bzhin du gzhag par bya/_/til dang so ba spos dang ni/_/tsan+dan me tog dkar po dang /_/'o ma yis ni yon chab snod/_/bkang la mdun du gzhag par bya/_/de bzhin spos kyis
[\[123b.4\]]bdug nas su/_/sngags dang phyag rgyas brtan par bya/_/rang rang sngags kyis btab pa yi/_/de kho na yi phyag rgya bya/_/rgyas 'debs bzhi dang ldan pa la/_/nye reg 'thor 'thung yon chab dbul/_/sngags pa rdo rje dril ldan pa'i/_/lag pa g.yas pas reg nas su/_/chu la brgya rtsa brgyad
[\[123b.5\]]du gdab/_/de nas lha de zhu byas te/_/byang chub ye shes chu ru gyur/_/bum pa sta gon la gnas pa'o//_//de nas sngags pa grub 'dod pas/_/sbyin sreg las ni brtsam bya ste/_/bcu phyed mchod par ldan pa yis/_/dkyil 'khor chen po'i shar phyogs su/_/zhi ba'i sbyin sreg brtsams
[\[123b.6\]]par bya/_/rab tu dkar ba'i sa gzhi la/_/rgyar ni khru gang zabs su yang /_/sor ni bcu gnyis brkos byas la/_/de dbus rdo rje sor brgyad gzhag_/thab khung gi ni steng nyid du/_/sor bzhi rab tu dor byas la/_/'phangs dang rgyar ni sor bzhi yis/_/mnyam par rab tu byas pa la/_/
[\[123b.7\]]rab tu rdo rje rtse gsum mtshan/_/ba yi lci ba ma lhung dang /_/sa gzhi dkar bas byug par bya/_/rdo rje gnod sbyin sngags btab pas/_/bgegs ni bskrad cing gsad par bya/_/'o ma yod pa'i yam shing gis/_/gtsubs pa'i me yis sbar bar bya/_/ji ltar me lha spyan drangs nas
[\[124a\]]
[\[124a.1\]]yon chab nye reg 'thor 'thung gnyis/_/gtor nas 'bar la de thim bya/_/phyag rgya 'khor lo dang ldan pas/_/mdun du bzhag la blta bar bya/_/de nas me yi dbus su ni/_/dkyil 'khor lha rnams bsgom par bya/_/rdo rje khu tshur rab bcings te/_/mdzub gnyis
[\[124a.2\]]mthe'u chung rdo rje sbrel/_/rdo rje rab bsrungs phyag rgyas te/_/dkyil 'khor thams cad rab bsgrub pa'o/_/sngags ni oM sarba bdi badzra tsakra sid+d+ha hUM/_dzaHhUM baM hoHdang ldan par/_/se gol ldan pas dgug gzhug bya/_/de nas sreg rdzas bstan pa ni/_/nas dang zho dang 'bras yos dang /_/
[\[124a.3\]]til dang ku sha sngon po dang /_/'bras chan me tog dkar po dang /_/spang spos sbrang rtsi mar rnams dang /_/mi rus phye mas sbyin sreg bya'o/_/rdzas de dag ni dbul ba yang /_/rang gi sngags kyis brgya rtsa brgyad/_/yang na bdun bdun dbul bar bya/_/sgeg sogs mchod pa brgyad dang ni/_/
[\[124a.4\]]de bzhin bcu gnyis mchod pas mchod/_/dkyil 'khor bdag po la sogs pa'i/_/sngags ni ci nus bzlas byas nas/_/gang ba'i sbyin sreg dbul bar bya/_/sems can phan don ci 'dod bsngo/_/de nas gzhan yang pha rol du/_/'phos la phan par bya don du/_/sbyin sreg chen po
[\[124a.5\]]brtsam par bya/_/gdams pa'i sngags kyis byin brlabs la/_/thab khung rgyud las gsungs pa ltar/_/che chung rim pa shes byas la/_/ci nus lha ni dgod byas te/_/rten bcas rgyan ldan de dbus su/_/bzhag pa nyid du byas nas kyang /_/ci nus par ni sbyin sreg bya/_/dkyil
[\[124a.6\]]'khor gyi sbyin sreg gi rim pa'i cho ga'o//_//de ltar dang por zhugs pa nas/_/tha ma slob ma gzhug gi bar/_/zhal bsrol sogs byed dus su/_/bum pa la sogs bsdu bar bya'o/_/de nas lho yi phyogs dag tu/_/ji ltar gsungs pa'i rim pa yis/_/pad+ma dkar po'i steng
[\[124a.7\]]nyid du/_/'khor lo rtsibs brgyad bri bar bya'o/_/de steng slob ma gzhag byas la/_/gong ma'i cho ga ji lta bas/_/bum pa la sogs ji snyed kyis/_/khyad par ci 'dod dbang rnam sbyin/_/de lta bu yi dkyil 'khor du/_/'khor bar bcings pa'i sems can gang /_/dkyil 'khor 'di la
[\[124b\]]
[\[124b.1\]]zhugs byas nas/_/ngan song gsum las grol gyur nas/_/dga' ldan gnas su skye bar 'gyur/_/de nas mchod pas sngon bzhin mchod/_/bskyed pa snying gar bsdus nas ni/_/spyan drangs lha rnams gshegs su gsol/_khyed kyis sems can don mdzad pas/_/slar yang gnas su
[\[124b.2\]]gshegs su gsol/_/a kA ro mu khaM sarba d+harmA NI Ad+ya nut+pan+na twAta muH/_zhes so/_/se gol lan gsum gdab la gshegs/_/rdul tshon dkyil 'khor bsdu bya ste/_/'dod par gyur pa de la sbyin/_/lhag ma chu bo chen por dor/_/dkyil 'khor phul ba'i nor gang zhig_/de ni
[\[124b.3\]]slob dpon nyid dbang bar/_/dpal ldan rdo rje 'dzin pa yis/_/rab tu brdzun med gsungs pa yin/_/cho ga'i rim pa rdzogs pa 'di/_/rnal 'byor rim pa'i rgyud las ni/_/grub ldan lung bstan ma thob kyang /_/kun la phan phyir bdag gis byas/_/bla ma nyi ma'i dpal zhabs kyis/_/sgrub
[\[124b.4\]]pa'i thabs su gsungs pa la/_/'on kyang 'di la bdag gis ni/_/de yi bka' la rab brtan brtsams/_/'di yis bsod nams gang thob pa/_/'gro ba 'di dag rtag tu ni/_/'phrul dga'i gnas su skyes nas su/_/bla med byang chub thob par shog_/ngan song thams cad rnam par sbyong
[\[124b.5\]]ba'i dkyil 'khor chen po'i sgrub thabs slob dpon kun dga' snying pos mdzad pa rdzogs so//_//rgya gar gyi mkhan po smr-i ti dz+nyA na kIrtis bsgyur cing bshad nas gtan la phab pa'o//[ {D2631}]@##/_/rgya gar skad du/_shrI sarba durga ti pa ri sho d+ha ni maN+Dal
[\[124b.6\]]no pi ka kr-i ba a ba li nA ma/_bod skad du/_/dpal ngan song thams cad yongs su sbyong ba'i dkyil 'khor gyi cho ga thugs rje phreng ba zhes bya ba/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i rgyal
[\[124b.7\]]po la phyag 'tshal lo/_/dpal gyi 'byung gnas sangs rgyas kun gyi sku/_/nyon mongs mtha' dag kun bcom nas/_/'gro la thugs rjes spyan gyis rab gzigs la/_/kun nas dang ba'i sgo nas phyag 'tshal te/_skye ba brgyud pa'i sdug bsngal gcod byed pa'i/_/thugs rje phreng mchog dkyil
[\[125a\]]
[\[125a.1\]]'khor cho ga bshad/_/de la bcom ldan 'das ngan song thams cad yongs su sbyong pa'i rgyud kyi rgyal po chen po'i rnal 'byor pa snod du gyur pa rnams kyi dam tshig thams cad bsdu bar gyur pas dkyil 'khor gyi cho ga bsdu bar bya'o/_/de la dang po rnal 'byor pa sems dad pas mchog tu
[\[125a.2\]]gyur pa dpal ngan song thams cad yongs su sbyong ba bsgrub par 'dod pas/_/stan bde ba la 'dug ste/_sems can thams cad kyi don du sems bskyed la/_dri la sogs pas khrus byas pas/_chos thams cad bdag med par lhag par mos par bya'o/_/de nas mgrin pa'i phyogs su paM
[\[125a.3\]]las pad+ma dmar po 'dab ma brgyad pa bsams la/_de'i lce'i pad+ma'i 'dab ma la a las zla ba'i dkyil 'khor ro/_/de'i steng du hUM las gyur pa'i rdo rje rtse lnga pa dkar po bsams nas/_/oM badzra dzi hwa/_zhes brjod do/_/yang dag pa gnyis la a las zla ba'i dkyil 'khor de'i
[\[125a.4\]]steng du hUM las gyur pa'i rdo rje rtse lnga pa dkar po rer gyur par bsams la/_oM badzra hasta/_zhes brjod do/_/de'i rjes la rkang pa'i mthil gnyis su a las zla ba'i dkyil 'khor bsams la/_de'i steng du hUM las gyur pa'i sna tshogs rdo rje bsams te/_de nas oM sarba yo ga badzrA ya hUM/_zhes
[\[125a.5\]]pas yan lag thams cad rdo rjer gyur par bsam/_de nas bgegs gzhil bar bya ba'i phyir phyag rgya thams cad bcing bar 'gyur te/_de la hUM las sprul pa'i khro bo rdo rje nyi ma ru bdag nyid sprul la/_rdo rje me'i nyi ma rab tu bsams nas/_khros pa'i sems kyis khro bo ti rIn ti ri'i phyag
[\[125a.6\]]rgya bcing bar bya ste/_de la rdo rje mthe bong gnyis bsgreng ba ni/_ti rIn ti ri'i phyag rgya ste/_gr-ih+Na badzra sa ma ya hUM/_zhes brjod par bya zhing /_sa 'og bcing bar bya'o/_/de nas rdo rje'i gdan phyed du 'dug la/_dang po'i phyag rgya de nyid du bcing ste/_rdo rje phreng ba'i dbang bskur bar byas la/_
[\[125a.7\]]dar dpyangs kyis brgyan par bya zhing /_oM badzra dz+wa la a na lArka hUM a b+hi Shiny+tsA maM/_zhes brjod par bya'o/_/de nas rdo rje khu tshur gnyis bcings pa las mdzub mo gnyis mdud cing /_snying ga dang /_dpral ba dang /_ltag pa dang /_yang snying ga la sogs par mdud pa las sna tshogs go
[\[125b\]]
[\[125b.1\]]bgo bar byas la/_g.yon pa dkur 'dzin par byas la/_g.yas rdo rje gsor bas bgegs ma lus pa gzhom par bya ste/_oM badzra dz+wa la a na lArka hUM sarba big+h+nAn phaT/_ces brjod par bya'o/_/de nas khro bo de nyid kyi phyag rgya rdo rje bsdams pa nang du bcings la sor mo rnams nang du 'bar bar bya
[\[125b.2\]]zhing mthe bong de bzhin du bsgreng bas/_oM badzra dz+wa la a na lArka ha na da ha pa tsa ma tha b+hany+dza ra Na hUM phaT/_ces pas bgegs kyi tshogs ma lus par bsreg par bya'o/_/de'i rjes la rdo rje bsdams pa bcings la mthe bong gnyis bsgreng ste/_oM badzra ne tre sarba big+h+nAM ban+d+ha/_zhes bya bas bgegs
[\[125b.3\]]thams cad bcing bar bya'o/_/de nas rdo rje bsdams pa bcings nas mthe bong dang mthe chung so sor rtse mo sprad de/_oM badzra dr-i D+ho me b+ha ba rak+ShaM sarba swA hA/_zhes brjod pas sa 'og bcing bar bya'o/_/rdo rje khu tshur bsdams pa las g.yas pa sdigs mdzub tu bya zhing /_g.yon pa lcags kyu'i tshul
[\[125b.4\]]du byas la/_khros pa'i yid kyis khro bo de nyid nam mkha'i phyogs su spros pa las/_oM hu lu hu lu hUM phaT/_ces pas steng phyogs bcing bar bya'o/_/mthe chung lu gu rgyud du sprel te rdo rje khu tshur gnyis kyi mdzub mo gnyis rdo rje rtse sprad par byas la spyi bor btsugs nas/_oM druM ban+d+ha/_zhes
[\[125b.5\]]brjod pas/_shar phyogs bcing bar bya'o/_/rdo rje khu tshur bcings pa las mkhrig ma gnyis mdud de lho phyogs su bltas te/_oM badzra pra sha hri phaT/_ces pas lho phyogs bcing bar bya'o/_/rdo rje bsdams pa bcings pa las gung mo gnyis rtse sprad de/_srin lag gnyis tshigs
[\[125b.6\]]bar ma bsnol nas mthe chung gnyis brkyang bar byas te/_oM pa tang+gi pa tang+gi ni ra traT/_ces pas nub phyogs bcing bar bya'o/_/rdo rje bsdams pa bcings la mdzub mo gnyis mche ba'i tshul du bya/_mthe bong gnyis kha'i tshul du byas nas/_oM badzra yak+Sha hUM/_
[\[125b.7\]]zhes brjod pas byang phyogs bcing bar bya'o/_/de nas rdo rje sna tshogs kyi bdag nyid las lag pa gnyis rgyab sprad la mthe bong dang mthe chung so sor bsnol/_sor mo lhag ma drag pa so sor rdo rje rtse gsum pa'i tshul las sa la bstan pas sa gzhi rdo rje'i rang bzhin du gyur par bya zhing /_oM
[\[126a\]]
[\[126a.1\]]badzra Tha Tha Tha Tha/_zhes brjod par bya'o/_/de nas rdo rje hUM mdzad kyi phyag rgya mthe chung gnyis lu gu rgyud du byas la sdigs mdzub gnyis bsgreng la phyogs bzhir bskyad pas ra dang po dang /_de nyid las sdigs mdzub bzhi pas ra ba gnyis pa bya zhing /_oM badzra pra ka ra hUM badzra hUM ka ra
[\[126a.2\]]hUM/_zhes pas rdo rje ra ba bya'o/_/rdo rje bsdams pa rgyas par brkyang ba'i steng du bkab la bskyod de/_oM pany+dza ra Na hUM/_zhes brjod pas rdo rje'i gur du bya ba nyid do/_/de'i rjes la me tog gi phyag rgya'am rdo rje gnod sbyin gyi phyag rgyas gtor ma byin gyis brlab pa byas la/_rdo rje khu tshur bcings
[\[126a.3\]]pa las mdzub mo dang mthe chung lu gu rgyud du sprel te/_oM sarba bid badzra tsakra hUM/_zhes pa'i sngags lan bdun brjod pas phyogs kun du bskor bas dpal ngan song thams cad yongs su sbyong ba rtsa ba'i dkyil 'khor chen po sprul par bya'o/_/de nyid snying ga'am khar bzhag la sngags de nyid lan
[\[126a.4\]]brgya rtsa brgyad bzlas pas dkyil 'khor thams cad 'grub par 'gyur te/_de yis dkyil 'khor mngon sum dang 'dra bar bltas la/_pad+ma 'dab ma brgyad dang ldan pa dri dang /_kha dog sna tshogs pas nam mkha'i khams thams cad rgyas par gyur pa'i steng du phyogs bcu'i byang chub sems
[\[126a.5\]]dpa' dang /_'phags pa dgra bcom pa dang /_rang sangs rgyas dang /_khro bo la sogs pa thams cad de nyid du sprul la/_kye ma sangs rgyas kyi sangs rgyas/_kye ma sangs rgyas mdzad pa legs/_/gang phyir ngan song thams cad kyi/_/rgyud ni dag par byin gyis rlobs/_/zhes pas gsol
[\[126a.6\]]ba gdab par bya'o/_/de nas bsod nams kyi tshogs sngon du 'gro bas zhabs bsil la ar+g+ha phul te/_nye reg 'thor 'thung byas te/_gdan la brtan par bzhugs te/_thal mo legs par sbyar bas dpral ba'i steng du bzhag ste/_oM sarba ta thA ga ta kA ya bAk+tsit+ta pra Na me na badzra tsakra ban+d+ha
[\[126a.7\]]naM ka ro mi/_de nyid las mthe bong g.yas pa rdo rje ltar bsgreng pa snying gar bzung ste/_oM sarba ta thA ga ta badzra ban+d+ha naM ka ro mi/_zhes brjod pas shar phyogs nas phyag bya'o/_/de nyid las mdzub mo rin po che ltar byas pas snying gar bzung la/_oM sarba ta thA ga ta rat+na ban+d+ha naM ka ro mi/_zhes brjod
[\[126b\]]
[\[126b.1\]]pas lho phyogs nas phyag bya'o/_/mdzub mo pad+ma ltar byas pas lkog mar bzung ste/_oM sarba ta thA ga ta pad+ma ban+d+ha naM ka ro mi/_zhes brjod pas nub phyogs nas phyag bya'o/_/mdzub mo ral gri ltar byas pa lte bar bzung ste/_oM sarba ta thA ga ta karma ban+d+ha naM kwa ro mi/_zhes brjod pas byang phyogs
[\[126b.2\]]nas phyag bya'o/_/de nas mchod pa thams cad rgyas par bya ba'i phyir/_me tog gi phyag rgya bcings la/_gang yang 'jig rten gyi khams 'di'am/_gang yang phyogs bcu'i 'jig rten gyi khams thams cad na me tog gi bye brag gang dag yod pa 'di lta ste/_thang las skyes pa'am/_chu las
[\[126b.3\]]skyes pa'am/_yid las byung ba gang dag yod pa de dag thams cad ma lus pa med pa'i de bzhin gshegs pa thams cad dang /_phyogs bcu'i sangs rgyas dang byang chub sems dpa' rigs lnga dang bcas par bzhugs pa thams cad dang /_phyag rgya dang /_gsang sngags dang /_rig pa'i lha
[\[126b.4\]]mo dang /_dkyil 'khor gyi lha'i khyad par thams cad la mchod pa'i las bya ba'i phyir dbul bar bgyi'o/_/oM sarba ta thA ga ta puSh+pa pU dza me g+ha sa mu dra s+pha ra Na sa ma ye hUM/_zhes pa la sogs pas mchod pa nyi shu gzhung gzhan dang mthun par dbul lo/_/gzhan yang thal mo khong stong du sbyar la/_
[\[126b.5\]]'di skad ces brjod par bya ste/_gang yang 'jig rten gyi khams 'di'am/_gang yang phyogs bcu'i 'jig rten gyi khams thams cad na lha dang mi rnams kyi zhal zas kyi bye brag 'di lta ste/_bza' ba dang bca' ba dang /_bldag pa dang myang ba dang /_btung ba dang gzhib pa dang /_bdud rtsir gyur
[\[126b.6\]]pa gang dag yod pa de rnams ma lus pa med pa'i de bzhin gshegs pa thams cad dang /_phyogs bcu'i sangs rgyas dang /_byang chub sems dpa' rigs lnga dang bcas pa bzhugs pa thams cad dang /_phyag rgya dang /_gsang sngags dang /_rig pa'i lha mo dang /_dkyil 'khor gyi lha'i
[\[126b.7\]]khyad par thams cad la mchod pa'i las bya ba'i phyir dbul bar bgyi'o/_/oM sarba ta thA ga ta ra sa A ha ra na pU dza me g+ha sa mu dra s+pha ra Na sa ma ye hUM/_de bzhin du lha dang mi rnams kyi bzhon pa'i bye brag khyad par can rta dang glang po la sogs pa dang skyes pa dang /_bud med dang /_'khor lo
[\[127a\]]
[\[127a.1\]]dang /_nor bu dang /_dmag mi rnams kyis nam mkha' rgyas par lhag par mos par/_oM sarba ta thA ga ta sap+ta rat+na pU dza me g+ha sa mu dra s+pha ra Na sa ma ye hUM/_rang gi sems yid bzhin nor bu las byung ba'i nam mkha'i khams thams cad du gdugs dang /_rgyal mtshan dang /_
[\[127a.2\]]ba dan rnams kyis rgyas par lhag par mos par byas la/_oM sarba ta thA ga ta tsha traM d+h+wa dza pA daM ka pU dza me g+ha sa mu dra s+pha ra Na sa ma ye hUM/_nam mkha'i khams thams cad du/_ral gri dang /_me long dang /_me tog dang phreng ba la sogs par rgyas par byas la/_oM sarba ta thA ga ta khaD+ga A
[\[127a.3\]]daR+sha puSh+pa mA le pU dza me g+ha sa mu dra s+pha ra Na sa ma ye hUM/_nam mkha'i khams thams cad du/_rnga dang cang te'u dang /_pi wang dang /_gling bu dang /_kar ko ta dang /_gar la sogs pas rgyas par byas la/_oM sarba ta thA ga ta gI tirba tur ya pU dza me g+ha sa mu dra s+pha ra Na sa ma ye hUM/_de ltar
[\[127a.4\]]mchod pa thams cad kyis yang dag par mchod nas sdig pa thams cad yang dag par bshags par bya ste/_pus mo'i lha nga sa la btsugs te/_rdo rje thal mo sbyar ba las mdzub mo gnyis bsnol nas mthe bong gnyis brkyang ste/_lhag ma gsum thal mor byas pas snying gar bzung ste/_
[\[127a.5\]]phyogs bcu'i sangs rgyas dang /_byang chub sems dpa' rnams dang /_de bzhin gshegs pa dang /_rdo rje dang /_rin po che dang /_pad+ma dang /_las kyi rigs su bzhugs pa thams cad dang /_phyag rgya dang /_gsang sngags dang /_rig sngags dang /_gzungs sngags dang /_bcom
[\[127a.6\]]ldan 'das ngan song thams cad yongs su sbyong ba'i dkyil 'khor gyi lha thams cad bdag la dgongs su gsol/_bdag rdo rje slob dpon ming 'di zhes bgyi ba/_phyogs bcu'i sangs rgyas dang /_byang chub sems dpa' thams cad dang /_de bzhin gshegs pa dang /_rdo rje dang /_
[\[127a.7\]]rin po che dang /_pad+ma dang las kyi rigs su bzhugs pa thams cad dang /_phyag rgya dang gsang sngags dang /_rig sngags dang /_gzungs sngags dang /_bcom ldan 'das ngan song thams cad yongs su sbyong ba'i dkyil 'khor gyi lha tshogs thams cad kyi spyan sngar sdig pa thams
[\[127b\]]
[\[127b.1\]]cad so sor bshags par bgyi'o zhes brjod la/_yi ge brgya pa lan bdun du bzlas par bya'o/_/phyogs bcu na 'das pa dang /_ma byon pa dang /_da ltar bzhugs pa'i sangs rgyas thams cad dang /_byang chub sems dpa' rnams dang /_'phags pa nyan thos dang /_rang sangs rgyas dang /_
[\[127b.2\]]sems can gyi tshogs thams cad kyi bsod nams la rgya cher yi rang bar bgyi/_phyogs bcu'i sangs rgyas bcom ldan 'das chos kyi 'khor lo bskor bar mi mdzad pa rnams la/_chos kyi 'khor lo bskor bar mdzad du gsol/_phyogs bcu'i sangs rgyas bcom ldan 'das/_yongs su mya ngan
[\[127b.3\]]las 'da' bar bzhed pa de dag thams cad/_mya ngan las mi 'da' bar gsol bar 'tshal lo/_/khams gsum gyi sems can thams cad/_byang chub sems dpa' sems dpa' chen po'i phyir mi ldog pa'i lam la gnas par bgyi'o/_/de nas gsum la skyabs su gsol ba la
[\[127b.4\]]sogs pa bya ste/_me tog lag par thogs la/_'di skad ces brjod do/_/bla med bcom ldan rkang gnyis mchog_/rdo rje lta bu'i sangs rgyas te/_/bcom ldan rnam par snang mdzad la/_/bdag ni gus pas skyabs su mchi/_/rnam par dag pa chags pa mchog_/pad+ma lta bu
[\[127b.5\]]dam chos te/_/nges gsung sngags dang phyag rgya la/_/bdag ni gus pas skyabs su mchi/_/rnam grol gtsang ma tshogs kyi mchog_/rin chen lta bu dge 'dun te/_/lha dang lha mo'i dkyil 'khor la/_/bdag ni gus pas skyabs su mchi/_/ji ltar dus gsum mgon po rnams/_/
[\[127b.6\]]yang dag byang chub skyed mdzad bzhin/_/byang chub sems ni bla na med/_/dam pa bdag gis bskyed par bgyi/_/sangs rgyas rnal 'byor sdom pa la/_/tshul khrims kyi ni bslab pa dang /_/dge ba'i chos ni bsdu ba dang /_/sems can don byed tshul khrims gsum/_/bdag gis
[\[127b.7\]]brtan por gzung bar bgyi/_/sangs rgyas chos dang dge 'dun te/_/bla na med pa'i dkon mchog gsum/_/deng nas brtsams te gzung bar bgyi/_/rdo rje rigs mchog chen po la/_/rdo rje dril bu phyag rgya yang /_/yang dag nyid du gzung bar bgyi/_/slob dpon dag kyang gzung bar
[\[128a\]]
[\[128a.1\]]bgyi/_/rin chen rigs mchog chen po yi/_/dam tshig yid du 'ong ba la/_/nyin re bzhin du dus drug tu/_/sbyin pa rnam bzhi rtag tu sbyin/_/byang chub chen po las byung ba'i/_/pad+ma'i rigs mchog chen po la/_/phyi dang gsang ba'i theg pa gsum/_/dam pa'i chos
[\[128a.2\]]kyang ma lus gzung /_/las kyi rigs mchog chen po la/_/sdom pa thams cad ldan par ni/_/yang dag nyid du gzung bar bgyi/_/mchod pa'i las kyang ci nus bgyi/_/byang chub sems ni bla med pa/_/dam pa bdag gis bskyed bgyis nas/_/sems can kun gyi don gyi phyir/_/
[\[128a.3\]]bdag gis sdom pa ma lus gzung /_/ma grol ba ni dgrol bar bgyi/_/ma bsgral ba ni bsgral bar bgyi/_/dbugs ma phyin pa'i sems can rnams/_/dbyugs dbyung mya ngan 'das la dgod/_/de ltar sdom pa bzung nas/_bdag nyid dbul bar bya ste/_phyogs bcu'i sangs
[\[128a.4\]]rgyas dang /_byang chub sems dpa' rnams dang /_rdo rje dang /_rin po che dang /_pad+ma dang /_las kyi ris su bzhugs pa thams cad dang /_phyag rgya dang /_gsang sngags dang /_rig sngags dang /_dkyil 'khor gyi lha thams cad la bdag nyid dbul gyis/_bdag dus thams cad nas
[\[128a.5\]]rnam pa thams cad du so sor bzhes su gsol lo/_/zhes brjod la sangs rgyas kyi zhing khams thams cad du/_lus rgya mtsho dpag tu med pa spros pas so so'i zhabs drung du dbul bar bya'o/_/de nas thugs rje chen po dang ldan pa'i mgon po khyed rnams kyis/_dam tshig chen po'i dngos
[\[128a.6\]]grub bdag la stsal du gsol lo zhes brjod la/_dge ba de yang sems can thams cad dang /_thun mong du bsngo ste/_dge ba'i rtsa ba 'di dag gis/_bdag dang sems can thams cad/_'jig rten dang 'jig rten las 'das pa'i/_phun sum tshogs pa thams cad dang ldan pa'i bde ba
[\[128a.7\]]dang /_yid bde ba thams cad kyi mchog sangs rgyas su tshe 'di nyid la thob par gyur cig ces dge ba'i rtsa ba bsngos la/_sems can thams cad kyi sdug bsngal la/_sems chen pos dmigs par bya ba dang /_de las 'don par 'dod pa'i bla na med pa'i sems dang /_'phags pa'i
[\[128b\]]
[\[128b.1\]]chos kyis yongs su grol ba'i sems mchog tu gyur pa dang /_dngos po thams cad la dmigs pa med pa mthar thug pa'i sems bskyed par bya'o/_/de nas chos thams cad rang bzhin gyis rnam par dag pa 'od gsal ba tsam dngos po kun gyi mchog tu gyur par bsgom par bya'o/_/de'i rjes la
[\[128b.2\]]sngags kyi rgyal po brjod par bya ste/_oM na mo b+ha ga ba ti tsit+ta sarba durga ti pa ri sho d+ha ni rA dzA ya ta thA ga tA yAr+ha te/_samyak+saM bud+d+hA ya/_tad+ya thA/_oM sho d+ha ya sho d+ha ya/_shud+d+he bi shud+d+he/_sarba karma A ba ra Na bi shud+d+he swA hA/_zhes bzlas pas/_lag pa gnyis mdun du bzhag la/_a las
[\[128b.3\]]zla ba'i dkyil 'khor bcu rdo rje rtse mor gyur pa rnams kyi steng du bsams la/_de dag gi steng du rnam par snang mdzad la sogs pa'i sa bon lag pa g.yas pa la bsam pa dang /_rdo rje dbyings kyi dbang phyug la sogs pa'i sa bon lag pa g.yon pa la bsam par bya ste/_de la mthe bong
[\[128b.4\]]gnyis la/_oM zhes bya ba bsam/_mdzub mo gnyis la hUM zhes bya ba bsam/_gung mo gnyis la trAM zhes bya ba bsam/_srin lag gnyis la d+hi zhes bya ba bsam/_mthe bong gnyis la A zhes bya ba bsam/_de ltar de dag yongs su gyur ba las/_rdo rje la sogs pa'i mtshan
[\[128b.5\]]ma'o/_/de nyid gyur pa las bcom ldan 'das lnga dang /_lha mo lnga bsams te/_thal mo sbyar te/_oM a n+yo n+yA nu rA ga sa ma ya hUM/_zhes brjod la/_thabs dang shes rab rjes su chags par bya'o/_/de nas rdo rje thal mo sbyar te/_oM a n+yo n+ya s+pha ra s+pha ra a nu bra biSh+Ta sarba d+harmA sa ma
[\[128b.6\]]ya hUM/_zhes brjod pas thabs dang shes rab thugs rje chen po'i dbang gis snyoms par zhugs par bya'o/_/rdo rje bsdams pa las/_oM a t+yan+ta a nu pra biSh+Ta sarba d+harmAHhUM/_zhes brjod pas/_chos thams cad gcig la gcig 'dres shing thabs dang shes rab gnyis su med pa'i bde ba
[\[128b.7\]]chen po la thugs ye shes kyi lha dang lha mo'i tshogs bskyed pa ste/_de la badzra any+dza li bya bas/_rdo rje thal mo'i sngags so/_/oM badzra ban+d+ha/_zhes bya ba ni/_rdo rje bsdams pa'i'o/_/de nas badzra ban+d+ha traT/_ces brjod pas snying gar sdig pa lan gsum dral bar bya'o/_/oM A be sha_/zhes
[\[129a\]]
[\[129a.1\]]bya bas rdo rje 'bebs pa'i dam tshig gi phyag rgya bcings la/_a zhes pas bdag nyid la ye shes dbab par bya'o/_/phab pa de nyid 'dis brtan par bya'o/_/oM tiSh+Tha badzra dr-i D+ho me b+ha wa sha shwa to me b+ha ba hr-i da yaM me a d+hi tiSh+Tha sarba sid+d+him+me pra yats+tsha hUM/_ha ha ha ha hoHbadzra muSh+Ti/_zhes bya
[\[129a.2\]]ba dang /_dam tshig gi phyag rgya bcings la/_oM badzra muSh+Ti baM/_zhes brjod par bya'o/_/de'i rjes la rdo rje phyag rgya nang du bcas la/_mdzub mo gnyis gshibs te/_lag pa gyen du 'phangs la/_oM pA baM A kaR+Sha ni bi sho d+ha na bi sho d+ha na badzra sa ma ya hUM phaT/_ces brjod par bya'o/_/oM
[\[129a.3\]]badzra pA Ni s+pho Ta ya sarba a pA ya ban+d+ha ni pra mo k+Sha Na sarba a pA ya ga te b+h+yaHsarba trA sa nan sarba ta thA ga ta badzra sa ma ya traT/_ces brjod la gung mo gnyis mnyam par sbyar la/_gzhan ma bzhi po rtse mo sprad de sdig pa thams cad dral bar bya'o/_/de nas chos thams cad rab tu bsdu ba'i rnam par
[\[129a.4\]]snang mdzad la sogs pa'i dam tshig gi phyag rgya bcings la/_bde bar gshegs pa'i rtsa ba'i sngags lan bdun brjod de/_oM sarba muHzhes pas dgrol bar bya'o/_/de nyid kyis ni dngos grub thams cad yongs su rdzogs pa'i bsod nams dang ye shes kyi tshogs yongs su rdzogs pa'i
[\[129a.5\]]bdag nyid can byang chub sems dpa' sems dpa' chen po don thams cad grub pa'i gzugs su 'og min gyi khang pa brtsegs pa gnas pa dang 'dra bar 'gyur te/_de nas rang gi snying gar gnas pa'i rdo rje'i dbus su/_rang gi lha'i snying gar gnas pa'i rdo rje'i dbus su/_rang gi lha'i snying
[\[129a.6\]]po dam tshig gis bris la/_de nyid la mngon par phyogs pa'i lte ba'i dbus su dbyangs kyi yi ge bcu drug dang bcas pa/_zla ba'i dkyil 'khor gyi rnam par yongs su gyur pa dang /_yang de'i steng du yi ge ka la sogs pa skar ma'i rnam pa lta bur yongs su gyur pa las/_zla ba'i dkyil
[\[129a.7\]]'khor gnyis pa nyid du bsam par bya'o/_/de dag gcig tu gyur pa'i steng du/_badzra zhes bya ba'i snying po dang /_de las rdo rje rtse lnga pa'i 'od zer gyi tshogs dang bcas par bsam par bya'o/_/ngan song sbyong ba la sogs pa rnams kyi ni rang rang gi snying po las byung ba'i mtshan ma ste/_de dag
[\[129b\]]
[\[129b.1\]]gi dbus su snying po rnams bkod la rang rang gi phyag rgya'i nga rgyal du bsgom par bya ba ni/_badzro\u0f85haM/_zhes pa nas g+haN+To\u0f85haM/_zhes bya ba'i bar du/_rang rang gi snying po yang bzlas shing de bzhin gshegs pa rigs lnga'i byang chub sems dpa' dang bcas par bzhugs pa rnams/_rang rang gi phyag rgya
[\[129b.2\]]la bzhugs par bsams te/_badzra tsakra sarba durga ti pa ri sho d+ha na hUM/_zhes pa zlos shing phyag rgya'i gzugs de rnams/_badzra bai ro tsa na ra haM/_zhes pa la sogs pa brjod par de bzhin gshegs pa rnams kyi/_rang rang gi skur byin gyis brlabs pa'i sbyor bas rnam par snang mdzad kyi skur
[\[129b.3\]]bsgoms la/_oM sho d+ha na sho d+ha ne sarba A ba ra Na bi sho d+ha ne hUM/_brjod la ma hA sa ma ya satwa haM/_zhes pas rang gi dam tshig gi phyag rgya bcings shing sa ma ya haM/_zhes bya'o/_/de nas snying ga la sogs pa'i gnas bzhir rdo rje la sogs pa/_oM sa ma ya sarba/_a d+hi tiSh+Tha swa mAM/_zhes
[\[129b.4\]]brjod pas/_byin gyis brlab par bya'o/_/de nas rang gi snying gar 'khor lo'i phyag rgya las byung ba'i badzra tsakra/_zhes pa'i snying pos ngan song thams cad yongs su sbyong ba'i dkyil 'khor de ma thag tu sprul la sa ma ya s+t+waM/_zhes brjod pas/_rdo rje 'dzin ma'i phyag rgya bcings te/_de yis me
[\[129b.5\]]tog gi phreng ba blangs nas/_snying ga'i dkyil 'khor du badzra sa ma ya/_zhes pas 'jug par bya zhing /_oM pra tIts+tsha badzra ho/_/zhes pas dkyil 'khor du dor bar bya'o/_/de nas oM pra ti gr-ih+Na twa me sarba ma hA ba la/_zhes bya bas phreng ba blangs la rang gi mgo la bcing bar bya'o/_/de nas bdag
[\[129b.6\]]nyid kyi ma rig pa bsal bar bsams te/_oM rdo rje sems dpa' deng khyod kyi/_/de ring bdag gis mig dbye mdzad/_/rdo rje mig ni bla med pas/_/mig rnams thams cad dbye bar 'gyur/_/zhes brjod la/_mig phye la he badzra pa sh+ya/_zhes brjod pas/_dkyil 'khor gyi 'khor
[\[129b.7\]]lo thams cad bla mar bya'o/_/de nas sangs rgyas lnga'i byin gyis brlabs pa'i bum pa las rdo rje chu blangs nas/_oM badzra a b+hi Shiny+tsa/_zhes pas/_chu'i dbang blangs nas de nas sangs rgyas dang /_phyag rgya la sogs pa'i dbang bud+d+ha a b+hi Shiny+tsa oM/_oM badzra a b+hi Shiny+tsa hUM/_oM badzra rat+na
[\[130a\]]
[\[130a.1\]]a b+hi Shiny+tsa trAM/_oM pad+ma a b+hi Shiny+tsa hrIH/_oM karma a b+hi Shiny+tsa AH/_zhes pa'i spyi bo la sogs pa'i gnas lngar bde bar gshegs pa lngas dbu rgyan bya'o/_/de bzhin du phyag rgya dang /_phreng ba dang /_gsung dang /_ming dang /_las dang /_'khor lo la sogs pa dang /_gsang ba
[\[130a.2\]]dang /_bde ba chen po'i dbang rnams rim pa ji lta ba bzhin du mnos la/_oM hUM/_zhes brjod la/_snying ga la sogs pa'i gnas ji lta ba bzhin du go bgo bar bya zhing /_dar dpyangs kyis brgyan par bya'o/_/de nas brtul zhugs dang /_gnang ba dang /_lung bstan pa la sogs pa thams
[\[130a.3\]]cad rgyas par byas nas rang la byin gyis brlabs la/_rnal 'byor chen po la brtson par bya ste/_de la rang gi snying gar zla ba bsams la ma ya A zhes brjod cing /_ngan song sbyong ba la sogs pa'i gnas su a las zla ba'i dkyil 'khor bsams la/_oM sarba durga ti pa ri sho d+ha na hUM/_zhes
[\[130a.4\]]pas mdun gyi nam mkha' bai ro tsa na a zhes brjod la dbab par bya'o/_/badzra be zhes bya ba dang /_badzra bai ro tsa na haM/_zhes brjod pas/_phyag rgya dang rnam par snang mdzad sku mdog dkar por bsgoms te/_rang gi gnas su dgug pa la sogs pa bya'o/_/de nas rnam par snang mdzad kyi dam tshig
[\[130a.5\]]gi phyag rgya bcings la/_oM badzra bai ro tsa na Dan+d+re/_zhes bya bas blta bar bya'o/_/de bzhin du sa ma ya s+t+waM/_zhes brjod pas/_zla ba grub par 'gyur te/_de'i steng du badzro\u0f85haM/_zhes pa la sogs pas gnas lngar rdo rje la sogs phyag rgyas gyur cing /_badzra a pA ya sho d+ha ni hUM/_zhes pa la
[\[130a.6\]]sogs pas/_bde bar gshegs pa'i skur gyur par bsam mo/_/de bzhin du rdo rje sems dpa' la sogs pa'i phyag rgya bcings la/_oM badzra satwa A/_badzra rA dza A/_badzra rA ga A/_badzra sA d+hu A/_badzra rat+na A/_badzra te dza A/_badzra ke tu A/_badzra hA sa A/_badzra d+harma
[\[130a.7\]]A/_badzra tIk+Sh+Na A/_badzra he tu A/_badzra b+ha Sha A/_badzra karma A/_badzra rak+Sha A/_badzra yak+Sha A/_badzra san+d+hi A/_badzra lA s+ye A/_badzra mA le A/_badzra gI ti A/_badzra nirti A/_badzra d+hU pe A/_badzra puSh+pe A/_badzra A lo ke A/_badzra gan+d+he A/_badzra aM ku sha
[\[130b\]]
[\[130b.1\]]A/_badzra s+pho Ta A/_badzra A be sha A/_zhes pas snying po phab la/_de nas de dag gyur par gzugs phyag rgya dag ste/_badzro\u0f85haM/_zhes pa nas/_g+haN+To\u0f85haM/_zhes pa'i bar gyis/_rdo rje sems dpa' nas dril bu'i bar du gyur pa'o/_/de nas da nyid so so'i bar phyag rgya chen po'i skur
[\[130b.2\]]bsam par bya ba bzhin/_oM badzra sa two\u0f85haM/_zhes pa nas/_badzra g+haN+To\u0f85haM/_zhes pa'i bar gyis ngan song thams cad dang pos yongs su sbyong ba la sogs pa'i gnas su rang gi rigs las nye bar mtshon pa'i kha dog dang phyag mtshan bsnams pas gnas par gyur pa dang /_lcags kyu la sogs
[\[130b.3\]]pa'i sbyor bas dgug pa dang /_bcing ba dang /_dbang du bya ba la sogs pa byas nas so so'i dam tshig gi phyag rgya bcings la/_snying po rnams brjod pas blta bar bya ste/_badzra satwa dr-i sh+ya/_zhes pa nas/_badzra gaN+To dr-i sh+ya/_zhes pa'i bar gyis blta bar bya'o/_/de nas rang gi
[\[130b.4\]]lus la phyag rgya dang /_sngags kyi sbyor ba bsdus pa las/_rigs lnga'i sangs rgyas kyis bsdus pa'i dkyil 'khor gyi 'khor lo rang gi lus la bcug ste/_phyag rgya bzhis rgyas gdab par bya ba ste/_badzra tsakra dr-i sh+ya dzaHhUM baM hoHsa ma ya s+t+waM a haM/_zhes pa la sogs pa'o/_/de nas bcom
[\[130b.5\]]ldan 'das kyi rtsa ba'i snying po lan bdun brjod la/_de bzhin du ngan song sbyong ba dang /_rin chen tog dang /_shAkya thub pa dang /_me tog rgyas pa rnams kyi snying po brjod la sangs rgyas spyan la sogs pas/_oM bud+d+ha lo tsa ni hUM/_zhes pa la sogs pa'i sngags kyis snying ga la sogs
[\[130b.6\]]pa'i gnas su byin gyis brlab par bya'o/_/rnal 'byor chen pos ni gzhal yas khang la sogs pa med pa yang mngon par byang chub lngas bskyed la/_cho ga thams cad spyad par bya ste/_mngon du byed pa pos ni/_de'i rjes la rdo rje 'dzin pa'i bdag nyid las byung ba phyag rgya rnam pa bzhi
[\[130b.7\]]la sbyar bar byas te/_de la dam tshig gi phyag rgya ni rdo rje bsdams pa las byung bas na/_rdo rje bsdams pa bcings byas la/_/de nyid lte bar ting 'dzin gnas/_/de las mthe bong mthe chung mdud/_/mdzub mo srin lag rin chen 'dra/_/mthe bong mthe chung pad snying po/_/gzhan
[\[131a\]]
[\[131a.1\]]rnams 'dra ma 'dra ba ste/_/de bzhin ral gri 'dra ba dang /_/mdzub mo rdo rje 'dra ba dang /_/gung mo dag ni rin chen te/_/srin lag pad+ma 'dra ba las/_/mthe chung ut+pal 'dab 'drar bya/_/mdzub mo rdo rje 'dra ba las/_/de nyid lcags kyu'i rnam par bkug_/me tog
[\[131a.2\]]mda' gzhu 'dra ba dang /_/legs so zhes par brjod pa ni/_/rdo rje sems dpa' bzhi po yin/_/mdzub mo rin chen 'dra ba dang /_/mthe bong gshibs te gzhan rnams bsnol/_/de las srin lag mthe chung gnyis/_/mnyam par gshibs pa rgyal mtshan te/_/de las bskor te kha
[\[131a.3\]]phyogs gzhag_/srin lag pad+ma chos kyi ste/_/srin lag ral gri rnon po yin/_/lag gnyis mtheb mdzub zlum po ni/_/'khor lo yi ni phyag rgyar grags/_/srin lag rtse sprad tshigs gnyis dgu_/khar gzhag pa ni gzung ba ste/_/mthe bong mthe chung rtse sprad dgyed/_/las kyi rdo rjer
[\[131a.4\]]bshad pa yin/_/de las mdzub mo gnyis brkyang nas/_/mthe bong snying gar brkyang pa'o/_/[(]mdzum [,]mdzub [)]mo gnyis dgu mche ba la/_/mthe bong gung mo kha 'dra ba/_/gnod sbyin gyi ni yin pa ste/_/mthe chung gnyis par mthe bong gnyis/_/mdzub mo gnyis kyis btsir ba'o/_/snying gar
[\[131a.5\]]mthe bong mnyam par gshibs/_/rab tu brkyang ba phreng ba ste/_/thal sbyar kha yi thad kar gzhag_/de las bsnol te rab bskor dang /_/rdo rje bcings pa kha sbub dang /_/thal mo kha phye gyen du 'thor/_/g.yas pa'i mtheb bsgreng g.yon pas 'khyud/_/rdo rje bsdams brkyang dbyug
[\[131a.6\]]pa'o/_/mdzub mo g.yas pa bkug pa dang /_/mtheb mdzub gnyis ni mdud pa dor/_/mthe bong mdzub mo gdu bur bcing /_/rdo rje bcings pa mdzub mo bsdams/_/rang gi snying gar zla ba'i dkyil 'khor la rdo rje rtse lnga pa bskyed pa gsal bar bya'o/_/de nas de bzhin gshegs
[\[131a.7\]]pa rnams kyi ljags la chos kyi phyag rgya dgod par bya ste/_zla ba'i dkyil 'khor la gnas pa'i rdo rje la dgod par bya ste/_sarba bid oM/_sarba bid hUM/_sarba bid trI/_sarba bid hrIH/_sarba bid aH/_sarba ne tra A ta ma su kha/_tsan+d+ra pra b+hA ba/_sarba da ro/_sa ma ya s+t+waM/_a na yA swa/_a ho
[\[131b\]]
[\[131b.1\]]su kha sA d+hu sA d+hu/_su ma hAt+t+raM/_rU po d+yo t+ya/_ar ta pa ti/_ha ha hUM te/_sarba ka ri/_duHkhats+tshed/_bud+d+ha bo d+hi/_pra ti sap+ta/_su pa shi traM/_ni ra bA yat+taM/_sha trUM b+hak+Sha/_sarba sid+d+hi/_ma hA ra te/_rU pa sho b+he/_sro ta su khye/_sarba pU'o/_prah+la da ni/_pha la ga me/_su ti tsi ga_/su gan+d+ha gre_/
[\[131b.2\]]a ya he dza/_a he hUM hUM/_he phoT baM/_g+haN+Ta a a/_de nas las kyi phyag rgya bcing bar bya ste/_gung mo sbyar ba byas pa las/_/g.yas pa yi ni gung mo bsgreng /_/g.yon pa'i sbu gur bcug nas ni/_/gzhan rnams brkyang pa byang chub mchog_/ngan song kun sbyong sa la reg_/rin
[\[131b.3\]]chen gyi ni mchog sbyin te/_/shAkya thub pa'i chos bshad mchog_/mi 'jigs sbyin pa me tog gi'o/_spyan gyi mig dang 'dra ba ste/_/mA ma kI ni rdo rje 'dra/_/dkar mo pad+ma nyid du bshad/_/ut+pa la ni sgrol mar dgongs/_/rdo rje blangs nas gsor ba dang /_/lag gnyis lcags kyu'i
[\[131b.4\]]tshul gnas dang /_gzhu 'gengs pa yi sbyor ba dang /_/legs pa'i se gol snying gar gnas/_/lag gnyis rdo rje dbang bskur ba/_/snying gar nyi ma rab tu ston/_/g.yon pa'i gru mo g.yas pas gzung /_/de las phyir zlog rab tu dgyes/_/shes rab thabs kyi pad+ma dgyes/_/snying
[\[131b.5\]]gar po ti ral gri phyar/_/mgal me lta bu'i 'khor lo bskor/_/rdo rje gnyis ni kha 'gram gnas/_/rdo rje gar gyis bskor nas dgrol/_/spyi bor thal mo mnyam par sbyor/_/go cha'i tshul du bzung nas ni/_/mthe chung gnyis ni mche bar gnas/_/khu tshur gnyis ni dku ru gnas/_/
[\[131b.6\]]phreng ba blangs nas steng du 'phyar/_/de las bi wang mdzub mos bskyod/_/gar ni de las rnam par bzlog_/sangs rgyas mchod pa la brtson pas/_/g.yas pa'i mkhrig ma g.yon pas gzung /_/g.yon pa snying ga g.yas pa yi/_/mtheb srin me tog dpral bar bzlog_/de bzhin
[\[131b.7\]]mig tu yang dag gnas/_/dung phor lta bur dri yis mchod/_/mdzub gnyis lcags kyus mthe chung mdud/_/zhags pa bzhin du sbyar nas kyang /_/de nyid lcags sgrog tshul du bya/_/zhags pa'i tshul las rgyab gnyis mnan/_/dam tshig 'bebs pa yin par 'dod/_/de nas phyag rgya
[\[132a\]]
[\[132a.1\]]chen po bcing bar bya ste/_de nas rang gi snying gar rdo rje sems dpa' bsams la/_thams cad du rdo rje dril bu dang ldan pa las/_gong ma lta bu/_/byang chub mchog gi phyag rgya dang /_/sa gnon dang ni mchog sbyin dang /_/chos 'chad dang ni skyabs mdzad dang /_/spyan
[\[132a.2\]]gnyis rdo rje khar gnas dang /_/pad+ma lta bu thal mo dang /_/ut+pal lta bu'i sor mo dang /_/dril bu dkur gtod rdo rje gsor/_/lcags kyus sangs rgyas kun 'gugs shing /_/rdo rje mda' ni bde gshegs 'bigs/_/legs pas sangs rgyas mnyes mdzad cing /_/snying po
[\[132a.3\]]yis ni dbang bskur mdzad/_/nyi mas sangs rgyas kun snang ste/_/rgyal sras kyis ni sbyin pa rdzogs/_/bzhad pas ba spu ldang mdzad cing /_/spyan gyis gti mug mun pa sel/_/rnon pos shes rab po ti 'dzin/_/'khor los 'khor lo rnam par bsgyur/_gsung bas ljags ni rab tu brkyang /_/
[\[132a.4\]]las kyis rdo rje sna tshogs 'dzin/_/gsung bas cho ga 'dzin pas mchog_/gnod sbyin la ni mche bar ldan/_/khu tshur gnyis kyis rdo rje bcings/_/sgeg mo rdo rje gnyis dang ldan/_phreng bas rin chen phreng ba 'dzin/_/glu mkhan pi wang rnam par ldan/_/gar ni rdo rje rtse gsum ste/_/bdug pa
[\[132a.5\]]yis ni spos khang 'dzin/_/me tog me tog snod dang ldan/_snang bas mar me sdong bu 'dzin/_/dri ni dung phor yang dag ldan/_/de bzhin lcags kyu zhags pa 'dzin/_/lcags sgrog dril bur ldan pa dang /_/phyag rgya chen po zhes su grags/_/de ltar phyag rgya bzhis rgyas btab nas dngos
[\[132a.6\]]grub la sogs 'byin par 'gyur ba kho na ste/_de'i skad cig rnams la de dag gi skur bsgoms la/_bde bar gshegs pa'i tshogs rnams la ni/_sa ma ya s+t+waM a haM/_zhes brjod pa dang /_rig pa'i lha mo rnams la ni/_/su ra ta s+t+waM a haM/_zhes brjod par bya'o/_/de nas dbang
[\[132a.7\]]bskur la sogs pa thams cad bya ste/_dam tshig dam pa mchog gi rdo rje glu/_rdo rje sems dpa' bsdus pa na/_/zhes bya ba la sogs pas tshigs su bcad pas blangs la mnyes par bya ste/_oM badzra tu Sh+ya ho/_zhes brjod par bya'o/_/de nas chos thams cad stong pa nyid du bsgoms pa las/_
[\[132b\]]
[\[132b.1\]]oM shU n+ya tA dz+nyA na badzra swa b+hA ba At+ma ko\u0f85haM/_zhes byas la/_de nyid kyi rjes su 'jug pa'i skad cig ma la dus 'byor pa ste/_yaM las rlung gi dkyil 'khor sngon po gzhu lta bu bsam mo/_/de'i steng du raM las me'i dkyil 'khor dmar po gru gsum pa'o/_/de'i steng du baM las chu'i dkyil 'khor
[\[132b.2\]]dkar po zlum po'o/_/de'i steng na laM las gser gyi sa gzhi ser bo gru bzhi pa'o/_/de'i steng du suM las ri'i rgyal po ri rab zur bzhi dang /_rtse mo brgyad kyis nye bar mdzes pa dpag tshad dang rgyar yangs par bsams la/_de'i steng du b+h+rUM dkar po gyur pa las yang dag par byung ba'i dpal
[\[132b.3\]]rnam par snang mdzad kyi ngo bo ngan song thams cad yongs su sbyong ba'i dkyil 'khor chen po'i khang brtsegs bsgom par bya ste/_gru bzhi pa sgo bzhi dang ldan pa ka ba brgyad kyis nye bar mdzes pa rta babs bzhi dang dril bu dang /_dra ba la sogs pas yongs su brgyan cing /_me tog phreng ba dang /_ba
[\[132b.4\]]dan la sogs pas spras pa rin po che'i rang bzhin las grub pa bsam par bya'o/_/de'i dbus su tsaM ser po las gyur pa'i 'khor lo rtsibs bcu drug pa rin po che dang /_rdo rjes rnam par spras pa'i 'od sna tshogs dang ldan par bsams te/_de'i dbus su a siM aM las seng ge'i khri bskyed pa
[\[132b.5\]]dang /_de bzhin du ngan song thams cad sbyong ba'i gnas su/_hUM g+haM hUM las glang po che'i khri dang /_rin chen tog gi gnas su trAM a trAM las rta'i khri dang /_shAkya thub pa'i gnas su/_haM maM haM las/_rma bya'i khri dang /_me tog rgyas pa'i gnas su a gaM a las nam mkha' lding gi khri bsam
[\[132b.6\]]par bya'o/_/de'i dbus seng ge'i khri'i steng du skyil mo krung gis 'dug la/_bsod nams ye shes kyi tshogs thams cad yongs su rdzogs pa'i byang chub sems dpa' sems dpa' chen po don thams cad grub pa'i gzugs su bdag nyid bskyed la/_mngon par byang chub pa mngon sum du
[\[132b.7\]]byed pa mi g.yo ba'i ting nge 'dzin la snyoms par zhugs pa de nyid 'di ltar bsam par bya ste/_de nyid thugs rje chen po las byung ba'i dbang gis de bzhin gshegs pa thams cad kyi zhing 'di til gyi gang bu bzhin du gang bar gyur pa dang /_yang dag par rdzogs pa'i byang chub de nyid 'di lta bu
[\[133a\]]
[\[133a.1\]]yin no zhes bstan pa'i phyir de bzhin gshegs pa thams cad 'dus par gyur nas/_byang chub sems dpa' sems dpa' chen po don thams cad grub pa zhes bya ba byang chub kyi snying po na bzhugs pa ga na ba der gshegs te/_de bzhin gshegs pa rnams kyis de bzhin nyid kyi
[\[133a.2\]]ched du longs spyod rdzogs pa'i sku bstan nas/_'di skad ces bka' stsal to/_/rigs kyi bu gang gi phyir de bzhin gshegs pa thams cad kyi de kho na nyid rtogs par dka' ba spyod pa thams cad la spro ba bskyed cing ji ltar bla na med pa yang dag par rdzogs pa'i byang chub mngon par rdzogs par bya
[\[133a.3\]]snyam/_de nas tiSh+Tha badzra zhes pa'i sngags kyis se gol brdabs pas slong bar mdzad do/_/de nas sad par gyur pa dang /_de bzhin gshegs pa thams cad la/_oM sarba ta thA ga ta kA ya bAka tsit+ta pra Na men badzra ban+d+ha naM ka ro mi/_zhes pas phyag rgya ste 'di skad ces gsol to/_/bcom ldan 'das
[\[133a.4\]]de bzhin gshegs pa rnams bdag gis ma 'tshal na/_de kho na nyid ji lta bu lags/_ji ltar bsgrub par bgyi/_de nas de bzhin gshegs pa thams cad kyis gsung gcig tu 'di skad ces bka' stsal to/_/rigs kyi bu rang gi sems la so sor rtogs la/_rang bzhin gyis grub pa'i sngags
[\[133a.5\]]'di dga' bar bzlas/_oM tsit+ta pra ti ban+d+ha naM ka ro mi/_zhes bya bas phung po dang /_khams dang /_skye mched rnams gzung ba dang 'dzin pa'i rnam par rtog pa thams cad dang bral ba/_de bzhin gshegs pa thams cad gnyis su med pa/_de kho na nyid kyi ngo bo nyid rtogs pa'i bdag nyid kyi
[\[133a.6\]]sems so sor rtogs pa dang /_sems rin po che de nyid snying rje chen pos brgyan pa de bzhin gshegs pa thams cad dang mnyam pa'i mtshan nyid can zla ba'i dkyil 'khor lta bur mthong ba dang /_'di skad gsol to/_/bcom ldan 'das de bzhin gshegs pa rnams bdag gi snying ga na zla ba'i
[\[133a.7\]]dkyil 'khor lta bur rtogs so/_/de nas rigs kyi bu sems ni rang bzhin gyis 'od gsal bas na/_ji ltar sbyangs pa de ltar 'gyur te/_dper na ras dkar po tshon gyis bsgyur ba bzhin no/_/der yang rang bzhin lhun gyis grub pa'i sngags zlos shig dang rab tu gsal bar 'gyur ro/_/
[\[133b\]]
[\[133b.1\]]oM bo d+hi tsit+ta ut+pA da yA mi/_zhes bya bas shin tu gsal ba'i byang chub sems bskyed par gyur pa dang /_zla ba'i dkyil 'khor gyi rnam par yongs su gyur pa las rim gyis 'phel bar gyur pa dang /_zla ba'i dkyil 'khor rdzogs par gyur ba las/_'di skad ces gsol to/_/de bzhin gshegs
[\[133b.2\]]pa rnams/_zla ba'i dkyil 'khor lta bur gda' ba gang lags pa/_de ni zla ba'i dkyil 'khor nyid du mthong lags so/_/de nas shin tu rnam par dag pa spros pa thams cad dang bral bar gyur pa'i sems de nyid la/_dzanyA na ri mi bi dza hUM/_zhes pa'i sngags kyi rnam par spros te/_zla ba'i
[\[133b.3\]]dkyil 'khor de las 'od zer rnam par sna tshogs pa byung ste/_de chos kyi dbyings kyi gzhal yas khang du zhugs nas shes bya'i dkyil 'khor thams cad kyi sems ri bo lta bur bcom ste slar rdo rje chen po'i gzugs rtse lnga pa gcig tu gyur nas spyi bo nas thugs kar zhugs te/_zla ba'i dkyil
[\[133b.4\]]'khor la rab tu gnas so/_/de nas de bzhin gshegs pa thams cad kyi snying po sems bskyed pa kun tu bzang po khyod kyis mngon du gyur gyi de legs par sgrubs shig_/de bzhin gshegs pa thams cad kyi sems bskyed pa kun du bzang po de brtan par bya ba'i phyir sngags 'dis rang gi snying
[\[133b.5\]]ga'i zla ba'i dkyil 'khor la rdo rje'i dbyibs su soms shig_/oM tiSh+Tha badzra/_snang bar byas nas sems can thams cad kyis de nas gsol ba bcom ldan 'das de bzhin gshegs pa rnams zla ba'i dkyil 'khor gyi steng na rdo rjer bdag gis mthong ngo /_/de nas de bzhin gshegs pa
[\[133b.6\]]thams cad kyi sems bskyed pa kun tu bzang pos nam mkha'i dbyings thams cad du mnyam par 'jug pa de bzhin gshegs pa thams cad kyi sku dang /_gsung dang thugs rdo rje snyed pa de dag thams cad kyi de bzhin gshegs pa thams cad kyi byin gyi rlabs kyis sems dpa'i rdo rjer
[\[133b.7\]]zhugs so/_/de nas de bzhin gshegs pa thams cad kyis rdo rje dbyings rdo rje dbyings zhes rdo rje ming gis dbang bskur ro/_/de nas de bzhin gshegs pa thams cad kyi sku ni bdag legs par mthong lags so zhes gsol to/_/sems dpa' chen po de lta bas na/_de bzhin gshegs pa
[\[134a\]]
[\[134a.1\]]thams cad kyi sems dpa'i rdo rje rnam pa thams cad kyi mchog dang ldan pa'i sangs rgyas kyi skur bdag nyid rang bzhin gyis 'grub pa'i sngags 'di ci dgar zlos shig_/oM ya thA sarba ta thA ga ta ta thA a haM/_de nas bdag nyid de bzhin gshegs par sangs rgyas nas de bzhin gshegs
[\[134a.2\]]pa de dag la phyag byas te/_'di skad ces gsol to/_/bcom ldan 'das de bzhin gshegs pa thams cad kyis bdag byin gyis brlabs la/_mngon par byang chub pa 'di brtan par mdzod cig_/de nas de bzhin gshegs pa thams cad rdo rje dbyings kyi sems dpa'i rdo rje der zhugs
[\[134a.3\]]so/_/de nas skad cig ma de nyid kyi tshe na de bzhin gshegs pa thams cad kyi mnyam pa nyid kyi ye shes mngon par rdzogs par sangs rgyas so/_/de bzhin gshegs pa thams cad kyi rdo rje mnyam pa nyid kyi phyag rgya gsang ba'i dam tshig tu zhugs so/_/de bzhin gshegs pa thams
[\[134a.4\]]cad kyi rdo rje rin po che'i dbang bskur bas mnyam pa nyid kyi ye shes kyi phyag rgya gsang ba'i dam tshig tu zhugs so/_/de bzhin gshegs pa thams cad kyi chos mnyam pa nyid kyi ye shes rtogs pas rang bzhin gyis dag go/_/de bzhin gshegs pa thams cad kyi las mnyam pa nyid kyi ye shes rang
[\[134a.5\]]bzhin gyis 'od gsal ba'i 'byung gnas su gyur pa'o/_/de bzhin gshegs pa dgra bcom pa yang dag par rdzogs pa'i sangs rgyas su gyur to/_/de ltar sems so sor rtogs pa nas brtsams te mngon par byang chub pa'i bar du ni ngan song thams cad yongs su sbyong ba dang /_rin chen
[\[134a.6\]]tog dang /_shAkya thub pa dang /_me tog rgyas pa rnams kyang 'byung bar 'gyur/_de rang gi sems las tha mi dad pa'i phyir ro/_/yang de bzhin gshegs pa de dag thams cad kyi sems dpa'i rdo rje las de bzhin gshegs pa thams cad byung nas/_de bzhin gshegs pa thams cad kyi mnyam
[\[134a.7\]]pa nyid kyi ye shes bskyed/_nam mkha' las byung ba'i nor bu rin po che'i dbang bskur bas dbang bskur/_kun du spyan ras gzigs dbang pos chos kyi ye shes bskyed/_de bzhin gshegs pa thams cad kyi phrin las thams cad la rab tu bzhag nas/_sems can gyi don mdzad pa'i phyir
[\[134b\]]
[\[134b.1\]]snying rje'i mig gis sems can thams cad la bltas pa dang /_mi shes pa'i las 'dod chags dang zhe sdang dang /_gti mug gis dgug par shes nas bdag 'dir sngar bskyed pa'i ri'i rgyal po ri rab kyi steng du gnas pa'i khang pa brtsegs pa chen po rin po che'i rang bzhin las grub pa'i dbus na
[\[134b.2\]]seng ge'i khri de bzhin gshegs pa rnams kyi bsod nams las grub pa'i steng na de bzhin gshegs pa thams cad kyi sku'i ngo bo bcom ldan 'das rnam par snang mdzad zhal bzhi pa'i tshul du bzhugs par gyur par bsgom mo/_/de bzhin du glang po che la sogs pa'i khri'i steng du ngan song
[\[134b.3\]]thams cad sbyong ba la sogs pa yang phyogs bzhi re re gnas par gyur pa de nyid de bzhin gshegs pa thams cad kyis byin gyis brlabs pa de nyid de/_de bzhin gshegs pa thams cad kyi sku gsung thugs kyi rdo rje dbyings ni bdag go zhes nga rgyal bskyed par bya'o/_/de dag gis ni sbyor ba dang
[\[134b.4\]]po'i ting nge 'dzin zhes bya'o/_/de'i rjes la de bzhin gshegs pa'i rtsa ba'i phyag rgyas spyi bo la sogs par byin gyis brlabs la/_oM badzra a d+hiSh+ThA na dz+nyA na sa ma ye hUM/_zhes brjod de/_de bzhin gshegs pa thams cad kyi spyan gnyis nas/_oM sho d+ha ni sho d+ha ni/_zhes bya ba'i snying
[\[134b.5\]]pos sangs rgyas spyan phyung ste/_mchod pa thams cad kyis mnyes par byas nas/_spro ba dang bsdu ba la sogs pa'i sbyor bas byang chub kyi sems kyi dmigs pa zla ba'i dkyil 'khor la gnas par gyur to/_/de bzhin du yang snyan gnyis nas/_sarba pA paM bi sho d+ha ni/_zhes bya ba'i snying po
[\[134b.6\]]las gos dkar mo phyung ste/_rang gi gnas su gnas par gyur to/_/zhal nas shud+d+he bi shud+d+he/_zhes bya ba'i snying po las/_mA ma kI phyung ste/_rang gi gnas su gnas par gyur to/_/shangs nas sarba karma A ba ra Na bi shud+d+he swA hA/_zhes bya ba'i snying pos sgrol ma byung ste/_rang gi
[\[134b.7\]]gnas su gnas par gyur to/_/de nas de bzhin gshegs pa thams cad kyi byang chub kyi sems mnyam pa med pa las byung ba'i ye shes kyi rdo rje bdud kyi dpung ma lus pa 'joms shing sems can rnams kyi ngan 'gro'i rgyud thams cad gcod par byed pa'i snying po/_oM na mo b+ha ga
[\[135a\]]
[\[135a.1\]]ba ti sarba durga ti pa ri sho d+ha ni rA dzA ya ta thA ga tA ya/_ar+g+ha te saM myak+saM bud+d+hA ya/_tad+ya thA/_oM sho d+ha ni sho d+ha ni sarba pA baM bi sho d+ha ni shud+d+he bi shud+d+he sarba karma A ba ra Na bi shud+d+he swA hA/_zhes bya ba'i 'od zer dang bcas par byung ba dang /_des rdo rje sems dpa' la sogs pa rnams
[\[135a.2\]]spro ba'i phyir phyung nas spros la/_des sems can thams cad kyi snying la zhugs nas sems can thams cad kyi ngan song gi rgyud thams cad bcad de/_slar 'dus pa las 'khor lo'i steng du zla ba'i dkyil 'khor bcu drug tu gyur nas gnas par bsam mo/_/de nas de rnams las ye shes kyi 'od
[\[135a.3\]]zer byung nas rang gi snying gar gnas pa'i rdo rjer zhugs te/_de bzhin gshegs pa thams cad kyi byin gyi rlabs kyis gcig tu 'dres par gyur nas/_nam mkha'i mthar thug pa'i rdo rje rtse lnga'i gzugs su gnas pa dang /_yang sngar gyi thugs ka'i rdo rje'i tshad du gyur te/_de las byung ba'i
[\[135a.4\]]rang rang gi phyag rgya nyid bsdus pa nas gsungs pa'i ched du brjod pa'am/_rdo rje rtse mo'i rgyud sh+lo ka stong phrag bco brgyad pa nas gsungs pa'i ched du brjod pa/_e ma ho bdag ni sems dpa' ste/_/mi bskyod rgyal pos byin brlabs shing /_/'gro kun don la sems dpa'i phyir/_/rdo rje sems
[\[135a.5\]]dpa' zhes byar brjod/_/ces bya ba la sogs pas ched du brjod pas ched du brjod de/_de bzhin gshegs pa thams cad kyi rigs kyi 'khor los sgyur ba nyid du/_sangs rgyas lnga'i dbu rgyan la sogs pas dbang bskur nas/_gser gyi 'khor lo rtsibs bcu drug pa'i steng du zla ba'i dkyil 'khor
[\[135a.6\]]rang rang gi phyag rgya rnam par dag pas gnas par bsam par bya'o/_/de'i 'khor lo'i mtshams su ni de bzhin gshegs pa thams cad kyi thugs ka nas gsang sngags chen mo de nyid las sgeg mo la sogs pa rnams zla ba'i dkyil 'khor gyi steng du/_e ma ho bdag ni sgeg mo ste/_/rol pa'i
[\[135a.7\]]rgyal pos byin brlabs shing /_/yid 'phrog phyir ni rab sgeg pas/_/zhes bya ba la sogs pas rang rang gi ched du brjod pa ched du brjod pas gnas par gyur to/_/sgo rnams su ni gsang sngags chen mo de nyid las rdo rje lcags kyu la sogs pa spros te/_/e ma ho bdag ni lcags
[\[135b\]]
[\[135b.1\]]kyu ste/_/thugs rje'i rgyal pos byin brlabs shing /_/'gro kun ngan song las 'dren phyir/_/rdo rje lcags kyu zhes byar brjod/_/ces pa la sogs pa'i ched du brjod pas rang rang gi gnas su gnas par gyur/_de nas de bzhin gshegs pa thams cad kyi thugs ka nas mchod pa thams
[\[135b.2\]]cad rgyas par bya ba'i phyir/_oM sarba saM skA ra pa ri sho d+ha ni d+harmA te ga ga na sa mung+ga te ma hA ya na pa ri gA re swA hA/_zhes brjod pa las rta babs kyi khyams rnams su byams pa la sogs pa bskal ba bzang po'i byang chub sems dpa' rnams rang rang gi zla ba'i
[\[135b.3\]]dkyil 'khor la gnas par gyur pa dang /_rdo rje la sogs pa'i dbang gi phyag rgya bzhis rgyas gdab par bya ste/_de la de dag gi dam tshig gi phyag rgya ni de bzhin gshegs pa'i snying po'i phyag rgya las thams cad bcing bar byed pa'o/_/chos kyi phyag rgya ni lce la zla ba'i dkyil 'khor la de bzhin gshegs pa'i thugs
[\[135b.4\]]las sprul pa'i sngags nyid do/_/las kyi phyag rgya ni de dag gi thugs kar sna tshogs rdo rje bsams pa las/_kun kyang sgeg par ldan pa ste/_/gung mdzub me tog 'dra ba ni/_/byams pa'i phyag rgya yin pa ste/_/g.yon pa dkur btsugs g.yas pa ni/_/gung mdzub mig 'dra don yod grub/_/
[\[135b.5\]]de las mdzub mo lcags kyur bkug_/ngan song kun 'dren yin par bshad/_/de las dbyug pa'i tshul byas pa/_/mya ngan kun 'joms yin pa ste/_/g.yon pa lte bar gnas pa ni/_/glang po'i sna 'dra spos kyi glang /_/g.yon pa dkur brten g.yas pa ni/_/ral gri 'dzin pa dpa' bar
[\[135b.6\]]'gro/_/g.yon pa snying ga g.yas pa ni/_/steng du snod 'dzin nam mkha'i mdzod/_/g.yon du lag gnyis rgyal mtshan 'dzin/_/ye shes tog gi phyag rgya ste/_/lag gnyis dpral bar bum pa 'dzin/_/bdud rtsi'i 'od kyi yin par bshad/_/g.yon pa'i khu tshur slar gnas la/_/
[\[135b.7\]]g.yas pa'i srin lag mthe bong gnyis/_/zla ba'i ri mo ltar 'dzin pa/_/zla 'od gzhon nu'i phyag rgya ste/_/lag gnyis snying gar pad+ma 'byed/_/bzang skyong gi ni phyag rgyar grags/_/sor mo rtse bsnol bar phye nas/_/mthe bong bsgreng 'dzin dra ba'i 'od/_/rdo rje rtse gcig snying gar
[\[136a\]]
[\[136a.1\]]gnas/_/rdo rje snying po'i phyag rgya ste/_/g.yon pa snying gar khu tshur gnas/_/g.yas pa mchod sbyin blo gros che/_/g.yon pa lte bar gnas nas ni/_/g.yas pa se gol spobs pa brtsegs/_/g.yon pa dku ru gnas nas ni/_/rin chen khu tshur dpung par 'dzin/_/byang
[\[136a.2\]]chub sems dpa' kun bzang gi_/phyag rgya dam pa yin par 'dod/_/de nas phyag rgya chen po ni/_/de dag gi phyag mtshan dang ldan pa las rang rang gi snying po/_oM mai tri ya hUM/_zhes pa nas/_oM sa man+ta b+ha drA ya hUM/_zhes pa'i bar du bzlas par bya'o/_/de nas de bzhin
[\[136a.3\]]gshegs pa'i thugs rje chen pos sems can thams cad kyi ngan 'gro'i rgyun gcod par bya ba'i phyir nyid kyi thugs ka nas/_rdo rje ye shes byin gyis brlabs/_/zhes bya ba'i snying po/_oM badzra a d+hiSh+ThA ni dz+nyA na sa ma ye hUM/_zhes bya ba las/_de bzhin gshegs pa thams cad kyi bsod nams dang
[\[136a.4\]]ye shes kyi tshogs lhun gyis grub pa'i ri rab kyi rtse mon khang pa brtsegs pa chen po 'od dang ldan pa'i phyi rol du 'od kyi 'khor lo'i gzugs 'dab ma sum cu rtsa gnyis dang /_'dab ma drug cu rtsa bzhi pa la/_'phags pa kun dga' bo la sogs pa'i nyan thos chen po brgyad dang /_ser skya la
[\[136a.5\]]sogs pa'i 'phags pa rang sangs rgyas dang /_stobs po che la sogs pa'i khro bo chen po brgyad dang /_seng ge'i mgo la sogs pa pho nya chen po brgyad sprul par bya'o/_/de bzhin du rim pa ji lta bas de'i 'khor lo'i phyi rol la ni 'jig rten pa'i lha rnams bsam par bya ste/_yul 'khor srung
[\[136a.6\]]la sogs pa'i rgyal po chen po bzhi dang /_brgya byin la sogs pa phyogs skyong ba rnams dang /_nyi ma la sogs pa gza' chen po brgyad dang /_smig drug la sogs pa rgyu skar nyi shu rtsa bdun dang /_rgyas pa la sogs pa'i drang srong chen po brgyad dang /_sgra gcan 'dzin la sogs pa 'jig
[\[136a.7\]]rten pa'i rje bo brgyad dang /_de dag gi phyi rol du ni 'dzam bu'i gling dang /_lus 'phags po dang /_ba lang spyod dang /_sgra mi snyan dang /_'gro ba drug tu gnas pa'i sa 'og dang /_sa steng dang /_sa bla'i khams thams cad du bcom ldan 'das kyi 'od zer chen pos snang bar byas pa thams
[\[136b\]]
[\[136b.1\]]cad kyang mi dge ba'i rgyun mtha' dag bral ba las dge ba'i lus dang /_ngag dang yid kyi las thams cad dang ldan zhing de bzhin gshegs pa'i 'od zer gyis bskul bas mchod pa'i tshogs chen pos mchod cing /_thams cad dang 'dod pa'i yon tan lnga yis rgyas par gyur te/_lag pa'i thal mo
[\[136b.2\]]spyi bor sbyar bas bcom ldan 'das dang /_ngan song thams cad yongs su sbyong ba'i dkyil 'khor la mngon par rdzogs par bsam par bya'o/_/de lta bu las sems can thams cad kyi sems dri ma med pa rab tu dang ba dang ldan pa'i dga' ba chen pos mgrin gcig tu 'di skad ces gsol to/_/
[\[136b.3\]]sangs rgyas 'dra ba'i ston pa med/_/chos dang 'dra ba'i dge ba med/_/dge 'dun 'dra ba'i zhing de med/_/de phyir gsum la skyabs su mchi/_/de nas sems can thams cad dkon mchog gsum la yang dag par song par byas la/_cho ga thams cad bsdus pa'i mchog la spyad par bya ste/_rang
[\[136b.4\]]gi snying ga la a las zla ba'i dkyil 'khor bsams la de'i steng du rang gi sa bon las gyur pa'i rdo rje rtse lnga pa'i gzugs su gyur pa dang /_de la rang gi sa bon gnas pa'i 'od zer gyis dpal ngan song thams cad yongs su sbyong ba'i dkyil 'khor chen po ye shes sems dpa'i dbyings
[\[136b.5\]]thams cad bkug la/_mdun gyi nam mkha' la pad+ma 'dab ma brgyad pa zla ba'i dkyil 'khor dang bcas par bzhugs pa la mchod yon gyis zhabs bsil dang /_nye reg dang 'thor 'thung la sogs pa byas la/_mchod pa thams cad kyis yang dag par mchod nas/_lcags kyu la
[\[136b.6\]]sogs pa'i sngags dang /_rnal 'byor gyis rang gi lus la yang dag par zhugs par bya ba ni/_dzaHhUM baM hoHsa ma ya s+t+waM/_zhes brjod pas de kho na nyid gcig par byas nas/_de bzhin gshegs pa thams cad kyi thugs ka na gnas pa zla ba'i dkyil 'khor la de bzhin gshegs pa
[\[136b.7\]]thams cad kyi mchod pa mchog gi dam pa rnams kyis mnyes par bya ba'i phyir/_oM badzra puSh+pe/_zhes pa la sogs pas me tog la sogs pas yang dag par mchod nas/_yang de bzhin gshegs pa thams cad kyi thugs ka nas mA ma kI shin tu mdzes pa 'dod pa'i yon tan gyi mchog tu
[\[137a\]]
[\[137a.1\]]gyur ba bud med kyi gzugs 'dzin pa phyung ste/_ngan song thams cad yongs su sbyong ba'i thugs kar zhugs par gyur pa ste/_e ma bdag ni mchod pa bla na med/_/gang phyir rdo rje rgyal po mnyes gyur pa/_/de las sprul pa'i mchod pa bla med kyis/_/sangs rgyas zhing du
[\[137a.2\]]rab tu rgyas gyur cig_/oM satwa badzri hUM/_badzra satwa su saM gra haM/_zhes rang gi rdo rje glu gdung ba dang bcas pas song bar gyur pa ste/_de'i spro ba'i phyag ni lag pa gnyis gzhal yas khang du brtsegs pa las/_de'i dbus na mthe bong dang gung mo bzhi gnyis su med par gcig par byas shing pad+ma
[\[137a.3\]]phyag rgya gar dang bcas pa las rang gi snying gar bsgyings pa'i tshul gyis rdo rje 'dzin par bya'o/_/de bzhin du mchod pa bcu drug po thams cad la yang rang rang gi phyag rgya dang bcas pa las gnyis su med pa'i phyag rgyas mchod par bya'o/_/de nas ngan song thams cad sbyong ba'i thugs ka
[\[137a.4\]]nas slar de bzhin gshegs pa thams cad kyi dbyings la mA ma kI gong ma'i rdo rje glus mchod par bya'o/_/de nas de bzhin gshegs pa thams cad kyi thugs ka nas sangs rgyas spyan phyung nas rin chen tog gi thugs kar phul ba las/_e ma rin po che zhes bya ba la sogs pa'i rdo rje'i
[\[137a.5\]]glus/_oM rat+na dzi hUM nai tri su satwa saM gwa haM/_yang de bzhin gshegs pa thams cad kyi thugs ka nas gos dkar mo sprul nas shAkya thub pa'i thugs kar phul nas/_e ma pad+ma'i zhes pa la sogs pa dang /_oM d+har+m+ma badzra hUM mu ni su satwa saM gra haM/_yang de bzhin gshegs pa thams cad
[\[137a.6\]]kyi thugs ka nas sgrol ma sprul te me tog chen po rgyas pa'i thugs kar phul te/_e ma las kyi mchod pa zhes pa la sogs pas/_oM bi sho badzra hUM tA ra su satwa saM gra haM/_ji ltar ngan song thams cad yongs su sbyong bas/_de bzhin gshegs pa thams cad kyi thugs kar slar phul ba
[\[137a.7\]]de bzhin du rin po che tog la sogs pas kyang rdo rje'i glu de nyid kyis mchod par bya'o//_//de nas de bzhin gshegs pa thams cad kyi thugs ka nas sgeg mo sprul te/_rdo rje sems ma'i thugs kar sprul pa las/_e ma bdag ni mchod pa zhes pa la sogs pas/_oM lA s+ya su satwa saM
[\[137b\]]
[\[137b.1\]]gra haM/_zhes bya'o/_/de bzhin du de bzhin gshegs pa thams cad kyi thugs kar zla ba'i dkyil 'khor las phreng ba ma dang /_glu mkhan ma dang /_gar mkhan ma dang /_bdug pa ma dang /_me tog ma dang /_snang gsal ma dang /_dri chab ma dang /_lcags kyu ma dang /_zhags pa ma dang /_
[\[137b.2\]]lcags sgrog ma dang /_dril bu ma dang /_yang sangs rgyas spyan la sogs pa bco lnga sprul pa las rang rang gi ched du brjod pa'i glus rdo rje rgyal po la sogs pa'i thugs kar phul te/_de rnams kyi rdo rje'i glu gsang ba'i de kho na nyid ni 'di rnams yin no/_/oM badzra d+hU pe hUM/_rA dzA su satwa
[\[137b.3\]]saM gra haM/_oM badzra aM ku sha hUM rA ga su satwa saM gra haM/_oM badzra a ta ma hUM sA d+hu su satwa saM gra haM/_oM badzra mA le hUM rat+na su satwa saM gra haM/_oM badzra puSh+pe hUM te dza su satwa saM gra haM/_oM badzra pA sha hUM ke tu su satwa saM gra haM/_oM badzra nai tri hUM hA sa su satwa saM gra haM/_oM badzra gI ti hUM d+harma su satwa
[\[137b.4\]]saM gra haM/_oM badzra A lo ke hUM tIk+Sh+Na su satwa saM gra haM/_oM badzra s+pho Ta hUM tsakra su satwa saM gra haM/_oM badzra ban+d+ha ra hUM pA sha su satwa saM gra haM/_oM badzra nirti hUM pA sha su satwa saM gra haM/_oM badzra gan+d+he hUM d+harma su satwa saM gra haM/_oM badzra tA ra hUM yak+Sha su satwa saM gra haM/_oM badzra tA ra hUM sin+ta su satwa saM
[\[137b.5\]]gra haM/_zhes gdung ba dang bcas pas mchod par bya'o/_/de ltar bla na med pa'i mchod pa thams cad kyis rgyas par byas nas de bzhin gshegs pa thams cad kyi thugs ka nas ye shes kyi 'od zer chen pos dus gsum gyi de bzhin gshegs pa thams cad kyi yum/_rgyal ba thams cad
[\[137b.6\]]skyed par byed pa'i lha mo lngas theg pa chen po'i bum pa bla na med pa'i dbang /_oM bud+d+ha ka la sha a b+hi Shiny+tsa oM/_zhes pa la sogs pas bum pa des dbang bskur la/_de bzhin du yang dbu rgyan dang /_dar dpyangs dang /_rdo rje dang /_bdag po dang /_ming dang /_brtul zhugs dang /_de
[\[137b.7\]]bzhin gshegs pa thams cad kyis rdo rje rin po che'i dbang bskur la/_oM sarba ta thA ga ta a b+hi She ka sa ma ya shrI oM hUM trAM hrIHaH/_zhes pas dbang bskur la/_rigs kyi bdag po dang /_rigs kyi yum thams cad kyi dpral ba dang /_spyi bo dang /_lkog ma dang /_snying ga rnams su rdo rje
[\[138a\]]
[\[138a.1\]]sems dpa' la sogs pas byin gyis brlabs la/_mi bskyod pa la sogs pa'i phyag rgyas rigs thams cad la rgyas btab ste/_phyag rgya bzhi la nye bar gnas/_oM sarba ta thA ga ta At+pa nir+ya ta na pU dza me g+ha sa mu dra s+pha ra Na sa ma ye
[\[138a.2\]]hUM karma badzra a/_zhes pa la sogs pas mchod nas mtshan brgya rtsa brgyad pas yang dag par bstod nas/_lus thams cad la ye shes kyi 'od zer chen pos gsal bar byas nas/_'jig rten gyi khams thams cad du rgyas par gyur pa nyid do//_//
[\[138a.3\]]de dag gis ni dkyil 'khor gyi rgyal ba mchog ces bya ba'i ting nge 'dzin bstan to/_/de nas bcom ldan 'das de bzhin gshegs pa thams cad kyi thugs ka nas zla ba'i dkyil 'khor las ye shes kyi 'od zer dri ma med pa des snang bar byas pa dang /_de nas
[\[138a.4\]]bcom ldan 'das kyi thugs ka nas/_yang 'od zer byung ba de nyid kyis sems can thams cad kyi snying la zhugs so/_/de nas sems can gyi ngan 'gro'i rgyud thams cad bcad nas slar thugs ka'i zla ba'i dkyil 'khor la rdo rje rtse lnga pa nam mkha'i khams
[\[138a.5\]]thams cad du khyab pa'i gzugs su gyur to/_/de'i lte ba la gnas pa byang chub kyi sems rin po che yongs su dag pa/_sangs rgyas kyi zhing thams cad du 'gro bar byed pa'i 'od zer la pad+ma 'dab ma brgyad pa'i steng du zla ba'i dkyil 'khor la phyag rgya bzhi pa'i dkyil
[\[138a.6\]]'khor gyi dbus na ngan song thams cad yongs su sbyong ba la sogs pa bde bar gshegs pa bzhi ni rang rang gi phyag rdo rje la sogs pa phyag g.yas pa na bsnams shing /_phyag g.yon pa rdo rje'i lcags kyu 'od zer dang bcas pa bsnams pa'i phyag bzhir rdo rje sems dpa'
[\[138a.7\]]la sogs pa'i gzugs kyis yang dag par gnas te/_sems can thams cad la byang chub tu sems bskyed pa mdzad pa dang /_de bzhin gshegs pa'i thugs rjes dgug par mdzad pa dang /_sems dag pa dang bcas par mdzad pa dang /_yid
[\[138b\]]
[\[138b.1\]]dang bar mdzad pa dang /_rdo rje rin po che'i dbang bskur ba dang /_ma rig pa'i mun pa bsal ba dang /_sbyin pa phun sum tshogs par mdzad pa dang /_'dzum pa rmad du byung ba la nges par sbyor ba dang /_rnam par dag pa'i ting nge 'dzin rdzogs par mdzad pa dang /_nyon mongs pa thams cad
[\[138b.2\]]gcod pa dang /_bdud dpung ma lus pa rtsad nas 'byin par mdzad pa dang /_lkugs pa thams cad smra bar mdzad pa dang /_de bzhin gshegs pa thams cad la mchod pa mdzad pa dang /_'jigs pa thams cad srung ba dang /_bsrung ba thams cad yongs su skyob pa dang /_lus dang /_dag
[\[138b.3\]]dang sems mnyam pa nyid du gcig par mdzad pa dang /_rnam par thar pa'i sgo stong pa nyid dang /_mtshan ma med pa dang /_smon pa med pa dang /_mngon par 'du mi byed pa la sbyor ba dang /_sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_
[\[138b.4\]]shes rab dang /_smon lam dang /_thabs rdzogs par bya ba dang /_sems can thams cad thar pa chen po'i grong khyer du dgug pa dang /_pha rol tu phyin pa bcu'i spyod pa la gzhug pa dang /_theg pa dman pa la mos pa rnams kyi sems 'jig par mdzad pa dang /_rang bzhin 'od gsal zhing
[\[138b.5\]]skye ba med par mdzad pa dang /_sems can thams cad kyi spyod pa tshad med pa la skyong bar mdzad pa ste/_slar sems can thams cad dang lhan cig tu de bzhin gshegs pa thams cad kyis ngan song thams cad yongs su sbyong ba'i dkyil 'khor du bkug ste bcug nas bcom ldan 'das kyi
[\[138b.6\]]thugs las sprul pa'i bum pa dang /_phyag rgya dang /_phred ba la sogs pa'i dbang rim pa ji lta ba bzhin du bskur bar bya'o/_/dbang bskur ba las khams gsum gyi sems can thams cad kyi sras po nyid du gyur pa ste/_thams cad du yang rdo rje ming gi dbang bskur ba las kun kyang bskal
[\[138b.7\]]pa 'di snyed kyi de bzhin gshegs pa dri ma med pa'i 'od ces bya bar mtshan gcig par gyur te/_mchod pa'i tshogs kyis yang dag par mchod nas/_yang de dag thams cad kyis mgrin gcig tu/_kye ma rnam snang rdo rje yis/_/sangs rgyas mdzad pa ngo mtshar che/_/gang phyir ngan song ltung
[\[139a\]]
[\[139a.1\]]ba yi/_/sems can glog bzhin myur du sgrol/_/zhes yongs su bstod pas bsam par bya'o/_/de nas de bzhin gshegs pa de dag thams cad nam mkha'i khams mthas gtugs pa rab 'byams rgya mtsho thams cad du pad+ma 'dab ma brgyad pa'i steng du zla ba'i
[\[139a.2\]]dkyil 'khor la bzhugs shing ting nge 'dzin gyi phyag rgya dang ldan par byas nas gnas par byas la/_de bzhin gshegs pa'i dkyil 'khor gyi 'khor lo ni rab tu gsal ba'i bdag nyid du gnas par gyur to/_/de dag gis ni las kyi rgyal ba mchog ces bya ba'i ting nge 'dzin bstan to//_//
[\[139a.3\]]de nas de bzhin gshegs pa thams cad kyi dkyil 'khor chen po de nyid ni bcom ldan 'das rnam par snang mdzad kyi thugs ka'i zla ba'i dkyil 'khor la rtsibs bcu drug pa'i gzugs/_rdo rje'i dbyings chen po ste/_thams cad kyang rdo rje'i khu tshur mkhrig ma bsnol la bzlog cing bzlog pas se
[\[139a.4\]]gol gdab par bya ste/_se gol de nyid rdo rje lcags kyu'i gzugs su gnas pa las rdo rje sems dpa' la sogs pa'i byang chub sems dpa' rnams dang /_de bzhin gshegs pa'i rigs thams cad dang /_de bzhin gshegs pa'i rigs kyi yum thams cad/_oM badzra sa mA dzaHshidzaH
[\[139a.5\]]hUM baM hoH/_zhes bya bas dgug pa dang /_gzhug pa dang /_bcing ba dang /_dbang du bya ba las rdo rje bsdu bar bya ste/_de nyid du 'khod par gyur pa dang /_de bzhin gshegs pa thams cad kyi sku dang gsung dang thugs rdo rje thams cad 'dus par gyur pa ste/_de nyid mchod pa'i tshogs kyis
[\[139a.6\]]rgyas par byas la/_de bzhin gshegs pa'i phyag rgya'i gzugs rdo rje chen po'i lte ba la gnas par gyur nas/_sangs rgyas kyi zhing rab 'byam ma lus pa thams cad thugs kyi yi ge mchog tu gyur pa'i thig le la gnas par gyur to/_/de nas de bzhin gshegs pa'i che ba'i yon tan thams
[\[139a.7\]]cad kyis rgyas par gyur pa'i bcom ldan 'das rnam par snang mdzad chen po rgyan thams cad kyis brgyan pa rab tu gnas shing /_rang bzhin gyis 'od gsal ba thams cad du thogs pa med par gyur pa dang /_sems rtse gcig pa nyid kyis gnas par bya'o/_/de nas de bzhin gshegs pa thams
[\[139b\]]
[\[139b.1\]]cad kyi thugs kar gnas pa de nyid la sems rtse gcig pa nyid kyis ni bdag nyid kyi sems/_bcom ldan 'das de bzhin gshegs pa thams cad kyi dbyings su gyur pa rnam par snang mdzad gang chen mtsho'i bdag nyid du gyur to/_/de ltar ji srid du skyo bar ma gyur gyi bar de srid du bsgoms la/_de nas
[\[139b.2\]]rnam par snang mdzad chen po'i sbyor bas sngags bzlas par bya ste/_de bzhin gshegs pa thams cad kyi thugs ka nas rig pa chen mo rtsa ba'i sngags zla ba'i 'od zer lta bu byung ba dang /_ngan song thams cad yongs su sbyong ba la sogs pa dkyil 'khor thams cad kyi zhal nas kyang rtsa ba'i rig pa
[\[139b.3\]]chen mo de nyid la brten te rang rang gi snying po'i sngags kyi sgra 'byung bar bsams nas rdo rje'i bzlas pa la brtson par byas na/_dkyil 'khor gyi lha thams cad kyi bzlas pa byas par 'gyur ro/_/de ltar rdo rje'i bzlas pa 'bum phrag dang /_stong phrag dang /_brgya phrag la sogs pa bzlas nas mnyam
[\[139b.4\]]par gzhag pa las langs par gyur pa'i tshe mchod pa thams cad kyis yang dag par mchod de/_mtshan brgya rtsa brgyad pas kyang bstod par bya'o/_/de nas chos thams cad dmigs pa med pa'i ngo bo nyid kyis rdo rje lcags kyu nas brtsams te/_rnam par snang mdzad rdo rje dbyings kyi bar du phyag rgya
[\[139b.5\]]thams cad bkrol la rdo rje 'dzin ma'i phyag rgya dam pas bkrol zhing /_badzra muHzhes pas phyag rgya thams cad nam mkha'i phyogs su bstan la/_rdo rje go cha'i sbyor bas bdag nyid la gnas ji lta ba bzhin du bsdu ba'i sna tshogs rdo rje'i go bgos la yi ge brgya pa bzlas nas dngos grub blang ste/_dge
[\[139b.6\]]ba'i rtsa ba 'dis sems can thams cad mi dge ba'i lus dang /_ngag dang yid kyi las thams cad dang bral bar/_dge ba'i lus dang ngag dang yid kyi las thams cad dang ldan par gyur nas/_sdug bsngal dang yid mi bde ba thams cad spangs nas/_bcom ldan 'das rnam par snang mdzad chen
[\[139b.7\]]po'i sa la gnas par gyur cig ces dge ba'i rtsa ba bsngo bar bya'o/_/de nas me tog lag par thogs pas/_bdag gi phyag rgya sngags rnams dang /_/bsam gtan 'khrul dang nyams pa rnams/_/de bzhin lha tshogs nyams pa kun/_/dkyil 'khor bcas pas bzod par mdzod/_/ces bzod par
[\[140a\]]
[\[140a.1\]]gsol la/_de bzhin gshegs pa thams cad chos kyi dbyings su lha la sogs pa thams cad kyis rol mo sna tshogs pa nam mkha' las sgrogs pas gshegs par mos pa bskyed de/_oM khyed kyis sems can don kun mdzad/_/ji ltar mthun pa'i dngos grub stsol/_/sangs rgyas
[\[140a.2\]]yul du gshegs nas kyang /_/slar yang gshegs par mdzad du gsol/_/zhes bya bas sangs rgyas dang byang chub sems dpa' thams cad gshegs su gsol bar bya'o//_//de nas nyams pa med pa'i rnal 'byor pa mngon par brtson pa'i rdo rje slob dpon gyis slob ma rnams kyi don du
[\[140a.3\]]dkyil 'khor la sogs pa'i las bya ba nyid de/_de yang re zhig dang por gnas gtsang ma rang gi yid dang rjes su mthun pa rnams su nyi ma bzang po la rab tu zhugs la ba'i rnam pa lnga dang /_dri dang byug pa la sogs pas nye reg byas te/_a ga ru la sogs pa'i bdug pas bdugs shing spos kyi
[\[140a.4\]]dkyil 'khor khru drug pa'am/_khru bzhi pa'am/_khru do pa byas pa/_de'i rjes su pad+ma 'dab ma brgyad pa snying dang ze 'brur ldan pa bris te/_de'i steng du bum pa dkar po gcig la rigs lnga'i phyag rgyas mtshan pa rnam par snang mdzad bskyed pa'i nang du/_sman dang /_spos dang /_rin po che
[\[140a.5\]]dang /_'bru la sogs pa de bzhin gshegs pa'i snying pos byin gyis brlabs pa bcug ste/_ras dkar pos mgul la dkris shing me tog phreng ba la sogs pas brgyan pa bzhag ste/_de'i shar phyogs kyi 'dab ma la bgegs mthar byed kyi bum pa snga ma lta bu bzhag la/_dkar po la
[\[140a.6\]]sogs pa'i tshon sna lnga'i skud pas btags te/_mchod pa lngas yang dag par mchod nas/_stan bde ba la 'dug ste/_yi ge brgya pas sdig pa thams cad bshags par bya'o/_/de nas chos thams cad rang bzhin gyis rnam par dag pa bsgoms la/_mdun gyi bar snang la nam mkha'i khams
[\[140a.7\]]thams cad du khyab pa'i sems las pad+ma dmar po 'dab ma stong dang ldan pas khyab par gyur pa dang /_de'i steng du hUM nag po las rdo rje rtse lnga pa 'od dang bcas pa bsams la/_de gyur pa las bdag nyid bcom ldan 'das rnam par snang mdzad chen por bsams te/_snying ga dang /_dbral ba
[\[140b\]]
[\[140b.1\]]dang /_lkog ma dang /_spyi bo rnams su sangs rgyas spyan dang /_mA ma kI dang /_gos dkar mo dang /_sgrol ma rnams sems ma rdo rje ma la sogs pa'i gzugs kyis rgyas btab la/_ma hA sa ma ya satwa ha/_zhes brjod do/_/de las rdo rje rgyu'i phyag rgya bcas pas/_oM badzra tsakra hUM/_zhes pa'i sngags
[\[140b.2\]]lan bdun bzlas pas/_ngan song thams cad yongs su sbyong ba'i dkyil 'khor gyi 'khor lo ma lus par sprul la phyag rgya bzhis nye bar spyad par bya'o/_/de nas ye shes kyi 'khor lo rdo rje lcags kyu la sogs pa'i sbyor bas/_dgug pa dang /_gzhug pa dang /_bcing ba dang /_dbang
[\[140b.3\]]du byas la/_dzaHhUM baM hoHsa ma ya s+t+waM sa ma ya ho a haM/_zhes brjod de/_mchod pa'i tshogs thams cad kyis yang dag par mchod do/_/de nas mthun pa'i bar du mchod pa dang mtshan brgya rtsa brgyad kyis bstod la/_rgyal po'i ni zla ba gsum pa'am/_blon po'i zhag nyi shu rtsa gcig go/_/
[\[140b.4\]]dmangs rigs rnams kyi ni zhag bdun pa'o/_/rnal 'byor pa'i ni ji srid mtshan ma ma byung gi bar du ste/_de bzhin gshegs pa lnga la ni 'bum phrag gam brgya phrag re re'o/_/rdo rje sems dpa' la sogs pa'i ni thams cad du de'i dbye ba nyid las shes par bya ste/_tha ma'i tshang la ni nyi
[\[140b.5\]]shu rtsa gcig tu gsungs so/_/de la rnam par snang mdzad kyi ni rtsa ba'i sngags nyid de/_de bzhin du ngan song sbyong ba la sogs pa ni/_oM sarba pA paM/_zhes bya ba la sogs pa ni/_bskal pa bzang po'i ni/_oM sarba saM skA ra/_zhes bya ba la sogs pa'i snying po nyid do/_/shar phyogs kyi
[\[140b.6\]]bum pa la ni/_rdo rje dang bcas pas bgegs mthar byed kyi snying po 'bum la sogs pa bzlas par bya'o/_/rnam par snang mdzad chen po'i sbyor bas gsang sngags thams cad bzlas par gyur pa dang /_de nyid du rnal 'byor pa sems mchog tu gyur pa rnams la/_mtshan ma rnams 'byung
[\[140b.7\]]ste/_de la lha'i bu'am rgyal po la sogs pas 'bras bu la sogs pa byin pa ni rab tu gyur pa'o/_/rang gi ma'am sru mo la sogs pas 'jig rten pa'i kha zas byin pa ni bar ma'o/_/de bzhin du gnyen nam mi gang yang rung bas kha zas ro dang ldan pa'am/_pad+ma'i sdong bus mgo bcings pa ni tha
[\[141a\]]
[\[141a.1\]]ma'o/_/rigs ngan shin tu gnag pa rnams mthong na mi rung bar gyur pa nyid kyis sreg blugs la sogs pa mchod sbyin chen po bya ba nyid do/_/de nas rdo rje bzlas pa rdzogs par gyur pa dang /_bum pa de nyid bar snang gi nam mkha' la rdo rje bslang ba'i phyag rgya nyid kyis 'jog par
[\[141a.2\]]nus pa dang /_rdo rje dang dril bu bar snang la gnas par byed nus par 'gyur ro/_/de ltar rnal 'byor pa zas dkar gsum la longs spyod pa dang /_bud med la sogs pa spangs pas/_nyin mo dang /_mtshan mo lan drug gi bar du mchod pa dang /_gtor ma byas te bzlas pa yongs su
[\[141a.3\]]rdzogs pa dang /_de bzhin gshegs pa'i snying po las thams cad grub pa byed pas mar gyi sreg blugs stong du tshang bar bya ste/_de dag ni sngon du bsnyen pa'i cho ga'o//_//de'i 'og tu dkyil 'khor chen po'i las brtsam par bya ste/_de la rgyal po la sogs pa'i 'khor los sgyur ba
[\[141a.4\]]rnams kyi ni khru brgya'am lnga bcu'o/_/blon po'am tshong dpon rnams kyi ni khru lnga bcu'o/_/rnal 'byor pa rnams kyi khru bcu drug gam/_bcu gnyis su bya ste/_de yang re zhig tshes gcig la sogs pa yar gyi ngo'i nyin par mngon par 'dod pa'i sa phyogs brtag par bya ste/_rgyal po gdug
[\[141a.5\]]pa can nam/_gcan gzan nam chom po'am sbrul la sogs pa brtag par bya'o/_/de nas med par gyur pa dang /_sa'i bdag po rnams la sa phyogs der dkyil 'khor chen po bzhengs pa'i phyir bslang bar bgyi'o/_/des byin par gyur pa dang yan lag thams cad dang ldan pa'i sa'i
[\[141a.6\]]dbus su mi rus kyi phye ma dang /_dug dang ske tshe dang shing tsher ma can la sogs pas thab khung gru gsum pa'i dbus su bgegs thams cad kyi lus dang /_ngag dang yid rnam pa gsum rgyas par rgyal ba'i ting nge 'dzin gyis bsreg par bya'o/_/de nas bdag dang slob ma dang /_sa bdag la
[\[141a.7\]]sogs pa'i tshad du zhi ba'i sbyin sreg lan brgya rtsa brgyad bya'o/_/de nas de'i dbus su mtho gang ngam/_khru gang du brkos pa dang /_sa dkar snum pa rnams byung ba ni dngos grub bzang por gyur pa'o/_/sa nag po dang /_tsha sgo can dang /_skra shad dang /_rus dum la sogs pa byung na ni sa
[\[141b\]]
[\[141b.1\]]phyogs de spang bar bya'o/_/de nas de'i nang du dri chus bkang nas gom pa bdun phyir bskyed de slar 'ongs pa las chu'i ri mo mnyam pa ni mchog tu gyur pa'o/_/de'i sa phyogs der bgegs mthar byed kyi sngags bzlas pa'i dri chus/_oM sarba shud+d+haHsarba d+harmAHswa b+hA ba shud+d+ho\u0f85haM/_zhes gsungs la/_mchod
[\[141b.2\]]pa rnam pa lngas yang dag par mchod de/_bdag nyid bcom ldan 'das shAkya thub pa'i skur byin gyis brlabs pa las/_lag pa g.yas pa sa la reg par byas te/_oM sarba dr-i D+ho badzra hUM/_rdo rje brtan par gyur pa dang /_rang gi mdun du yi ge baM las gyur pa'i bgegs mthar byed kyi ting nge
[\[141b.3\]]'dzin gyis/_lag par ral gri 'dzin cing rdo rje rgya gram pa'i gom pas bgrod par bya'o/_/mtshams rnams su ni sgeg mo la sogs pa'i gzugs kyis rdo rje lcags sgrog gis 'gro bar bya'o/_/oM badzra lA se badzra phreM kha la hUM/_zhes pa la sogs pa brjod par bya'o/_/khro bo rnams kyi sngags
[\[141b.4\]]ni/_oM suM b+ha ni suM b+ha/_zhes bya ba la sogs pa sngags kyi tshogs bzhi phyogs bzhir gnas pa'o/_/de nas bdag rnam par snang mdzad kyi nga rgyal gyis rdo rje la sogs pa'i phyag rgya bcings te/_dkyil 'khor gyi sa gzhi de nyid phyogs ji lta ba bzhin du mu tig la sogs par byin gyis
[\[141b.5\]]brlab par bya ste/_de dag ni sa'i cho ga bstan to//_//de nas de bzhin gshegs pa thams cad la thal mo sbyar ba btud de/_mchod pa'i tshogs kyis mchod nas lha rnams kyi dkyil 'khor phyag rgya bzhis rgyas btab nas/_bdag nyid spro ba bskyed pa'i tshigs su bcad pa/_de ring bdag
[\[141b.6\]]tshe 'bras bu yod/_/ces pa la sogs pas mchod pa lag pa g.yas par bdug spos thogs nas phyogs bcu'i sangs rgyas thams cad spyan drang bar bya'o/_/de nas rang gi dam tshig gi phyag rgyas bdag nyid la byin gyis brlabs nas/_rang gi sngags dang phyag rgya dag gis dkyil 'khor
[\[141b.7\]]steng gi bar snang la bzhag la/_rdo rje sems dpa'i khro bo rdo rje me'i nyi ma'i sbyor bas bgegs bskrad par byas la/_rdo rje hUM mdzad kyi phyag rgya gnas bzhir byin gyis brlabs par byas te/_shin tu khros pa'i lta bas g.yas pas rdo rje gsor la/_g.yon pas dril bu gsil bas khro bo 'bar
[\[142a\]]
[\[142a.1\]]ba'i lus dang /_bskor ba lan gsum bya zhing /_'di skad ces brjod par bya'o/_/bdag rdo rje slob dpon ming 'di zhes bya ba/_slob ma che ge mo zhes bya ba rdzogs pa'i byang chub thob par bya ba'i phyir dang /_sems can thams cad bla na med pa ye shes kyi 'bras bu thob par bya
[\[142a.2\]]ba'i phyir/_sa phyogs 'dir nam mkha' ltar dri ma med pa/_dpal ngan song thams cad yongs su sbyong ba'i dkyil 'khor chen po bzhengs par 'dod pas/_sa phyogs 'di na gnas pa'i lha dang lha ma yin dang /_gnod sbyin dang /_yi dgas dang /_sha za dang /_'byung po dang /_brjod byed
[\[142a.3\]]dang /_mkha' 'gro ma dang /_gnod sbyin dang /_nam mkha' lding dang /_mi'am ci dang /_rig sngags 'chang grub pa rgan mo dang /_bud med dang /_g.yog dang 'khor du bcas pa gang dag yod pa de dag thams cad dengs shig_/gang dag mi 'gro ba de dag thams cad pa'i ye shes kyi rdo rje
[\[142a.4\]]'bar zhing rab tu 'bar ba chen pos mgo bo tshal pa brgyar 'gas par 'gyur ro zhes lan gsum brjod par bya'o/_/de nas lha la sogs pa de dag sa phyogs de spangs nas song bar bsams nas/_yang gong du bshad pa'i khro bo'i phyag rgya dang /_stang stabs rnams kyis bgrod par bya'o/_/
[\[142a.5\]]de nas steng rdo rje dra ba la sogs pa byas nas/_oM maN+Da la hUM/_zhes bya ba 'dis gsang ba'i gzugs kyi dkyil 'khor bkug la phur bus gdab par bya'o/_/rdo rje 'khor lo'i phyag rgyas 'jig rten dang 'jig rten las 'das pa'i lha thams cad bkug pas bcug la seng ldeng gi phur bu sor brgyad
[\[142a.6\]]pa la dri dang me tog dmar pos brgyan pa khro bo'i gzugs rdo rje rtse gcig pa'i zhabs dang ldan pa hUM las bskyed la phur bu'i sngags bzlas pas dkyil 'khor gyi mtshams su brdung bar bya'o/_/de nas dri sna tshogs par sbyar ba las/_ba yi rnam pa lngas byugs pa'i dkyil 'khor du lha'i
[\[142a.7\]]'khor lo rim pa bzhin du thig le byas la me tog bkod de/_de'i dbus su 'dug la rnam par snang mdzad rdo rje dbyings su gyur nas/_ngan song thams cad yongs su sbyong ba la sogs pa rang rang gi snying pos bcug la/_ting nge 'dzin gsum mngon du byas pas/_mchod pas yang dag par
[\[142b\]]
[\[142b.1\]]mchod nas rnam par rgyal ba'i bum pa'i chus gdab bo/_/bum pa rgyan thams cad dang ldan pa bcu/_sgo'i phyogs bzhir gzhag par bya'o/_/de nas phyi rol du gtor ma byin la/_slob mas gus pa dang bcas pas phyag byas la gsol ba btab ste/_lhag par gnas par bya ba ni/_slob mas
[\[142b.2\]]khrus byas la/_gos gtsang ma gyon te/_me tog lag par thogs pas/_dga' chen khyod la bdag dad pas/_/slob dpon khyod ni dgongs su gsol/_/byang chub sems dpa'i spyod pa gang /_/mgon po chen po bdag 'tshal bas/_/dam tshig dang ni byang chub sems/_/skyabs
[\[142b.3\]]gsum dag ni 'tshal ba na/_/thar pa chen po'i grong khyer du/_/mgon po bdag ni 'jug par 'tshal/_/de nas rdo rje slob dpon gyis/_slob ma'i thal mo nas bzung la/_dkyil 'khor byas la sdig pa bshags par bya ste/_rdo rje sku la phyag 'tshal lo/_/bdag ming 'di zhes bgyi ba
[\[142b.4\]]yi/_/tshe rabs thog mtha' med pa yi/_/lus kyi sdig pa'i las rnams bshags/_/rdo rje gsung la phyag 'tshal lo/_/bdag ming 'di zhes bgyi ba yi/_/tshe rabs thog mtha' med pa yi/_/ngag gi sdig pa'i las rnams bshags/_/rdo rje thugs la phyag 'tshal lo/_/bdag ming
[\[142b.5\]]'di zhes bgyi ba yi/_/tshe rabs thog mtha' med pa yi/_/yid kyi sdig pa'i las bgyis bshags/_/byang zhing dag par gyur nas ni/_/yun gyi bag chags dag gyur cig_/ces pa lan gsum du brjod par bya'o/_/de nas yang phyag byas la 'di skad brjod par bya'o/_/phyogs
[\[142b.6\]]bcu'i sangs rgyas thams cad dang /_/byang chub sems dpa' rang sangs rgyas/_/nyan thos rgyal ba thams cad dang /_/mtha' yas sems can thams cad kyi/_/bsod nams dge la rjes yi rang /_/phyogs bcu'i 'jig rten rab 'byams na/_/chos kyi 'khor lo bskor ba ni/_/bcom
[\[142b.7\]]ldan gang dag mi mdzad pa/_/chos kyi 'khor lo bskor bskul zhing /_/mya ngan 'da' bzhed thams cad la/_/mi 'da' bar ni bzhugs par mdzod/_/de nas gsum la skyabs su 'gro bar bya ste/_'di skad ces brjod de/_rdo rje slob dpon dgongs su gsol/_/deng nas byang chub snying
[\[143a\]]
[\[143a.1\]]po'i bar/_/rdo rje lta bu'i sangs rgyas la/_/bdag ni skyabs su mchi bar bgyi/_/rdo rje slob dpon dgongs su gsol/_/deng nas byang chub snying po'i bar/_/pad+ma lta bu'i dam chos la/_/bdag ni skyabs su mchi bar bgyi/_/rdo rje slob dpon dgongs su gsol/_/deng nas byang
[\[143a.2\]]chub snying po'i bar/_/rin chen lta bu'i dge 'dun la/_/bdag ni skyabs su mchi bar bgyi/_/de nas rdo rje slob dpon gyis/_slob ma la/_oM sarba yo ga bo d+hi tsit+ta ut+pA da yA mi/_zhes byas la 'di skad ces brjod par bya'o/_/ji ltar dus gsum mgon po rnams/_/yang dag byang chub
[\[143a.3\]]skyed mdzad bzhin/_/sems can kun gyi don gyi phyir/_/byang chub sems ni bla na med/_/dam pa bdag gis bskyed bgyis nas/_/nam du yang ni mi gtong ngo /_/de nas slob dpon gyis slob ma'i snying gar zla ba'i dkyil 'khor la hUM las rdo rje bskyed de/_de'i snying gar rdo rje bzhag la/_/_
[\[143a.4\]]oM su ra ta s+t+waM ho sid+d+hi badzra ya thA su khaM/_zhes byas la 'di skad ces brjod par bya'o/_/sangs rgyas kun gyi skur gyur pa/_/slob dpon khyed ni dgongs su gsol/_/bdag ni dngos grub mchog 'dod phyir/_/rdo rje theg par gnas par bgyi/_/gal te tshul de nyams gyur na/_/mnar med pa yi
[\[143a.5\]]dmyal ba ru/_/bdag ni de ru gnas gyur cig_/ces bya'o/_/de nas slob ma la rigs lnga'i sdom pa gsol ba gdab par bya ba ni/_rdo rje slob dpon gyis sa brtsegs pas/_khyed kyis bdag la de bzhin gshegs/_/rdo rje rin chen pad+ma dang /_/las kyi rigs mchog sdom pa dang /_/
[\[143a.6\]]phyag rgya sngags dang brtul zhugs dang /_/dngos grub thams cad stsal du gsol/_/zhes lan gnyis lan gsum du brjod par bya'o/_/de nas rdo rje slob dpon gyis sdom pa sbyin par bya ste/_rdo rje dang dril bur ldan pas/_phyogs bcu'i 'jig rten gyi khams mtha' yas mu med pa na
[\[143a.7\]]bzhugs pa'i de bzhin gshegs pa dgra bcom pa yang dag par rdzogs pa'i sangs rgyas la phyag 'tshal lo/_/phyogs bcu'i 'jig rten gyi khams mtha' yas mu med pa na bzhugs pa'i bcom ldan 'das rnam par snang mdzad dang /_ngan song thams cad yongs su sbyong ba dang /_rin chen
[\[143b\]]
[\[143b.1\]]tog dang /_shAkya thub pa dang /_me tog chen po rgyas pa la sogs pa sangs rgyas dang /_byang chub sems dpa' thams cad bdag la dgongs su gsol/_bdag ming 'di zhes bgyi bas rdo rje slob ma ming 'di zhes bgyi ba la sdom pa stsol ba de ltar/_de bzhin gshegs pa sras dang bcas
[\[143b.2\]]pa rnams kyis kyang byin gyis brlab tu gsol lo zhes brjod la/_rdo rje slob ma la sdom pa sbyin par bya ba ni/_sangs rgyas rnal 'byor sdom pa la/_/zhes pa nas/_sems can mya ngan 'das la dgod/_/ces pa'i bar du rigs lnga'i sdom pa sbyin par bya'o/_/de nas smon lam gdab par bya ste/_
[\[143b.3\]]bdag gi dge ba'i las rnams 'di dag gis/_/'jig rten 'dir ni rdzogs sangs rgyas gyur na/_/'gro la phan phyir chos rnams ston bgyid cing /_/sems can sdug bsngal 'dam nas dgrol bar bgyi/_/zhes bya'o/_/de nas rdo rje slob dpon gyis/_'di skad ces brjod par bya'o/_/
[\[143b.4\]]theg pa chen po las byung ba'i/_/lam mchog 'di ni bde ba che/_/rang byung skal ldan chen po rnams/_/khyod ni de nas 'ong bas na/_/ston pa thams cad mkhyen zhes pa'i/_/de bzhin gshegs pa rnams su 'gyur/_/yod dang med las rnam par 'das/_/nam mkha' bzhin du dri ma med/_/
[\[143b.5\]]zab mo rtog ge thams cad kyis/_/rab tu mi rtogs gnas med pa/_/spros pa kun dang bral ba ste/_/spros pa rnams kyi rnams spros pa/_/las dang bya ba la sogs bral/_/bden pa gnyis la gnas pa yi/_/theg pa rab kyi mchog 'di ni/_/tshul la gnas pas thob par 'gyur/_/
[\[143b.6\]]zhes bya'o/_/de nas badzra ha sa ha/_zhes bya bas mngon par bsngags la so shing u dum+WA ra la sogs pa la sor bcu gnyis pa rtse mo dris byugs shing /_me tog gi phreng ba btags pa 'cha' ru gzhug par bya'o/_/de nas slob ma shar phyogs su kha bltas te/_bca' ba zin pa dang mdun
[\[143b.7\]]du dor bar bya'o/_/de'i tshe so shing de bdag la bltas pa dang /_rtse mo gyen du bsgreng ba ni/_/phyag rgya chen po'i dngos grub tu 'gyur ro/_/shar du bltas pa ni 'bring du 'gyur ro/_/mtshams su bltas pa ni 'jig rten pa'i dngos grub tu 'gyur ro/_/de bzhin du zhi ba la sogs pa yang
[\[144a\]]
[\[144a.1\]]mtshon par bya'o/_/de nas oM su bi shud+d+ha s+sarba pA paM ni tsA s+ya sho d+ha ya sarba bi kalpaM a pa na ya hUM/_zhes bzlas pa'i chu byin la kha bshal ba dang /_cung zad 'thung du gzhug go/_/de nas ku sha'i bam po gnyis la/_oM badzra tIk+Sh+Na traM/_zhes bya ba mngon par bzlas pa gnyis sngas dang
[\[144a.2\]]stan du 'ding du gzhug go/_/oM badzra yak+Sha hUM/_zhes bzlas pa'i srung skud mdud pa gsum dang ldan pa dpung pa g.yas pa la bcing bar bya'o/_/de nas bzhin bzang dag longs shig_/sang gi nyi ma'i dkyil 'khor shar ba dang khyed kyis dpal ngan song thams cad yongs su sbyong ba'i dkyil
[\[144a.3\]]'khor chen po mthong bar 'gyur gyis/_ji ltar mthong ba'i rmi lam dag kyang smros shig_/ces brjod la slar gtang bar bya ste/_de nas nang par mtshan mo'i mthar slob dpon la rmi lam bzang ba dang /_ngan pa thams cad brjod par bya ste/_de la rmi lam ni dkon mchog gsum mthong ba dang /_
[\[144a.4\]]pha ma dang bla ma mthong ba dang /_chu las rgal ba la sogs ni bzang por gyur pa'o/_/rigs ngan la sogs pa dang phrad pa dang /_khyi phag la sogs pa mi rigs pa spyod pa mthong ba ni/_shis par mi 'gyur bas sbyin sreg la sogs pa bya'o/_/de nas lce la zla ba'i dkyil 'khor gyi steng du
[\[144a.5\]]hUM las rdo rje bsams la/_de'i lte bar hrI las pad+ma dmar po bsams la/_de'i steng du rang ting nge 'dzin las nges par 'byung ba'i 'od dpag tu med pa rnam par bsams la/_de'i thugs kar zla ba'i dkyil 'khor la hrIHrnam par bkod de/_oM pad+ma swa ra swa ti s+yet+ta ya hUM hrI raM/_zhes byas
[\[144a.6\]]la byin gyis brlabs par byas la/_bdug spos lag tu thogs nas spyan drang bar bya ba ni/_phyogs bcur bzhugs pa'i sangs rgyas rnams/_/sras bcas 'jig rten rnam grags pa/_/rdo rje rin chen rigs dag dang /_/de bzhin pad+ma las kyi rigs/_/snying po sngags dang phyag rgya dang /_/
[\[144a.7\]]gang yang lha yi tshogs rnams kun/_/chos kyi dbyings la nges zhugs pa/_/de dag bdag la dgongs su gsol/_/bdag ming 'di zhes bgyi ba yis/_/slob ma rnams la brtse ba dang /_/khyed rnams la yang mchod pa'i phyir/_/ci 'byor pa yi yo byad kyis/_/chos dbyings rang bzhin grong
[\[144b\]]
[\[144b.1\]]khyer mchog_/sang ni dkyil 'khor bri legs kyis/_/sta gon la ni gnas par mdzod/_/tses lan gsum brjod par bya ste/_de dag ni lhag par gnas pa'i cho ga'o/_/de nas nyi ma 'char kar legs par khrus byas shing rgyan thams cad kyis brgyan pa bde ba dang ldan pas so so'i srad bu dag
[\[144b.2\]]tshon sna lnga la rim pa bzhin du bsogs la chos thams cad rang bzhin gyis rnam par dag pa stong pa nyid du bsams la/_oM shU n+ya tA dz+nyA na badzra swa b+hA ba At+ma ko\u0f85haM/_zhes bya'o/_/de'i rjes la hUM la sogs pa rang rang gi sa bon las byung ba'i srad bu'i 'od zer rnams rang gi phyogs su mi bskyod pa la
[\[144b.3\]]sogs pa rang gi phyogs na gnas pa rnams kyi gan du btang la/_'bar ba'i lcags kyus drangs la/_de rnams kyi rang gi lag pa na gnas pa'i srad bu rnams legs par bkang la/_oM a n+yo n+ya a nu ga ta sarba d+har+m+mA/_s+pha ra s+pha ra/_a nu pra biSh+Ta sarba d+har+m+mA a t+yen+ta a nu pra biSh+Ta sarba d+harmA
[\[144b.4\]]hUM/_zhes bsgril ba la sogs pa bya'o/_/de nyid rnam par snang mdzad la sogs pa'i gzugs kyis ye shes lnga'i ngo bor bsams nas/_rang gi snying ga las grogs po'i rdo rje las hUM dzaH/_zhes pa 'dis phyung nas ma dang Ta las mig gnyis nyi zlar bskyed de/_yi ge dz+dzaHgrogs po'i lag tu
[\[144b.5\]]srad bu gtad de/_bar snang la shar la sogs par 'og nas steng du btab pa dang /_dkyil 'khor du rdo rje'i thig mu tig lta bus thams cad du gdab cing /_oM badzra dz+nyA na sU tra s+pha ra Na hUM/_zhes brjod par bya'o/_/de'i steng na dkyil 'khor gyi 'khor lo bteg nas bzhag nas/_oM badzra sU tra
[\[144b.6\]]ma ti kra ma hUM/_rat+na sU tra ma ti kra ma hUM/_pad+ma sU tra ma ti kra ma hUM/_karma sU tra ma ti kra ma hUM/_zhes pas de bzhin gshegs pa'i dkyil 'khor rdo rje la sogs pa'i thog tu sa'i steng du snang ba dang de'i steng du/_oM badzra sa ma ya sU tra ma ti kra ma hUM/_zhes brgya rtsa brgyad du bzlas la gser
[\[144b.7\]]la sogs pa'i snod du dri dang 'o ma dang /_tsan+dan dkar po la sogs pas rlon par byas la yi ge dzaHsgrub pa'i grogs po la/_dzaHdzaHdzaHdzaHzhes brjod pas dang por tshangs pa chen po'i thig gdab par bya'o/_/de nas tshangs pa'i thig gnyis pa btab la/_de nas shar la sogs pa rim
[\[145a\]]
[\[145a.1\]]pa bzhin du dgu'i cha ru bgos la/_cha dbus ma la dbus kyi pho brang byas la/_de nas sgo dang /_sgo khyud dang /_sgo 'gram dang ya phug dang twa ra Na la sogs pa'i thig g.yas skor gyis 'gro bas gdab par bya'o/_/de nas dkyil 'khor gyi lte bar seng ldeng gi rdo rje rtse gcig pa'i
[\[145a.2\]]dbyibs la rdo rje rtse lnga pa lta bur hUM las bskyed de/_oM badzra kI li kI la sarba ban+d+ha la dre tiM ku ru/_zhes pas brdungs la/_de la btags pa'i srad bus nang gi dkyil 'khor gyi phyi rim rdo rje phreng ba'i thig gdab la/_des dkyil 'khor lnga ka ba brgyad dang ldan par bya'o/_/srad bu de nyid kyis
[\[145a.3\]]phyi'i dkyil 'khor gyi thig rdo rje la sogs pa'i phreng ba gsum gyi thig dang /_khor yug dang /_khor yug chen po dang /_gling bzhi dang /_dkyil 'khor drug dang /_de dag gi bar gyi phreng ba'i thig gdab par bya'o/_/de'i rjes la 'khor lo'i thig ni tshangs pa'i thig las mtshon te shar la sogs
[\[145a.4\]]par btab par bya ste/_thig gi cho ga mdor bsdus pa'o//_//de nas gal te dkyil 'khor la bdag la 'ga' zhig bgegs byed par sems shing rlung dang char la sogs pa gtong bar byed pas na/_dkyil 'khor gyi 'od kyis dkyil 'khor du grog mkhar gyi sa la lha la sogs
[\[145a.5\]]pa bgegs kyi gzugs brnyan byas la/_'phags pa mi g.yo ba'i ting nge 'dzin gyis rlung bcad pa dang /_char bzlog pa la sogs pa cho ga ji lta ba bzhin du byas la/_dkyil 'khor bri bar bya ste/_dang po rin po che la sogs pa'i snod du/_tshon dkar po la sogs pa rang gi phyogs bzhir
[\[145a.6\]]bzhag ste/_de bzhin gshegs pa thams cad kyi thugs ka las sprul pa'i gzugs ngan song thams cad yongs su sbyong ba la sogs pa sprul par bya ste/_de la ngan song sbyong ba'i ting nge 'dzin gyis rdo rje rtse gcig pa'i phyag rgya bcas la/_oM badzra muk+ti b+hA ba ti hUM/_zhes bzhag ste/_
[\[145a.7\]]dkar po mu tig tu byin gyis brlab par bya'o/_/de bzhin du rin po che tog gi ting nge 'dzin gyis rin po che 'bar ba'i phyag rgya bcings la/_oM rat+na su bar+Na b+hA ba ti hUM/_zhes bya bas tshon ser po gser du byin gyis brlab par bya'o/_/shAkya thub pa'i ting nge 'dzin gyis pad+ma'i phyag rgya bcings la/_
[\[145b\]]
[\[145b.1\]]oM mu ne pad+ma rA ga b+hA ba ti d+hi/_zhes bya bas tshon dmar po pad+ma rA gar byin gyis brlab par bya'o/_/me tog chen po rgyas pa'i ting nge 'dzin gyis ral gri'i phyag rgya bcings la/_oM karma marga ta b+hA ba ni a/_zhes bya bas tshon ljang gu mar gad du byin gyis brlab par bya'o/_/rnam par snang mdzad kyi ting
[\[145b.2\]]nge 'dzin gyis rdo rje rtse lnga pa'i phyag rgya bcings te/_oM sarba ta thA ga ta badzra ba ti hUM/_zhes bya bas tshon sngon po rdo rje'am/_mu men du byin gyis brlab par bya'o/_/de nas dkyil 'khor gyi lte ba la gnas pa'i phur bu hUM bzhis bton la khung bu tshon sna lngas bkang ste/_mnyam par bya'o/_/'khor
[\[145b.3\]]los sgyur ba'i rgyal po la ni rin po che nyid do/_/tshong dpon la sogs pa la ni 'bru'i phye ma la tshon gyis bsgyur ba'o/_/rnal 'byor pa'i ni sa la sogs pa la bya ste/_mig g.yas dang g.yon du yi ge d+hi dang /_a nyi ma dang zla ba'i dkyil 'khor bskyed la/_khro bo'i lta bas bltas la sgo
[\[145b.4\]]rnams dbye'o/_/de nas tshon mang bar bya ba'i phyir/_oM badzra tsi tra sa ma ya hUM/_zhes bzlas la bden pa'i byin gyis brlabs la dmigs par byas la/_de bzhin gshegs pa'i rtsa ba'i sngags lan brgya rtsa brgyad dam rgyun mi 'chad par bzlas pas rdo rje sems dpa'i sbyor ba'am de bzhin
[\[145b.5\]]gshegs pa ngan song thams cad yongs su sbyong ba'i ting nge 'dzin gyis rdo rje sems dpa'i phyag rgyas tshon dkar po blangs la/_oM badzra rA ga sa ma ye hUM/_zhes bya bas dbus su bkye la/_dbang ldan gyi mtshams nas song ste/_de bzhin du/_oM rat+na rA ga_/zhes pa la sogs pa rang
[\[145b.6\]]gi rigs kyi tshon la rang gi rigs kyi sngags kyis blangs la rgyun mi chad par rdo rje lcags kyu'am/_rdo rje khu tshur bcas pa las dang po dkar po dang /_de bzhin du ser po dang /_dmar po dang /_ljang gu dang /_sngon po la sogs pa dgye ba dang /_mdangs 'byin par bya ba'i phyir dkar po dang /_
[\[145b.7\]]dmar po la sogs pa phan tshun du bsres pas bri bar bya'o/_/de la dang por dbus kyi dkyil 'khor ni 'khor lo ser po rtsibs bcu drug pa'i lte ba la/_bde bar gshegs pa lnga'i dkyil 'khor rdo rje la sogs pa'i ka ba brgyad dang ldan par byas la/_pad+ma 'dab ma bcu drug pa'i gdan
[\[146a\]]
[\[146a.1\]]phyi steng du bar snang la bzhugs pa'i bcom ldan 'das rnam par snang mdzad chen po/_rang gi dam tshig gi phyag rgyas dgug pa la sogs pa'i tshul gyis bkug ste bcug la bcings nas/_dbang du byas la phyag rgya bzhis rgyas btab la/_byin gyis rlob cing mnyes par byas nas
[\[146a.2\]]gzhag par bya ste/_de bzhin du thams cad la yang shes par bya'o/_/de'i dbus kyi rnam par snang mdzad kyi shar phyogs kyi de dkyil 'khor la ni ngan song thams cad yongs su sbyong ba'o/_/lho phyogs su ni rin po che tog go/_/nub phyogs su ni shAkya thub pa'o/_/byang phyogs su ni
[\[146a.3\]]me tog cher rgyas so/_/shar lho'i mtshams su ni mA ma kI'o/_/lho nub tu ni sangs rgyas spyan no/_/nub byang du ni gos dkar mo'o/_/byang shar du ni sgrol ma'o/_/'khor lo'i rtsibs la ni/_shar phyogs kyi rtsibs bzhi la ni rdo rje sems dpa' la sogs pa bzhi dgod do/_/de
[\[146a.4\]]bzhin du lho phyogs kyi rtsibs la ni rdo rje rin chen la sogs pa'o/_/nub phyogs su rdo rje chos la sogs pa'o/_/byang phyogs su rdo rje las la sogs pa bzhi dgod do/_/'khor lo'i mu ran gyi phyi rol gyi grwa bzhir ni/_pad+ma'i steng du shar lho'i ni sgeg mo dang bdug pa ma'o/_/lho nub tu
[\[146a.5\]]ni phreng ba ma dang me tog ma'o/_/nub byang du ni glu mkhan ma dang snang ba ma'o/_/byang shar du ni gar mkhan ma dang dri chab ma dgod par bya'o/_/de'i rta babs kyi ni nang gi khyams su stegs bu la ni byams pa la sogs pa bskal pa bzang po'i byang chub sems dpa' bcu drug dgod par bya'o/_/
[\[146a.6\]]de la shar phyogs su ni dpa' bar 'gro ba dang /_zla 'od gzhon nu dang /_kun du bzang po dang /_bzang skyong bzhi dgod par bya'o/_/de bzhin du lho phyogs su ni dra ba can dang /_nam mkha'i mdzod dang /_rdo rje snying po dang /_'od dpag med dgod do/_/nub phyogs su ni mya ngan
[\[146a.7\]]kun 'joms dang /_ye shes tog dang /_blo gros mi zad pa dang /_spobs pa brtsegs pa dang bzhi dgod do/_/byang phyogs su ni byams pa dang /_ngan song kun 'dren dang /_spos kyi glang po dang /_don yod grub pa dang bzhi dgod do/_/sgo rnams su ni rdo rje lcags kyu la sogs pa
[\[146b\]]
[\[146b.1\]]bzhi dgod do/_/de'i sgo ni rta babs rtseg pa lnga dang /_rin po che sna bdun dang /_twa ra Na dang /_dril bu dang /_ba dan dang /_rdo rje rin chen dang /_sgo'i phubs su ni bla re dang /_rnga ma dang me long la sogs pas brgyan par bya zhing /_rta babs kyi steng chos kyi 'khor lo'i 'gram gnyis su ni ri
[\[146b.2\]]dgas brgyad dang /_'khor lo dang /_rin po che dang /_me long dang /_ral gri'i rgyal mtshan brgyad gzugs par bya'o/_/sgo'i phyi rol gyi khyams su ni gzugs la sogs pa'i 'dod pa'i yon tan lnga mchog tu gyur pa'i lha mo rnams dgod do/_/de'i rin po che'i snam bu la ni mu
[\[146b.3\]]tig gi dra ba dang /_dra ba phyed bas brgyan cing dril bu'i sgra lha mo rnams kyi spyi bo'i steng na grags par bya ba dang /_me tog la sogs pas brgyan par bya ba dang /_rtse mo rdo rje 'dus pa las pad+ma dang /_rdo rje dang /_'bar ba'i phreng ba gsum gyis bskor bar bya'o/_/de'i phyi rol du ni 'khor lo
[\[146b.4\]]dkar po rtsibs sum cu rtsa gnyis pa ni shar phyogs kyi rtsibs su pad+ma'i steng na 'phags pa kun dga' bo dang /_shA ri'i bu dang /_rab 'byor dang /_'od srungs dang /_rta thul chen po dang /_cang shes dang /_nye ba 'khor dang /_maud gal gyi bu rnams sku mdog dkar ba la lhung bzed
[\[146b.5\]]dang /_'khar gsil bsnams shing /_rab tu byung ba'i cha lugs kyis bzhugs pa'o/_/lho phyogs kyi rtsibs brgyad la ni/_'phags pa rang sangs rgyas ser skya dang /_'od mdzes dang /_kun 'grogs dang /_lag brkyang dang /_nyi ma'i tog dang /_shAkya'i 'od dang /_pad+ma can
[\[146b.6\]]dang /_legs bzang rnams mdog ser po bde bar gshegs pa'i cha lugs kyis pad+ma'i steng na mnyam pa nyid kyi phyag rgyas bzhugs so/_/nub phyogs kyi rtsibs brgyad la ni/_sems can rnams kyi don du de bzhin gshegs pa'i sprul pa khro bo chen po stobs po che dang /_'phags pa mi
[\[146b.7\]]g.yo ba dang /_gshin rje mthar byed dang /_rta mchog dang /_bdud rtsi thab sbyor dang /_dbyug pa sngon po dang /_gzhan las rnam par rgyal ba dang /_khams gsum rnam par rgyal ba rnams dgod par bya ste/_de la stobs po che ni sku mdog sngon po zhal gcig pa phyag gnyis pa la/_
[\[147a\]]
[\[147a.1\]]phyag g.yas pas rdo rje be con 'dzin pa/_g.yon pas rnga yab 'dzin pa/_mche ba rnam par gtsigs pa'o/_/mi g.yo ba sku mdog smug nas/_/phyag g.yas pas rdo rje bsnams shing /_g.yon pas zhags pa 'dzin pa'o/_/gshin rje mthar byed ni sku mdog nag po la/_
[\[147a.2\]]phyag g.yas pas thod dbyug bsnams shing /_g.yon pas zhags pa 'dzin pa'o/_/rta mchog ni sku mdog dmar ba la phyag g.yas pas pad+ma 'dzin cing /_g.yon pas thod pa 'dzin pa'o/_/bdud rtsi thab sbyor gyi ni sku mdog ljang gu la/_phyag g.yas pas rdo rje bsnams shing /_g.yon
[\[147a.3\]]pas sdigs mdzub mdzad pa'o/_/dbyug pa sngon po ni sku mdog sngon po/_phyag g.yas pas dbyug to bsnams shing /_g.yon pas lcags kyu 'dzin pa'o/_/gzhan las rnam par rgyal ba ni sku mdog dkar po la/_phyag g.yas pas ral gri 'dzin cing /_g.yon pas mi
[\[147a.4\]]mgo 'dzin pa'o/_/khams gsum rnam par rgyal ba ni sku mdog sngo la/_phyag g.yas pas rdo rje bsnams shing /_g.yon pas mda' gzhu bsnams pa ste/_de dag thams cad kyang stag gi pags pas smad dkris shing mche ba rnam par gtsigs pa'i zhal 'jigs pa dang ldan pas/_g.yon
[\[147a.5\]]brkyang pas mi ro'i steng na bzhugs pa'o/_/byang gi rtsibs brgyad la ni de dag gi pho nya'i tshogs seng ge'i gdong can dang /_stag gi gdong can dang /_'ug pa'i gdong can dang /_bya rog gi gdong can dang /_sbrul gyi gdong can dang /_sha ba'i gdong can dang /_phag gi gdong can
[\[147a.6\]]dang /_rim pa ji lta ba bzhin du/_rang gi gtso bo'i kha dog dang mthun par gnas shing /_lag pa rnams ni mi'i snying dang /_nang khrol gyis gang ba 'dzin pa'o/_/de'i phyi rol du 'khor lo rtsibs drug cu rtsa bzhi pa gcig la ni/_oM badzra be+e ga dza sa ma ya/_zhes bya ba rdo rje shugs
[\[147a.7\]]kyis thams cad du 'byung bas song la/_pad+ma'i steng du shar la sogs pa'i rtsibs bzhir ni/_yul 'khor srung dang /_'phags skyes po dang /_mig mi bzang dang /_rnam thos sras rnams 'jig rten pa'i dkyil 'khor du bstan pa'i cha lugs kyis dgod do/_/de dag gi g.yon
[\[147b\]]
[\[147b.1\]]logs su ni/_sa bdag dang /_gshin rje dang /_chu lha dang /_me lha dang /_srin po dang /_rlung lha dang /_bden bral rnams phyogs skyong ba'i dkyil 'khor du bstan pa'i sku mdog dang /_phyag mtshan gyis bkod par bya'o/_/de'i g.yon phyogs su ni/_nyi ma dang /_zla ba dang /_mig dmar
[\[147b.2\]]dang /_phur bu dang /_pa bsangs dang /_spen pa dang /_sgra gcan rnams dgod par bya'o/_/de nas yang shar phyogs la sogs par rim pa ji lta ba bzhin du/_smin drug dang /_snar ma dang /_mgo dang /_lag dang /_rgyal dang /_skag dang /_mchu dang /_gre dang /_dbo dang /_
[\[147b.3\]]me bzhi dang /_nag pa dang /_sa ri dang /_sa ga dang /_lha mtshams dang /_snron dang /_snrubs dang /_chu stod dang /_chu smad dang /_gro bzhin dang /_byi bzhin dang /_mon bre dang /_mon gru dang /_khrums stod dang /_khrums smad dang /_nam gru dang /_tha skar dang /_bra nye rnams dgod par bya'o/_/de
[\[147b.4\]]nas yang de dag gi g.yon logs su ni/_drang srong chen po brgyad dgod par bya ste/_de la drang srong chen po rgyas pa ni/_kha dog dmar po shin tu ring pa lag pa g.yas na rig byed kyi glegs bam 'dzin pa/_g.yon pa na phreng ba 'dzin cing ral pa'i thor tshugs kyis brgyan pa'o/_/drang srong
[\[147b.5\]]ba ra d+h+wa dza ni kha dog ser po lag pa g.yas pas me tog 'dzin cing /_g.yon pas ku sha 'dzin pa'o/_/drang srong chen po ser skya ni/_kha dog ser skyar 'dug cing /_lag pa g.yas pas ril ba spyi blugs 'dzin pa/_g.yon pa snying gar mtheb srin sbyar ba'o/_/drang srong chen po skye
[\[147b.6\]]dgu'i bdag po ni kha dog sngon po la lag pa g.yas pas phreng ba 'dzin cing /_g.yon pas ril ba 'dzin pa'o/_/drang srong chen po rgyun shes kyi bu ni kha dog thal skya la lag pa g.yas pas glegs bam 'dzin cing /_g.yon pas shing thog 'dzin ba'o/_/drang srong chen po gnas
[\[147b.7\]]'jog ni/_/kha dog ser po la lag pa g.yas pas skyabs mdzad kyi phyag rgya la/_g.yon pas pad+ma 'dzin pa'o/_/drang srong chen po nag po ni kha dog nag po la/_lag pa g.yas pas phreng ba 'dzin cing /_g.yon pas tshig sbyin par mdzad pa'o/_/drang srong chen po gzegs can ni
[\[148a\]]
[\[148a.1\]]kha dog dkar po la lag pa g.yas pas me tog 'dzin pa/_g.yon pa pus mo la brten par dgod par bya'o/_/'jig rten pa rnams kyi gtso bo brgyad dgod par bya ste/_lha ma yin gyi gtso bo thags bzangs ris kha dog dkar po la lag pa g.yas pas ral gri 'dzin pa
[\[148a.2\]]dang /_dri za'i gtso bo zur phud lnga pa kha dog ljang gu la lag pa gnyis kyis pi wang 'dzin pa dang /_nam mkha'i lding gi rgyal po gser mig can kha dog sngon po la me tog thogs pa dang /_gnod sbyin gyi rgyal po lus ngan bo kha dog ser po la lag pas dbyug to 'dzin pa dang /_klu'i
[\[148a.3\]]rgyal po dga' bo kha dog dkar po la lag pa gnyis kyis pad+ma 'dzin pa dang /_srin po'i rgyal po lang ka mgrin bcu pa kha dog nag po la lag pa gnyis kyis thod pa dang /_mi mgo 'dzin pa dang /_yi dgas kyi rgyal po kha 'bar ma kha dog dmar nag la shin tu rid cing lag pa na
[\[148a.4\]]lcags kyi thu lum 'bar ba 'dzin pa rnams dgod par bya'o/_/de'i phyi kho ra khor yug chen po gcig la 'khor lo cha drug pa la/_lha'i gnas su ni gzhal yas khang gi mtha' mar bdud rtsi'i bum pas bskor ba bri bar bya'o/_/mi'i gnas su ni gling bzhi dang bcas pa
[\[148a.5\]]las/_de la shar phyogs su ni brgya byin kha dog dkar po la spyan gsum pa glang po che'i steng la zhon pa lag pa g.yas pas rdo rje 'dzin cing rang gi chung ma dang 'khor gyis bskor ba'o/_/lho phyogs su tshangs pa kha dog ser po dbu gsum pa pad+ma'i steng na 'dug cing lag pa bzhis ril
[\[148a.6\]]ba dang /_phreng ba dang /_rnga yab dang /_mchog sbyin pa'i phyag rgya byed pa rang gi chung ma dang /_'khor gyis bskor ba dgod do/_/nub phyogs su ni khyab 'jug kha dog sngon po lag pa bzhi pa g.yas pa gnyis kyis be con dang phreng ba 'dzin pa/_g.yon pa gnyis kyis 'khor lo dang
[\[148a.7\]]dung 'dzin pa rang gi chung ma dang 'khor du bcas pa dgod par bya'o/_/byang phyogs su ni dbang phyug chen po kha dog nag po lag pa bzhi pa glang po che khyu mchog la zhon pa/_lag pa gnyis kyis ril ba dang /_mtshon rtse gsum pa 'dzin cing /_g.yon pa gcig gis lha mo la 'khyud
[\[148b\]]
[\[148b.1\]]cing /_tha ma sbyin pa byed pa 'khor dang bcas pa bri'o/_/lha ma yin gyi gnas su ni mtshon cha'i gzugs su bri'o/_/dud 'gro'i gnas su ni seng ge dang stag la sogs pa bri'o/_/yi dgas kyi gnas su ni shin tu rid pa'i gzugs su bri'o/_/dmyal ba'i gnas su ni sha ma ri'i sdong po dang /_me'i
[\[148b.2\]]phung po la sogs pa bri'o/_/gling bzhi po rnams kyi bar bar du ni sring mo chen mo rgyal ba can dang /_rnam par rgyal ba dang /_mi thub ma dang /_gzhan las rgyal ba dang /_mkha' 'gro ma dang /_sha za mo la sogs pa ni bud med kyi gzugs bri zhing /_de dag gi nang du ni ri dang shing
[\[148b.3\]]dang /_chu bo dang /_rdzing la sogs pa bri bar bya'o/_/lha de dag thams cad rang rang gi phyag rgya chen pos rang rang gi snying po rnams bzlas pas bar snang las dbab pa'i sbyor bas dgod par bya'o/_/de la rtsa ba'i dkyil 'khor ni rang rang gi snying pos bya'o/_/bskal pa bzang po'i ni/_
[\[148b.4\]]oM sarba saM skA ra/_zhes pa la sogs pa'i snying po dbab par bya'o/_/nyan thos rnams ni/_oM sarba sra ba ke bud+d+ha su ta a/_zhes bya ba'o/_/rang rgyal ba rnams kyi/_oM bud+d+ha shi swa/_zhes bya ba'o/_/khro bo rnams la ni/_oM badzra kro d+ha sa ma ya/_zhes bya'o/_/pho nya rnams la ni/_
[\[148b.5\]]oM dU ta tsi ti karmA ku ru/_zhes bya ba'o/_/phyogs rnams la ni/_oM lo ka pA la d+harma rak+Sha swA hA/_zhes bya'o/_/nyi ma la sogs pa gza' rnams la ni/_oM sarba gra ha sa ma ya hUM/_zhes bya'o/_/rgyu skar rnams kyi ni/_oM sarba rak+Sha tra sa ma ya hUM/_zhes bya'o/_/drang srong rnams kyi ni/_
[\[148b.6\]]oM sarba r-i Shi b+ha shud+d+ha sa ma ya hUM/_zhes bya'o/_/'jig rten pa'i gtso bo rnams la ni/_oM lo ka pra pu sa ma ya hUM/_zhes bya'o/_/tshangs pa la ni brah+ma NA ye hUM/_zhes bya'o/_/brgya byin la ni/_oM sha kre swa/_zhes bya'o/_/khyab 'jug la ni/_oM biSh+Nu bi shud+d+ha/_zhes bya'o/_/dbang phyug
[\[148b.7\]]chen po la ni/_oM pa shu ba ti nI la kaN+ThA/_zhes bya'o/_/lha'i gnas su ni/_oM de ba ye sarba swA hA/_zhes bya'o/_/mi rnams la ni/_oM na ra yA na/_zhes bya'o/_/lha ma yin rnams la ni/_oM a su rA ya swA hA/_zhes bya'o/_/dud 'gro'i gnas su ni/_oM tiR+Ya kA ya swA hA/_zhes
[\[149a\]]
[\[149a.1\]]bya'o/_/yi dgas rnams la ni/_oM pre tA ya sarba swA hA/_zhes bya'o/_/dmyal ba rnams la ni/_oM sarba na ra ke swA hA/_zhes bya ba rnams kyis bar snang las dkyil 'khor du dbab par bya'o/_/de dag thams cad kyang yang na thig le'am yi ge'i 'bru rnams dgod par bya
[\[149a.2\]]ba'am/_pad+ma nyid dgod par bya ba ni bcom ldan 'das kyis gsungs pa ste/_dkyil 'khor bri ba'i chog mdor bsdus pa'o/_/de ltar dkyil 'khor legs par bkod nas/_dkyil 'khor gyi phyi rim du stegs bu sor bcu gnyis pas 'khor bar byas la/_dris nye bar byugs te/_me
[\[149a.3\]]tog bkram pa'i steng du/_mar me dang /_bshos dang /_a ga ru la sogs pa'i bdug pa'i khang pa dang /_bum pa dang /_ga pur la sogs pa'i dri dang /_gur kum la sogs pa'i btung ba dang /_'bras bu la sogs pa'i bca' ba dang /_mda' dang /_me long dang /_ral gri dang /_
[\[149a.4\]]me tog phreng ba dang /_gos dang /_rgyan dang /_bla re dang /_gdugs dang /_rgyal mtshan dang /_ba dan dang /_rma bya la sogs pa bya'i gzugs la sogs pa brgya rtsa brgyad dam nyi shu rtsa gcig gam bcu las mi nyung bar 'khor bar byas nas/_dgongs ka'i dus su rdo rje 'dzin ma'i dam
[\[149a.5\]]tshig gi phyag rgya bcas la bdag nyid khrus dang dris byugs la/_stod g.yogs dang /_smad g.yogs dang /_dbu rgyan dang /_dar dpyangs dang /_ut+pa la dang /_gdu bu dang /_sor gdub dang /_do shal dang /_dpung rgyan dang /_rgyan thams cad kyis brgyan la/_'jug par bya ste/_
[\[149a.6\]]oM badzra satwa hUM/_zhes kyang brjod par bya'o/_/de'i rjes la rdo rje slob dpon gyis mnyam par gzhag pas dbus su 'dug la me tog phreng ba bcom ldan 'das rnam par snang mdzad la phul te/_gar byas nas blangs te/_rdo rje hUM mdzad kyi sbyor bas rang gi mgo la bcing bar bya'o/_/de nas
[\[149a.7\]]yid kyis sgo bzhi dbye bar bya ste/_oM badzra d+ha ra ud+g+ha Ta ya sa ma ya pra be sha ya hUM/_zhes brjod la/_rdo rje mdzub mo legs par sbyar la bkan te mthe chung gnyis mdud la mthe bong khu tshur du byas pas khros nas dbye bar bya'o/_/de'i 'og tu stong pa nyid kyi mthar rdo rje gnod sbyin bzlas pa'i
[\[149b\]]
[\[149b.1\]]chus/_oM swa b+hA ba shud+d+haHsarba d+harmAHswa b+hA ba shud+d+ho\u0f85haM/_zhes bya bas rdzas thams cad la bsang bar bya'o/_/de'i 'og tu sbyor ba dang po dang dkyil 'khor rgyal mchog dang /_las rgyal mchog gi ting nge 'dzin rnam pa gsum rdzogs par byas la/_mchod pa'i tshogs thams cad kyis rgyas
[\[149b.2\]]btab la rang nyid dbang la sogs pa thams cad rdzogs par bya ste/_de la bdag nyid chen po'i lha dang /_snying rjes bskyed pa'i lha'i phyag rgya ni gtor ma'i skabs su shes par bya'o/_/bla mar gyur pa'i lha rnams kyi phyag rgya ni/_'di lta ste/_lag pa g.yon pa chos gos 'dzin pa'i tshul gyis
[\[149b.3\]]lhung bzed 'dzin cing /_g.yas pa chos 'chad pa'i tshul du byas pa ni/_'phags pa nyan thos thams cad kyi dam tshig gi phyag rgya'o/_/de nyid las thal mo snying gar sbyar ba ni las kyi phyag rgya'o/_/phyag rgya chen po ni las kyi phyag rgya nyid las shes par bya'o/_/lag pa gnyis ting nge
[\[149b.4\]]'dzin du lte bar bsnol ba ni rang rgyal ba rnams kyi dam tshig gi phyag rgya'o/_/de nyid las lag pa g.yas pa chos 'chad du byas pa ni las kyi phyag rgya'o/_/phyag rgya chen po ni de bzhin nyid du bsgom par bya'o/_/rdo rje bcings pas mdzub mo gnyis dam du mthud la mthe bong dang /_gung mo rdo
[\[149b.5\]]rje dpral bar gzhag pa ni stobs po che'i dam tshig gi phyag rgya'o/_/lag pa gnyis rnga yab dang /_zhags pa 'dzin pa ni las kyi phyag rgya'o/_/rdo rje bsdams pa la las kyi lcags kyu dang zhags par bya ba ni/_mi g.yo ba'i dam tshig gi phyag rgya'o/_/de nyid g.yas dang g.yon du phral
[\[149b.6\]]nas gzung ba ni las kyi phyag rgya'o/_/rdo rje bsdams pa las gung mo gnyis gzhibs la srin lag g.yon pa g.yas pa'i mdzub mos mnan/_g.yon pa'i mdzub mos g.yas pa'i srin lag bzung la zlum por byas te/_mthe bong gnyis mngon par phyogs par byas te kha'i tshul du
[\[149b.7\]]gzhag pa ni/_gshin rje mthar byed kyi dam tshig gi phyag rgya'o/_/de nyid dbyug pa 'phyar ba'i tshul byas pa ni las kyi phyag rgya'o/_/rdo rje khu tshur gnyis la mthe chung lu gu rgyud ltar mthud nas mdzub mo gshibs te bsgreng nas bslangs te dpral bar gzhag pa ni/_rta mchog gi dam
[\[150a\]]
[\[150a.1\]]tshig gi phyag rgya'o/_/lag pa gnyis kha 'gram gnyis su phyar ba ni las kyi phyag rgya'o/_/mthe bong gnyis mthe chung gi sen mo mnan nas dpung mgo'i drung du rdo rje bcing ba'i tshul du byas te bzhag pa ni/_bdud rtsi thab sbyor gyi dam tshig gi phyag rgya'o/_/thal mo gnyis
[\[150a.2\]]bsnol nas brang du gzung ba ni las kyi phyag rgya'o/_/rdo rje bsdams pa las mdzub mo g.yas pa dbyug pa ltar bsgreng pa ni dbyug pa sngon po'i dam tshig gi phyag rgya'o/_/lag pa g.yon pa sdigs mdzub phyar la g.yas pa dbyug pa phyar ba ltar byas pa ni las kyi phyag rgya'o/_/rdo rje bsdams pa
[\[150a.3\]]las mdzub mo gnyis phye ba'i tshul du bkug pa ni gzhan las rnam par rgyal ba'i dam tshig gi phyag rgya'o/_/g.yon pa sdigs mdzub snying gar bzung la g.yas pa thal sbyar gyi tshul du byas pa ni las kyi phyag rgya'o/_/rdo rje bsdams pa las sor mo rnams 'bar bar byas pa ni/_khams gsum
[\[150a.4\]]rnam par rgyal ba'i dam tshig gi phyag rgya'o/_/mthe chung lu gu rgyud du byas la sdigs mdzub gnyis snying gar gzung ba ni las kyi phyag rgya'o/_/phyag rgya chen po ni de dag gis skur bsgom pa'o/_/de dag thams cad kyi lce la yi ge hrIHlas pad+ma/_de'i steng du A las zla ba'i dkyil 'khor
[\[150a.5\]]de'i steng du hUM las rdo rje/_de'i dbus su hrIHlas byung ba'i bcom ldan 'das 'od dpag tu med pa sku mdog dmar po bsams la/_sngags kyi yi ge thams cad brjod pa ni chos kyi phyag rgya'o/_/de la sngags kyi snying po ni/_nyan thos dang /_rang sangs rgyas la ni gong du smos pa'i
[\[150a.6\]]snying po yin la/_khro bo rnams kyi ni/_oM badzra kro d+ha ma hA ba la u tsuSh+ma kro d+ha hUM/_oM AR+Ya a tsa la hUM/_oM ya mAn+ta ka hUM/_oM ha ya grI pa hUM/_oM a mr-i ta kuN+Da li hUM/_oM nI la daN+Da hUM/_oM a par dzi ta hUM/_oM trai lo kya bi dzA ya hUM/_zhes bya'o/_/rdo rje bsdams pa las
[\[150a.7\]]lag pa gnyis kha gdangs nas lce brkyang ba'i tshul du byas pa ni/_pho nya thams cad kyi dam tshig gi phyag rgya'o/_/g.yon pa snod thogs pa lta bu la/_g.yas pa za ba'i tshul du byas pa ni las kyi phyag rgya'o/_/phyag rgya chen po snga ma bzhin no/_/chos kyi phyag rgya yang snga ma bzhin las sngags
[\[150b\]]
[\[150b.1\]]bzlas pa ni/_oM siM hA s+ya hUM/_oM byA g+h+rA s+ya hUM/_oM u lU kA s+ya hUM/_oM kA kA s+ya hUM/_oM pr-i ShA s+ya hUM/_oM sarba pA s+ya hUM/_oM hA ra NI s+ya hUM/_oM sU ka rA s+ya hUM/_zhes bya ba nyid do/_/dkyil 'khor gyi phyogs bzhir ni seng ge'i khri'i steng du dam pa'i chos bklag par bya'o/_/de la shar
[\[150b.2\]]phyogs su ni shes rab kyi pha rol tu phyin pa brgyad stong pa gdon no/_/lho phyogs su ni mdo sde ting nge 'dzin gyi rgyal po bklag go/_/nub phyogs su ni sdong pos brgyan pa bklag go/_/byang phyogs su ni rin po che'i phung po bklag par bya'o/_/de nas bdag nyid dbab pa la sogs pa'i cho ga thams
[\[150b.3\]]cad yongs su rdzogs pa dang /_rnam par rgyal ba'i bum pa gong du bshad pa'i mtshan nyid dang ldan pa/_oM ma hA su kha badzra A ma ga sa ma yo da ka sid+d+ha a b+hi Shiny+tsa sarba su ka s+ya ma na sa ma ya i daM ku ru ku ru/_dzaHhUM baM hoH/_a zhes byas la rnam par snang mdzad kyi dam tshig gi phyag rgya bzung
[\[150b.4\]]la me tog gi yal ga la lan nyi shu rtsa gcig bzlas la bcom ldan 'das rnam par snang mdzad kyi mdun du gzhag par bya'o/_/bum pa gzhan dag kyang ngan song thams cad yongs su sbyong ba la sogs pa'i mtshan ma dang ldan pa rang gi dam tshig gi phyag rgyas/_oM badzro da ka hUM/_zhes lan
[\[150b.5\]]brgya rtsa brgyad bzlas la gos sna tshogs kyis brgyan pa brgya la sogs pa dbul bar bya'o/_/de bzhin du rol mo bcu po rnams dang /_ral gri la sogs pa thams cad kyis yang dag par mchod nas/_sgrub pa'i grogs po dkyil 'khor du bzhag la/_bar du gcod pa'i bgegs zhi bar
[\[150b.6\]]bya ba'i phyir phyi rol du gtor ma sbyin par bya ste/_de la gtor ma ni zangs po che la sogs pa snod chen po brgya'am/_brgyad las nyung bar mi bya'o/_/rang gi rigs dang mthun pa'i 'jig rten pa rnal 'byor pa thams cad kyis bkug ste/_snod kyi 'og tu yaM las rlung gi dkyil 'khor dang /_de'i
[\[150b.7\]]steng du raM las me'i dkyil 'khor dang /_de'i steng du b+h+rUM las rin po che'i snod rgya chen por bsams nas/_de'i nang du hUM las rdo rje de'i lte ba la hUM bsams pa las rdo rje dang las kyi me 'bar bas lha'i bdud rtsi ro brgya dang ldan par gyur te/_de'i lte ba la gnas pa'i hUM las 'od zer nam mkha'i
[\[151a\]]
[\[151a.1\]]phyogs su 'phros pa las/_de bzhin gshegs pa thams cad kyi thugs kyi ye shes kyi bdud rtsi blangs pa las/_de nyid 'dres par gyur pa dang /_rdo rje de yang zhu de thams cad ro gcig par gyur pas/_yig 'bru gsum gyis byin gyis brlabs la/_'od zer gyis bkug
[\[151a.2\]]par spyan drang bar bya ste/_dang por rang gi dam tshig bstan pas gtor ma phul la/_gshegs su gsol bar bya'o/_/de la de dag gi sngags dang phyag rgya ni 'di dag ste/_pi wang brdung pa'i tshul du byas la/_oM d+h+r-i ta rASh+TA ya swA hA/_zhes bya ba ni yul 'khor srung gi gsang sngags dang
[\[151a.3\]]phyag rgya'o/_/ral gri 'dzin pa'i tshul gyis/_oM bi ru D+ha kA ya swA hA/_zhes bya pa ni/_'phags skyes po'i sngags dang phyag rgya'o/_/mdzub mo zhags pa 'dzin pa'i tshul gyis/_oM bi rU pA k+ShA ya swA hA/_zhes bya ba ni mig mi bzang gi sngags dang phyag rgya'o/_/lag pa gnyis kyi
[\[151a.4\]]mthe bong gis ne'u le'i sna 'dra bar byas pa las/_oM bai shra ba NA ya swA hA/_zhes bya ba ni rnam thos sras kyi sngags dang phyag rgya'o/_/lag pa'i sor mo rdo rjer byas la/_oM in+d+rA ya swA hA/_zhes bya ba ni brgya byin gyi sngags dang phyag rgya'o/_/g.yas pa'i mthe bong oM zhes bya bar sbyar la/_
[\[151a.5\]]oM brah+ma NA ya swA hA/_zhes bya ba ni tshangs pa'i sngags dang phyag rgya'o/_/lag pa gnyis 'khor lo lta bu byas pa ni/_oM biSh+Na be swA hA/_zhes bya ba ni khyab 'jug gi sngags dang phyag rgya'o/_/mdud rtse gsum pa'i phyag rgya bcas la/_oM ma he shwa rA ya swA hA/_zhes bya ba ni dbang phyug
[\[151a.6\]]chen po'i sngags dang phyag rgya'o/_/lag pa g.yas pa'i mthe bong gi ngos la mdzub mo btsugs la/_oM ag+na ye swA hA/_zhes bya ba ni me lha'i sngags dang phyag rgya'o/_/lag pa thal mo mnyam par byas la/_srin lag gnyis phyi rol du bsgreng ste/_de snying gar bzhag la/_oM ya
[\[151a.7\]]mA ya swA hA/_zhes bya ba ni gshin rje'i sngags dang phyag rgya'o/_/lag pa g.yas pa'i khu tshur bcas pa las mdzub mo dang gung mo ral gri 'dra bar byas pa ni/_oM sarba nai r+t+yA ya swA hA/_bden bral gyi sngags dang phyag rgya'o/_/lag pa g.yon pa'i mdzub mo zhags mgo ltar byas
[\[151b\]]
[\[151b.1\]]la/_oM ba ru NA ya swA hA/_zhes bya ba ni chu lha'i sngags dang phyag rgya'o/_/lag pa gnyis kyis ba dan ltar byas la/_oM bA ya be swA hA/_zhes bya ba ni rlung lha'i sngags dang phyag rgya'o/_/mthe bong ne'u le'i sna 'dra bar byas la/_oM yak+ShA ya swA hA/_zhes bya ba ni gnod sbyin gyi sngags dang phyag
[\[151b.2\]]rgya'o/_/dbang phyug chen po'i phyag nyid las/_oM dzuM dzuM shi ba swA hA/_zhes bya ba ni dbang ldan gyi sngags dang phyag rgya'o/_/mdzub mo lcags kyu ltar byas la/_lag pa gnyis bum pa 'dzin pa las/_oM pr-i thi byai swA hA/_zhes bya ba ni sa'i lha mo'i sngags dang phyag rgya'o/_/lag pa
[\[151b.3\]]g.yon pa dkur brten nas g.yas tshig 'byin pa ltar byas la/_oM gra hA ya swA hA/_zhes bya ba ni drang srong rnams kyi sngags dang phyag rgya'o/_/g.yon pa dkur brten te/_lag pa g.yas pa ral gri 'dzin pa ltar byas la/_oM sarbA su rA ya swA hA/_zhes bya ba ni lha ma yin thams
[\[151b.4\]]cad kyi sngags dang phyag rgya'o/_/lag pa gnyis kyis pi wang brdung pa'i tshul du byas la/_oM sarba gan+d+harbA ya swA hA/_zhes bya ba ni dri za rnams kyi sngags dang phyag rgya'o/_lag pa gnyis kyi mthe chung mdud la rgyab sbyar te/_mdzub mo dang gung mo dag kha gdangs pa'i tshul du byas la/_
[\[151b.5\]]srin lag gnyis gshog pa ltar bya'o/_/mthe bong gnyis bkang bar byas la/_oM sarba rak+Sha ga ru Da swA hA/_zhes bya ba ni nam mkha' lding rnams kyi sngags dang phyag rgya'o/_/mthe bong ne'u le'i rna ba 'dra bar byas la/_oM yak+She b+h+yaHswA hA/_zhes bya ba ni gnod sbyin thams cad kyi sngags
[\[151b.6\]]dang phyag rgya'o/_/lag pa gnyis ka'i sor mo phrad pa'i tshul du byas la/_oM sarba rAk+Sha sa b+h+yaHswA hA/_zhes bya pa ni srin po rnams kyi sngags dang phyag rgya'o/_/lag pa gnyis kyi sor mo gyen du bzed pa la/_oM sarba pre te b+h+yaHswA hA/_zhes bya ba ni yi dgas rnams kyi sngags dang phyag
[\[151b.7\]]rgya'o/_/lag pa g.yas pa'i mdzub mo snying gar bsgreng la/_oM sarba ma nu Sh+ye b+h+yaHswA hA/_zhes bya ba ni mi rnams kyi sngags dang phyag rgya'o/_/lag pa gnyis sa la btsugs la/_oM sarba tiR+Ya ka b+h+yaHswA hA/_zhes pa ni dud 'gro rnams kyi phyag rgya'o/_/lag pa gnyis kyi
[\[152a\]]
[\[152a.1\]]sor mo snying gar bzung la/_oM sarba na ra ke b+h+yaHswA hA/_zhes bya ba ni dmyal ba rnams kyi sngags dang phyag rgya'o/_/lag pa gcig na thod pa thogs pa ltar byas la/_oM tsa turba gi n+yai swA hA/_zhes bya ba ni srid mo rnams kyi sngags dang phyag rgya'o/_/lag pa gnyis mgo
[\[152a.2\]]bo'i thod pa lce'i phyag rgyar byas la/_oM badzra DA ki ni b+h+yaHswA hA/_zhes bya ba ni rdo rje mkha' 'gro ma rnams kyi sngags dang phyag rgya'o/_/de nyid las thod pa khar bzhag la/_oM sarba dzo gi n+yai swA hA/_zhes bya ba ni rnal 'byor ma rnams kyi sngags dang phyag rgya'o/_/de ltar phyag rgya dang
[\[152a.3\]]sngags kyi byin gyis brlabs la/_'byung po thams cad pa'i gtor ma'i sngags kyis mngon par bsngags te/_bstan pa'i tshigs su bcad pa rdo rje thod pa'i rgyud kyi nang nas gsungs pa/_'jig rten rnams kyi mes po mchog_/ces bya ba la sogs pa'i tshigs su bcad pa rnams kyis
[\[152a.4\]]bstod pa/_dpung bzangs kyis zhus pa nas 'byung ba/_lha dang lha min gnod sbyin lto 'phye grul/_/zhes pa la sogs pa'i tshigs su bcad pa rnams kyis gtor ma rol mo'i sgra sna tshogs pas gtang bar bya'o/_/de nas nye reg byas nas lhag pa dang ma tshang ba nyes pa zhi bar bya ba'i phyir/_
[\[152a.5\]]de bzhin gshegs pa'i sngags dang /_sangs rgyas spyan ma la sogs pa'i snying pos/_dkyil 'khor gyi shar phyogs su zhi ba'i sbyin sreg byas la/_phyag rgya dang phyag rgya'i lan shin tu byang bar bzlas pa'i slob ma dang /_rang nyid kyis bcing bar bya ste/_de dag gis dkyil 'khor
[\[152a.6\]]gyi las kyi cho ga mdor bsdus pa'o/_/de nas slob ma'i lus khrus byas nas/_dri sna tshogs pas bsgos te/_me tog gi phreng bas brgyan nas/_rnam par snang mdzad kyi phreng ba 'dzin pa dkyil 'khor du gzhug pa ni byang chub tu sems bskyed pa dang /_sdig pa bshags pa la
[\[152a.7\]]sogs pa byed du bcug la/_'jug pa'i tshe slob mas rdo rje'i glu 'di blang bar bya'o/_/a ho he pA da badzra tsAr+ya pra b+hi d+ha b+ha ga wAn ma hA su kha/_mo k+Sha bu raM tre na ma me sarba sid+d+ha su ka raM/_pa ra su kot+ta ma sa dwe ma hA sU tra sid+d+hi da hi ya mi/_zhes byas nas rol cing dga' ba dang /_
[\[152b\]]
[\[152b.1\]]bcas pas slob dpon la phyag bya'o/_/de nas slob dpon des kyang yol ba'i phyi rol du gnas pa slob ma rnam par snang mdzad du bsams pa las/_kye su zhes dris pa dang /_nges kyang kye bde ba chen po skal bzang bdag go zhes brjod par bya'o/_/de nas de'i mig dar dmar po la
[\[152b.2\]]rdo rje gnod sbyin gyi sngags bzlas la g.yas la rdo rje 'dzin ma'i phyag rgya bcas pas me tog gi phreng ba thogs te/_oM badzra pra be+e dzaHhUM baM hoH/_zhes bya ba bcug la dri chu la/_oM badzrod ka zhes pa'i snying po bzlas/_'di skad ces brjod par bya'o/_/khyod kyis dkyil 'khor 'di ma mthong
[\[152b.3\]]ba rnams la smra bar mi bya'o/_/dam tshig nyams par gyur ta re/_/'di ni khyod kyi dmyal ba'i chu/_/dam tshig 'das na sreg par byed/_/dam tshig bsrungs na grub 'gyur ba'i/_/rdo rje bdud rtsi'i chu 'thungs shig_/ces brjod la blud par bya'o/_/de nas shar phyogs kyi sgor snying ga la
[\[152b.4\]]sogs pa gnas gsum du rdo rje sems ma la sogs par dri'i thig les byin gyis brlabs la/_'di skad brjod par bya'o/_/deng khyod de bzhin gshegs pa thams cad kyi rigs su zhugs pas/_ngas khyod la ye shes bskyed de/_ye shes gang gis de bzhin gshegs pa thams cad
[\[152b.5\]]kyang thob par 'gyur na/_dngos grub gzhan lta smos kyang ci dgos te/_the tshom mi bya ba nyid do/_/de nas de'i spyi bor rdo rje bzhag la/_'di skad ces brjod par bya'o/_/'di ni khyod kyi dam tshig go/_/rdo rje yin te 'ga' zhig la/_/tshul 'di smras na khyod kyi ni/_/spyi bo rab tu 'gas
[\[152b.6\]]par 'gyur/_/oM rdo rje sems dpa' nyid kyang ni/_/deng 'dir khyod kyi snying la gnas/_/gal te tshul 'di smras na ni/_/de ma thag tu bkas nas gshegs/_/zhes brjod par bya'o/_/de nas bka' bsgo bar bya ste/_deng nas brtsams nas khyod kyi phyag na rdo rje nga yin pas na/_ngas 'di
[\[152b.7\]]gyis shig ces bsgo ba rnams khyod kyis bya dgos so/_/nga la brnyas par ma byed cig_/ya nga ba ma spangs par tshe'i dus byas nas dmyal bar ltung bar gyur ta re/_de nas a zhes bya bas bdag nyid rdo rje sems dpa' sku mdog dkar po bsam par bya'o/_/de'i rjes la rang gi snying gar yi ge a rdo
[\[153a\]]
[\[153a.1\]]rje'i 'od zer gyi phreng ba dang ldan par bya'o/_/yi ge hUM gis kyang slob ma rdo rje sems dpa' rdul dang bral zhing shin tu dang bar bsams la snying ga dang /_dpral ba dang /_lce dang spyi bor hUM trAM hrI kaM las rdo rje dang /_rin po che dang /_pad+ma dang /_sna tshogs rdo rjes mtshan
[\[153a.2\]]par byas la/_sgo dbye ba'i phyag rgyas rang gi snying ga dang /_slob ma'i snying ga dbye bar bya'o/_/de nas rang gi snying ga na gnas pa'i rdo rje las a zhes bya ba phyung la/_slob ma'i snying gar gnas pa'i/_/rdo rje'i dbus su zlos bcug la/_lus thams cad kun du gang bar gyur bar
[\[153a.3\]]bsams la/_'di skad ces brjod par bya'o/_/de bzhin gshegs pa thams cad kyis byin gyis rlobs la/_rdo rje sems dpa' bdag la dbab par gyur cig ces smros shig_/de nas rdo rje slob dpon gyis myur du rdo rje 'dzin ma'i phyag rgya bcings la/_de'i snying gar bzhag la/_'di skad
[\[153a.4\]]ces brjod du gzhug go/_/oM 'di ni rdo rje dam tshig ste/_/rdo rje sems dpa' yin par grags/_/rdo rje ye shes bla med 'di/_/de ring nyid du dbab par shog_/oM badzra satwa A be sha aH/_zhes bya ba lan brgya brjod na 'bab bar 'gyur ro/_/de bzhin du rigs bzhi ka la bya ste babs
[\[153a.5\]]nas de'i lce la rdo rje bsams la/_b+h+ya hi badzra zhes brjod par bya ste/_thams cad smras par 'gyur ro/_/de nas khyod kyi mig gis dkyil 'khor 'di ji ltar mthong zhes dris pa dang /_dkar po la sogs par mthong ba las zhi ba la sogs pa'i dngos grub mtshon par bya'o/_/de nas
[\[153a.6\]]oM pra ti gr-ih+Na badzra/_zhes bya bas phreng ba 'dzin du gzhug go/_/de'i rjes la pra tIts+tsha badzra ho/_/zhes bya bas phreng ba de dkyil 'khor du dor bar bya'o/_/de nas gong du babs par gyur pa las dngos grub bsgrub par bya'o/_/de nas stobs po che 'di long shig byas la/_oM pra ti gr-ih+Na
[\[153a.7\]]twa mi/_zhes brjod la/_de'i mgo la phreng ba bcing bar bya'o/_/de nas/_oM rdo rje sems dpa' nyid kyang ni/_/de ring khyod kyi mig dgye mdzad/_/rdo rje mig ni bla med pa/_/mig rnams thams cad dbye bar mdzad/_/he badzra pA sh+ya/_zhes pas/_gdong g.yogs dgrol bar bya'o/_/de nas
[\[153b\]]
[\[153b.1\]]rdo rje lcags kyu nas brtsams te/_bcom ldan 'das rnam par snang mdzad kyi bar du bstan par bya'o/_/de nas tiSh+Tha badzra/_zhes bya bas/_slob ma'i snying gar rdo rje 'dzin ma'i phyag rgya dgrol du gzhug go/_/de dag ni dkyil 'khor du gzhug pa'i cho ga'o/_/de nas slob ma mdun du bzhag la
[\[153b.2\]]yon la sogs pa phul ba dang /_dang po bgegs mthar byed kyi bum pa nas chu blangs la/_spyi bo dang /_dpral ba dang /_rna ba g.yas pa dang /_ltag pa dang /_rna ba g.yon pa'i thang ka rnams su/_oM bud+d+ha a b+hi Shiny+tsa oM/_oM badzra a b+hi Shiny+tsa hUM/_oM rat+na a b+hi Shiny+tsa traM/_oM
[\[153b.3\]]pad+ma a b+hi Shany+tsa hrIH/_oM karma a b+hi Shiny+tsa aH/_zhes bya bas chu'i dbang bskur bar bya'o/_/de'i rjes la bde bar gshegs pa thams cad kyis mthas gtugs pa nam mkha'i khams rab 'byams su khyab par gyur ba rnams kyis gser la sogs pa'i dbu rgyan la bsams nas slob ma'i spyi
[\[153b.4\]]bor bskon la/_oM sarba ta thA ga tA badzra rat+na a b+hi Shiny+tsa hUM/_zhes bya ba ni cod pan gyi dbang bskur ba'o/_/de nyid kyi mtha' gnyis su blangs la sogs pa la de bzhin gshegs pa thams cad kyi thugs skong bar byed pa'i dar dpyangs btags te/_oM sarba ta thA ga tA ba taM ki ni badzra a b+hi
[\[153b.5\]]Shiny+tsa hUM/_zhes bya bas dar dpyangs kyi dbang bskur bar bya'o/_/de nas hUM las bskyed pa'i rdo rje blangs la/_sangs rgyas rnams kyi rdo rje'i dbang /_/de ring khyod la bskur bar bya/_/sangs rgyas kun du rab bsgrub phyir/_/rdo rje 'di ni khyod kyis long /_/zhes brjod la/_lag pa
[\[153b.6\]]g.yas par rdo rje gtad par bya'o/_/de'i rjes la a las bskyed pa'i dril bu blangs la/_'di ni sangs rgyas thams cad kyi/_/shes rab dbyangs zhes bya bar bshad/_/zab mo'i chos ni mngon 'gyur ba'i/_/sangs rgyas de nyid gzung bar bya/_/zhes byas la/_lag pa g.yon du dril
[\[153b.7\]]bu gtad par bya'o/_/de nas lag pa gnyis 'khyud pa'i tshul du byas la/_oM sarba a d+hi pa ti a b+hi Shiny+tsA mi tiSh+Tha badzra sa ma ya s+t+waM/_zhes bya ba 'dis bdag po'i dbang bskur bar bya'o/_/de nas dril bu de nyid gnas gsum du dkrol bar bya zhing /_rang gi lha'i rigs la nye bar mtshon te/_ming
[\[154a\]]
[\[154a.1\]]gdags par bya ba ni/_oM badzra satwa a b+hi Shiny+tsa mi badzra nA ma a b+hi She ka ta/_zhes byas la/_kye dpal che ge mo la zhes ming gdags par bya ste/_de dag ni rig pa'i dbang ngo /_/de nas mi bskyod pa la sogs pa'i bum pa bzhi dang /_rnam par rgyal ba'i bum pa ldar/_oM bud+d+ha
[\[154a.2\]]ka la sha a b+hi Shiny+tsa oM/_oM badzra ka la sha a b+hi Shiny+tsa hUM/_oM rat+na ka la sha a b+hi Shiny+tsa trAM/_oM pad+ma ka la sha a b+hi Shiny+tsa hrIH/_oM karma ka la sha a b+hi Shiny+tsa aH/_zhes byas la bum pa'i dbang bskur bar bya'o/_/de nas rnam par snang mdzad la sogs pa'i phyag rgya bcas la/_oM bud+d+ha mu dra
[\[154a.3\]]a b+hi Shiny+tsa oM/_oM badzra mu dra a b+hi Shiny+tsa hUM/_oM rat+na mu dra a b+hi Shiny+tsa trAM/_oM pad+ma mu dra a b+hi Shiny+tsa hrIH/_oM karma mu dra a b+hi Shiny+tsa aH/_zhes bya bas phyag rgya'i dbang bskur bar bya'o/_/de nas mu tig dang /_gser dang /_pad+ma rA ga dang /_margata dang /_spug la
[\[154a.4\]]sogs pa'am/_gzhan yang rigs dang mthun pa'i phreng ba rnams rang gi rigs kyi sngags/_oM bai ro tsa na oM/_/zhes pa la sogs pa'i snying po slob dpon dang slob ma'i rdo rje khu tshur gyi sbu gu nas bton la bzlas te/_oM bud+d+ha mA la a b+hi Shiny+tsa oM/_/oM badzra mA la a b+hi Shiny+tsa hUM/_
[\[154a.5\]]oM rat+na mA la a b+hi Shiny+tsa trAM/_oM pad+ma mA la a b+hi Shiny+tsa hrIH/_oM karma mA la a b+hi Shiny+tsa aH/_zhes bya bas phreng ba'i dbang bskur bar bya'o/_/de nas slob ma'i snying gar dri'i zla ba'i dkyil 'khor gyi steng du mchog tu gyur pa'i dri yis de bzhin gshegs pa thams cad kyi ting nge 'dzin rnam pa
[\[154a.6\]]lnga mngon du byas pa las thig le lnga bsku zhing /_oM bud+d+ha d+hA ra Ni a b+hi Shiny+tsa oM/_oM badzra d+hA ra Ni a b+hi Shiny+tsa hUM/_oM rat+na d+hA ra Ni a b+hi Shiny+tsa trAM/_oM pad+ma d+hA ra Ni a b+hi Shiny+tsa hrIH/_oM karma d+hA ra ni a b+hi Shiny+tsa aH/_zhes bya bas gzungs kyi dbang bskur bar bya'o/_/de nas bkra shis pa'i rdzas
[\[154a.7\]]thams cad kyis bkra shis kyi tshigs su bcad pa rnams kyis bkra shis bton la rin po che'i thur ma'am gser la sogs pa'i thur ma thogs la mdun du 'dug ste/_ji ltar mig mkhan rgyal po yis/_/'jig rten ling tog bsal ba ltar/_/bu khyod kyi ni mi shes pa'i/_/rab rib thams
[\[154b\]]
[\[154b.1\]]cad rgyal bas bsal/_/zhes brjod la/_oM ne tra a pa ha ra pa Ta laM hrIH/_zhes bya bas mig dbye bar bya'o/_/de nas me long blangs la chos kyi mtshan nyid bstan par bya ste/_chos rnams gzugs brnyan lta bu ste/_/dag cing gsal la rnyog pa med/_/gzung du med cing brjod du med/_/rgyu
[\[154b.2\]]dang las las kun du 'byung /_/ngo bo gnyis med gnas med par/_/de ltar chos ni shes nas su/_/sems can don ni mnyam med byos/_/'on kyang sangs rgyas sras su skye/_/de nas dril bu blangs nas dkrol la 'di skad ces brjod par bya'o/_/chos rnams nam mkha'i mtshan nyid
[\[154b.3\]]de/_/nam mkha' la yang mtshan nyid med/_/nam mkha' dang mnyam dal 'byor gyis/_/kun mchog mnyam pa nyid du gsal/_/zhes bya'o/_/de nas de bzhin gshegs pa mnyes par gyis shig ces brjod la/_ho zhes bya bas gzhu byin la phyogs bzhir mda' bzhi dang /_steng
[\[154b.4\]]du gcig dang 'og tu gcig 'phen du bcug la/_lha'i bu'i bdud la sogs pa bdud thams cad kyi snying la bsnun te/_oM sarba mA ra bid sa na hUM/_zhes bya'o/_/de nas yang me long byin la/_rdo rje sems dpa' me long bzhin/_/dag cing gsal la rnyog pa med/_/sangs rgyas
[\[154b.5\]]kun bdag rang nyid ni/_/bu khyod kyi ni snying la zhugs/_oM badzra satwa a/_zhes byas la gang 'di/_de bzhin gshegs pa thams cad kyi bdag po rdo rje byang chub kyi sems ni 'di yin par shes par gyis shig ces brjod par bya'o/_/de nas rkang pa gnyis kyi bar du gser gyi 'khor
[\[154b.6\]]lo rtsibs brgyad pa bzhag la/_lag pa g.yas par dung byin te/_'di skad ces brjod par bya'o/_/deng nas brtsams te byang chub tu sems bskyed pa tsam gyis chos kyi 'khor lo bskor cig_/de ring phan chad 'jig rten la/_/skyob pa rnams kyis 'khor lo bskor/_/chos kyi dung ni bla
[\[154b.7\]]med kyis/_/kun du ma lus gang bar gyis/_/som nyi yid gnyis mi bya zhing /_/'dod pa med pa'i sems kyis su/_/gsang sngags spyod pa tshul gyi mchog_/'jig rten 'di la rab tu sgrogs/_/de ltar byas na sangs rgyas la/_/phan 'dogs drin du gzo zhes bya/_/rdo rje 'dzin pa de
[\[155a\]]
[\[155a.1\]]kun kyang /_/khyod la kun nas srung bar byed/_/oM badzra tsakra pra brti A/_badzra b+hA Sha d+harma hrIH/_zhes bya bas dbang bskur bar bya'o/_/de nas bdud kyi dpungs ma lus par 'joms pa'i glang po la sogs pa'i rin po che bdun chos kyi rgyal por dbang bskur bar bya ste/_oM badzra
[\[155a.2\]]tsa kra rat+na a b+hi Shiny+tsa/_zhes bya ba la sogs pa'i sngags kyis dbang bskur bar bya'o/_/de nas dam tshig rnams bsgrags par bya ste/_khyod kyis srog chags gsad mi bya/_/zhes bya ba'i rgyud las 'byung ba'i dam tshig rnams brjod par bya'o/_/de nas oM bud+d+ha karma a b+hi Shiny+tsa oM/_/oM badzra karma a b+hi
[\[155a.3\]]Shiny+tsa hUM/_oM rat+na karma a b+hi Shiny+tsa trAM/_oM pad+ma karma a b+hi Shiny+tsa hrIH/_oM bi shwa karma a b+hi Shiny+tsa aH/_zhes bya ba rnams kyis dbang bskur la/_khyod kyis dbus su song nas ni/_/sems can kun la phan pa'i phyir/_/ji ltar 'dul ba sna tshogs kyis/_/sangs rgyas chos kyi 'khor lo bskor/_/
[\[155a.4\]]zhes byas la/_lag tu 'khor lo sbyin par bya'o/_/de nas lag tu rdo rje byin la/_'jig rten kun la thams cad du/_/sems can kun la phan pa'i phyir/_/ji ltar 'dul ba sna tshogs kyis/_rdo rje'i 'khor lo bskor bar gyis/_/zhes bya'o/_/de nas lag tu rin po che byin la/_lho phyogs
[\[155a.5\]]kyi sgor khrid de/_'jig rten kun la thams cad du/_/sems can kun la phan pa'i phyir/_/ji ltar 'dul ba sna tshogs kyis/_/nor bu'i chos kyi 'khor lo bskor/_/zhes brjod par bya'o/_/de bzhin du nub phyogs kyi sgor khrid de lag tu pad+ma byin te/_'jig rten kun la thams cad
[\[155a.6\]]du/_/sems can kun la phan pa'i phyir/_/ji ltar 'dul ba sna tshogs kyis/_/pad+ma'i chos kyi 'khor lo bskor/_/zhes bya'o/_/de nas byang gi sgor khrid de lag tu sna tshogs rdo rje byin la/_'jig rten kun la thams cad du/_/sems can kun la phan pa'i phyir/_/ji ltar 'dul
[\[155a.7\]]ba sna tshogs kyis/_/las kyi chos kyi 'khor lo bskor/_/zhes brjod par bya'o/_/de nas/_sangs rgyas bstan la gnod byed dang /_bla ma smod btson la sogs la/_/snying rje rab tu ldan pa yi/_/sngags mkhan gyis ni bsgrims te bsad/_/ces bya ba la sogs pa'i bka'
[\[155b\]]
[\[155b.1\]]bsgrags par bya ste/_de dag gis slob dpon gyi dbang zhes bya'o/_/de nas slob ma'i snying gar zla ba'i dkyil 'khor la hUM las rdo rje bskyed la/_de'i lte ba la hUM gnas pa'i sbyor bas lus thams cad la khyab par gyur ba dang /_des rnam par 'gyur ba'i lus de nyid de bzhin gshegs pa
[\[155b.2\]]thams cad kyi skur gyur pa rnam par snang mdzad chen po gnas pa dang /_gsang ba mchog gi phyag rgya khu tshur dam par bcings te/_ga pur gyis thig le lnga rdo rje rtse mo lnga pa'i rtse mo las gdong gi pad+mar btang ba dang /_de'i snying gar chos dang zang zing thams cad mchog tu gyur pa'i
[\[155b.3\]]rnam par snang mdzad bsams la/_oM bud+d+ha gu h+ya a b+hi Shiny+tsa oM/_oM badzra gu h+ya a b+hi Shiny+tsa hUM/_oM rat+na gu h+ya a b+hi Shiny+tsa trAM/_oM pad+ma gu h+ya a b+hi Shiny+tsa hrIH/_oM karma gu h+ya a b+hi Shiny+tsa aH/_zhes byas la/_gsang ba'i dbang bskur bar bya'o/_/de nas thabs dang shes rab gnyis
[\[155b.4\]]su med pa'i phyag rgya bcings te/_oM badzra pa ya ma hA su kha a b+hi Shiny+tsa a/_oM hUM trAM hrIHaH/_zhes byas la slob ma'i snying gar zla ba'i dkyil 'khor la de bzhin gshegs pa thams cad kyi thugs ye shes rdo rje bla na med pa'i sku rnam par snang mdzad gang chen mtsho bcom ldan 'das rdo rje sems
[\[155b.5\]]dpa'i gzugs kyis bzhag la yid bzhin nor bu nam mkha' ltar mnyam pa'i sbyor bas slob ma la bskyed de/_e ma sangs rgyas thams cad kyi/_/rdo rje ye shes mkha' 'dra ba/_/rtog pa thams cad bral ba ste/_/sgyu ma lta bu'i sems nyid sku/_/sems dpa'i rdo rje bla na med/_/ces
[\[155b.6\]]bya'o/_/de nas de bzhin gshegs pa'i khu tshur gnyis bcings te/_g.yon pas chos gos 'dzin pa'i tshul du byas la/_pad+ma 'dab ma brgyad pa'i steng du rkang pa gzhag ste/_gdugs dkar po rin po che'i yu ba dang bcas pa phul te/_bdag nyid de bzhin gshegs pa thams cad
[\[155b.7\]]kyi gzugs su bsgoms pas/_slob ma la 'di skad ces brjod par bya'o/_/gang khyod 'di mchog tu gsang ba'i cho gas lung bstan par byas pa las/_phyogs bcu dus gsum gyi de bzhin gshegs pa thams cad dang /_byang chub sems dpa' la sogs pa thams cad kyis
[\[156a\]]
[\[156a.1\]]'di skad du sangs rgyas kyi zhing khams rin po che'i mdzod bla na med pa zhes bya ba nas/_rigs kyi bu che ge mo zhes bya ba zhig_/de bzhin gshegs pa dgra bcom pa yang dag par rdzogs pa'i sangs rgyas che ge mo zhes pa dang /_gsang sngags 'di dang /_dkyil 'khor 'di zhes bya
[\[156a.2\]]ba'i mthus mngon par rdzogs par sangs rgyas so zhes mgrin gcig tu lung bstan par mdzad do zhes brjod par bya'o/_/oM sarba ta thA ga ta byA ka ra NA mi s+t+waM/_a mu ka nA ma ta thA ga ta sid+d+hi b+ha ba tu ga ti a ti ta ra Na s+pha/_zhes bya'o/_/de nas gang khyod kyi thams cad kyi thams cad du de bzhin gshegs
[\[156a.3\]]pa thams cad kyis byang chub chen po'i mchog tu sems bskyed pa tsam gyi mthu nyid kyis phyir mi ldog pa yin la/_phyir mi ldog pa nyid kyis na nges pa'i phung po la gnas te/_bla na med pa yang dag par rdzogs pa'i byang chub tu nges pa'i phyir ma 'ongs pa'i sangs rgyas yin la/_dus gsum ni mnyam
[\[156a.4\]]pa nyid yin pas nad ltar byung ba nyid du de bzhin gshegs pa dgra bcom pa yang dag par rdzogs pa'i sangs rgyas nyid khong du chud par bya'o zhes byas la dbugs dbyung bar bya'o/_/de nas rdo rje blangs la de'i lag par gtad la snying gar lag pa gnyis kyis byang chub mchog gi phyag rgya bcas pa
[\[156a.5\]]las/_e ma rdo rje sems dpa' deng nas khyod/_/yid ni rab tu dang ba'i rdo rje yis/_/rang gi dam tshig mi bzad bde la brten/_/'gro ba'i bde ba chung la sangs rgyas ni/_/kun dang 'dra mnyam rtag par khyod 'gyur te/_/'di ni sangs rgyas thams cad de/_/rdo rje sems dpa'i phyag na
[\[156a.6\]]gnas/_/khyod kyis rtag tu gzung bar bya/_/phyag na rdo rje brtul zhugs brtan/_/oM sarba ta thA ga ta sid+d+hi badzra satwa sa ma ya tiSh+Tha e Sha s+t+waM d+ha ra yA mi badzra satwa/_hi hi hi hi hUM/_zhes bya la rdo rje brtul zhugs 'dzin du gzhug go/_/de nas gsang ba chen po'i dam tshig brjod la slob ma de nyid
[\[156a.7\]]la sgeg mo la sogs pa mchod pa'i tshogs thams cad kyis yang dag par mchod nas/_mtshan brgya rtsa brgyad pas yang dag par bstod de/_bla na med pa'i sgrub pa chen po'i chos nye bar bstan par bya ste/_de bzhin gshegs pa thams cad kyi ting nge 'dzin bcu gnyis yongs su dag pa'i rnal
[\[156b\]]
[\[156b.1\]]'byor chen po byin la ston zla ra ba'i yar gyi ngo'i tshes brgyad nas bzung la/_slob ma rnams kyis yongs su bsgrub par bya'o/_/de nas dge ba'i rtsa ba de dag thams cad sems can dang thun mong du byas pas phyag rgya chen por yongs su bsngos la/_sangs rgyas thams cad gshegs su gsol la/_
[\[156b.2\]]oM a kA ro mu khaM sarba d+harmA NAM/_zhes bya ba la sogs pas dkyil 'khor thams cad phyags la/_dman ma rnams dang gtor ma chen po dang /_mchod pa'i yo byad thams cad kyis mchod la/_chu bo chen por dor bar bya'o/_/de nas dkyil 'khor gyi shar sgor las thams cad pa'i thab khung
[\[156b.3\]]byas la/_zhi ba'i sbyin sreg de bzhin gshegs pa'i rtsa ba'i sngags kyis sbyin sreg 'bum du tshang bar bya ba dang /_yum gyi dkyil 'khor chen por sbyin sreg stong du tshang bar bya ba dang /_dkyil 'khor gyi snying po'i sbyin sreg brgya rtsa brgyad du bya'o/_/de'i rjes la phyogs skyong ba la sogs pa sems can
[\[156b.4\]]thams cad la yang sreg blugs brgya rtsa brgyad du tshang bar bya'o/_/de'i rjes la rdo rje srung bas yongs su bsrungs nas/_de bzhin gshegs pa'i 'khor lo rtsibs bcu gnyis pa la bsrung pa'i 'khor lo bris nas/_rab tu gnas par byas nas/_gser la sogs pas dkris nas tshon skud
[\[156b.5\]]sna lnga'i skud pas dpung pa g.yas par gdags par bya zhing /_dge slong gi dge 'dun gyi tshogs chen po la yang mchod ston chen po dang sbyin pa'i tshogs chen pos gang bar bya'o/_/ngan song kun sbyong dpal dang ldan/_/sdig sbyong rgyal po rgyud kyi ni/_/dam tshig thams cad bsdus pa las/_/
[\[156b.6\]]dge ba dri med gang thob des/_/'gro ba skye bo'i tshogs kun dang /_/bdag gis dri ma kun spangs te/_/rgyal po kun gyis dbang bskur ba/_/dpal ldan rdo rje 'dzin par shog_/yul sing+ga la'i rdo rje slob dpon chen po/_rdo rje go cha'i slob ma rdo rje slob dpon chen po kun dga' snying pos mdzad pa/_
[\[156b.7\]]rnal 'byor chen po'i rgyud dpal ngan song thams cad yongs su sbyong ba'i dkyil 'khor chen po'i cho ga zhes bya ba rdzogs so//_//rgya gar gyi mkhan po ki re Na ka ra barma dang /_lo tsA ba dge slong khyung grags kyis bsgyur cing zhus te gtan la phab pa'o//_//
[\[157a\]]
[\[157a.1\]{D2632}]@##/_/rgya gar skad du/_shrI sarba durga ti pa ri sho d+ha ni be ta ho ma bi d+hiH/_bod skad du/_dpal ngan song thams cad yongs su sbyong ba'i ro'i sbyin sreg gi cho ga_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong
[\[157a.2\]]ba gzi brjid kyi rgyal po la phyag 'tshal lo/_/ngan song kun sbyong rgyal po la/_/kun nas dang bas phyag 'tshal te/_/ngan song kun sbyong rgyud kyi ni/_/ro sreg cho ga bshad par bya/_/'gro rnams snying las chung ngu yis/_/shi ba'i ro la 'bad byas na/_/de ni mtshams med lnga byas kyang /_/rnam par
[\[157a.3\]]grol ba the tshom med/_/de lta de yi cho ga ni/_/dri med rgyud rnams thams cad las/_/rigs ni rnam pa bzhir bshad pas/_/de yi dbye ba shes byas la/_/gtsug lag khang dang skyed mos tshal/_/mchod rten lha khang kun dga' ra/_/byang chub sems dpa'i gnas rnams dang /_/gzhan yang
[\[157a.4\]]rang gi gnas rnams su/_/bsnyen pa la ni gnas byas la/_/dur khrod 'jigs pa spang ba'i sar/_/ro yi sbyin sreg bya ba ni/_/rnal 'byor rig dang ldan pa yis/_/sa ni byin rlabs la sogs pa/_/rim pa bzhin du byas pa ni/_/mchog tu dge zhing bkra shis 'gyur/_/de la dang por
[\[157a.5\]]rnal 'byor pa snying rje chen po dang ldan pa rtog pa'i dri mas ma gos pa sems dpa' dang ldan pa rnams kyis sems can thams cad kyi don du blo bskyed la/_sa'i cho ga la sogs pa rim pa ji lta ba bzhin du byas te/_stegs bu khru nyi shu rtsa bzhi pa brtsigs la ba'i rnam lnga dang /_dri dang 'o ma dang /_
[\[157a.6\]]byug pa la sogs pas legs par byugs la/_de'i dbus su rgyar khru bzhi pa/_zabs su khru do pa'i khung bu byas la/_dri la sogs pas byugs te/_de'i mu ran sor bcu gnyis pa bya'o/_/de'i steng du thig gdab par bya ste/_de la bcom ldan 'das kyis rgyud phyi mar gsungs pa'i rtsa ba'i
[\[157a.7\]]dkyil 'khor chen po la thig gi rim pa ji lta ba bzhin 'dir yang go bar bya ste/_de la dang por khru gang lte bar go bar bya ste/_sor mo bcu gnyis ni 'khor lo dkar po rtsibs bcu drug tu bya'o/_/sor gnyis ni mu khyud du bya'o/_/sor mo bcu ni sgo ru bya'o/_/sor mo bcu ni rta babs su
[\[157b\]]
[\[157b.1\]]bya'o/_/sor mo drug ni phreng ba gsum du bya'o/_/de nas 'khor lo de'i lte ba la rdo rje la sogs pa'i mtshan ma'i ka ba brgyad dang ldan par bris la/_de dag gi dbus su pad+ma dmar po'i lte ba la dbus su ni oM dkar po'i 'od zer dang ldan pa bri'o/_/shar phyogs su hUM dkar po bri'o/_/lho phyogs su
[\[157b.2\]]trAM ser po/_nub phyogs su hrIHdmar po/_byang phyogs su aHljang gu'o/_/de dag gi shar lhor ni lAM dkar po/_lho nub tu mAM ser po'o/_/nub byang du paM dmar po/_byang shar du trAM ljang gu bri bar bya'o/_/de bzhin du 'khor lo'i rtsibs rnams la ni rdo rje sems dpa' la sogs pa'i
[\[157b.3\]]snying po pad+ma'i steng du rim pa ji lta ba bzhin du/_hUM dang /_dza dang /_ho dang /_d+hu dang /_traM dang /_R+YaM dang /_b+h+ri dang /_haM dang /_hri dang /_d+hi dang /_kruM dang /_b+ha dang /_kaM dang /_raM/k+ShaM/_saM rnams bri'o/_/de bzhin du sgeg mo la sogs pa'i snying po grwa rnams su/_lAM dang /_mAM dang /_gI dang /_naM dang /_
[\[157b.4\]]d+huM dang /_pu dang /_A dang /_ga rnams bri'o/_/rta babs kyi khyams su ni rim pa ji lta ba bzhin du bskal pa bzang po'i byang chub sems dpa' rnams kyi sa bon pad+ma'i steng du su dang /_sa dang /_tsa dang /_b+ha dang /_dz+ha dang /_ga dang /_b+ha dang /_a dang /_sho dang /_dza dang /_ma dang /_ku dang /_tre dang /_
[\[157b.5\]]duM dang /_dza dang /_si rnams bri bar bya'o/_/sgo rnams su ni dzaHdang hUM dang /_baM dang hoH/_rnams bri bar bya'o/_/phreng gsum gyi phyi rol du snam bu sor gsum pa gcig la ni/_shar la sogs pa'i rim pa ji lta ba bzhin du/_i dang /_ya dang /_ba dang /_ku dang /_sa dang /_nga dang /_
[\[157b.6\]]ba dang /_ra rnams bri bar bya'o/_/de'i phyi rol gyi snam bu la ni 'gro ba rigs drug gi dkyil 'khor cha drug pa byas la/_lha'i gnas su ni bdud rtsi'i bum pa gsum la su dkar po dang ldan pa bri bar bya'o/_/mi'i gnas su ni shing rta'i steng du ma ser po dang ldan par bri bar bya'o/_/lha ma yin gyi
[\[157b.7\]]gnas su ne ral gri'i rtse mo la a dmar po dang ldan pa bri bar bya'o/_/dud 'gro'i gnas su ni ri dang rdzing bu'i steng du ti ljang gu dang 'dra bar bri'o/_/yi dgas kyi gnas su ni me'i rtse mo la pre sngon po dang ldan par bri'o/_/dmyal ba'i gnas su ni shal ma ri'i sdong po'i rtse mo lan nag po dang
[\[158a\]]
[\[158a.1\]]ldan pa bri'o/_/de nas 'dir bcom ldan 'das kyis ngan song thams cad yongs su sbyong ba 'di nyid du re zhig so so skye bo'i khyim na gnas pa nyid kyi ro bsreg pa gsungs pas/_khung bu'i nang du ras dkar po dris bsgos pas bkab la/_de'i steng de nyid du stan dang sngas dang
[\[158a.2\]]bcas pa'i ro bzhag la/_de'i steng du pad+ma dkar po la sogs pa'i shing gru bzhi pa'i rnam par brtsig par bya ba nyid do/_/de yang dang por ro gang yang rung ba la sbyor ba'i dus su/_shi nas zhag bdun lon pa srin bu la sogs shi ba dang /_rdo rje slob dpon bdag nyid kyi snying gar raM las nyi ma'i
[\[158a.3\]]dkyil 'khor gyi steng du hUM bsams la/_de gyur pa las rdo rje'o/_/de dag yongs su gyur pa las/_bdag nyid khro bo stobs po che kha dog sngon po zhal gcig pa phyag bzhi pa/_mche ba gtsigs pa/_phyag g.yas pa gnyis na rdo rje be con dang rnga yab 'dzin pa/_phyag g.yon pa gnyis na
[\[158a.4\]]zhags pa dang /_sbrul gyi rgyan cha bdun dang ldan par bsams te/_stang stabs dang bcas pas de la gnas pa'i bgegs bskrad par byas te/_oM badzra kro d+ha ma hA ba la ha na da ha pa tsa sarba big+h+nA na bi d+h+wa na sa ya u tsuSh+ma kro d+ha hUM phaT/_ces brjod par bya'o/_/de nas lag pa nas bzung
[\[158a.5\]]nas blangs nas gnas dben par 'o ma dri chu dang 'dag chal la sogs pa la bdag nyid bcom ldan 'das phyag na rdo rjer bskyed de/_oM na mo b+ha ga ba te sarba durga ti pa ri sho d+ha ni rA dzA ya ta thA ga tA ya ar+ha te saM myak+saM bud+d+hA ya/_ta d+ya thA/_oM sho d+ha ni sho d+ha ni sarba pA paM pi sho d+ha ni pi shud+d+he
[\[158a.6\]]sarba karma a ba ra Na bi shud+d+he swA hA/_zhes bya ba'i sngags lan brgya rtsa brgyad bzlas pas bkru bar bya'o/_/de nas yang ga phur la sogs pa'i dris byugs la khyim pa la ni ras dkar po'i stod g.yogs smad g.yogs su bcas pas dkris la/_de'i snying gar a las zla ba'i dkyil 'khor la su
[\[158a.7\]]dkar po'o/_/de yongs su gyur pa las yid bzhin gyi nor bu rin po che'o/_/de rnams yongs su gyur pa las lha rnams kyi dbang po brgya byin rgyan thams cad kyis yongs su brgyan pa spyi bo'i gtsug na nor bu rin po che 'bar ba dang ldan par bsam par bya'o/_/dge bsnyen la ni ras dkar pos stod
[\[158b\]]
[\[158b.1\]]g.yogs dang smad g.yogs byas la/_mgo la me tog gi phreng bas brgyan te/_lag pa'i thal mo snying gar sbyar la de'i snying gar zla ba la yi ge muM ser po/_de gyur pa las ut+pa la ser po/_de dag yongs su gyur pa las de nyid bcom ldan 'das 'phags pa 'jam dpal sku mdog
[\[158b.2\]]ser po rgyan thams cad kyis brgyan pa/_phyag na ut+pa la dang skyabs sbyin mdzad par bsam par bya'o/_/dge slong la sogs pa so sor thar pa'i sdom pa la gnas pa rnams la ni chos gos dang sham thabs la sogs pa rang gi cha lugs kyis legs par brgyan pa lag pa g.yon pa lte ba khong du mnyam pa
[\[158b.3\]]nyid du bya'o/_/g.yas pa skyabs sbyin mdzad du byas te/_de'i snying gar zla ba'i dkyil 'khor la hri dmar po/_de gyur pa las pad+ma'o/_/de dag yongs su gyur pa las de nyid bcom ldan 'das shAkya thub pa sku mdog dmar po bde bar gshegs pa'i cha lugs can mtshan dang dpe byad kyis brgyan par
[\[158b.4\]]bsam par bya'o/_/rdo rje slob dpon la sogs pa theg pa chen po rnal 'byor chen po'i rgyud la mngon par dad pa dkyil 'khor chen po dbang bskur ba rnams ni ras dkar pos stod g.yogs dang smad g.yogs su byas te/_dbu rgyan la sogs pa rgyan cha lngas nye bar brgyan pa/_bcom ldan
[\[158b.5\]]'das dpal rdo rje sems dpa'i phyag na rdo rje rtse lnga pa'i phyag rgya bcings te/_de'i snying gar zla ba'i dkyil 'khor la hUM sngon po/_de gyur pa las rdo rje rtse lnga pa'o/_/de dag yongs su gyur pa las de nyid bcom ldan 'das dpal rdo rje sems dpa' sku mdog dkar po/_rdo rje rtse lnga pa dril bu dang
[\[158b.6\]]bcas pa'i phyag rgya mdzad pa/_rgyan thams cad kyis brgyan pa ston ka'i zla ba gang ba lta bur bsam par bya'o/_/de dag gi dbang po yongs su dag pa'i phyir ni/_khrus byas pa'i rjes thogs su shing shun nam ras la sogs pa la pad+ma 'dab ma bzhi pa byas la/_tsan+dan dkar pos legs par byugs te/_
[\[158b.7\]]de'i lte ba la gur kum gyis/_oM sarba bid badzra A ba ra NA bi sho d+hA ya ha na hUM phaT/_ces bya ba bris te snying gar bag chus glang par bya'o/_/de bzhin du mig gnyis su ni/_oM sarba bid hUM/_zhes pa'o/_/rna ba gnyis su ni/_oM sarba bid hri/_sna'i rtse mor ni/_oM sarba bid aH/_zhes pa'o/_/
[\[159a\]]
[\[159a.1\]]ko skor oM sarba bdi traT/_ces pa'o/_/dpral bar ni/_oM sarba bdi oM/_zhes pa'o/_/spyi bor ni/_oM sarba bdi hUM/_zhes pa'o/_/dpung pa gnyis su ni/_oM sarba bti swa/_zhes pa'o/_/gru mo gnyis su ni/_oM sarba bdi oM/_zhes pa'o/_/long bu gnyis su ni/_
[\[159a.2\]]oM sarba bdi traT/_ces pa'o/_/gsang ba la ni/_oM sarba bdi phaT/_ces pa'o/_/rked par ni/_oM sarba bdi oM/_zhes pa'o/_/gtsug phud la ni/_oM badzra a d+hiSh+Tha na dz+nyA sa ma ye hUM/_zhes pa'o/_/mchan 'og gnyis su/_oM bai ro tsa na oM/_zhes pa'o/_/brla gnyis su/_oM sarba durga
[\[159a.3\]]taM pa ri sho d+ha ne hUM/_zhes pa'o/_/byin pa gnyis su ni/_oM rat+na ke tu traM/_zhes pa'o/_/pus mo gnyis su ni/_oM shAkya mu ne a/_zhes pa'o/_/bol gong gnyis su ni/_oM traT A gats+tsha/_zhes pa gdags par bya'o/_/de nas rtsa ba'i sngags kyis mngon par bsngags pa'i bdug
[\[159a.4\]]pas bdugs shing me tog gi phreng bas so so'i cha byad ji lta ba bzhin brgyan te/_'gro ba thams cad yongs su dag pa'i dkyil 'khor chen por yon dang bcas pas dbang bskur la so so'i rigs ji lta ba bzhin byin gyis brlabs te rab tu gnas par bya'o/_/de nas sreg khang gi nang du
[\[159a.5\]]gnas par bya ste/_de la dge bsnyen gyi sreg khang gi khang bu bud shing la sogs pas kha bkab la zhal zhal gyis 'thas par byas te/_de'i steng du seng ldeng gi shing za ma tog gi dbyibs lta bur brtsig par bya'o/_/dge slong la sogs pa'i khung bu'i grwa bzhir ka ba khru re ba bzhi btsugs
[\[159a.6\]]la/_de'i steng du sor mo bcu gnyis pa'i stegs brtsegs par bya'o/_/de nyid kha khyer dang ldan par bya zhing de'i 'og tu bla re dbub cing steng du dkar po'i shing mchod rten gyi dbyibs lta bur brtsig par bya'o/_/rdo rje slob dpon la sogs pa'i nyis brtsegs su brtsigs la/_steng du ni tsan+dan
[\[159a.7\]]sbrul gyi snying po la sogs pa'i shing gzhal yas khang gi dbyibs lta bur brtsigs la/_bar khang du dkyil 'khor bris la 'og tu 'dzag pa'i khud bur rdul la sogs pa'i snod gzhag par bya ba nyid do/_/de nas de'i dbus su gzhag par bya ba ni dbang la sogs pa rdzogs par byas pa'i
[\[159b\]]
[\[159b.1\]]rjes la zhun mar la sogs pas bsgos pa'i stan nang tshangs can gyi steng du pad+ma 'dab ma brgyad pa bris la/_de'i steng du rdo rje slob dpon gyis/_oM tiSh+Tha badzra sa ma ya s+t+waM/_zhes brjod cing gzhag par bya'o/_/de'i steng du bde bar gshegs pa'i rtsa ba'i sngags brgya rtsa brgyad btab pa'i ras kyis
[\[159b.2\]]g.yogs la/_sreg khang gi phyi rol du me tog gi phreng ba dang /_rin po che'i phreng ba la sogs pa bri bar bya ba nyid do/_/de nas ye shes kyi sreg khang chen por nyon mongs pa'i dri ma dang bag chags kyi dri ma ma lus par bsreg par bya ba dang /_ngan song rnam pa gsum gyi rgyud yongs su sbyang ba'i
[\[159b.3\]]phyir/_rnal 'byor pa snying rje chen po dang ldan pas/_sreg pa'i rdzas me tog dkar po dang /_spos kyi phye ma dang /_zhun mar dang /_til dang /_yungs kar dang /_'o thug dang /_'bras chan dang /_'bras yos dang /_mngar gsum dang /_la du dang /_de ba ta tru dag ste/_de dag
[\[159b.4\]]thams cad la ga bur dang gur kum la sogs pa'i dri zhim pos bsgos la/_rtsa ba'i sngags gong du smos pas mngon par bsngags te/_mtha' logs su gzhag par bya'o/_/de bzhin du yam shing tsan+dan la sogs pa las sor mo nyi shu rtsa bzhi pa byas te/_rtsa ba zlum por bya/_rtse mo ral gri ltar
[\[159b.5\]]byas la/_oM da ha da ha sarba na ra ka ga ti he tuM hUM phaT/_oM pa tsa pa tsa sarba pre ta ga ti he tuM hUM phaT/_oM ma tha ma tha sarba tIr+ya ga ti he tuM hUM phaT/_ces pa'i sngags kyis mngon par bsngags la gzhag par bya'o/_/de nas bdag nyid sems can dang tshe 'das pa'i don du sems bla na med pa bskyed
[\[159b.6\]]de khro bo'i ting nge 'dzin la snyoms par zhugs pas/_oM badzra kro d+ha ma hA ba la sarba big+h+nAM ha na ha na hUM phaT/_rak+Sha rak+Sha maM/_zhes pas phyogs bcur bgegs bskrad cing gnas dang rnal 'byor bsrung bar bya'o/_/de nas rang gi snying ga'i sa bon las 'od zer spros nas nam mkha'i bar snang la
[\[159b.7\]]pad+ma 'dab ma brgyad pa'i steng du/_/bde bar gshegs pa sras dang bcas pa spyan drangs la zhabs bsil dang /_'thor 'thung dang gdan rnams phul te/_phyag 'tshal ba dang /_sdig pa bshags pa dang /_bsod nams la rjes su yi rang ba dang /_bsod nams yongs su bsngo ba la sogs
[\[160a\]]
[\[160a.1\]]pa bdun rnam par dag par byas nas rtsa ba'i dkyil 'khor chen por gsungs pa'i sdom pa gzung ba la sogs pa byas la/_ting nge 'dzin rnam pa gsum gyis/_ting nge 'dzin rnam gsum la mnyam par bzhag nas rdo rje lcags kyu la sogs pa'i rnal 'byor gyis dzaHhUM baM hoH/_
[\[160a.2\]]zhes pa'i sngags kyis dgug pa dang /_gzhug pa dang /_bcing ba dang /_dgyes pa la sogs pas legs pa nyid du byas te/_gzugs brnyan kyi dkyil 'khor la zhugs pa nyid du byas te/_me sbar bar bya ba ni rang gi snying ga'i sa bon las 'od zer dpag tu med pa nam
[\[160a.3\]]mkha'i phyogs su spros te/_des ye shes kyi me lha khro bo khams gsum rnam par rgyal ba sku mdog dkar po cung zad khros pa'i cha lugs nyid can la/_phyag bzhi pa/_phyag g.yas pa gnyis na rdo rje dang zhags pa bsnams pa/_g.yon gnyis na pad+ma dang /_sdig mdzub mdzad
[\[160a.4\]]pa/_rgyan thams cad kyis brgyan pa mi bskyod pa'i dbu rgyan can/_zhabs gnyis kyis gang zag de'i sdig pa gnon pa/_phyogs bcu dus gsum gyi bde bar gshegs pa thams cad ye shes kyi me dpung chen po can gyis spyan drangs la ar+g+has zhabs bsil phul la de rang gi mdun du
[\[160a.5\]]bzhugs par bsam mo/_/de nas las kyi mi lha drang srong chen po spyan drangs te kha dog dmar ser phyag bzhi par skyes kham pa la zhon pa/_phyag g.yas pa gnyis kyis phreng ba dang /_blugs gzar 'dzin pa/_g.yon pa gnyis kyis ril ba dang dgang gzar 'dzin pa/_drang srong gi cha
[\[160a.6\]]lugs can spyan drangs la/_me sbar bar bya ste/_zhun mar gzar bu lnga yam shing la blugs la/_oM ti pi shAkya rA dzA ya ta thA ga tA ya/_a r+ha te samya k+saM bud+d+hA ya/_oM ha bya ka bya dzA la raM swA hA/_zhes brjod la/_me sbar te gzhug par bya'o/_/de nas a g+na ye raM raM da ha da ha shAn+tiM ku ru
[\[160a.7\]]swA hA/_zhes brjod la/_mar khu gzar bu gsum blugs par bya'o/_/de nas bde bar gshegs pa rnams snga ma'i sbyor bas spyan drangs la/_thugs rje chen po rgyun gyis ni/_/sems can rnams la mgon byed pa'i/_/bla na med pa'i dkon mchog gsum/_/'bar ba'i nang du
[\[160b\]]
[\[160b.1\]]bzhugs su gsol/_/zhes brjod la/_mchod yon gyis zhabs bsil te/_'thor 'thung la sogs pa byas la/_mchod pa'i tshogs thams cad kyis yang dag par mchod par bya ste/_de nyid kyi lag pa na snod dang ldan pas dbul bar bya ba nyid do/_/de nas sreg rdzas thams cad kyis ye shes kyi
[\[160b.2\]]me lha khro bo chen po la/_mchog sbyin pa'i phyag rgya chen pos/_oM a mr-i te a mi tod b+ha be a mi ta bi krAn+ta ga mi ni swA hA/_zhes pas rdzas thams cad bdud rtsir byin gyis brlabs te/_oM trai lo kya bi dza ya ha bya ka bya a di bya shAn+tiM ku ru swA hA/_zhes pas lan gsum du dbul bar bya'o/_/de
[\[160b.3\]]nas dkon mchog gsum la/_oM na mo bud+d+hA ya sarba pA paM shAn+tiM ku ru swA hA/_na mo d+harmA ya sarba pA paM shAn+tiM ku ru swA hA/_na maHsaM g+hA ya sarba pA paM shAn+tiM ku ru swA hA/_zhes rdzas thams cad lan gsum dbul bar bya ba nyid do/_/de nas me lha nyid la/_oM ag+ha ye sarba r-i Shi nA tha u pa dra
[\[160b.4\]]ba shAn+tiM ku ru swA hA/_zhes lan gsum dbul bar bya ba nyid do/_/de nas rdo rje dang dril bu'i phyag rgya 'dzin pas stod par byed na/_khro bo chen po bdud 'joms mi bzad pa/_/las dang nyon mongs khams sreg cing /_/ye shes gzi brjid spro mdzad pa/_/'jig rten gsum rgyal phyag
[\[160b.5\]]'tshal bstod/_/mgon po thugs rje che ldan pa/_/thams cad mkhyen pa'i ston pa'o/_/bsod nams rgya mtsho yon tan gzhi/_/de bzhin gshegs la phyag 'tshal bstod/_/dag pa 'dod chags bral ba'i rgyu/_/dge bas ngan song las sgrol zhing /_/gcig tu don dam mchog gyur pa/_/zhi
[\[160b.6\]]gyur chos la phyag 'tshal bstod/_/grol nas grol ba'i lam yang ston/_/bslab pa dag pa rab tu gus/_/zhing gi dam pa yon tan zhing /_/dge 'dun la yang phyag 'tshal bstod/_/tshangs pa 'jig rten mgon gyi sras/_/me lha'i rgyal po drang srong mchog_/'byung po kun gyi mgon gyur
[\[160b.7\]]pa/_/dge ba dri med phyag 'tshal bstod/_/ces yongs su bstod la/_me tog thogs te/_khro bo'i rgyal po chen pos sems can tshe 'das pa ming 'di zhes bya ba'i sdig pa ma lus par zhi bar mdzad du gsol lo zhes las bcol bar bya'o/_/de bzhin du me lha'i rgyal po drang srong chen
[\[161a\]]
[\[161a.1\]]pos sa phyogs 'dir gnod par gyur pa'i gdon bgegs gnod pa dang /_'tshe ba dang /_bkra mi shis pa thams cad zhi bar mdzad du gsol lo zhes brjod de me tog dor bar bya'o/_/de nas de bzhin gshegs pa sras dang 'khor du bcas pa rnams la mchod pa'i
[\[161a.2\]]tshogs kyis yang dag par mchod de/_lan grangs brgya rtsa brgyad du bsreg pa'i rdzas thams cad dbul bar bya ba ni/_oM bai ro tsa na oM sarba pA paM shAn+tiM ku ru swA hA/_oM sarba durga ti pa ri sho d+ha ni hUM sarba pA paM shAn+tiM ku ru swA hA/_oM rat+na ke tu swa sarba pA paM shAn+tiM ku ru swA hA/_oM shAkya mu ne a sarba pA
[\[161a.3\]]paM shAn+tiM ku ru swA hA/_oM tra Ta A gats+tsha sarba pA paM shAn+tiM ku ru swA hA/_oM bud+d+hA lo tsa na sarba pA paM shAn+tiM ku ru swA hA/_oM sarba mA ma kI sarba pA paM shAn+tiM ku ru swA hA/_oM pad+ma paN+Da re sarba pA paM shAn+tiM ku ru swA hA/_oM karma tA re sarba pA paM shAn+tiM ku ru swA hA/_oM badzra satwa hUM sarba pA paM shAn+tiM ku ru swA hA/_
[\[161a.4\]]oM badzra rA dza dza sarba pA paM shAn+tiM ku ru swA hA/_oM badzra rA ga ho sarba pA paM shAn+tiM ku ru swA hA/_oM badzra sA d+hu d+hu sarba pA paM shAn+tiM ku ru swA hA/_oM badzra rat+na trAM sarba pA paM shAn+tiM ku ru swA hA/_oM badzra sUR+ya raM sarba pA paM shAn+tiM ku ru swA hA/_oM badzra ke tu b+h+ri sarba pA paM shAn+tiM ku ru swA hA/_oM badzra ha sa hAM
[\[161a.5\]]sarba pA paM shAn+tiM ku ru swA hA/_oM badzra d+harma hri sarba pA paM shAn+tiM ku ru swA hA/_oM badzra tIk+Sh+Na sarba pA paM shAn+tiM ku ru swA hA/_oM badzra tsakra bruM sarba pA paM shAn+tiM ku ru swA hA/_oM badzra b+ha ba sarba pA paM shAn+tiM ku ru swA hA/_oM badzra karma kaM sarba pA paM shAn+tiM ku ru swA hA/_oM badzra rak+Sha raM sarba pA paM shAn+tiM ku ru
[\[161a.6\]]swA hA/_oM badzra yak+Sha k+ShaM sarba pA paM shAn+tiM ku ru swA hA/_oM badzra san+ti ti sarba pA paM shAn+tiM ku ru swA hA/_oM badzra lAs+ye hUM sarba pA paM shAn+tiM ku ru swA hA/_oM badzra mA le traM sarba pA paM shAn+tiM ku ru swA hA/_oM badzra gI ti hri sarba pA paM shAn+tiM ku ru swA hA/_oM badzra ni r+t+ya sarba pA paM shAn+tiM ku ru swA hA/_oM badzra d+hU pe
[\[161a.7\]]d+hu sarba pA paM shAn+tiM ku ru swA hA/_oM badzra puSh+pe pu sarba pA paM shAn+tiM ku ru swA hA/_oM badzra A lo ke hri sarba pA paM shAn+tiM ku ru swA hA/_oM badzra gan+d+he ga sarba pA paM shAn+tiM ku ru swA hA/_oM badzra aM ku sha dzaHsarba pA paM shAn+tiM ku ru swA hA/_oM badzra pA sha hUM sarba pA paM shAn+tiM ku ru swA hA/_oM badzra s+pho Ta baM
[\[161b\]]
[\[161b.1\]]baM sarba pA paM shAn+tiM ku ru swA hA/_oM badzra san+ti hoHsarba pA paM shAn+tiM ku ru swA hA/_oM shU rad+ga ma sarba pA paM shAn+tiM ku ru swA hA/_oM tsan+d+ra pra b+hA sarba pA paM shAn+tiM ku ru swA hA/_oM b+ha dra pA la sarba pA paM shAn+tiM ku ru swA hA/_oM sa man+ta b+ha dra sarba pA paM shAn+tiM ku ru swA hA/_oM dzA la nA sarba pA paM shAn+tiM ku ru
[\[161b.2\]]swA hA/_oM ga ga na dza ta du ti sti sarba pA paM shAn+tiM ku ru swA hA/_oM badzra gar+b+hA sarba pA paM shAn+tiM ku ru swA hA/_oM a mi ta b+hA sarba pA paM shAn+tiM ku ru swA hA/_oM sarba sho ka ta ni rga tA ya sarba pA paM shAn+tiM ku ru swA hA/_oM dz+nyA na ke tu sarba pA paM shAn+tiM ku ru swA hA/_oM ak+Sha ma ti sarba pA paM shAn+tiM ku ru
[\[161b.3\]]swA hA/_oM gan+d+ha du ti sarba pA paM shAn+tiM ku ru swA hA/_oM mai tri ya sarba pA paM shAn+tiM ku ru swA hA/_oM sarba a pa ya dza ha sa sarba pA paM shAn+tiM ku ru swA hA/_oM gan+d+ha ha shi sarba pA paM shAn+tiM ku ru swA hA/_oM a mo g+ha sid+d+hi sarba pA paM shAn+tiM ku ru swA hA/_zhes pas dbul bar bya ba nyid do/_/de nas yang
[\[161b.4\]]rdo rje dril bu rol bar ldan pas bstod par bya ba ni rdo rje snying gar bzung la/_dril bu gnas gsum du dkrol ba las/_bcom ldan 'das rdo rje sems dpa' rol pa'i phyag rgya rdo rje dang dril bu snying gar thal mo sbyar ba dang /_de nyid dgu dang snying gar gnas pa nyid kyi rim pa ji lta ba bzhin du
[\[161b.5\]]bstod par bya ste/_rnam snang rdo rje chos dbyings sku/_/mi 'jigs seng ge'i khri steng na/_ting 'dzin mchog gi phyag rgya 'dzin/_/phyag 'tshal rnam par snang mdzad la'o/_/brjid pa glang chen khri steng na/_/sa gnon chen po'i phyag rgya mdzad/_/me long ye shes ngo bo nyid/_/phyag 'tshal
[\[161b.6\]]ngan song sbyong ba la'o/_/shugs chen rta yi khri steng na/_/mchog sbyin chen po'i phyag rgya mdzad/_/mnyam nyid ye shes ngo bo nyid/_/phyag 'tshal rdo rje chen po la'o/_/mdzes pa rma bya'i khri steng na/_/chos 'chad chen po'i phyag rgya mdzad/_/kun rtog ye shes ngo bo nyid/_/phyag 'tshal shAkya
[\[161b.7\]]thub pa la'o/_/mkha' lding chen po'i khri steng na/_/skyabs mdzad chen po'i phyag rgya mdzad/_/nan tan ye shes ngo bo nyid/_/phyag 'tshal me tog che rgyas la'o/_/stong pa nyid kyi rdo rje las/_/rdo rje rigs rnams kun gyi yum/_/rdo rje ye shes sems ma'i gtso/_/phyag 'tshal rdo rje spyan
[\[162a\]]
[\[162a.1\]]ma la'o/_/mtshan ma med pa'i rdo rje las/_/rin chen rigs rnams skyed mdzad pa/_/rdo rje rin chen dbang bskur mchog_/phyag 'tshal rdo rje bdag nyid la'o/_/smon pa med pa'i rdo rje las/_/pad+ma'i rigs rnams skyed mdzad ma/_/rdo rje gsang ba pad+ma'i mchog_/phyag
[\[162a.2\]]'tshal rdo rje dkar mo la'o/_/rdo rje mngon 'du mi byed las/_/las kyi rigs rnams skyed mdzad ma/_/rdo rje mchod pa rab tu rtsom/_/phyag 'tshal rdo rje sgrol ma la'o/_/rdo rje sems dpa' sems dpa' che/_/rdo rje de bzhin gshegs pa kun/_/rdo rje dang po kun du bzang /_/phyag
[\[162a.3\]]'tshal phyag na rdo rje la'o/_/rdo rje rgyal po sangs rgyas mchog_/rdo rje lcags kyu de bzhin gshegs/_/don yod rgyal po rdo rje gtso/_/phyag 'tshal rdo rje 'gugs khyod la'o/_/rdo rje chags pa bde ba che/_/rdo rje mda' ni dbang byed pa/_/bdud kyi 'dod pa rdo rje che/_/phyag 'tshal rdo rje
[\[162a.4\]]gzhu khyod la'o/_/rdo rje legs pa sems dpa' mchog_/rdo rje mgu ba dga' ba che/_/rab dgyes rgyal po rdo rje mchog_/phyag 'tshal rdo rje dgyes khyod la'o/_/rdo rje rin chen rdo rje don/_/rdo rje nam mkha' nor bu che/_/nam mkha'i snying po rdo rje phyug_/phyag 'tshal rdo rje snying khyod la'o/_/
[\[162a.5\]]rdo rje gzi brjid cher 'bar ba/_/rdo rje nyi ma rgyal ba'i 'od/_/rdo rje 'od zer gzi brjid che/_/phyag 'tshal rdo rje 'od khyod la'o/_/rdo rje rgyal mtshan sems can don/_/rdo rje mchog ni rnam dag pa/_/rdo rje chen po rin chen tog_/phyag 'tshal rdo rje dpal khyod la'o/_/rdo rje bzhad pa dga'
[\[162a.6\]]ba che/_/rdo rje 'dzum pa ngo mtshar che/_/mchog tu rab dga' rdo rje ste/_/phyag 'tshal rdo rje bzhad pa la'o/_/rdo rje chos rab de nyid don/_/rdo rje pad+ma mchog grub byed/_/'jig rten dbang rab rdo rje spyan/_/phyag 'tshal rdo rje spyan khyod la'o/_/rdo rje rnon po theg pa che/_/rdo rje ral gri mtshon
[\[162a.7\]]chen po/_/'jam dpal rdo rje rab tu zab/_/phyag 'tshal rdo rje blo khyod la'o/_/rdo rje rgyu ni snying po che/_/rdo rje 'khor lo tshul chen po/_/rab skor rdo rje las byung ba/_/phyag 'tshal rdo rje snying khyod la'o/_/rdo rje gsung ba rang rig mchog_/rdo rje bzlas pa rab bsgrub sbyin/_/mi gsung
[\[162b\]]
[\[162b.1\]]rdo rje mchog grub pa/_/phyag 'tshal rdo rje gsung khyod la'o/_/rdo rje las rab rdo rje'i bka'/_/las kyi rdo rje kun grub pa/_/rdo rje nges par kun grub pa/_/phyag 'tshal rdo rje kun khyod la'o/_/rdo rje gsung ba bstan pa che/_/rdo rje go cha sra ba che/_/brtson 'grus mchog ni thub dka' ba/_/phyag
[\[162b.2\]]'tshal rdo rje brtson 'grus la'o/_/rdo rje gnod sbyin thabs po che/_/rdo rje mche ba gtsigs pa che/_/bdud 'joms rdo rje mi zad pa/_/phyag 'tshal rdo rje drag khyod la'o/_/rdo rje mtshams sbyor rab tu 'dud/_/rdo rje bcing ba rab grol byed/_/rdo rje khu tshur dam tshig che/_/phyag 'tshal rdo rje khu tshur
[\[162b.3\]]la'o/_/rdo rje chags pas rab sgeg cing /_/rdo rje rol pa brtson byed pa/_/rdo rje kun grub 'gying bar ldan/_/phyag 'tshal rdo rje sgeg mo la'o/_/rdo rje rin chen phreng 'dzin cing /_/rdo rje dbang bskur kun 'gro ni/_/rdo rje sprin bzhin nor bu 'chang /_/phyag 'tshal rdo rje phreng ma lo'o/_/rdo rje pad+ma
[\[162b.4\]]dbyangs mkhan ma/_/rdo rje sangs rgyas nges par bskyed/_/rdo rje chos don rab sgrogs pa/_/phyag 'tshal rdo rje glu mkhan ma la'o/_/rdo rje gar mkhan 'gying bag ldan/_/rdo rje phyogs 'dus gzugs ldan ma/_/rdo rje las kyi 'khor los sgyur/_/phyag 'tshal rdo rje gar mkhan ma la'o/_/rdo rje zla
[\[162b.5\]]kham 'od du 'phro/_/rdo rje bdug pa bsil mdzad cing /_/rdo rje de bzhin gshegs pa'i yum/_/phyag 'tshal rdo rje bdug pa la'o/_/rdo rje me tog rab mdzes ma/_/rdo rje nor bu rdo rje don/_/rdo rje mchod pa bla na med/_/phyag 'tshal rdo rje me tog la'o/_/rdo rje snang ba rab rib med/_/rdo rje
[\[162b.6\]]spyan ma dri med 'od/_/rdo rje kun du mun sel ba/_/phyag 'tshal rdo rje snang ba la'o/_/rdo rje dad pa sred pa che/_/rdo rje bde gshegs spyan 'dren cing /_/rdo rje shugs kyi brtson 'grus che/_/phyag 'tshal rdo rje lcags kyu la'o/_/rdo rje dra ba don yod stobs/_/rdo rje zhags pas 'jug mdzad
[\[162b.7\]]pa/_rdo rje stobs ni 'jig pa po/_/phyag 'tshal rdo rje zhags pa la'o/_/rdo rje ting 'dzin rdo rje'i gtso/_/rdo rje lcags sgrog 'ching byed cing /_/rdo rje phyogs rnams skrag byed pa/_/phyag 'tshal rdo rje lcags sgrog la'o/_/rdo rje shes rab mchog 'chang ba/_/rdo rje bstan pa rab tu
[\[163a\]]
[\[163a.1\]]'joms/_/rdo rje sgra chen sgrogs mdzad pa/_/phyag 'tshal rdo rje dril bu la'o/_/rgyal sras dpa' 'gro kun du bzang /_/zla 'od bzang skyong kun du bzang /_/sa bcu la ni gnas nas kyang /_/'gro ba'i don mdzad phyag 'tshal bstod/_/rgyal sras dra ba nam mkha'i mdzod/_/rdo rje
[\[163a.2\]]snying po 'od dpag med/_/mngon dga' mchog tu dpal ldan pa/_/lho phyogs sems dpa' phyag 'tshal bstod/_/rgyal sras gdung sel ye shes tog_/blo gros mi zad spobs pa brtsegs/_/rnam dag chen po mchog 'chang ba/_/nub phyogs sems dpa' phyag 'tshal bstod/_/
[\[163a.3\]]rgyal sras byams pa ngan song 'dren/_/spos kyi glang po don yod grub/_/bde ldan sangs rgyas skyong ba po/_/byang phyogs sems dpa' phyag 'tshal bstod/_/ces yongs su bstod de/_me tog lag par thogs te yi ge brgya pa lan gsum bzlas la bsreg khang du bor bar bya'o/_/
[\[163a.4\]]de'i rjes la bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i gzi brjid kyi rgyal po zhes pa sku mdog dmar ser rgyan thams cad kyis brgyan pa/_'khor los sgyur ba'i cha lugs can/_skyabs mdzad
[\[163a.5\]]kyi phyag rgya can/_pad+ma'i gdan la bzhugs pa cig_/ting nge 'dzin gyis spyan drangs te/_ye shes kyi bsreg khang chen por spyan drangs te bzhugs su gsol la/_me tog lag par thogs te/_tshe 'das pa la snying rje chen po bskyed pas/_e h+ye hi b+ha ga wAn ma hA ka ru Ni ka dr-i sh+ya ho
[\[163a.6\]]sa ma ya s+t+waM sa ma ya s+t+waM/_zhes brjod la/_zhabs bsil dang /_'thor 'thung dang /_nye reg dang /_gdan phul la/_mchod pa'i yo byad thams cad phul la/_de bzhin gshegs pa'i rtsa ba'i phyag rgya 'thab ste/_bcom ldan gzi brjid 'od dpag med/_/ngan song thams cad kun sbyong
[\[163a.7\]]ba/_bde ba'i stobs ldan thams cad mkhyen/_/thugs rje chen po'i rgyun gyis ni/_/tshe 'das 'di la byin gyis rlobs/_/zhes brjod la/_na mo b+ha ga ba te/_sarba durga ti pa ri sho d+ha ne rA dzA ya a mu ka yaM badzra a d+hiSh+ThA na dz+nyA na sa ma ye hUM/_zhes pa'i snying po de'i snying gar bsam par
[\[163b\]]
[\[163b.1\]]bya'o/_/de nas bcom ldan 'das de nyid la sreg rdzas thams cad la rim pa ji lta ba bzhin du/_na mo b+ha ga ba te sarba durga ti pa ri sho d+ha ne rA dzA ya ta thA ga tA ya ar+ha te samyak+saM bud+d+hA ya/_tad+ya thA/_oM sho d+ha ne shod+ha ne sarba pA paM bi sho d+ha ne shud+d+he bi shud+d+he sarba karma A ba raN bi shud+d+he a mu kaM sarba
[\[163b.2\]]bA paM kle sha k+Sha yaM ka ri shAn+tiM ku ru swA hA/_zhes pa'i sngags kyis lan grangs nyi shu rtsa gcig tu sbyin sreg bya ba nyid do/_/de nas zhi ba'i phur bu dngul lam tsan+dan dkar po la sogs pa'i shing las sor brgyad du 'dug pa rtse mo zlum por byas te/_de'i ngos la bde bar gshegs pa sras
[\[163b.3\]]dang bcas pa rnams bsams la/_oM badzra kI li kI la ya a mu sarba pA paM shAn+tiM ku ru swA hA/_zhes pa gang zag de'i sdig pa'i tshogs la btab la/_de nas yu ba tsan+dan dkar po las byas shing mgo bo dngul las byas pa'i tho ba zlum po khru gang ba byas pa ste/_de'i steng du/_oM shaM pa ta
[\[163b.4\]]shaM pa ta shaM pa ta shaM pa ta shaM pa ta shaM pa ta shaM pa ta shaM pa ta shaM pa ta shaM pa ta shaM pa ta shaM pa ta shaM pa ta shaM pa ta shaM pa ta shaM pa ta shAn+tiM ku ru swA hA/_zhes pas brdung bar bya ba de kho na'o/_/de nas yang me tog lag tu thogs te/_yi ge brgya pa lan gsum brjod de/_bzod par gsol la
[\[163b.5\]]mnyes par bya ba nyid do/_/de nas yang rang gi sa bon las 'od zer 'phros pas phyogs skyong ba rnams spyan drangs nas rang rang gi gnas su bzhugs su gsol te/_ched du brjod pa 'di ched du brjod do/_/tshangs pa chen po mchog gyur pa'i/_/'jig rten mgon po bdag nyid che/_/'di zhes
[\[163b.6\]]bya ba'i sdig sbyang phyir/_/'bar ba'i khang par sreg blugs bzhes/_/zhes brjod la/_zhabs bsil ba la sogs pas zhabs la/_bsreg pa'i rdzas thams cad la rim pa ji lta ba bzhin du mchod sbyin chen po'i phyag rgyas gzar bu snying gar thogs la/_oM brah+ma NA ya sarba u pa dra
[\[163b.7\]]ba shAn+tiM ku ru swA hA/_oM in+d+rA ya sarba u pa dra ba shAn+tiM ku ru swA hA/_oM d+h+r-i ta raSh+ThA ya swA hA/_oM bi rU D+ha kA ya sarba u pa dra ba shAn+tiM ku ru swA hA/_oM bi rU pAk+ShA ya sarba u pa dra ba shAn+tiM ku ru swA hA/_oM bai shra ba NA ya sarba u ba dra ba shAn+tiM ku ru swA hA/_oM in+d+rA ya sarba u pa dra ba shAn+tiM
[\[164a\]]
[\[164a.1\]]ku ru swA hA/_oM ya mA ya sarba u pa dra ba shAn+tiM ku ru swA hA/_oM ba ru NA ya sarba u pa dra ba shAn+tiM ku ru swA hA/_oM ku be+e rA ya sarba u pa dra ba shAn+tiM ku ru swA hA/_oM ru drA ya sarba u pa dra ba shAn+tiM ku ru swA hA/_oM ag+na ye sarba u pa dra ba shAn+tiM ku ru swA hA/_oM rak+Sha
[\[164a.2\]]sa sarba u pa dra ba shAn+tiM ku ru swA hA/_oM ba ya bya sarba u pa dra ba shAn+tiM ku ru swA hA/_oM tsan+d+rA ya sarba u pa dra ba shAn+tiM ku ru swA hA/_oM a dI tA ya sarba u pa dra ba shAn+tiM ku ru swA hA/_oM b+hU mi pa ti sarba u pa dra ba shAn+tiM ku ru swA hA/_oM de bI ya sarba u pa dra ba shAn+tiM ku ru swA hA/_zhes brjod
[\[164a.3\]]pas dbul bar bya ba nyid do/_/de nas yang rang gi sa bon las 'od zer spros pa las skye ba rnam pa bzhis bsdus pa'i sems can thams cad bkug la rang gi gnas su bzhag la ched du brjod pa 'di ched du brjod do/_/hU~M lha klu gnod sbyin srin po mi'am ci/_/dri za mkha' lding lha min lus
[\[164a.4\]]srul po/_/mi'am ci dang yi dgas dud 'gro dang /_/mkha' 'gro ma dang dmyal ba la sogs pa'i/_/'gro drug sems can skye bzhis bsdus pa rnams/_/'di zhes bya ba'i rnam smin sbyang slad du/_/rang rang gnas su lhag pa'i bsam pas gnos/_/zhes brjod de/_bsreg pa'i rdzas thams
[\[164a.5\]]cad la rim pa ji lta ba bzhin du/_de'i bag chags dang rnam par smin pa sbyang ba'i phyir bsreg par bya ste/_bdag nyid bcom ldan 'das phyag na rdo rje'i rnal 'byor dang ldan par byas la/_sngags 'di dag brjod do/_/oM AHhUM a ma su ti pre na ya sarba satwA ya a mu kaM sarba karma shAn+tiM ku ru
[\[164a.6\]]swA hA/_oM AHhUM a ma su ti pre na ya sarba satwA ya a mu kaM sarba karma A ba ra Na shAn+tiM ku ru swA hA/_oM AH hUM/_a ma su ti pre na ya sarba satwA ya a mu kaM pA paM shAn+tiM ku ru swA hA/_zhes pa'i sngags lan grangs nyi shu rtsa gcig tu bsreg par bya'o/_/de nas gtor ma rnams la rnal 'byor
[\[164a.7\]]chen po'i ting nge 'dzin gyis gtor ma byin gyis brlabs la phyogs skyong rnams la byin te/_bcom ldan 'das phyag na rdo rje'i rnal 'byor gyis dngos po rnams bsgyur la tshim par gyur ba dang /_ched du brjod pa'i ched du brjod do/_/'jig rten rnams kyi mes po mchog_/kha dog ser po spyi
[\[164b\]]
[\[164b.1\]]blugs 'dzin/_/bder gshegs bstan pa srung mdzad pa/_/tshangs pa chen po phyag 'tshal bstod/_/rnam par rgyal ba'i khang bzangs na/_/mdog dkar shes rab ral gri can/_/chos kyis chab srid gsal mdzad pa/_/mchog gi brgya byin phyag 'tshal bstod/_/shar phyogs rgyal po
[\[164b.2\]]dri za'i bdag_/mdog dkar dgu po rgyud mangs 'dzin/_/kun du bder gshegs bstan pa srung /_/yul 'khor srung la phyag 'tshal bstod/_/lho phyogs rgyal po grul bum bdag_/mdog sdo lag na ral gri 'dzin/_/kun du bder gshegs bstan pa srung /_/'phags
[\[164b.3\]]skyes po la phyag 'tshal bstod/_/nub phyogs rgyal po klu yi bdag_/mdog dmar lag na zhags pa 'dzin/_/kun du bder gshegs bstan pa srung /_/mig gi bzang la phyag 'tshal bstod/_/byang phyogs rgyal po gnod sbyin bdag_/mdog ser lag na be con 'dzin/_/kun du
[\[164b.4\]]bder gshegs bstan pa srung /_/glang po'i steng na rdo rje 'dzin/_/shel mdog bstan pa srung bar mdzad/_/khyod ni lha yi rgyal po ste/_/lha yi rgyal po phyag 'tshal bstod/_/ma he'i steng na thod dbyug 'dzin/_/spug mdog bstan pa srung mdzad pa/_/khyod ni gshin rje'i rgyal po ste/_/
[\[164b.5\]]gshin rje'i 'khor bcas phyag 'tshal bstod/_/chu srin steng na sbrul zhags 'dzin/_/khrag mdog bstan pa srung mdzad pa/_/khyod ni klu yi rgyal po ste/_/klu rgyal 'khor bcas phyag 'tshal bstod/_/seng ge'i gdan la dbyug to 'dzin/_/gser mdog bstan pa srung mdzad pa/_/
[\[164b.6\]]khyod ni gnod sbyin rgyal po ste/_/gnod sbyin 'khor bcas phyag 'tshal bstod/_/khyu mchog steng na rtse gsum 'dzin/_/thal mdog bstan pa srung mdzad pa/_/khyod ni 'byung po'i rgyal po ste/_/'byung po'i 'khor bcas phyag 'tshal bstod/_/ra skyes steng na hom gzar 'dzin/_/me
[\[164b.7\]]mdog bstan pa srung mdzad pa/_/khyod ni drang srong rgyal po ste/_/drang srong 'khor bcas phyag 'tshal bstod/_/mi ro'i steng na ral gri 'dzin/_/chu mdog bstan pa srung mdzad pa/_/khyod ni srin po'i rgyal po ste/_/srin po'i 'khor bcas phyag 'tshal bstod/_/sha ba'i steng na ba dan
[\[165a\]]
[\[165a.1\]]'dzin/_/dung mdog bstan pa srung mdzad pa/_/khyod ni rlung lha'i rgyal po ste/_/rlung lha 'khor bcas phyag 'tshal bstod/_/shing rta'i steng na pad+ma 'dzin/_/khrag mdog bstan pa srung mdzad pa/_/khyod ni gza' yi rgyal po ste/_/gza' yi 'khor bcas phyag 'tshal
[\[165a.2\]]bstod/_/ngang pa'i steng na ut+pal 'dzin/_/dung mdog bstan pa srung mdzad pa/_/khyod ni skar ma'i rgyal po ste/_/skar ma'i 'khor bcas phyag 'tshal bstod/_/phag gi steng na lcags kyu 'dzin/_/sol mdog bstan pa srung mdzad pa/_/khyod ni yi dgas rgyal po ste/_/yi dgas 'khor
[\[165a.3\]]bcas phyag 'tshal bstod/_/pad+ma'i steng na bum pa 'dzin/_/gser mdog bstan pa srung mdzad pa/_/khyod ni nor 'dzin rgyal po ste/_/nor 'dzin 'khor bcas phyag 'tshal bstod/_/lha dang klu dang gnod sbyin dang /_/lha min mi dang lto 'phye che/_/sha za gshin rje mkha' 'gro
[\[165a.4\]]ma/_/srin po yi dgas nam mkha' lding /_/mi'am ci dang dri za dang /_/grul bum dang ni srin po dang /_/lus srul ma mo'i mdog rnams dang /_/bya dang gzhon nu skem byed pa/_/grib gnon dang ni brjed byed dang /_/smra byed dang ni phra men ma/_/dud 'gro dmyal ba mi ma yin/_/gdon
[\[165a.5\]]rigs stong phrag brgyad cu dang /_/gzhan yang skye ba bzhis bsdus pa'i/_/sems can 'gro ba thams cad la/_/mchod sbyin chen po 'di ster bas/_/sems can 'di zhes bya ba yi/_/lan chags thams cad bral bar gyis/_/nang dang sdug bsngal 'khrug pa dang /_/dus min
[\[165a.6\]]'chi dang bkra mi shis/_/de bzhin gnod pa sna tshogs dang /_/mchod sbyin 'di yis zhi gyur nas/_/tshe dang bsod nams 'phel ba dang /_/dbang phyug nor ni 'byor pa dang /_/lo legs bde ba rnyed pa dang /_/nad med pa dang bkra shis shog_/de bzhin pha rol tshogs gzhom
[\[165a.7\]]dang /_/dgra rnams ma lus gzhom pa ni/_/mchod sbyin 'di yi stobs kyis ni/_/bsam pa yid bzhin 'grub gyur cig_/ces brjod de/_'byung po thams cad pa'i gtor ma'i sngags brjod de/_me tog gi phred ba dor bar bya'o/_/de nas pho nya'i sbyin sreg bya ste/_de nas
[\[165b\]]
[\[165b.1\]]rang gi sa bon las 'od zer 'phros pas/_khro bo khams gsum rnam par rgyal ba gong du smos pa'i cha lugs ji lta ba bzhin du bzhugs su gsol/_zhabs bsil la sogs yo byad thams cad kyis yongs su mchod de/_de nas sreg rdzas thams cad snod gcig tu bsres la/_bdud rtsir
[\[165b.2\]]byin gyis brlab par bya'o/_/oM a mi ta a mi te a mi tod+b+hA be/_a mi ta saM b+hA be/_a mi ta bi krAn+te/_ga mi ni/_sarba karma kle sha k+Sha/_zhes pas bstan te/_mthe'u chung gnyis lu gu rgyud du sbrel te/_khu tshur bsnol ba'i sdigs mdzub gnyis snying gar bya zhing /_oM badzra kro d+ha trai
[\[165b.3\]]lokya bi dza ya da ha da ha sarba na ra ka ga ti he tuM hUM phaT/_oM pa tsa pa tsa sarba pre ta ga ti he tuM hUM phaT/_oM ma tha ma tha sarba tIR+ya ka ga ti he tuM hUM phaT/_oM trai lokya bi dza ya sarba karma A ba ra Na kle sha k+Sha yaM ka ri swA hA/_oM trai lokya bi dza ya sarba kle sha A ba ra Na k+Sha yaM ka ri swA hA/_oM trai lokya bi dza
[\[165b.4\]]ya sarba A ba ra Na k+Sha yaM ka ri swA hA/_oM trai lokya bi dza ya sarba karma A ba ra Na k+Sha yaM ka ri swA hA/_zhes pa'i snying po brgya phrag stong ngam/_bye ba'i tshad dam/_yang na stong gi grangs sam/_yang na brgya rtsa brgyad pa la sogs pas de'i ming dang bsres pas bsreg par bya ba nyid
[\[165b.5\]]do/_/don de ltar pho nya'i sbyin sreg byas nas tshe 'das pa'i sdig pa bcom pa'i rtags ni/_des rgyud du gsungs pa'i mtshan ma las shes par bya ste/_de yang sdig pa dang nyon mongs pa bcom pa'i rtags ni steng du drang por 'bar ba dang /_du ba la sogs pas nag nog med pa dang /_
[\[165b.6\]]zlum zhing steng du mi 'phro ba dang /_dal gyis glog bzhin du mdangs gsal ba dang /_sgra la sogs pa chung bar 'bar ba dang /_yang na me lha nyid kyis gzugs ji lta ba bzhin du bsreg khang gi nang du gsal bar ston pa na/_rtags de dag gis tshe 'das pa de sems can dmyal ba la sogs
[\[165b.7\]]pa'i gnas nas grol te/_lha la sogs pa'i gnas bde 'gror skye bar shes par bya ba nyid do/_/de nas rtsa ba'i dkyil 'khor chen po la brten te/_tshe 'das pa'i don du phyogs bzhir 'khor los sgyur ba'i sbyin sreg ji lta ba bzhin du ni/_de nyid tshe dang longs spyod rgyas par bya ba dang
[\[166a\]]
[\[166a.1\]]nad pa la sogs pa'i gnod pa'i tshogs zhi bar bya ba dang /_lha la sogs pa'i 'jig rten gsum dbang du gyur pa dang /_dgra dang ma rungs pa'i tshogs gzhom par bya ba'i don du'o/_/de dag gi rjes la ji ltar gong du smos pa'i bstod pa byas la/_bzod par gsol la
[\[166a.2\]]gshegs par bya ste/_de la ye shes kyi dkyil 'khor ni ting nge 'dzin gyis gshegs su gsol bar bya ste/_gzugs brnyan gyi dkyil 'khor ni chos thams cad bdag med par bsgoms la/_oM shU n+ya tA swa b+hA ba sarba d+harma shU n+ya tA swa b+hA ba haM/_zhes brjod pas thams cad bsdu bar
[\[166a.3\]]bya'o/_/de nas thal bar gyur pa dang /_thal ba bsdu ba'i cho ga bya ste/_de la dang por khro bo'i ting nge 'dzin du snyoms par zhugs nas/_sa phyogs de'i bgegs bskrad la/_de nas de bzhin gshegs pa ngan song thams cad rnam par sbyong ba'i skur bsgom/_rtsa ba'i sngags brgya
[\[166a.4\]]rtsa brgyad btab pa'i rigs lnga'i phyag rgyas rin po che sna lnga'i phye mar byin gyis brlabs nas/_rdo rje rtse lnga pa'i phyag rgya bcas la/_oM badzra satwa su saM gra ha hUM/_zhes pa'i sngags kyis ras dkar po gtsang ma'i nang du bsdu bar bya'o/_/de nas de nyid kyi tshe thal bar gyur pa dang /_
[\[166a.5\]]sku gdung gi las brtsam par bya ste/_de la dang por thal ba dang rus pa phye mar btags pa la/_ga pur la sogs pa'i dri chu la rtsa ba'i sngags kyis btab ste ba'i 'o ma dang /_mar dang /_zho dang /_chu dang /_lci ba la sogs pa rtsa ba'i sngags 'bum du bzlas pas brdzis te/_de dang
[\[166a.6\]]sa kha dog dkar po la ga bur la sogs pa'i dris bsgos pa dang /_'jim pa legs par bsres la dkyil 'khor gyi lha'i gzugs su bya ba'am/_rang gi lha'i gzugs su bya ba'am/_yang na mchod rten gyi gzugs su byas te/_de nas yongs su dag pa'i cho ga bya ba ni/_rnal
[\[166a.7\]]'byor pas srid pa bar mdo'i sems can la ni/_'di ltar bdun pa gnyis pa la ni dmyal ba'i dkyil 'khor gling bcu drug pa la ro dong zab bu bcas pa'i dbus su gtsug tor dgu pa'i dkyil 'khor bzhengs la/_de la cho ga ji lta ba bzhin du yongs su mchod la rdzing bu'i nang nas nya
[\[166b\]]
[\[166b.1\]]bton pa ltar/_rtsa ba'i sngags bum pa dkar po la bsngags pas srid pa bar ma do'i sems thig le'i gzugs su gnas pa gdon par bya'o/_/bdun pa gsum pa la yi dgas kyi dkyil 'khor gling bzhi pa'i dbus su gong bu smos pa'i dkyil 'khor gyi bum pa la bzlas pa'i thig le'i gzugs
[\[166b.2\]]gdon par bya ba dang /_bzhi pa la dud 'gro'i dkyil 'khor gling bzhi pa'i dbus su dkyil 'khor bris pas thig le'i gzugs dud 'gro'i gnas nas gdon par bya ba dang /_lnga pa la lha ma yin gyi dkyil 'khor zlum po'i dbus su dkyil 'khor la brten te/_thig le'i gzugs
[\[166b.3\]]lha ma yin gyi gnas nas gdon par bya ba dang /_drug pa la mi'i dkyil 'khor gling bzhi pa'i dbus su dkyil 'khor bris la thig le'i gzugs dbul po'i gnas nas gdon par bya ba dang /_bdun pa la lha'i dkyil 'khor nyi shu rtsa gcig pa'i dbus su dkyil 'khor bris la/_
[\[166b.4\]]thig le'i gzugs lha tshe ring po'i gnas nas gdon cing rnam par grol ba la sogs pa'i mtshan mar gyur na/_de nyid kyi mtshan mo srid pa bar ma do'i sems can gyi kun gzhi rnam par shes pa 'khor ba las ldog pa'i rgyus 'jug pa yin te/_de'i tshe de'i rigs kyi gtso bo rgyal po la
[\[166b.5\]]sogs pa'i mi'i gzugs byas te/_gzugs de'i snying gar bris pa'i ming dang tsan+dan dkar po dang dmar po bsres pa'i sbyor bas pha dang ma tshogs pa'i tshul byas te/_de bzhin gshegs pas byin gyis brlabs la dmigs par byas pa/_de'i skad cig ma la snyoms par 'jug
[\[166b.6\]]pa'i sbyor ba la dmigs pas yongs su dag pa'i ting nge 'dzin la zhugs nas thabs dang shes rab kha sbyor ba'i rnal 'byor gyis rang gi pad+mar bcug nas dkyil 'khor du dbang bcu rdzogs par bskur la/_phyag rgya chen po'i gzugs su btags te/_me tog gi phreng ba thogs nas/_
[\[166b.7\]]phyogs bcu dus gsum gyi de bzhin gshegs pa thams cad la phyag 'tshal lo/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i gzi brjid kyi rgyal po la phyag 'tshal lo/_/oM ya thA sa ma yo ga thA
[\[167a\]]
[\[167a.1\]]sid+d+ha swA hA/_oM kA ya bi ya stA ya swA hA/_AHbAka bi ya stA ya swA hA/_hUM tsit+ta bi ya stA ya swA hA/_zhes brjod pas/_de bzhin gshegs pa'i ting nge 'dzin gyis rab tu gnas par bya ba nyid do/_/de nas gzugs de nyid rgyal po la sogs pa'i cha lugs su byas pas/_
[\[167a.2\]]de bzhin gshegs pa'i sku gdung ring bsrel dang ldan pa'i nang du bcug la lo bzhi'am lnga'am gcig gam/_zla drug gam gsum mam/_gcig gi bar du/_de bzhin gshegs pa'i rtsa ba'i sngags stong ngam/_'bum la sogs pa bzlas nas der mchod pa rnam pa lngas mchod la/_
[\[167a.3\]]zhag re bzhin du mchod rten gyi gzugs la bde bar gshegs pa lnga'i phyag rgya bcas pas gnas ji lta ba bzhin du dbang bskur bar bya ba nyid do/_/de nas ngan 'gro las rnam par grol bar gyur pa ni mchod rten 'bar ba dang /_gzugs 'dzum pa dang /_ga pur la sogs pa dri'i thig
[\[167a.4\]]le'i skud pa dang /_bdug pa'i tshe 'od snang ba dang /_dri yid du 'ong ba tshor ba dang /_sku gdung la sogs pa 'bar ba dang /_sa g.yo ba dang /_me tog dang /_rgyan la sogs pa 'od 'bar ba dang /_dung dang pi wang la sogs pa'i sgra grags pa na/_sdig can gang zag de
[\[167a.5\]]ngan 'gro las grol bar shes par bya'o/_/yang sdig pa chen po byas pa'i sems can de nyid ngan song gsum las ma grol ba ni/_rtags dang mtshan ma de dag mi 'byung ba ste/_de la rnal 'byor mchog gi snying rje chen po dang ldan pas yid skyo ba med pas brtse ba chen po bskyed de/_
[\[167a.6\]]de bzhin gshegs pa ngan song thams cad yongs su sbyong ba'i rgyal po'i dkyil 'khor chen po bzhengs su gsol la/_mchod pa rgya chen po byas la/_de bzhin gshegs pa'i rtsa ba'i rig pa'am/_de bzhin gshegs pa thams cad kyi snying po 'bum phrag stong ngam/_yang na
[\[167a.7\]]ji srid mtshan ma byung gi bar du/_de bzhin gshegs pa yid la byed pa'i sems mnyam par gzhag pas bzlas par bya ba nyid do/_/de'i rjes la bzlas pa'i grangs su thim pa dang /_mtshan ma byung ba'i mtshan mo thog thag tu mchod pa dang /_gtor ma'i tshogs chen po byas
[\[167b\]]
[\[167b.1\]]te/_mi nyal bar de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i gzi brjid kyi rgyal po'i snying po bzlas pas/_tshe 'das pa de nyid lha'i gzugs su gyur te/_de la rnal 'byor pas bdag gi don phun sum tshogs
[\[167b.2\]]par bya ba'i phyir zhi ba la sogs pa'i las thams cad bcol ba dang /_gzhan yang bdag nyid ji lta bur gyur pa'i gtam dang /_dam tshig chen po'i dbang gis bdag ji srid 'jig rten 'di na gnas kyi bar du khyod kyis 'jig rten pa rnams kyi don phun sum tshogs pa thams cad
[\[167b.3\]]bdag gi rna lam du sgrogs shig ces brjod la/_me tog gi phreng ba la de bzhin gshegs pa'i sngags lan brgya rtsa brgyad mngon par bzlas la spyi bor bzhag ste/_oM badzra satwa sa ma ya/_rak+Shan+tu ma ma sarba sag dza kurban+ti hU~M/_zhes brjod la gtad bar bya ste/_des kyang
[\[167b.4\]]bdag gis khyod kyi bka' ji lta ba bzhin du zhes brjod de/_de dga' zhing mgu nas 'gro bar 'gyur ro/_/de nas gal te me'i nang du rtags rnams mthong na ni/_snying las chung dus/_thal ba dang /_rus pa dang /_bye ma dang /_nyungs kar la de bzhin gshegs pa'i
[\[167b.5\]]sngags stong la sogs pa btab nas/_bdag nyid rdo rje 'dzin pa'i gzugs kyis de dag gi rdul re re la/_de bzhin gshegs pa'i rgyal po re rer bsgoms la/_de'i sngags dang phyag rgyas byin gyis brlabs nas/_phyogs bcu dus gsum gyi de bzhin gshegs pa thams cad la
[\[167b.6\]]phyag 'tshal lo/_/de bzhin gshegs pa'i bka' yang dag pa'i bden pa dang /_bden pa'i byin gyi rlabs dang /_sngags dang phyag rgya'i bden pa dang /_bden pa'i byin gyi rlabs kyi stobs kyis/_rdul 'di dag de bzhin gshegs pa'i sku re rer gyur nas/_'di gang
[\[167b.7\]]du gnas pa dang /_'di gang la reg pa'i sems can thams cad sdig pa'i lam nas grol nas/_dge ba'i lam la zhugs te/_bla na med pa yang dag par rdzogs pa'i byang chub thob par gyur cig ces smon lam btab ste/_gtor ma dang bcas pa rgya mtshor 'bab pa'i chu bo'am/_
[\[168a\]]
[\[168a.1\]]mtshe'u 'am/_'bab chu la sogs pa'i nang du dor bar bya'o/_/rgyud kyi rgyal po dri med las/_/bdag gis ro sreg rgyas bshad las/_/bsod nams rgya chen gang thob des/_/'gro kun rdo rje rgyal por shog_/slob dpon chen po kun dga' snying pos mdzad pa/_ngan
[\[168a.2\]]song thams cad yongs su sbyong ba'i rgyud kyi rgyal po'i ro'i sbyin sreg gi cho ga rdzogs so//_//rgya gar gyi mkhan po ka na ka warma dang /_dge slong rin chen bzang pos bsgyur cing zhus te gtan la phab pa'o//[ {D2633}]@##/_/rgya gar skad du/_sarba durga ti
[\[168a.3\]]pa ri sho d+ha na ma ra ho ma bid+hi karma kra ma/_bod skad du/_ngan song thams cad yongs su sbyong ba'i shi ba'i sbyin sreg gi cho ga'i las kyi rim pa/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas/_ngan song thams cad yongs su
[\[168a.4\]]sbyong ba gzi brjid kyi rgyal po la phyag 'tshal lo/_/gang zhig dam tshig la brtan par gnas shing /_bla ma dang rje btsun la dbang tshul bzhin du thob pa/_gsang sngags kyi rgyud dang /_cho ga'i bye brag la mkhas pa/_bdag dang gzhan gyi don bsgrub pa la brtson pa des/_
[\[168a.5\]]byams pa dang snying rje'i sems kyis/_sems can gang dag shi ba'i dus byas te mi dge ba'i rnam par smin pas ngan song gsum gyi sdug bsngal myong bar 'gyur ba dang /_nyam nga ba'i gnas nas 'don cing /_mtho ris kyi bde ba la dgod par bya ba'i phyir/_ngan song rnam par
[\[168a.6\]]sbyong ba'i brtag pa las byung ba'i shi ba'i cho ga bya bar 'os so/_/de nas rnal 'byor pa des/_bum pa tshul bzhin du byin gyis brlabs pa la/_sems can tshe 'das pa de'i ming dang sngags su spel zhing /_'bum phrag stong ngam/_brgya phrag stong du tshang ba'am/_bye ba'i tshad
[\[168a.7\]]du bzlas na lha'i gnas su skye bar 'gyur ro/_/de ni sngon du bsnyen pa'i cho ga'o//_//de nas sa'i cho ga bya ba ni/_sa sngon du sbyangs pa'i gnyug ma'am/_lha khang ngam/_mchod rten nam/_gang gi lhas sam/_chu 'gram mam/_skyed mos tshal lam/_der ni sa'i cho ga
[\[168b\]]
[\[168b.1\]]phye mi dgos so/_/de lta bu'i gnas ma rnyed na/_sa'i phyogs brtags par sa'i cho ga gzhung bzhin du byas la/_dkyil 'khor ngos gcig la khru drug pa gru bzhi 'phang du khru gang ba gcig byas pa'i dbus su/_me thab khor khor yug tu khru bzhi pa zlum po/_zabs su khru do pa gcig bya
[\[168b.2\]]ste/_mu ran 'phang dang zheng sor brgyad pa zlum por bskor/_lci bas skyang nul legs par byas/_sa dkar pos bsku zhing dris byugs/_de nas thig skud thogs pa zhig gis/_thab khung gi nang re mig dgu ru gdab/_de nas rdo rje ra ba'i sa bcad/_thab khung gi phyi rol du
[\[168b.3\]]'khor lo rtsibs bcu drug par gdab/_de'i phyi rol du gru chad bya/_de'i phyi rol du snam bu gnyis bya/_de nas sgo byang nas tshon 'bras kha dog legs par bsgyur ba/_tshon phyogs dang mdun du snod gtsang ma dris bsgos pa bsogs la/_de mi dmigs pa las yi ge lnga las byung
[\[168b.4\]]ba'i sa tshon bsams la/_ye shes kyi tshon bkug la bstims la tshon phye sna lngas bri ba ni/_me thab kyi re mig gi dbus su 'khor lo rtsibs brgyad pa dgod/_shar du rdo rje lhor rin po che/_nub tu pad+ma byad du sna tshogs rdo rje rnams rim bzhin du dgod do/_/mu ran rdo rje rkyang pa rtse lnga
[\[168b.5\]]bas bskor/_de'i phyi rim gyi 'khor lo rtsibs bcu drug pa/_shar gyi rtsibs bzhi la/_rdo rje dang /_lcags kyu dang /_mda' dang /_mgu bar ston pa rnams dgod/_lho'i 'khor lo rtsibs bzhi la/_nor bu rin po che dang /_nyi ma'i dkyil 'khor dang /_yid bzhin gyi nor
[\[168b.6\]]bu'i rgyal mtshan dang /_so'i phreng ba rnams dgod/_nub kyi 'khor lo rtsibs bzhi la/_rdo rje pad+ma dang /_ral gri dang /_'khor lo dang /_dung rnams dgod/_byang gi 'khor lo rtsibs bzhi la/_rdo rje kha bzhi pa dang /_rdo rje go cha dang /_rdo rje mche ba dang /_rdo rje khu tshur
[\[168b.7\]]bcings pa rnams dgod/_de'i phyi rim gyi gru chad kyi shar lhor/_smin ma 'degs pa'i tshul dang /_spos me/_lho nub tu rin po che'i phreng ba dang /_me tog_/nub byang du yid du 'ong ba'i glu dang mar me/_byang shar du gar byed pa'i mtshan nyid dang /_byug spos rnam dgod do/_/de'i phyi rim gyi
[\[169a\]]
[\[169a.1\]]snam bu dang po la/_shar du rdo rje gdengs pa dang zla ba/_shar lhor me thab/_lhor dbyug pa/_lho nub tu ral gri/_nub tu zhags pa dang /_bum pa dang nyi ma/_nub byang du ba dan/_byang du be con/_byang shar du mdung rtse gsum pa rnams dgod do/_/de'i phyi rim gyi snam
[\[169a.2\]]bu gnyis pa la/_ming ngam/_brda 'am/_thig ler byas nas dgod pa ni/_shar gyi snam bu la/_pa ba sangs dang /_mig dmar gnyis kyi bar du rim bzhin du/_smin drug snar ma/_mgo lag_/nab so/_rgyal/_skag rnams dgod do/_/lho'i snam bu la rim bzhin du/_phur bu
[\[169a.3\]]dang /_nyi ma gnyis kyi bar du/_mchu/_gre/_dbo/_me bzhi/_nag pa/_sa ri/_sa ga rnams dgod do/_/nub kyi snam bu la rim bzhin du/_zla ba dang sgra gcan gnyis kyi bar du rim bzhin du/_lha mtshams/_snron/_snubs/_chu stod/_chu smad/_gro bzhin/_byi bzhin rnams dgod do/_/byang gi snam
[\[169a.4\]]bu la/_gza' lag dang /_spen pa'i bar du/_rim bzhin du/_mon gru/_mon gre/_khrums stod/_khrums smad/_nam gru//_tha skar/_bra nye rnams dgod do/_/de'i phyi rim gyi snam bu la/_sgo bzhi'i shar du lcags kyu/_lhor zhags pa/_nub tu lcags sgrog_/byang du khu tshur
[\[169a.5\]]bcangs pa rnams dgod do/_/gzhan yang dkyil 'khor gyi rgyan them skas bzhi'i phreng ba dang /_lda ldi dang /_do shal dang /_phreng ba dang /_dril bu dang /_rnga ma dang /_seng ge dang /_ban glang la sogs pas brgyan par bri'o/_/de ltar sbyin sreg gi dkyil 'khor bris nas/_bum
[\[169a.6\]]pa'am bya chus bkang ba/_rin po che'am/_sa las byas pa'i bum pa/_rtsa ba mi gnag pa/_gsus pa che ba/_mgrin pa ring ba/_mchu 'phyad ba/_br-i ha sti dang /_kaN+Da ka ri dang /_ha sa dang /_daN+Dot+pa la dang /_shwe ta par dzi ta ste sman rnams dang /_nas dang gro dang /_til
[\[169a.7\]]dang ma sha ste/_'bru thams cad dang /_byu ru dang /_gser dang /_dung dang /_mu tig dang /_pad+ma rA ga ste/_rin po che thams cad dang /_mgul chings dang /_bum pa'i kha rgyan la sogs pa gzhung dang mthun par byas la/_lnga yan chad dgod pa dang /_lha bshos snod gtsang
[\[169b\]]
[\[169b.1\]]ma bkang ba brgyad dam/_bcu drug snyed kyi bza' ba dang /_bca' ba dang /_btung ba sna tshogs dang /_me tog dang /_byug ba dang /_bdug pa dang /_mar me la sogs pa'i mchod pa rnams dang /_me tog gi phreng ba rnams dang /_rgyal mtshan dang /_bla re dang /_gdugs dang /_ba dan
[\[169b.2\]]dang /_'phan la sogs pas brgyan pa dang /_dkyil 'khor gyi mtha'am me tog gi sil ma bkram zhing ku shas bskor/_mchod yon gyi gtor ma rgyas pa cha gnyis kyang bsham mo/_/gzhan yang sbyin sreg gi yo byad mar khu dang /_'o ma dang /_til dang /_yungs kar dang /_
[\[169b.3\]]'bras chan dang /_'bras yos dang /_dUr ba dang /_yam shing /_shing 'o ma can dang /_dri zhim pa las byas pa'i sor brgyad dam/_sor nyi shu rtsa bzhi'i bar dang /_bud shing 'o ma can skam po zlum pa rnams dang /_ga pur dang /_gur kum la sogs pa'i dri zhim po dag gis
[\[169b.4\]]bskus shing byugs pa rnams bsag go/_/de ltar mchod pa'i yo byad rnams bsog go/_/bdag nyid lha'i rnal 'byor du byas nas/_dkyil 'khor gyi yo byad rnams la/_las thams cad pa rdo rje gnod sbyin nas/_rdo rje rtse mo'i sngags kyis gdab/_sreg rdzas kun la ngan song spyod ba'i
[\[169b.5\]]sngags brgya phrag du ma bzlas shing byin gyis brlabs/_yang na rdzas rang rang gi sngags kyis byin gyis brlab/_de nas las thams cad pa'am/_'phags pa mi g.yo bas bgegs bskrad cing mtshams bcad/_de nas bdag nyid lhar byas te dbang bskur ba dang /_lus bsrung
[\[169b.6\]]ba la sogs pa byas te/_bdag nyid kyi thugs ka nas sngags brjod pas/_phyogs phyogs kyi bgegs rnams khro bo'i skur gyur pas bsrung bar bsam pa ni/_steng du rdo rje 'jigs byed kyis bsrung /_shar du rdo rje gtsug tor dang /_zhags pas bsrung /_nub tu rdo rje ba
[\[169b.7\]]dan gyis bsrung /_lhor rdo rje rtse mos bsrung /_byang du rdo rje nag pos bsrung /_mtshams bzhir 'jigs byed spyan gyis bsrung /_'og rdo rje gnod sbyin gyis bsrung /_steng paM las rdo rje ra ba bya/_badzra karmas rdo rje lnga pa'i ba bya/_phur bus snga nas gnas pa bskrad/_phyis
[\[170a\]]
[\[170a.1\]]'od mi nus par byas te/_phyogs bcur gdab/_de nas bdag nyid kyi snying gar sna tshogs rdo rje A las bsams la/_rdo rje bsdu bas 'phags pa rnams spyan drangs te/_phyag rgya bzhis bzhugs su gsol la/_yon chab la sogs pa mchod pa rnams tshul bzhin du
[\[170a.2\]]dbul lo/_/de nas gtor ma rnams tshul bzhin du byin gyis brlabs nas/_dam tshig can rnams la gtor ma phul te/_ming 'di zhes bya ba'i sgrib pa byang zhing /_bdag 'gro ba'i don brtson pa'i stong grogs mdzad du gsol zhes brjod do/_/'gro ba spyir gtor ma bsngos
[\[170a.3\]]nas/_ming 'di zhes bya ba'i lan chags byang zhing /_bsod nams kyi tshogs su gyur cig ces brjod de gtang /_de nas sngags mkhan gzhan zhig yod na/_bum pa la rigs lnga'i snying po dang /_shi ba'i ming spel zhing cung zad bzlas la/_de nas ngan song sbyong ba'i sngags
[\[170a.4\]]ci mang du bzlas brjod bya'o/_/gzhan med na bdag nyid kyis bum pa gcig la/_ngan song sbyong ba'i sngags ci nus kyis bzlas so/_/de nas bud shing la ngan song sbyong ba'i sngags kyis btab ste brtsig pa ni/_shing drang zhing dri dang ldan na legs/_dri med kyang shing drang
[\[170a.5\]]zhing ring ba'i gdung /_ka ba bzhi thab kyi zur bzhi ru btsugs pa'i steng du/_gnyis bzhag la sngas bya/_phyi ma de gnyis kyi steng du phyam them par dgod/_de nas steng du rtsibs brtsigs la/_steng khang sum rim byas la/_mchod rten gyi tshul du brtsigs/_phrag non dang /_
[\[170a.6\]]steng non ro bzhag la brtsig par bya'o//_//de nas bdag nyid lha'i rnal 'byor du byas te/_shi ba'i lus la gnas pa dang /_khog bsrungs la sogs pa'i bar du gcod pa'i bgegs bskrad pa ni/_rdo rje gsor zhing na mo badzra satwa kro d+ha a na lArka ma hA badzra kro d+ha/_dra ba dra ba/_bi
[\[170a.7\]]dra ba bi dra ba/_sarba a pA ya/_nA sha ya nA sha ya/_ha ra ha ra/_pra Na na hUM phaT/_ces brjod la bskrad do/_/de nas lcags kyu'i phyag rgya bcas la/_oM badzra aM ku sha che ge mo dzaH/_zhes brjod pas/_tshe 'das pa de gang na gnas kyang rung ste/_rang dbang med par lcags kyu can
[\[170b\]]
[\[170b.1\]]gyis bkug par bsam/_oM badzra pA sha hUM gis ro la gshegs pa gzhug_/oM badzra s+pho Ta baM gyis bsdams/_g+haN+Ti hoH/_sems ma 'khrugs par dga' bar bya/_de nas ro la ngan song sbyong ba'i sngags kyis btab la/_sngon du bzlas pa'i bum pa'i chus bkru/_bkrus pa dang kun
[\[170b.2\]]gzhi'i las dang /_nyon mongs pa'i bag chags gangs kyi rim pa bzhin du gnas pa dag par bsam/_de nas sngags bzlas shing dris byug_/de nas sngags kyis btab pa'i ras dkar po kha tshar ma nyams pas dkri/_sngags kyis btab pa'i bdug pas bdug_/me tog gi phreng bas
[\[170b.3\]]kyang ro la gdags so/_/de ni ro la sngags gdags shing byin gyis brlab ste/_gur kum bzang pos bri ba ni/_oM bri ta bri ta sarba A ba ra Na ni hUM phaT/_lus kyi spyi bor gdags so/_/oM tra Ta tra Ta sarba A pa ra Na ni hUM phaT/_ngag ste mgrin pa'i lce rtsar gdags so/_/oM tshin+d+ha
[\[170b.4\]]tshin+d+ha sarba A ba ra Na ni hUM phaT/_yid de snying gar gdags te/_lus ngag yid gsum gyi mi dge ba bcu'i bag chags dag par dmigs so/_/da ni gnas bco brgyad du gdags te/_oM sho d+ha ni sho d+ha ni sarba a pA ya bi sho d+ha ni sarba karma A pa ra Na bi shud+d+he bi shud+d+he/_kun rig
[\[170b.5\]]gi ste dbu la'o/_/oM sho d+ha ni sho d+ha ya sarba a pA ya bi sho d+ha ni s+tha hUM phaT/_ngan song sbyong ba'i ste mdzod spu la'o/_/oM sho d+ha ni sho d+ha ni sarba a pA ya sa twe b+h+ya hUM trAM/_rin chen tog gi ste rna ba g.yas pa la'o/_/oM sho d+ha ni sho d+ha ya sarba a pA ya bi sho d+ha ni hrIH/_shAkya thub pa'i ste rna ba
[\[170b.6\]]g.yon pa la'o/_/oM sho d+ha ni sho d+ha ya sarba a pA ya traT a/_me tog che rgyas kyi ste mgo bo'i gtsug phud la'o/_/na mo b+ha ga ba te sarba durga ti pa ri sho d+ha na rA dzA ye/_ta thA ga tA ya ar+ha te/_samya k+saM bud+d+hA ya/_tad+ya thA/_oM sho d+ha ni sho d+ha ni sarba pA paM bi sho d+ha ni/_shud+d+he bi shud+d+he sarba
[\[170b.7\]]karma A ba ra Na bi shod+ha ni swA hA/_rtsa ba'i rig pa ste dpung pa g.yas pa la'o/_/oM sarba bti sarba A ba ra Na bi sho d+ha ni ha na hUM phaT/_dpung pa g.yon pa la'o/_/oM sarba bid hUM/_sna la'o/_/oM sarba bid phaT/_rked pa la'o/_/oM sarba bid a/_pus mo g.yas pa la'o/_/oM sarba
[\[171a\]]
[\[171a.1\]]bid tra tha/_pus mo g.yon pa la'o/_/oM sarba bid oM/_bol gong g.yas pa la'o/_/oM sarba bid swA/_bol god g.yon pa la'o/_/oM sarba bid a/_long bu g.yas pa la'o/_/oM sarba bid hUM/_long bu g.yon pa la'o/_/oM sarba bid tra tha/_mig g.yas pa la'o/_
[\[171a.2\]]oM shA/_mig g.yon pa la'o/_/oM b+ha/_gsang ba'i gnas te mdoms su gdags pa ste/_de bzhin yid kyis kyang sngags rnams dgod do/_/de dag gi 'od zer gyis sgrib pa rnams byang bar bsam mo/_/de nas sngags kyis btab pa'i dar la sogs pa'i gos kyis g.yogs
[\[171a.3\]]nas/_rgyan rnams kyis bklubs nas/_stan pad+ma 'dab ma brgyad dang bcas par bzhag ste/_kha nub tu bstan la gzhag go/_/sngags mkhan bdag nyid kha shar phyogs su bltas la las bya'o/_/de nas bzlas pa las kyi bum chus/_thab dang sreg rdzas la sogs pa
[\[171a.4\]]thams cad rnam par bsangs te/_shin tu gtsang ba'i rtswa ku sha'i khres la/_bkra shis kyi skyil mo krung gis 'dug ste/_chos thams cad stong pa nyid du bsgom mo/_/stong pa'i khyad par las yi ge a thung dur gyur te/_de'i dbus su hUM bsam/_de 'od du zhu ba las dam
[\[171a.5\]]tshig gi phyag rgya rdo rje/_rdo rje de'i lte ba yang hUM bsams te/_de las 'od 'phros pas/_sku gsung thugs kyi dbyings gang /_thams cad bkug ste 'od du zhu ba las/_sgrub pa po bdag nyid lha'i rnal 'byor du sngags 'di brjod pas gyur par bsam mo/_/oM sho d+ha ni sho d+ha
[\[171a.6\]]ni sarba pA paM bi sho d+ha ni shud+d+he bi shud+d+he/_sarba karma A ba ra Na bi shud+d+he swA hA/_'khor lo'i phyag rgya rdo rje'i khu tshur gnyis bcings te/_go rims kyis 'khor lo bskor ba'i tshul du dbye zhing sngags brjod pas/_bcom ldan 'das kun rig gi rgyal po sku mdog dung dang kun da ltar dkar ba
[\[171a.7\]]zhal bzhi pa/_phyag gnyis ting nge 'dzin du bsnol ba/_rgyan thams cad kyis brgyan pa cig bskyed de/_de nas rdo rje dbyings kyi dbang phyug ma'i phyag rgya ni/_mthe bong gnyis ni skyil mo krung /_/mdzub mo gnyis ni rtse mo dgug_/gung mo rtse mo mnyam pa ste/_/rdo rje dbyings kyi
[\[171b\]]
[\[171b.1\]]dbang mo'o/_/sngags ni oM badzra d+hA twI shwa ri hUM dza/_oM badzra Ni a d+hi tiSh+ThA ya/_zhes brjod cing snying ga dang lkog ma dang /_smin mtshams dang spyi bor byin gyis brlab bo/_/de nas dbang bskur te rdo rje bcings pa la/_mthe bong gnyis rtse mo can du byas te/_de'i steng du mdzub mo gnyis
[\[171b.2\]]phan tshun ngos sprad de/_rin po che'i rtse mo 'dra bar byas pa ni/_rin po che'i phyag rgya ste/_snying po ni oM badzra rat+na zhes spyi bor rin po che'i dbang bskur ro/_/de nas rang gi lce la rdo rje rtse lnga pa chos kyi phyag rgya hUM las bskyed de/_de'i dbus su chos kyi phyag rgya sku bskyed pa'i snying po bsam
[\[171b.3\]]mo/_/de nas rang gi snying gar las kyi phyag rgya rdzogs par byed pa/_sna tshogs rdo rje rgya gram yi ge a las bsams te/_de'i dbus su yang a bsam mo/_/de ltar bdag dam tshig sems dpa'i sku bskyed pa rdzogs par bskyed pa des/_rdo rje rab dang dra ba la sogs pas bsrung
[\[171b.4\]]ba'i 'khor lo gsal bar byas te/_las thams cad pa'i bum chus/_oM badzra yak+Sha hUM/_zhes bya bas rdzas thams cad bsangs te/_de nas dngul gyi snod du mchod yon gyi chu dri zhim po'i nang du/_zho dang /_ku sha dang /_'bru sna tshogs blugs te g.yon du gzhag_/mchod
[\[171b.5\]]pa lnga g.yon du gzhag_/rdo rje dril bu g.yon du gzhag_/sreg rdzas dang yo byad la sogs pa g.yas su gzhag_/mar bzhu ba dang dgang gzar blugs gzar mdun du gzhag_/rdzas gzhag pa'i rim pa'o//_//de nas mgrin pa'i bu gu las hrIHlas pad+ma 'dab ma brgyad pa
[\[171b.6\]]bsam/_mdun gyi pad+ma'i lce'i steng du a las zla ba'i steng du hUM bsams te/_de las rdo rje dkar po rtse lnga par gyur te/_de nyid lce la thim pas lce rdo rje dkar po rtse lnga par gyur par bsams te/_lce byin gyis brlabs so/_/de nas lag pa gnyis la a las zla ba re re bsam/_zla
[\[171b.7\]]ba'i steng du hUM las rdo rje rtse lnga pa bskyed de/_rdo rje lag pa la thim pas lag pa gnyis rdo rje rtse lnga par gyur par byin gyis brlab po/_/de nas rdo rje dril bu byin gyis brlab par bya ste/_lag pa g.yas g.yon steng du ni/_/rdo rje dril bu gzhag bya ste/_/mi dmigs pa las hUM dang a/_/
[\[172a\]]
[\[172a.1\]]hUM las rdo rje bskyed pa dang /_/a las dril bu bsam pa'o/_/hUM las bskyed pa'i rdo rje ni/_/yar gyi rtse lnga rigs lngar bsam/_/mar gyi ra ni ye shes lnga/_/yar gyi 'dab brgyad sems dpa' brgyad/_/mar gyi 'dab brgyad sems ma brgyad/_/dbus kyi lte ba
[\[172a.2\]]yi dam lha/_/phyi rol sgo bzhi khro bo bzhi/_/yi dam lha la bsrung bar bsam/_/de ltar bsgoms pa'i khro bo la/_/hUM gi dbyangs 'di blangs byas te/_/dkyil 'khor lha rnams mnyes par bya/_/hUM ye shes rdo rje gsor nas su/_/sems can byang chub la ni dgod/_/rnam par dag
[\[172a.3\]]pa'i chos kyi don/_/rdo rje 'chang gis gzung bar bya'o/_/hUM hUM hUM ho ho ho/_de nas rang gi dril bu ni/_/nang gi nam mkha'i khams dag ni/_/stong pa nyid kyi ye shes yin/_/steng gi pad+ma 'dab brgyad la/_/phyogs bzhir sangs rgyas spyan sogs bzhi/_/phrin las bzhi yi
[\[172a.4\]]rang bzhin yin/_/mtshams bzhi la ni skul byed dang /_/lug rgyud khro gnyer rin chen sgron/_/lte ba shes rab pha rol phyin/_/kun bzang gzugs rdzogs 'od ldan bsam/_/rtse lnga rtsa ba'i 'dab brgyad la/_/sngon bzhin sgeg mo la sogs brgyad/_/rtse lnga nyid ni ye shes lnga/_/
[\[172a.5\]]de lta bu yi dril bu la/_/sngags 'di dag ni brjod nas kyang /_/spyi bor dkrol te dbang bskur ro/_/de nas phab la lan gsum dkrol/_/oM badzra ra Ni ta d+harma ra Na ti sam+p+ra ra Ni ta sarba bud+d+ha k+She tra bra tsa li ta pradz+nyA pA ra mi tA nA da swa b+hA be hUM hUM hUM ho ho ho swA hA/_shes rab chos kyi dril bu
[\[172a.6\]]'di/_/sangs rgyas thams cad blangs byas te/_/mi shes 'dam du bying ba yi/_/sems can sangs rgyas don du dkrol/_/de nas gsang ba'i thab khung mi dmigs pa las/_yi ge hUM/_lha'i chos kyi yi ge las thab khung sngar bskyed pa bzhin bskyed la/_de nas hrIHlas pad+ma
[\[172a.7\]]'dab ma brgyad pa bskyed la/_de'i dbus kyi lte ba la yi ge raM 'bar ba las gyur pa'i gru gsum bskyed la/_gru gsum de'i shar la sogs pa'i zur las/_oM AHhUM gsum khams gsum gyi bdag por bsgoms pa las/_'khor lo dang pad+ma dang /_rdo rje rang gi yi ges mtshan pa bskyed
[\[172b\]]
[\[172b.1\]]la/_de'i dbus su raM las byung ba'i me raM dang bcas pa mthong ste/_gong gi phyag mtshan gsum raM dang bcas pa 'od du zhu ba las me 'bar bar bsam zhing /_dam tshig gi gsang sngags/_hUM badzra a na la ma hA b+hU ta dz+wa la ya b+ha smi ku ru sarba duSh+TAM hUM phaT/_ces brjod pas/_rdo rje mi ti'i
[\[172b.2\]]gzugs su gyur te/_de yang sku mdog dkar po zhal gcig phyag bzhi pa spyan gsum pa/_ral pa thor tshugs dang ldan pa/_g.yas pa na dbyug pa dang /_mi 'jigs pa g.yon pa gnyis na phreng ba dang /_gun+d+he 'dzin pa/_gos dang /_rgyan dang /_mchod phyir thogs pa
[\[172b.3\]]dang /_thor tshugs dkar po dang ldan pa/_lus kyi yan lag thams cad las/_me lce stong gis 'khrigs shing 'od 'bar bar bsams nas/_de ltar me lha dam tshig sems dpa' bskyed la/_de nas me lha de'i thugs kar khro bo rnam par rgyal ba yi ge hUM las bskyed/_de las
[\[172b.4\]]ye shes kyi khro bo lcags kyu la sogs pas bstims nas/_zhabs bsil la sogs pa dbul/_sgeg mo la sogs pas mchod/_de nas rdzas rnams rang rang gi sngags/_oM badzra kro d+ha trai lokya bi dza ya swA hA/_zhes pas dbul bstod/_phrin las bcol/_de nas me
[\[172b.5\]]blangs te/_rgyun bzhag gi me'am/_shing 'o ma can las byung ba'am/_bram ze tha mal pa'i me'am/_dka' thub la dga' ba'i khyim nas me blangs te/_las thams cad pa'i snod dang /_mchod yon gyi snod gnyis dri zhim pos sbyar ba'i chus bkang la/_mchod yon la rang
[\[172b.6\]]gi rigs kyi lha'i sngags lan bdun bzlas/_las thams cad pa'i chu la/_rdo rje gnod sbyin dang /_rdo rje rtse mo gnyis kyi sngags lan nyi shu rtsa gcig bzlas te/_gnyi ga g.yon du rdzas dgod pa'i dus su gzhag_/mchod yon gyi nang du zho dang /_ku sha dang /_'bru sna tshogs
[\[172b.7\]]blugs so/_/de nas las thams cad pa'i me la bsang gtor bya'o/_/de nas phyi rol du sprul pa'i me la/_rdo rje gnod sbyin gyi phyag rgya dang /_sngags bzlas shing gong nas 'byung ba'i me dang gcig tu byas la sngags de bzlas pa ku sha'i rtse mos blangs pas lan gsum bsangs la/_shing
[\[173a\]]
[\[173a.1\]]skam zhing gtsang ba'i rtswa dang bud shing bcug la/_oM dz+wa la dz+wa la hUM/_zhes sngags bzlas shing /_rlung yab kyis me sbar bar bya'o/_/de nas sngar bshad pa'i dam tshig gi me'i dbus su bsams la/_ye shes kyi me sngags dang phyag rgya 'dis spyan drang bar bya ste/_lag pa
[\[173a.2\]]g.yas pa mi 'jigs par byas la/_mthe bong rtse mo srin lag gi drung du btsugs la/_dgug pa'i tshul gyis yang dang yang du bskyed de/_mngon par 'dod pa'i sngags 'di bzlas shing spyan drang ngo /_/oM e h+ye hi ma hA b+hU ta de ba r-i Shi dwi dza satwa ma gr-i hi a hUM ti ma hA raM a smin san+di
[\[173a.3\]]hi to b+ha ba/_oM b+ha ka ang ye swA hA/_de nas spyan drangs pa'i me la 'thor 'thung byas te/_rdo rje lcags kyu la sogs pas gzhug pa dang /_bcing ba dang /_dbang du byas te/_me lha'i nang du bstim par bya'o/_/de nas rdo rje thal mo kha phye ba dang /_me lta rang gi sngags kyis gdan
[\[173a.4\]]bstabs la/_g.yas pa'i khu tshur gyi sor mo thams cad bkug la/_mthe bong mdzub mo rtse sbyar bas me tog blangs te/_zhabs bsil phul zhing /_sor mo rnams brkyang ba ni zhabs bsil gyi phyag rgya ste/_oM pra ba ra sat+ka ra pra tIts+tsha swA hA/_zhes bya'o/_/de nas mchod
[\[173a.5\]]yon dbul bar bya'o/_/i ma ar+g+ha ma ma ya ta taM kri ta na sid+d+him+me pra yats+tsha swA hA/_mchod yon lan gsum dbul bar bya'o/_/de nas lce la rdo rje dkar po rnam par bsams la/_oM dzra la dz+wa la hUM phaT/_ces bya bas me'i chos kyi phyag rgya dgod do/_/de nas snying gar a las byung
[\[173a.6\]]ba'i sna tshogs rdo rje bsams la/_gar las byung ba'i phyag rgya chen po nyid ni me'i las kyi phyag rgya'o/_/phyag rgya 'di yi ge hUM las snying ga'i zla ba rdo rje rnam par bsams te/_sngar bshad pa'i dbyig pa la sogs pa 'dzin pa'i tshul bdag nyid can phyag rgya chen po'o/_/de nas oM rat+na
[\[173a.7\]]a b+hi Shany+tsi/_zhes bya ba'i sngags kyis dbang bskur ro/_/'di'i phyag rgya ni rdo rje bsdams pa las mthe bong mnyam la bsgreng la/_mdzub mo rtse sbyar te rin po cher bya'o/_/de nas rdo rje 'di ni rdo rje che/_/sangs rgyas kun gyis byin gyis brlabs/_/dam tshig 'di las 'das na ni/_/
[\[173b\]]
[\[173b.1\]]rigs rnams myur du thal bar byed/_/oM ha na sa ma ya hUM phaT/_ces brjod la/_dam tshig la gzhag par bya'o/_/'di'i phyag rgya ni/_rdo rje sems ma brtan par byas la/_mdzub mo gnyis bkug ste/_gung mo dang sbyar/_mthe bong gnyis dang mthe chung gnyis gshibs te/_
[\[173b.2\]]rdo rje rtse mor bya ba ni/_dam tshig 'dzin pa'i phyag rgya'o/_/de nas rdo rje bsdu bas brtan par byas la/_rdo rje bcings pa yang bsdam par bya zhes bya ba'i phyag rgya 'di dang /_oM badzra ban+d+ha hUM/_zhes bya ba'i sngags dang bcas pas/_bdag gi mngon par 'dod pa'i bya ba 'di
[\[173b.3\]]mdzod cig ces rang gi bsgo ba la nges par sbyar bar bya'o/_/de nas mchod yon phul la/_las dang rjes su mthun pa'i dri la sogs pa'i mchod pa rnam pa lnga dang /_sgeg mo la sogs pa'i las kyi phyag rgya bcas la/_oM badzra satwa su saM gra ha la sogs pa'i mchod pa brgyad
[\[173b.4\]]kyis mchod do/_/de nas me lha de'i lce dang /_dgang gzar dang blugs gzar gyi kha la raM rnam par bkod do/_/pus mo gnyis kyi bar du lag pa bzhag nas/_dang po blugs gzar gyis mar gyi dgang blugs gsum zhi ba la zhal cung zad gdangs par dbul bar bya'o/_/sngags ni oM
[\[173b.5\]]ag+na ye ha bya ka bya ba ha na yA di pyA di bya ba ha na ye swA hA/_zhes pas dbul lo/_/de nas bgegs med pa dang /_bgegs dang bcas pa'i mtshan ma ni gzhan las shes par bya'o/_/gal te bgegs yod na bsang gtor bya zhing /_rdo rje gnod sbyin gyi sngags dang phyag rgyas me
[\[173b.6\]]rnams sbyangs te/_de nyid kyis mar gyi sreg blugs gsum mam/_bdun dbul bar bya'o/_/de nas mar gyi dgang blugs gsum mam/_bdun rang gi sngags/_oM ag+na ye che ge mo shAn+tiM ku ru swA hA/_zhes dbul/_de nas yam shing dbul te/_oM badzrA ya swA hA/_yam
[\[173b.7\]]shing gi'o/_/oM ag+na ye swA hA/_mar gyi'o/_/oM badzra sarba pA baM da ha na badzra che ge mo swA hA/_til dang yungs kar gyi'o/_/oM sarba saM pa de swA hA/_zho dang 'bras chan gyi'o/_/oM badzra puSh+Ta ye swA hA/_'bras ma grugs pa'o/_/oM sarba saM pa de swA hA/_zas mchog gi'o/_/
[\[174a\]]
[\[174a.1\]]oM a pra ti ha ta badzra swA hA/_ku sha'i'o/_/oM badzra A mu She swA hA/_dUr ba'i myu gu'i'o/_/oM ma hA be ga ye swA hA/_nas kyi'o/_/oM ag+na ye che ge mo shAn+tiM ku ru swA hA/_ma du ba'i'o/_/oM badzra g+hasma ri ye swA hA/_gro'i'o/_/oM badzra bi dza ye swA hA/_nas so
[\[174a.2\]]ba'i'o/_/oM ma hA ba lA ya swA hA/_sran ma sha'i'o/_/oM ma hA shrI ba he swA hA/_bil ba dang /_star kha dang /_dzA ti pha la'i'o/_/sngags kyi mjug la/_shAn+tiM ku ru ye swA hA/_zhes brjod de/_'di ni rdzas dbul ba'i rim pa'o/_/dbul ba'i gnas dang /_dgongs pa
[\[174a.3\]]ni man ngag las shes par bya'o/_/me'i dbang du byas pa'o/_/de nas rdo rje 'khor lo'i sngags dang phyag rgyas me 'bar ba de nyid kyi thugs ka'i rA lto ba'i nang du rin po che'i gzhal yas khang re mig dgu lte ba dang bcas pa'i 'khor lo rtsibs bcu drug dang /_gru cha dang /_khyams
[\[174a.4\]]dang /_sgo khyud dang /_rta babs dang /_them skas la sogs pas brgyan par bsams la/_me'i thugs ka'i dkyil 'khor gyi zla ba dang /_pad+ma'i steng du lha rnams re re'i sa bon gyi yi ge yongs su gyur pa'i mtshan ma la sogs pa dang ldan par kun rig rnam par snang mdzad la
[\[174a.5\]]sogs pa ste/_bar 'dir sgo dbye/_bdag gi snying gar sna tshogs rdo rje bsams pa las/_rdo rje bsdu ba'i snying po/_oM badzra sa mA dzaH/_zhes brjod cing /_rdo rje khu tshur gnyis bsnol te dpung mgor bzhag la/_mdzub mo gnyis lcags kyu ltar byas la/_gung mo dang mthe bong
[\[174a.6\]]gnyis gtogs shing /_de bzhin gshegs pa 'khor dang bcas pa rang rang gi gnas nas bskul te/_ji ltar bsams pa'i gnas kyi khor yug tu bzhugs par bsam/_rdo rje gnod sbyin gyis rang bzhin gyi phyi nas 'brang ba'i bgegs bskrad par bya'o/_/de nas shar phyogs
[\[174a.7\]]kyi sgor lcags kyu can gyi phyag rgya bcings la/_phyag rgya de nyid shar phyogs kyi sgor lcags kyur gyur par bsams la/_oM badzra aM ku sha dzaH/_zhes brjod pas/_lcags kyus bkug pa'i tshul gyis de bzhin gshegs pa rnams so so'i sgo drung du byon par bsam mo/_/lho phyogs kyi
[\[174b\]]
[\[174b.1\]]sgor zhags par gyur par bsams la/_oM badzra pA sha hUM/_zhes brjod pas/_zhags pas drangs pa'i tshul gyis de bzhin gshegs pa rnams so so'i nang du zhugs par bsam mo/_/phyag rgya de nyid bkrol nas/_nub phyogs kyi sgor lcags sgrog gi phyag rgya bcings la/_phyag
[\[174b.2\]]rgya de nyid nub phyogs kyi sgor lcags sgrog tu gyur par bsams la/_oM badzra s+pho Ta baM/_zhes brjod cing lcags sgrog bsdams pa'i tshul gyis bdag ji srid 'dod par de bzhin gshegs pa rnams dbyer med par bzhugs par bsam/_phyag rgya de nyid bkrol nas byang phyogs kyi sgor
[\[174b.3\]]rdo rje 'bebs pa'i las kyi phyag rgya bcings te/_phyag rgya de nyid byang phyogs kyi sgor dril bur gyur par bsams la/_oM badzra A be sha ya hoH/_zhes brjod cing /_dril bu bskyod pa'i tshul gyis de bzhin gshegs pa rnams mnyes par bsams te/_phyag rgya de nyid dgrol lo/_/de
[\[174b.4\]]dag gi sku mdog dang phyag mtshan dang /_bzhugs tshul la sogs pa so so'i lta bas yun ring du blta zhing bsam mo/_/thugs rjes bskul lo thugs mnga' ba'i/_/rgyal ba kun gyis byin gyis rlobs/_/dam tshig phyag rgya thams cad ni/_/bsdams pa rdo rje las byung ba'i/_/
[\[174b.5\]]phyag rgya 'di ni kun rig gi'o/_/sa ma ya s+t+waM/_thal mo sbyar/_oM sho d+ha ni sho d+ha ni sarba pA paM bi sho d+ha ni/_shud+d+he bi shud+d+he/_sarba karma A bar Na bi shud+d+he swA hA/_dzaHhUM baM hoH/_zhes kun la sbyar ro/_/rdo rje bsdams pas gung gnyis bsgreng /_/mthe bod mthe chud gnyis bkyed brkyang /_
[\[174b.6\]]mdzub gnyis pad+ma ltar bkug pa/_ngan song rnam par sbyong ba'i'o/_/oM sho d+ha ni sho d+ha ya sarba a bA ya hUM/_de las mdzub srin rin chen bya/_/rin chen tog gi phyag rgya'o/_/oM sho d+ha ni sho d+ha ya sarba a pA ya sarba satwa b+h+ya hUM trAM/_mthe bong mthe chung so sor mnyam/_/lhag ma brkyang
[\[174b.7\]]ba shAkya thub/_/oM sho d+ha ni sho d+ha ya bi sho d+ha ni hrIH/_de nas lag g.yon bsgyur byas la/_/mi 'jigs sbyin par byas pa ni/_/me tog cher rgyas phyag rgya'o/_/oM sho d+ha ni sho d+ha ya sarba a pA ya tra tha aH/_bcings las mdzub gnyis mig tu bya/_/mthe'u chung srin lag nang
[\[175a\]]
[\[175a.1\]]du bsnol/_/gung mo mnyam par bsgreng ba ni/_/sangs rgyas spyan gyi yin par gsungs/_/oM sho d+ha ni hUM/_thal sbyar gung mo gnyis bsgreng nas/_/mdzub gnyis ngos la sbyar byas nas/_/rtse gsum tshul du byas pa ni/_/mA ma kI yi phyag rgya'o/_/oM sho d+ha ni trAM/_
[\[175a.2\]]lag pa thal mo sbyar ba las/_/gung mo pad+mar byas pa ni/_/gos dkar mo yi phyag rgya'o/_/oM sho d+ha ni hrIH/_thal sbyar gung mo gnyis bsgreng la/_mdzub gnyis rgyab sbyar dkris byas te/_/mthe bong gung sbyar ut+pa la/_/'di ni sgrol ma'i phyag rgya'o/_/oM sho d+ha ni aH/_phyag rgya
[\[175a.3\]]rdo rje bsdams pa las/_/mdzub gnyis rdo rjer brkyang pa ni/_/rdo rje sems dpa'i phyag rgya'o/_/oM sarba bid badzra satwa hUM/_de las mdzub mo g.yas bkug pa/_/rdo rje rgyal po'i phyag rgya'o/_/oM sarba bid badzra rA dza dza/_drang bor bcas pa chags pa'o/_/sarba bid badzra rA ga ho/_/
[\[175a.4\]]de las mdzub gnyis slar bkug ste/_/se gol gtogs pa legs pa'o/_/sarba bid badzra swA d+hu d+hu/_de las bar ma tshigs bcag pa/_/rdo rje rin chen yin pa'o/_/sarba bid traM/_de las sor mo 'od zer ltar/_/bkyed pa rdo rje gzi brjid do/_/sarba bid raM/_de las spyi
[\[175a.5\]]bor bzhag pa ni/_/rdo rje rgyal mtshan phyag rgya'o/_/sarba bid+hi/_de las phab nas kha ru ni/_/bzhag pa rdo rje bzhad pa'o/_/sarba bid hA/_bcings las mdzub gnyis pa de ltar bya/_/rdo rje chos kyi phyag rgya'o/_/sarba bid hrIH/_mdzub gnyis dang po tshigs bcag pa/_/phyag rgya
[\[175a.6\]]'di ni rnon po'i'o/_/sarba bid d+hI/_mdzub gnyis gdu bu ltar byas pa/_/rdo rje 'khor lo'i phyag rgya'o/_/sarba bid kruM//_de las mdzub gnyis pad+ma yi/_/'dab gnyis byas pa pad+ma'i'o/_/sarba bid b+hA/_de las mdzub gnyis dgye byas pa/_/las kyi rdo rje phyag rgya'o/_/sarba
[\[175a.7\]]bid kaM_/de las mdzub gnyis rab bkye ste/_/mgrin par 'khyud pa bsrung ba'i'o/_/sarba bid raM/_de las rtse mo slar bkug ste/_/mche ba ltar byas gnod sbyin no/_/sarba bid k+ShaM/_/de nas mdzub gnyis nang bsdus te/_/rab tu bsdams pas khu tshur ro/_/sarba bid saM/_
[\[175b\]]
[\[175b.1\]]rdo rje bsdams pa dam byas te/_/mthe bong gnyis gshibs lA s+ye'o/_/oM sarba bid ma hA badzrod b+hA ba dA na pA ra mi tA pU dza hUM/_de nas kha nas mdun du ni/_/lag pa brkyang ba mA le'o/_/oM sarba bid ma hA badzrod b+hA ba shI la pA ra mi tA pU dza traM/_thal mo sbyar ba mA le nas/_/phar drangs pa ni
[\[175b.2\]]kI rti'o/_/oM sarba bid ma hA badzrod b+hA wa k+ShAn ti pA ra mi tA pU dza hrIH/_gar las rdo rje thal mo ni/_/spyi bor bzhag pa na rti'o/_/oM sarba bid ma hA badzrod b+hA ba bI r+ya pA ra mi tA pU dza aH/_bsdams pa thur blugs bdug pa'o/_/oM sarba bti sarba a pA ya bi sho d+ha na d+ha ma d+ha ma d+hu pa ya d+h+ya na pA
[\[175b.3\]]ra mi tA pU dza hUM/_thams cad du 'thor me tog go/_/oM sarba bti sarba a pA ya puSh+pa bi lo ki ni pradz+nyA na pA ra mi tA pU dza traM/_mtheb mnyam mdun 'dzin mar me'o/_/oM sarba bti sarba a pA ya dz+nyA na a ba lo ka ka ri pra ni d+hi pA ra mi tA pU dza hrIH/_rdo rje bsdams pa brkyang byug
[\[175b.4\]]dri'o/_/oM sarba bti sarba a pA ya gan+d+ha u pa ya pA ra mi tA pU dza A/_mdzub gnyis bkug pa lcags kyu'o/_/oM sarba bti sarba na ra ka Ak+Sha Ni hUM phaT/_mdzub rtse sprad pa zhags pa'o/_/oM sarba bti sarba na da ka u da ra Ni hUM phaT/_mdzub gnyis 'khyud pa lcags sgrog go/_/
[\[175b.5\]]oM sarba bti sarba na ra ka ban+d+ha mo tsa ni hUM phaT/_rab tu bkod pa'i dril bu'o/_/oM sarba bti sarba na ra ka g+haN+Te bi sho d+ha ni hUM phaT/_de nas las kyi phyag rgya rnams/_/mdor bsdus rab tu bshad par bya/_/g.yon pa lte bar brkyang ba la/_/g.yas pa rdo rje'i tshul du ni/_/kun
[\[175b.6\]]rig snang mdzad phyag rgya'o/_/ngan song sbyong la sogs pa bzhi/_/sa gnon mchod sbyin ting nge 'dzin/_/mi 'dzin sbyin sogs go rims bzhin/_/'gying bcas rdo rje dril 'dzin pa/_/lcags kyu g.yas kyis 'dzin pa yin/_/mda' 'phangs tshul dang se gol dang /_/mdzub
[\[175b.7\]]bsgreng dpral bar 'dzin rin chen/_/khu tshur gshibs pa nyi ma'i'o/_/khu tshur g.yon mdog g.yas gru gzugs/_/kha yi phyogs bzhag bzhad pa'o/_/g.yas kyis g.yon dbye chos kyi yin/_/ral gri gnyis dpung 'dzin rnon po/_/khu tshur snying gar gshibs khyod 'khor/_
[\[176a\]]
[\[176a.1\]]kha thad nas drangs smra ba'i rgya/_/khu tshur gnyis ni gar byas te/_/'gram pa g.yas g.yon gzhag par bya/_/de nas yang bskor spyi bor bzhag_/spyi bor bskor ba las kyi'o/_/khu tshur go cha'i tshul phyag rgya/_/de nas mthe chung mche gnod sbyin/_/khu tshur
[\[176a.2\]]gnyis nas khu tshur rgya'o/_/de las dku gnyis g.yas g.yon du/_/bzhag nas 'gying ba lA s+ye'o/_/phreng ba 'dzin pa mA le'o/_/kha nas ba byung tshul gIrti'o/_/gar du byas pa ni rti'o/_/de las khu tshur thur du ni/_/blugs pa ltar byas bdug pa'o/_/gyen du 'thor ba me tog
[\[176a.3\]]go/_/mdun du gshibs pa mar me'o/_/khu tshur rtse sprad brang la ni/_/byug pa de ni gan+d+he'o/_/mthe'u chung mdzub gnyis so so ru/_/'khyud par byas pa lcags kyu'o/_/de las mdzub gnyis rtse sprad pa/_/gdu bur byas pa zhags pa'o/_/de nas gung mdzub mtheb rtse
[\[176a.4\]]sprad/_/lu gu rgyud ltar byas pa las/_/lhag ma bsdus pa lcags sgrog go/_/de nas mdzub gnyis 'khyud pa las/_/khu tshur mnan bskyod dril bu'o/_/lce la pad+ma'i zla dkyil du/_/gong du bstan pa'i sngags de dag_/bkod nas zla ba bya ba de/_/chos kyi phyag rgyar
[\[176a.5\]]rab bstan pa'o/_/ji ltar bstan pa'i bsgoms pa dang /_/phyag rgya phyag mtshan 'dzin pa dang /_/thugs kar rdo rje bsgom pa ni/_/sangs rgyas byang chub sems dpa' yis/_/phyag rgya chen por bstan pa'o/_/'jig rten pa yi phyag rgya ni/_/mthe bong mthe'u chung rtse sprad de/_/
[\[176a.6\]]lhag ma gsum ni rdo rjer bya/_/de ni brgya byin phyag rgya'o/_/g.yas pa be con ltar byas pa/_/g.yon pa mgo thog bcer byas la/_/gshin rje 'khor bcas phyag rgya'o/_/g.yas pa zhags pa 'dzin byas te/_/g.yon pa sbrul gyi gdengs kar byas/_/chu lha 'khor bcas
[\[176a.7\]]phyag rgya'o/_/g.yas pa snye ma 'dzin pa dang /_/g.yon pa mdzub mo bkug pa ni/_/gnod sbyin 'khor bcas phyag rgya'o/_/g.yas thal brkyang sbyar mthe bong bkug_/smrang 'don lta bur byas pa dang /_/g.yon pa gun+d+he 'dzin pa ni/_/me lha 'khor bcas phyag rgya'o/_/
[\[176b\]]
[\[176b.1\]]g.yas pa ral gri 'dzin pa dang /_/gung mo srin lag mthil bkug pa/_/bden bral srin po'i phyag rgya'o/_/g.yas pa ba dan tshul byas nas/_/g.yon pa btsir ba'i tshul byas ni/_/rlung lha 'khor bcas phyag rgya'o/_/g.yas pa phreng ba 'dzin pa dang /_/g.yon pa zhags mig ltar
[\[176b.2\]]byas pa/_/dbang ldan 'khor bcas phyag rgya'o/_/thal mo mnyam par sbyar ba ni/_/pa ba sangs dang mig dmar ro/_/kha thad mdzub bsgreng phur bu'o/_/lag g.yas thal bgrad nyi ma la'o/_/zla ba g.yon pa bgrad pa'o/_/glang sna chu srin 'dra sgra gcan/_/se gol gtogs
[\[176b.3\]]pa gza' lag ste/_/sben pa g.yon pa 'dzin ltar bya/_/lag pa gnyis kyi mkhrig ma bsnol/_/bkan te g.yas pa'i steng byung nas/_/sor mo bsdu zhing bsnol ba ste/_/rgyu skar spyi yi phyag rgya'o/_/de ltar dkyil 'khor lha rnams phyag rgyas btab nas/_de nas zhabs
[\[176b.4\]]bsil gyi snod blangs la/_/yid kyis zhabs bsil dbul bar bya'o/_/sngags oM pra ba ra sat+ka ra pra tIts+tsha swA hA/_de nas mchod yon lag tu dbul lo/_/i ma ar+g+haM sa ma ya s+t+waM/_tri lan sid+d+him+me pra yats+tsha swA hA/_mchod yon phyag tu dbul bar bya'o/_/rdo rje dbyings kyi
[\[176b.5\]]dbang phyug ma la sogs pas dbang bskur ro/_/mchod pa bya ste/_shin tu dri zhim pa'i me tog dang /_oM badzra puSh+pe zhes bya ba dang /_snying po dkar po'i bdug spos dang /_oM badzra d+hU pe/_zhes bya ba dang /_ba'i mar gyi mar me dang /_oM badzra di pe A lo ke_/_zhes bya ba dang /_
[\[176b.6\]]ga pur dang /_tsan+dan gyi dri zhim po dkar po dang /_oM badzra gan+d+he/_zhes bya ba dang /_kha zas dkar gsum mngon par bsngags la/_oM a kA ro mu khaM sarba d+harmA NAM Ad+ya nut+pan+natwAta/_ces bya bas dbul te/_de dag dang pos bsangs te/_so so las kyi phyag rgya dang bcas
[\[176b.7\]]pas gtugs la byin gyis brlab par bya'o/_/de nas yang dbul ba la sogs pa'i mchod pa bya ba'i phyag rgya bzhi'o/_/de nas bdug pa la sogs pa'i las kyi phyag rgya bcings te/_snying po brjod cing mchod pa ni/_rdo rje khu tshur gnyis ka thur du bstan te bkrol la dbul/_
[\[177a\]]
[\[177a.1\]]badzra d+hU pe/_rdo rje khu tshur gnyis me tog 'thor ba'i tshul du gyen du bstan te bkrol la/_badzra puSh+pe/_zhes bya bas dbul/_rdo rje khu tshur gnyis mar me'i lce ltar gyen du bzung la/_badzra A lo ke/_zhes bya bas dbul/_rdo rje khu tshur gnyis byug sbos byug pa'i
[\[177a.2\]]tshul du rang gi lus la bcar te brkyang la/_badzra gan+d+he/_zhes dbul lo/_/de nas yang gsang ba'i mchod pas mchod par byas te/_las kyi phyag rgya bcing ba ni/_rdo rje khu tshur mkhal ltag gnyis su bzhag ste/_lA s+ye'i snying po'i don sems la bsam zhing sems dang par
[\[177a.3\]]gyur pas glo g.yon par mgo bo btud pa ni rdo rje mdzes ma'o/_/sngags oM badzra satwa su saM gra ha da/_rdo rje khu tshur gnyis rang gi mgo la phreng ba bcing ba'i tshul du byas pa ni phreng ba ma'i'o/_/sngags oM badzra rat+na ma nut+ta raM/_rdo rje khu tshur gnyis kha nas tshig 'byin pa ltar byas pa ni
[\[177a.4\]]dbyangs mkhan ma'i'o/_/sngags oM badzra d+harma ga ya ne/_rdo rje khu tshur g.yon pa mdun du bkan te bzhag la/_de'i steng du khu tshur g.yas pa kha sbub ste bzhag nas/_ldem bag can du lag pa gnyis phan tshun dkri zhing /_g.yon pa'i mdzub mo la sogs pa dgrol ba'i
[\[177a.5\]]tshul du byas te/_de bzhin du g.yas pa khu tshur la sogs dgrol ba'i tshul du byas pa ni/_gar mkhan ma'i'o/_/sngags oM badzra karma ka rod b+hA ba/_da ni mchod pa nyi shus mchod par bya ste/_'di ni mchod pa nyi shus de bzhin gshegs pa thams cad la kun du mchod nas/_
[\[177a.6\]]ye shes sems dpa'i thugs ka'i mtshan ma'i dbus su rang gi chos kyi phyag rgya dkyil 'khor gyi lha thams cad kyi ngo bo nyid du bsams te/_yang mchod yon phul la/_'thor 'thung snga ma bzhin du sbyin sreg gi yo byad thams cad bsang gtor byas la/_dgang gzar dang
[\[177a.7\]]blugs gzar lag tu blangs la/_byin za brtag ste/_mar gyis bkang ste sbar zhing /_ji snyed pa thams cad me'i zhal du bstabs par bya'o/_/de nas gtso bo la me lha nyid dbul bar bya'o/_/de nas rgyal ba lnga dang /_sems dpa' bcu drug po rnams la brgya rtsa brgyad
[\[177b\]]
[\[177b.1\]]dbul/_lhag ma rnams la nyi shu rtsa gcig dbul lo/_/rdzas rnams ni gong du rgyas par smos par zad do/_/de nas gong du smos pa'i rdo rje dril bu rnam pa gnyis pad+ma'i lag skor lnga byas te/_sangs rgyas thams cad la bstod par bya'o/_/chos nyid ye shes skyon bral ba'i/_/rnam
[\[177b.2\]]par snang mdzad bcom ldan 'das/_/ting nge 'dzin ldan phyag rgya can/_/phyag 'tshal rdo rje kun rig la'o/_/me long ye shes rang bzhin las/_/sems can ma lus thams cad kyi/_/ngan song thams cad sbyong mdzad pa/_/phyag 'tshal sbyong ba'i rgyal po la/_/mnyam nyid ye shes
[\[177b.3\]]yon tan bdag_/yid bzhin nor bu rin chen gyis/_/bsam pa thams cad skong mdzad pa/_/rgyal mchog rin chen khyod phyag 'tshal/_/so sor kun rtog gsung gi bdag_/gsung rab pad+ma'i kha rgyas pa/_/khams gsum dbugs 'byin mdzad pa po/_/shAkya'i rigs
[\[177b.4\]]dbang khyod phyag 'tshal/_/nan tan ye shes phrin las bdag_/sna tshogs sems can sdug bsngal kun/_/ma lus sems ni zhi mdzad pa/_/me tog cher rgyas khyod phyag 'tshal/_/grwa yi phyogs ni kun du yang /_/rigs kyi yum gyi sku bstan pa/_/lo tsa na dang mA ma kI/_/dkar
[\[177b.5\]]mo sgrol ma khyod phyag 'tshal/_/rdo rje sems dpa' sems dpa' che/_/zhes bya ba nas/_phyag 'tshal rdo rje khu tshur la'o/_/zhes bya ba'i bar du'o/_/sgeg mo phreng dang dbyangs dang gar/_/spos ma me tog mar me dang /_/dri chab la sogs lha mo brgyad/_/phyi nang lha mo phyag
[\[177b.6\]]'tshal lo/_/de yi phyi rim gnas pa yi/_/'jig rten skyong ba brgyad po la/_/'khor dang bcas pa gnas pa ni/_/mche ba drug pa mdog dkar ba'i/_/glang chen de ni brgya byin gdan/_/rol pas 'dug par gur kum 'dra/_/mtshan ma sha rtsi u pa sI/_/'khor dang
[\[177b.7\]]bcas te phyag 'tshal bstod/_/lho phyogs gshin rje'i rgyal po ni/_/ma he'i gdan can g.yon dkur brten/_/mchan na nag mo 'chi bdag mo/_/be con g.yon 'dzin phyag 'tshal bstod/_/nub phyogs ngos kyi chu lha ni/_/lus mdog dkar zhing 'tsher ba la/_/sbrul gyis
[\[178a\]]
[\[178a.1\]]lus brgyan chu srin gdan/_/zhags pa rin chen bsnams phyag 'tshal/_/byang phyogs gnod sbyin rgyal po ni/_/gser gyi mdog 'dra rin chen dang /_/g.yon pa snye ma rta yi gdan/_/mchan na chung ma bsnams phyag 'tshal/_/me gzugs kha dog drug 'dra
[\[178a.2\]]ba'i/_/dkyil na na chung gnas pa yi/_/lus dmar po la ra skyes gdan/_/gun+d+he dbyug 'dzin phyag 'tshal bstod/_/lho nub mtshams kyi bden bral ni/_/yi dgas gdan can dmar nag mdog_/me bur ba ni g.yon na 'dzin/_/g.yas pa ral gri 'dzin phyag 'tshal/_/
[\[178a.3\]]nub byang rlung lha'i rgyal po ni/_/nam mkha'i mdog can sha ba'i gdan/_/ba dan gyen du bsgreng ba 'dzin/_/g.yon pa rlung sgye'u thogs phyag 'tshal/_/byang shar 'byung po'i rgyal po ni/_/thal ba'i mdog 'dra rta yi gdan/_/g.yas nyid rtse gsum a 'bra dang /_/g.yon nyid
[\[178a.4\]]gun+d+he rag sha phreng /_/bgegs gdon rnams la dbang sgyur zhing /_/'khor dang bcas la phyag 'tshal bstod/_/de yi phyi rim phyogs bzhi na/_/bar na gza' rnams brgyad gnas pa/_/pa ba sangs dang mig dmar gnyis/_/shar na gnas shing 'khor rnams skyong /_/smin
[\[178a.5\]]drug snar ma mgo dang lag_/nab so rgyal skag sogs phyag 'tshal/_/phur bu dang ni nyi ma gnyis/_/lho na gnas shing 'khor skyong ba/_/mchu dang gre dang dbo dang ni/_/me bzhi nag pa sa ri dang /_/sa ga la sogs phyag 'tshal bstod/_/zla ba sgra gcan nub phyogs na/_/
[\[178a.6\]]gnas shing rang gi 'khor skyong ba/_/lha mtshams dang ni snron dang snubs/_/chu stod dang ni chu smad dang /_/byi bzhin dang ni gro bzhin dang /_/nub phyogs gza' skar phyag 'tshal bstod/_/gza' lag spen pa byang phyogs na/_/gnas shing rang gi 'khor skyong ba/_/mon gru dang
[\[178a.7\]]ni mon gre dang /_/khrums stod khrums smad nam gru dang /_/tha skar dang ni bra nye ste/_/gza' skar tshogs la phyag 'tshal bstod/_/sgo yi dbus su gnas pa gang /_/lcags kyu zhags pa lcags sgrog dril/_/dad sogs bsgoms pa las skyes pa'i/_/sgo srung rnams la
[\[178b\]]
[\[178b.1\]]phyag 'tshal bstod/_/ces bstod de/_gang 'dod pa'i dngos grub rnams gsol ba gdab pa'o//_//bzod par gsol zhing gshegs te/_yi ge brgya pa nus tshad du brjod nas/_/'di skad brjod do/_/cho ga nyams pa gang bgyis pa/_/mgon po bdag la bzod par gsol/_/
[\[178b.2\]]mi shes pa dang ma 'byor bas/_/gang phyir lus can skyabs gyur pa/_/cho ga dman pa bzod par gsol/_/de nas yang ye shes sems dpa' gshegs su gsol/_oM khyod kyis sems can don kun mdzad/_/dngos grub stsal nas gshegs su gsol/_/sangs rgyas
[\[178b.3\]]yul du gshegs nas ni/_/slar yang 'byon par mdzad du gsol/_/zhes bya ba dang /_rdo rje sems ma'i dam tshig gi phyag rgya bcings nas/_sngags 'di brjod cing gshegs su gsol bar bya'o/_/oM muHzhes bya ba dang /_sngags 'dis kyang gshegs su gsol bar bya
[\[178b.4\]]ste/_oM kri to b+ha ba ar+tha satwa ta sid+d+hi ma me dad de yats+tsha nu/_nu na ga ma na yaM tu/_zhes brjod do/_/de nas de'i shar lho mtshams nas/_thab nang gi lus la bcug pa phyir spyan drangs te/_me lha la mchod yon la sogs pa phul te/_yo byad kyi lhag ma rnams kyis lan gsum gsum
[\[178b.5\]]du sbyin sreg byas la/_de'i tha mar yon bdag g.yon du bzhag la/_bsgrub pa'i dngos grub cing 'dod pa gsol ba gdab bo/_/oM ag+na ye ya hi ya hi swa staM tsi pa ra thaM/_sid+d+hi tham ga gats+tsha ha b+hu b+hu ga ta/_zhes brjod cing spyan drangs pa'i phyag rgya las mthe bong slar bkyed cing 'bar
[\[178b.6\]]ba'i me gshegs su gsol lo/_/rje btsun gyi yi ge brgya ba lan gsum brjod do/_/de ltar yi ge brgya pas bshags nas/_yang me thab dang yo byad rnams bsangs nas/_de nas bdag dam tshig sems dpar bsgoms pa'i thugs kar hUM bsams pa las/_bdag nyid
[\[178b.7\]]khro bo phyag na rdo rje hUM zhes bya bar gyur te/_bzhin dang cha lugs khro bo'i tshul du bsam/_mdun gyi me thab tu yang yi ge hUM las rdo rje sems dpar gyur nas/_rdo rje sems dpa'i thugs ka nas/_oM badzra satwa kro d+ha a na lArka ma hA badzra kro d+ha/_dra ba dra ba/_bi dra ba /bi dra ba/_
[\[179a\]]
[\[179a.1\]]sarba a pa/_nA sha ya nA sha ya ha ra ha ra/_prA NAn hUM/_zhes brjod pas/_khro bo khams gsum rnam par rgyal ba'i skur gyur te/_sku mdog sngon po zhal bgrad cing mche ba gtsigs pa/_phyag na rdo rje dang /_pad+ma dang /_ral gri la sogs pa mtshon cha grangs
[\[179a.2\]]med pa bsnams pa/_sbrul gyis brgyan pa/_stag lpags kyis smad brgyan pa/_'khor khro bo mang pos bskor/_rig lngas dbu brgyan pa/_zhabs pad+ma lta bus ro mnan cing thabs mkhas pa'i thugs rjes sdig pa sbyong bar bsams te/_mchod yon dang /_zhabs bsil la
[\[179a.3\]]sogs pa phul la/_dang por khro bo'i sngags kyis mar dang yam shing phul la/_de nas rdzas rnams gcig tu bsres la/_bdud rtsi 'khyil pa'i sngags btab pa la/_lag pa g.yon pa khu tshur bcangs la/_mdzub mo bsgreng ste/_brang la dpung pa dam du bcum la/_lag
[\[179a.4\]]pa g.yas sbyin sreg bya ste/_sngags gong du smos pa dang /_brgya rtsa brgyad kyi bar du sbyin sreg bya'o/_/bar bar du ming 'di zhes bya ba'i nyon mongs pa dang /_sgrib pa thams cad pA paM da ha na badzrA ya swA hA/_zhes brjod cing til bsreg go/_/de nas khro bo gshegs su gsol lo/_/
[\[179a.5\]]bdag nyid phyag rgya dgrol zhing /_lus bsrung ba la sogs pa bya'o/_/de ltar bsregs nas thal bar gyur pa dang /_rdo rje bsdu ba'i sngags sam ha ri zhes brjod cing /_rus pa dang thal ba rnams bsdus nas/_snod gtsang mar bcug ste/_mchod rten gdab pa'i phyogs su
[\[179a.6\]]gzhag go/_/de nas ga pur la sogs pa'i chu dang /_ba'i mar dang /_zho dang /_lci ba dang /_gcin dang /_rus pa bsres te/_ngan song sbyor ba'i sngags 'bum man chad bzlas la/_dkyil 'khor gyi lha gang yang rung ba'i gzugs su gdab pa'am/_yang na mchod
[\[179a.7\]]rten byas te/_mchod rten gdab pa'am/_gnyis gdab pa dang /_gsum gdab pa dang /_brgya rtsa brgyad man chad gdab pa'i bar du/_gzhan dang mthun pa'i tshul gyis/_sngags dang phyag rgyas btab nas/_sku'am mchod rten gyi spyan sngar/_ngan song sbyong ba'i sngags
[\[179b\]]
[\[179b.1\]]nyis brgya man chad bzlas so/_/de nas mchod rten 'bar ba la sogs pa'i mtshan ma bzang po 'byung bar 'gyur ro/_/ji ste mtshan ma de dag ma mthong na/_'bum phrag stong man chod bzlas shing /_ji srid mtshan ma dge ba rnams byung gi bar du/_de bzhin gshegs pa rnams
[\[179b.2\]]mchod cing /_rtse gcig pa'i sems mnyam par bzhag ste bzlas brjod bya/_de ltar bzlas pa'i mthar/_mtshan gcig bzlas pa rab tu byas na/_sha bi nges par sdig las grol zhing /_mtshan ma bzang po rnams 'byung bar 'gyur ro//_//ngan song sbyong
[\[179b.3\]]ba'i rgyal po brtag pa yi/_/shi ba'i don du cho gar gsungs pa bya/_/'gro ba'i don du nyung zad gcig bsdus pa/_/'di yis nyam thag sdug bsngal byang bar shog_/bla mkhas pas ston pa'i lung la brten/_/bdag 'dra rtog ges bla ma'i lung thos nas/_/mos dang
[\[179b.4\]]goms pas shi ba'i cho ga byas/_/thams cad bla med byang chub thob par shog_/de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i lung las/_ro sbyong zhing sreg pa'i thabs kyi cho ga mdo dang bsres nas/_slob dpon
[\[179b.5\]]kun dga' snying pos mdzad pa rdzogs so//_//rgya gar gyi mkhan po shrad+d+hAka ra barma dang /_bod kyi dge slong rin chen bzang pos bsgyur cing zhus te gtan la phab pa'o//[ {D2634}]@##/_/rgya gar skad du/_sarba durga ti pa ri sho d+ha na u pA ya nA ma/_
[\[179b.6\]]bod skad du/_ngan song thams cad sbyong ba'i thabs zhes bya ba/_dpal rdo rje sems dpa' la phyag 'tshal lo/_/bcom ldan 'das de bzhin gshegs pa dgra bcom pa yang dag pa rdzogs pa'i sangs rgyas ngan song thams cad rnam par sbyong ba gzi brjid kyi rgyal po la
[\[179b.7\]]phyag 'tshal lo/_/gang zhig dam tshig la brtan par gnas shing slob dpon las tshul bzhin dbang thob pa/_gsang sngags kyi rgyud dang cho ga'i bye brag la mkhas shing bdag dang gzhan gyi don bsgrub pa la brtson pa des byams pa dang /_snying rje chen po'i sems kyis sems can
[\[180a\]]
[\[180a.1\]]gang dag 'chi ba'i dus byas te/_mi dge ba'i rnam par smin pas ngan song gsum gyi sdug bsngal myong bar gyur pa dang /_/nyam nga'i gnas nas 'don cing /_mtho ris kyi bde ba la dgod pa'i phyir ngan song rnam par sbyong ba'i brtag pa las byung ba'i shi ba'i
[\[180a.2\]]cho ga bya bar 'os so/_/de yang rgyud las/_de bzhin dkyil 'khor bris nas ni/_/de ltar yang ni gsum pa la/_/brgya rtsa brgyad du bzlas nas ni/_/dbang bskur ba ni rab tu brtag_/de nas sdig pa kun sbyangs te/_/dmyal ba la sogs sdug bsngal las/_/de ni myur
[\[180a.3\]]du rnam par thar/_/rim gyis byang chub thob par 'gyur/_/zhes 'byung bas/_ngan song rnam par sbyong ba zhes bya ba'i dkyil 'khor gzhung las smos pa bzhin du bris nas bum pa lnga bzhag pa la rigs lnga so so'i snying po bum pa re re la brgya rtsa brgyad bzlas te/_shi ba'i ro'am
[\[180a.4\]]gzugs brnyan la tshul bzhin du dbang bskur na myur du sdug bsngal las grol bar 'gyur ro/_/thabs gzhan yang rgyud las/_de nas rnal 'byor can gyis ni/_/sngags dang phyag rgyas de dbang bskur/_/lha yi gzugs su brtags nas kyang /_/mchod rten dbus su gzhag par bya/_/
[\[180a.5\]]rang gi lha'am lha gzhan gyi/_/snying po snying gar bris nas kyang /_/lha 'dra bar yang sems bskyed de/_/khyim gyi nang du gzhag par bya'o/_/zhes 'byung bas/_shi ba'i ro'am gzugs brnyan ni sngags dang phyag rgyas tshul bzhin du dbang bskur nas lha yin no bar sems
[\[180a.6\]]kyis brtags te/_lam gyi bzhi mdor mchod rten chen po byas pa'i dbus su bzhag pa'am/_de ltar ma nus na ni shi ba nyid kyi yi dam gyi lha'am/_ngan song rnam par sbyong ba dang /_de bzhin gshegs pa mi 'khrugs pa la sogs pa lha gzhan gyi snying po ro'am gzugs brnyan gyi
[\[180a.7\]]snying gar bris la/_de lha yin par sems bskyed de/_dur ram mchod pa'i nang du bcug na sdig pa rnams byang bar 'gyur ro/_/thabs gzhan yang rgyud las/_de yi ming nas smos nas ni/_/gur kum bzang pos sngags bris te/_rim gyis 'bum ni tshang tsam du/_mchod rten las
[\[180b\]]
[\[180b.1\]]ni rab tu bya/_/sdig can sdig ni zad bya'i phyir/_/bye ba snyed ni tshang bar bya/_/de ni nges par dmyal ba las/_/'di byas pas ni grol bar 'gyur/_/yi dgas byol song sdug bsngal las/_/grol te lha yi gnas su skye/_/zhes 'byung bas/_shi ba'i ming dang rigs lnga'i snying
[\[180b.2\]]po spel zhing gro ga la gur kum gyis bris nas mchod rten gyi nang du bcug cing /_tsha tsha 'bum tshang bar gzhung bzhin du gdab/_sdig pa shin tu che na mchod rten bye ba tshang bar btab na ngan song gsum las grol zhing lha'i gnas su skye bar 'gyur ro/_/thabs gzhan yang rgyud las/_
[\[180b.3\]]de yi ming nas brjod nas ni/_/ji skad gsung ba'i sngags bzlas shing /_/'bum phrag stong ngam yang na ni/_/brgya phrag stong du tshang ba dang /_/bye ba snyed du rab bzlas na/_/lha yi gnas su nges par skye/_/zhes 'byung bas/_sngags mkhan nyid lha'i rnal 'byor du byas la/_shi
[\[180b.4\]]ba'i ming dang lha'i snying po rnams spel zhing bzlas brjod gzhung bzhin du 'bum phrag stong ngam/_brgya phrag stong ngam/_bye ba tshang bar bzlas na lha'i gnas su skye bar 'gyur ro/_/thabs gzhan yang rgyud las/_de yi ming nas brjod nas ni/_mkhas pas 'bum phrag brgya'am
[\[180b.5\]]ni/_/yang na brgya phrag stong du snyed/_/sbyin sreg byas par gyur na ni/_/dmyal ba chen por gyur pa yi/_/sdig pa de las thar bar 'gyur/_/zhes 'byung bas/_shi ba'i ming dang snying po rnams spel zhing tshul bzhin du sbyin sreg gi las byas te/_grangs 'bum phrag brgya'am/_
[\[180b.6\]]brgya phrag stong tshang bar bzlas shing sbyin sreg byas na ngan song las thar bar 'gyur ro/_/yang na gzhung nyid las smos pa'i me'i mdog dkar zhing me lce g.yas su 'khyil ba la sogs pa ltas bzang po rnams byung ba'i bar du sbyin sreg bya'o/_/thabs gzhan yang rgyud las/_
[\[180b.7\]]sbyin sreg dkyil 'khor dam pa ni/_/sbyin sreg rab tu bya ba yin/_/zhes smos pas/_sbyin sreg gi dkyil 'khor bzhengs su gsol te/_dbang bskur nas me thab tu sbyin sreg bya ba dang /_tsha tsha btab nas bzlas brjod la sogs bya dgos te/_'dir gong gi cho ga'i
[\[181a\]]
[\[181a.1\]]thabs rnam par rgyud nyid las gsal bar rab tu smos so/_/de yang sbyin sreg gi dkyil 'khor byed par 'dod pas/_dang por shi ba'i ro'am/_gzugs brnyan gyi snying gar shi ba nyid kyi me tog gang la phog pa'i yi dam gyi lha'am/_lha med na ngan song rnam
[\[181a.2\]]par sbyong ba la sogs pa lha gzhan gang yang rung ba'i snying po gro ga la gur kum gyis bris te snying gar gdags/_las kyi sgrib pa rnam par sbyong ba'i snying po de bzhin du bris nas spyi bor gdags te/_snying gar bris pa'i snying po gang yin pa de lha de nyid du ro de gyur par bsam
[\[181a.3\]]zhing byin gyis brlabs nas/_gtsang ma'i nang du khri'am stegs bu'i steng du kha nub tu bstan la gzhag go/_/sngags mkhan shar du kha bltas nas bdun du maN+Dal byas nas zhi ba dang ldan pa'i mchod pa rnams dgram zhing /_mchod sbyin gyi gtor ma cha gnyis tshul bzhin du
[\[181a.4\]]bshams/_'byor na 'phan gdugs ci 'byor kyang bre/_de nas bdag nyid rang gi lha'i rnal 'byor du gzhung bzhin du byas nas bde bar gshegs pa sras dang bcas pa spyan drangs te/_phyag byas la mchod pa dbul zhing thugs dam bskul ba dang /_dam tshig can rnams
[\[181a.5\]]la gtor ma phul te phrin las bcol ba dang 'gro ba la sbyin pa rgya cher spel bas lan chags bral bar byas pa la sogs pa gzhung gzhan dang mthun par byas nas bde bar gshegs pa de dag gis thugs kar bzlas bya'i yi ge na mo b+ha ga ba te bya ba'am/_oM sarba durga ti/_zhes bya
[\[181a.6\]]ba gang yang rung ba bkod la/_de bzhin du bdag gi snying gar yang bsams te/_gzhung bzhin du zhi ba'i ming dang sngags spel zhing zhag ci nus tsam gyis bzlas brjod bya'o/_/cho ga shes pa gzhan yod na gnas de nyid dam gzhan nyid du zhi ba'i thab khung tshul bzhin du brtsigs nas phyag
[\[181a.7\]]rgya bzhi bkod de/_mchod pa dang gtor ma dang sreg rdzas la sogs pa gzhung bzhin du bshams nas mchod pa dang gtor ma tshul bzhin du dbul zhing btang ba dang /_sbyin sreg gi cho ga byas pa la sogs pa zhag ci nus kyis bya'o/_/gzhan yang sgrib pa sbyangs shing tshogs bsag
[\[181b\]]
[\[181b.1\]]pa'i phyir mchod rten gdab pa dang mdo sde zab mo bklag pa dang /_sbyin pa 'byor tshad btang ba la sogs pa dge ba'i las rgya cher bya bar rigs so/_/de ltar dge ba'i phyogs ci nus pa byas nas/_sa phyogs brtags par sa'i cho ga gzhung bzhin du byas la dkyil 'khor ngos gcig
[\[181b.2\]]po la khru drug pa grub zhi dpang khru gang ba zhig byas pa'i dbus su/_me thab kho ra khor yug tu khru do pa zlum po zabs su khru gang pa/_mu ran 'phang dang zheng sor bzhi bzhi pa zlum por bskor/_lci bas skyang nul legs par bya/_sa dkar pos bsku zhing dris byug_/de nas thig
[\[181b.3\]]skud legs pa cig gis tshul bzhin du thig btab nas/_tshon phye sna lngas bri ba ni me thab kyi dbus su 'khor lo rtsibs brgyad pa gcig bya ba ni shar du rdo rje/_lhor rin po che/_nub tu pad+ma/_byang du sna tshogs rdo rje rnams tshul bzhin du bkod do/_/mu ran la rdo rje rkyang pa'i ra ba rtse
[\[181b.4\]]lnga pa'am/_rtse gsum pas bskor ro/_/de'i phyi rim gyi 'khor lo rtsibs bcu drug la shar gyi 'khor lo'i rtsibs bzhi la rdo rje dang lcags kyu dang mda' dang mgu bar ston pa rnams dgod do/_/lho'i rtsibs bzhi la nor bu rin po che dang nyi ma'i dkyil 'khor dang yid bzhin gyi
[\[181b.5\]]nor bu'i rgyal mtshan dang so'i phreng ba rnams dgod do/_/nub kyi 'khor lo'i rtsibs bzhi la rdo rje pad+ma dang ral gri dang 'khor lo dang dung rnams dgod do/_/byang phyogs kyi rtsibs bzhi la rdo rje kha bzhi pa dang go cha dang mche ba dang khu tshur rnams dgod do/_/de'i phyi rim gyi gru chad
[\[181b.6\]]kyi shar lhor smin ma 'degs pa'i tshul dang bdug pa dang /_lho nub tu rin po che'i phreng ba dang me tog dang /_nub byang du yid du 'ong ba'i glu dang mar me dang /_byang shar du gar byed pa'i mtshan nyid dang /_byug pa rnams dgod do/_/de'i phyi rim snam bu la phyag rgya bzhis gtams pa
[\[181b.7\]]dgod do/_/de'i phyi rim gyi snam bu la shar du rdo rje gdeng po dang zla ba/_shar lhor me thab/_lhor be con/_lho nub tu ral gri//_nub tu zhags pa dang /_bum pa dang /_nyi ma/_nub byang du ba dan/_byang du dbyug pa/_byang shar du mdung rtse gsum pa rnams dgod do/_/de'i phyi
[\[182a\]]
[\[182a.1\]]rim gyi sgo bzhi'i shar du lcags kyu/_lhor zhags pa/_nub tu lcags sgrog byang du dril bu rnams dgod do/_/gzhan yang dkyil 'khor gyi rgyan them skas bzhi'i phreng ba dang lda ldi dang do shal dang dril bu dang rnga ma dang seng ge dang ba lang la sogs pas brgyan
[\[182a.2\]]pa bri'o/_/de yang rgyud las khru bzhi pa yi tshad du ni/_cho ga bzhin du khung brkos la/_/rdo rjes mtha' ma bskor ba yi/_/'khor lo dbus su bri bar bya/_/rigs lnga yi ni phyag rgya rnams/_/ji bzhin pa yi phyogs su bri/_/ji bzhin sems dpa' rnams dang ni/_/'jig rten
[\[182a.3\]]gtso la sogs pa bri/_/zhes smos so/_/de ltar sbyin sreg gi dkyil 'khor smos nas bum pa chus bkang ba/_sman dang 'bru dang rin po che dang mgul chings dang bum pa'i kha rgyan la sogs pa gzhung dang mthun par byas pa lnga yan chad dgod pa dang /_lha bshos snod gtsang
[\[182a.4\]]mas bkang ba brgyad dam bcu drug snyed kyi bza' ba dang /_bca' ba dang btung ba sna tshogs pa dang /_me tog dang bdug pa dang /_byug pa dang mar me la sogs pa'i mchod pa rnams dang /_me tog gi phreng ba dang rgyal mtshan dang /_bla re dang gdugs dang ba dan dang
[\[182a.5\]]'phan la sogs pas brgyan pa dang /_dkyil 'khor gyi me tog sil ma bkram zhing ku shas bskor ro/_/mchod yon gyi gtor ma rgyas par cha gnyis kyang bsham mo/_/de yang rgyud las/_chu sogs bum pa gang ba dang /_/gtor mas snod rnams bkang ba dang /_/brgyad
[\[182a.6\]]snyed tsam du gzhag bya snyam/_/yang na bcu drug steng du gzhag_/bza' ba dang ni bca' ba'i bshos/_/me tog phreng sogs de bzhin te/_/bla re rgyal mtshan dar la sogs/_/gdugs mchog rnams ni legs par brgyan/_/zhes smos so/_/gzhan yang sbyin sreg gi yo
[\[182a.7\]]byad mar khu dang 'o ma dang til dang /_nyungs kar dang 'bras chan dang /_'bras so ba dang /_dUr ba dang /_yam shing 'o ma can dang /_dri zhim po las byas pa'i sor brgyad dam/_sor nyi shu bzhi'i bar dang /_bud shing 'o ma can skam po zlum po rnams dang /_ga pur dang gur
[\[182b\]]
[\[182b.1\]]kum la sogs pa dri zhim pa rnams bsag go/_/de yang rgyud las/_ga pur gur kum la sogs pa/_mar dang 'o ma til bskol la/_/til dang yungs kar 'bras rnams dang /_/dri yi chus ni legs bkang ste/_/'bras chan yos dang dUr ba dang /_/sbrang rtsi sha khar mar ldan
[\[182b.2\]]pa/_/brgya phrag du mar yongs bzlas pa/_/yam shing la yang de bzhin du/_/zhes smos so/_/de ltar mchod pa'i yo byad rnams bsags te/_bdag nyid rang gi lha'i rnal 'byor du byas la/_dkyil 'khor gyi yo byad kun la las thams cad pa'am/_ngan song sbyong ba'i
[\[182b.3\]]sngags kyis gdab/_sreg rdzas kun la yang ngan song sbyong ba'i sngags kyis gdab/_brgya rtsa brgya phrag du mar bzlas so/_/de nas las thams cad pa'am/_'phags pa mi g.yo ba'i sngags dang phyag rgyas bgegs bskrad cing mtshams bcad do/_/rdo rje ra ba dang dra ba dang
[\[182b.4\]]phur bu la sogs pa'i sngags sam rgyud dang ldan par bya'o/_/de nas bdag nyid kyi snying gar sna tshogs rdo rjes bsdus pas 'phags pa spyan drangs te/_phyag rgya bzhis bzhugs su gsol nas/_yon chab la sogs pa'i mchod pa rnams tshul bzhin du dbul lo/_/de yang
[\[182b.5\]]rgyud las/_cho ga shes par bris nas kyang /_/lha rnams mang po spyan drangs nas/_/sngags shes pas ni sngags phyag rgyas/_/ar+g+ha phul bar shes nas kyang /_/mdor na mchod pa byas nas ni/_/lha yi sbyor bar rab gnas la/_/zhes smos so/_/de nas gtor ma rnams tshul
[\[182b.6\]]bzhin du byin gyis brlabs nas/_dam tshig can rnams la gtor ma phul te/_ming 'di zhes bya ba'i sgrib pa sbyang zhing /_bdag 'gro ba'i don brtsam pa'i bstong grogs mdzad du gsol zhes brjod do/_/'gro ba spyir gtor ma bsngos nas/_ming 'di zhes bya ba'i lan chags byang
[\[182b.7\]]zhing bsod nams kyi tshogs su gyur cig ces brjod de gtang /_sngags mkhan gzhan ma zhig yod na bum pa lnga la rigs lnga'i snying po dang shi ba'i ming spel zhing cung zad bzlas la de nas ngan song sbyong ba'i sngags ci mang du bzlas brjod bya/_gzhan med na bdag nyid kyis bum pa gcig
[\[183a\]]
[\[183a.1\]]la ngan song sbyong ba'i sngags ci nus kyis bzlas so/_/de nas bud shing la ngan song sbyong ba'i sngags kyis btab la brtsig_/ro la ngan song sbyong ba'i sngags kyis mang du btab ste/_bye ma'am yungs kar la bzlas shing gtor nas bum pa'i chus tshul bzhin du
[\[183a.2\]]bkrus te ga pur dang gur kum la sogs pa'i dri rnams la ngan song sbyong ba'i sngags kyis btab ste ro la byug_/gur kum gyis sngags bco brgyad tshul bzhin du bris nas/_dpral ba dang /_mdzod spu dang /_rna ba gnyis dang /_gtsug phud dang /_dpung pa gnyis dang /_
[\[183a.3\]]sna dang /_rked pa dang /_bus mo gnyis dang /_bol gnyis dang /_long bu gnyis dang /_mig gnyis dang /_gsang ba'i gnas rnams su gdab/_de bzhin yid kyis kyang sngags rnams bkod de/_de dag gi 'od zer gyis sgrib pa sbyangs par bsams/_ngan song sbyong
[\[183a.4\]]ba'i phyag rgya bcings shing /_sarba bid bya ba'i sngags te/_snying ga dang /_lkog ma dang /_spyi bor btags pas lus ngag yid gsum gyi bag chags dag par dmigs so/_/de nas ro la ngan song sbyong ba'i sngags kyis btab pa'i gos kyis g.yogs nas/_rgyan rnams kyis
[\[183a.5\]]klubs te/_me tog gi phreng ba gdags shing /_sngags kyis btab pa'i bdug pas kyang bdugs te/_thab kyi dbus su stan dang bcas par bzhag ste/_nub tu kha bstan la bdag nyid shar phyogs su kha bltas te las bya'o/_/de yang rgyud las/_rang gi sngags kyis btab
[\[183a.6\]]pa'i shing /_/khung bu'i nang du gzhag par bya/_/ro la sngags kyis btab nas kyang /_/chu mchog gis ni bkrus nas ni/_/bzlas pa'i dri yis byug par bya/_/gos dang rgyan gyis klubs nas kyang /_/sngags kyis btab pa'i bdug pas bdug_/me tog phreng la sogs pas mchod/_/
[\[183a.7\]]snying ga lkog ma spyi bo ru/_/sarba bid kyis byin gyis brlab/_/de ltar gzhan du mi dge sngags/_/mchog tu dge ba rnams gzhag go/_/de nas ngan song sbyong ba'i phyir/_/stan dang bcas te de dbus su/_/gzhag pa nyid du bya ba yin/_/zhes smos so/_/de nas rdo rje chos kyi bzlas
[\[183b\]]
[\[183b.1\]]brjod byas pa'i chus thab kyi nye 'khor dang yo byad thams cad bsangs nas/_sku gzugs la sogs pa mngon du phyogs par rtswa ku sha'i khri la bkra shis kyi skyil mo krung du 'dug nas/_rang gi lha'i rnal 'byor du gsal bar byas la/_rgyun bzhag gi me'am/_dka' thub la dga' ba'i khyim
[\[183b.2\]]nas blangs pa'i me la/_rdo rje chos kyi bzlas brjod byas pa'i me bsangs te thab tu bcug la/_las sna tshogs kyi snying po brjod cing rlung yab kyi rlung gis me sbar ro/_/de nas rang gi snying gar yi ge hUM gzhag ste/_rnal 'byor gsal bar byas nas rdo rje me'i dam tshig gi phyag rgya rdo rje bcing ba
[\[183b.3\]]dang bsdams pa byas nas/_dam tshig gi sngags/_oM badzra a na la ma hA b+hU ta dz+wA la ya/_b+hasmi ku ru sarba duSh+TAn hUM phaT/_ces brjod pas rdo rje me ma'i gzugs su gyur te/_rid pa ring la gzi mdangs chen po g.yas bgrang phreng /_g.yon ril ba spyi blugs thogs pa/_thor
[\[183b.4\]]tshugs ser po can/_mdog dkar zhing snum pa/_me lce stong gis dkrigs shing 'od 'bar bar bsams nas mchod yon sngags kyis byin la/_zhi ba dang mthun pa'i dgang gzar gyis mar gyi dgang blugs gsum sbyin/_de nas yam shing gi thor to gnyis mar la bsres pa bsreg
[\[183b.5\]]ste til mar dang spus pa gung mo dang srin lag dang mthe bo gsum gyis sam/_blugs gzar gyis sreg blugs gsum sbyin/_de nas mchod yon gyi chus kha lag bkrus nas bsang gtor byas te/_'di skad brjod do/_/drang srong chen po khyod rang gi 'bar ba nyid du bzhugs te/_
[\[183b.6\]]bdag nyid ji ltar 'dod pa'i sbyin sreg byed pa'i bar du gnas par gyis shig ces smras nas/_me lha'i gzugs de nyid me'i rang bzhin 'bar ba nyid du bsam mo/_/de yang rgyud las/_de nas byin za dge ba rab sbar la/_/me lce stong gis dkrigs shing 'bar ba'i sku/_/zla dkar kun
[\[183b.7\]]da'i bzhin la zhi ba'i lus/_/mtha' yas pa yi gzugs kyis me bkug la/_/ar+g+ha dbul bar btag nas de bzhin du/_/blo mchog ldan pa'i dbus su gzugs sogs bzhag_/ces smos so/_/de nas sems dpa'i bzlas brjod byas pa'i mchod yon gyi snod g.yon rol du
[\[184a\]]
[\[184a.1\]]gzhag_/mchod pa'i yo byad gzhan g.yas rol du gzhag_/dgang gzar dang blugs gzar mdun du bzhag nas/_rang gi rnal 'byor gsal bar byas te/_las sna tshogs kyi snying po brjod pas me 'bar ba de nyid kyi nang du rin po che'i gzhal yas khang bzang
[\[184a.2\]]po lte ba dang bcas pa'i 'khor lo rtsibs bcu drug pa dang /_gru chad dang /_khyams dang /_sgo khyud dang /_rta babs dang /_them skas dang /_phreng ba la sogs pas brgyan pa/_dbus su seng ge dang pad+ma dang zla ba'i gdan chen po dang gru bzhi dang 'khor lo'i rtsibs dang /_
[\[184a.3\]]gru chad dang sgor pad+ma'i gdan dang /_rin po che'i khri'u la sogs pas bkod nas/_bdag gi snying gar sna tshogs rdo rje bsams la/_rdo rje bsdu ba'i snying po/_oM badzra sa ma yA dzaH/_zhes brjod cing /_rdo rje khu tshur gnyis bsnol te/_dpung mgor gzhag_/mdzub mo
[\[184a.4\]]gnyis lcags kyu ltar byas te/_gung mo dang mthe bong gnyis se gol brdabs pas/_de bzhin gshegs pa rnams 'khor dang bcas pa rang rang gi gnas nas bskul te/_ji ltar mchod par bsams pa'i gnas khor khor yug tu bzhugs par bsam mo/_/de nas shar phyogs kyi
[\[184a.5\]]sgor lcags kyu'i las kyi phyag rgya bcings te/_phyag rgya de nyid shar phyogs kyi sgor lcags kyur gyur par bsams la/_oM badzra aM ku sha dzaH/_zhes brjod cing /_lcags kyus dgug pa'i tshul gyis de bzhin gshegs pa rnams so so'i sgo drung du bzhugs par bsam mo/_/phyag
[\[184a.6\]]rgya de nyid bkrol nas lho phyogs kyi sgor zhags pa'i phyag rgyas bcings te/_phyag rgya de nyid lho phyogs kyi sgor zhags par bsams la/_oM badzra pA sha hUM/_zhes brjod cing zhags pas drangs pa'i tshul gyis de bzhin gshegs pa rnams so so'i sgo drung du bzhugs par bsam mo/_/
[\[184a.7\]]phyag rgya de nyid bkrol nas nub kyi sgor lcags sgrog gi phyag rgya bcings te/_phyag rgya de nyid dang nub phyogs kyi sgor lcags sgrog tu gyur par bsams la/_oM badzra s+pho Ta baM/_zhes brjod cing lcags sgrog bsdams pa'i tshul gyis bdag nyid ji srid 'dod par de bzhin gshegs pa
[\[184b\]]
[\[184b.1\]]rnams bzhugs par bsams te/_phyag rgya de nyid bkrol nas byang phyogs kyi sgor rdo rje dbab pa las kyi phyag rgya bcings te/_phyag rgya de nyid byang phyogs kyi sgor dril bur gyur par bsams la/_oM badzra A be sha hoH/_zhes brjod cing dril bu bskyod pa'i tshul gyis de bzhin gshegs pa
[\[184b.2\]]rnams mnyes par bsams te/_phyag rgya de nyid dgrol lo/_/de dag gi sku mdog dang phyag mtshan dang bzhugs tshul la sogs pa so so'i lta bas yun ring du blta zhing bsam mo/_/de nas so so'i dam tshig phyag rgya rdo rje bcings pa las bskyed de/_so so'i sngags kyi mjug
[\[184b.3\]]tu/_sa ma ya s+t+waM/_zhes brjod pas/_'phags pa rnams dgyes shing dam tshig skong par bsams te/_mchod yon phul nas bde bar gshegs so zhes brjod cing mchod pa gzhan rnams kyang rim bzhin du dbul lo/_/de nas sreg rdzas rnams la lha so so'i snying po dang /_ngan
[\[184b.4\]]song sbyong ba'i sngags bzlas te/_'od zer kha dog dkar por gyur par bsams nas rdzas re re zhing /_oM bai ro tsa nA ya swA hA/_che ge mo zhes bya ba sarba bid ces bya ba la sogs pa brjod cing rdzas rnams bsreg go/_/bzlas pa'i mthar ming 'di zhes bya ba'i nyon mongs pa'i sgrib pa rnams
[\[184b.5\]]shAn+tiM ku ru zhes brjod do/_/de bzhin du dkyil 'khor gyi lha re re la lan brgya rtsa brgyad man chad du dbul lo/_/de nas rdzas dang me thab la sogs pa bsangs te/_ngan song sbyong ba'i lha la sreg rdzas nyi shu rtsa gcig tu dbul lo/_/de ltar mchod zin pa dang /_'phags pa rnams tshul
[\[184b.6\]]bzhin du gshegs su gsol/_de nas me lha yang thab khung du spyan drangs shing bsams la/_mchod yon la sogs pas mchod cing /_yo byad kun las lan gsum dbul lo/_/de nas yang me lha me 'bar ba nyid du gyur par bsam mo/_/de yang rgyud las/_ji skad gsungs pa'i
[\[184b.7\]]yon tan 'dod pa yis/_/de bzhin gshegs sogs de ltar spyan drangs la/_ar+g+ha la sogs btab ste de bzhin dbul/_/bde gshegs bsdus pa'i mchod pa gang yin bya/_/de nas bsreg bya bkang ste rim gyis ni/_/rgyal po la sogs brgya rtsa brgyad du btags/_/de nas
[\[185a\]]
[\[185a.1\]]sbyong ba'i sngags kyis rgyal po la/_bsreg bya nyi shu rtsa gcig tu ni brtags/_de nas spyan drangs yo byad lan gsum dang /_ar+g+ha la sogs pad+ma dkar zhal mchod/_/ces smos so/_/de nas yang me thab dang yo byad rnams bsangs la/_bdag nyid kyi
[\[185a.2\]]snying gar yi ge hUM bzhag pa las/_bdag nyid khro bo phyag na rdo rjer yi ge hUM zhes pas gyur te/_bzhin dang cha lugs khro bo'i tshul can du bsams la/_me thab tu yang yi ge hUM las rdo rje sems dpar gyur/_rdo rje sems dpa'i thugs ka nas/_oM badzra satwa kro d+ha A na lArka
[\[185a.3\]]ma hA badzra kro d+ha/_dra ba dra ba/_bi dra ba bi dra ba/_sarbA pA ya nA sha ya nA sha ya/_ha ra ha ra prA NA na hUM phaT/_ces brjod pas/_khro bo khams gsum rnam par rgyal bar gyur te/_sku mdog sngon po zhal bgrad cing mche ba gtsigs pa/_phyag na rdo rje dang pad+ma dang /_ral gri
[\[185a.4\]]la sogs pa grangs med pa'i mtshon cha bsnams pa/_sbrul gyis brgyan pa/_stag lpags kyis smad g.yogs pa 'khor khro bo mang pos bskor ba rigs lnga'i dbu rgyan gyis brgyan pa/_zhabs pad+ma lta bus ro mnan cing /_thabs mkhas pa'i thugs rjes sdig pa sbyong bar mdzad par
[\[185a.5\]]bsam mo/_/grub na de'i sku gzugs kyang mdun du gzhag go/_/de nas lag pa g.yon pas khu tshur bcangs la/_mdzub mo bsgrengs te brang la sbyar zhing dpung pa dam du bcum la/_lag pa g.yas pas sbyin sreg bya ste/_sngags gong du smos pa dang /_shi pa'i ming
[\[185a.6\]]spel zhing 'bum mam/_bye ba man chad bzlas pa'i sbyin sreg bya'o/_/bar bar du ming 'di zhes bya ba'i nyon mongs pa'am sgrib pa thams cad/_oM sarba pA paM da ha na badzra ye swA hA/_zhes brjod cing til bsreg par bya'o/_/de yang rgyud las/_phyag na rdo rje phyag na pad zhags
[\[185a.7\]]bsnams/_/'jig rten gsum las rnam par rgyal ba'i gzugs/_/zhabs kyi pad+mas sdig mnan cing /_/rgyan rnams kun gyis rab rdzogs la/_/rdzogs sangs rgyas kyi dbu rgyan mtho/_/bsams sam yang na bris kyang rung /_/de yi snying po de bzhin du/_/brgya phrag
[\[185b\]]
[\[185b.1\]]stod dam yang na ni/_/bye ba'i tshad du sbyin sreg bya/_/zhes smos so/_/de nas lha gshegs su gsol te/_bdag nyid lus bsrung ba bya'o/_/de ltar bsregs nas thal bar gyur pa dang /_rdo rje bsdu ba'i sngags sa ma ha ra NA hUM/_zhes brjod cing /_rus pa dang thal ba rnams bsdus nas/_
[\[185b.2\]]snod gtsang mar bcug ste/_mchod rten gdab pa'i phyogs su gzhag go/_/de nas ga pur la sogs pa'i dri chu dang /_ba'i rnam lnga dang rus pa bsres te/_ngan song sbyong ba'i sngags bzhi las gang yang rung ba'i sngags 'bum man chad bzlas la 'jim pa dang bsres la dkyil 'khor gyi
[\[185b.3\]]lha gang yang rung ba'i gzugs su gdab pa'am yang na mchod rten du byas te/_mchod rten gcig gdab pa dang /_gnyis gdab pa dang /_gsum gdab pa dang /_brgya rtsa brgyad gdab pa man chad kyi bar du gzhung dang mthun par sngags dang phyag rgyas tshul bzhin du btab nas/_
[\[185b.4\]]sku'am mchod rten gyi spyan sngar ngan song sbyong ba'i sngags 'bum phrag nyis brgya man chad bzlas so/_/de nas mchod rten 'bar ba la sogs mtshan ma bzang po 'byung bar 'gyur ro/_/ci ste mtshan ma de dag ma mthong na/_'bum phrag brgya stong man chad bzlas shing ji srid mtshan
[\[185b.5\]]ma dge ba dag ma byung gi bar du/_de bzhin gshegs pa rnams mchod cing /_rtse gcig pa'i sems kyis mnyam par gzhag ste bzlas brjod bya/_de ltar bzlas pa'i mthar mtshan gcig tu bzlas la/_rab tu bzlas na/_shi ba nges par sdig pa las grol zhing mtshan ma bzang
[\[185b.6\]]po rnams 'byung bar 'gyur ro/_/de yang rgyud las/_de nas thal bar gyur pa dang /_/rdo rje bsdu ba'i sngags kyis ni/_/cho ga bzhin du bsdu bar bya/_/thal ba de yang rus pa'i rdul/_/sngags kyis btab pa'i dri chu dang /_/ba skyes 'o ma la sogs lngas/_/sbyong ba'i sngags
[\[185b.7\]]kyis blo ldan gyis/_/'bum du bzlas pa rdzogs nas ni/_/ga pur dri yis bsgos pa yis/_/'jim pa dang ni bsres nas kyang /_/gzugs su bya'am yang na ni/_/mchod rten gyi ni ltar byas la/_/gcig gam gnyis sam gsum mam lnga/_/yang na brgya rtsa brgyad du bya/_/sngags
[\[186a\]]
[\[186a.1\]]dang phyag rgyas btab nas kyang /_/'bum phrag gnyis kyi bar du bzlas/_/de nas mchod rten 'bar gyur tam/_/yang na gzugs kyi zhal 'dzum mam/_/dri dang bdug pa 'od kyang rung /_/snang ngam yang na ngad ldang ngam/_/lha la sogs pa'i rnam pa ni/_/sna tshogs
[\[186a.2\]]par ni snang gyur tam/_/rdzu 'phrul rnam par 'phrul ba dang /_/me tog la sogs 'bar ba dang /_/dung dang rnga la sogs pa'i sgra/_/dril bu pi wang la sogs rnams/_/ci ste mtshan ma de dag ni/_/sdig can blos ni mi mthong na/_/'bum gyi phrag ni brgyad stong ngam/_/ji srid
[\[186a.3\]]mtshan ma byung bar du/_/de bzhin gshegs rnams mchod nas ni/_/mnyam par gzhag pas bzlas par bya/_/de yi mthar ni mkhas pas kyang /_mtshan gcig mi nyal thog mar bzlas/_/de nas de yi sdig pa ni/_/dag pa nyid du nges par mthong /_/zhes smos so/_/shi ba'i
[\[186a.4\]]bar du med na cho ga bya ba'i thabs kyang /_de yang rgyud las/_yang na med par gyur na yang /_/bzlas shing bsgom pa'i tshul gyis ni/_/ming tsam legs par bris nas ni/_/mchod rten phreng bar bya ba dang /_/yang na gzugs su byas kyang rung /_/sbyin sreg mngon par dbang bskur
[\[186a.5\]]ro/_/gdon mi za bar mtho ris skye/_/zhes 'byung bas/_rus pa med na yang bdag nyid lha'i rnal 'byor du bsgoms shing bzlas brjod bya ba dang /_shi ba'i ming bris pa'am/_yang na gzugs brnyan gyi nang du ming rnams kyis bsngags te/_na maHsa man+ta bud+d+hA nA na/_i tsi pa ra
[\[186a.6\]]Na ma no ma/_zhes bya ba bris nas bcug la/_bum pa dang /_sngags dang /_phyag rgyas dbang bskur ba dang /_sbyin sreg gi dkyil 'khor bya ba dang /_thal ba las mchod rten mang po'am/_sku gzugs gdab pa la sogs pa gong du smos pa'i cho ga ltar byas nas/_sgrib pa
[\[186a.7\]]rnams zad nas bde 'gro lha'i 'jig rten du skye bar 'gyur ro/_/de ltar mchod rten nam sku btab pa'i tsha tsha rnams lam gyi bzhi mdor mchod rten chen po byas te/_de'i nang du bcug la/_mchod pa dag gis mchod nas/_'phags pa'i dge 'dun la mchod bstod gsol/_
[\[186b\]]
[\[186b.1\]]yon yang phul nas/_dge ba'i rtsa ba 'dis che ge mo bde 'gro mtho ris lha'i 'jig rten du skye bar gyur cig ces brjod la/_de bzhin du 'gyur ba'am/_yang na tsha tsha btab pa rnams rgya mtsho chen po'am chu klung du dor na gang dag rdul des reg pa thams cad mtho ris thob cing dge ba'i rtsa ba 'dis
[\[186b.2\]]che ge mo ngan song las thar bar gyur cig ces brjod na de bzhin du 'gyur ro zhes gzhan las bshad do/_/gong du smos pa bzhin cho ga ma nus na thabs gzhan yang rgyud las/_thal ba yungs kar bye ma sogs/_/rang gi ming smos sngags btab nas/_bzlas pa byas te song nas
[\[186b.3\]]kyang /_/rgya mtshor 'bab pa'i klung du dor/_/zhes 'byung bas/_thal ba'am yungs kar ram/_bye ma'am dri la shi ba'i ming dang /_sarba bid la sogs pa'i ngan song sbyong ba'i sngags spel nas 'bum man chad bzlas shing btab ste chu klung chen por dor na ngan song las thar bar 'gyur ro/_/
[\[186b.4\]]gong du smos pa lta bu'i ro'i cho ga byas pa rnams kyi yon tan yang /_rgyud las de ltar na ni sdig can yang /_/ngan song las ni thar bar 'gyur/_/dge ba'i chos ni bskyed pa dang /_/byang chub sa bon bskyed pa'i bdag_/sangs rgyas 'bras bu rgyu ldan pa/_/sbyin pa'i pha rol phyin par ldan/_/
[\[186b.5\]]tshul khrims rgyu dang rab ldan pa/_/bzod pa brtson 'grus mnyam gzhag dang /_/shes rab rnams kyi rgyu bsgoms pa'i/_/'jig rten bsod nams ldan ci smos/_/myur du de ni ngan song ni/_/bcom par 'gyur te the tshom med/_/ces 'byung ngo /_/de yang rgyud las/_dge ba'i
[\[186b.6\]]rtsa ba ma bskyed las/_/med par lta ba gang yin dang /_/byang chub lam las rnam ldog pas/_/bstan la zhe sdang gnod byed cing /_/sdig pa'i rang bzhin ma mthong la/_/pha dang ma la snying ring zhing /_/byang chub sems la brten pa dang /_/'dod chags bral ba bsad pa rnams/_/ci ste
[\[186b.7\]]lha rnams med gyur tam/_/sangs rgyas dge 'dun chos de bzhin/_/sngags dang phyag rgya'i tshogs la sogs/_/shes rab thabs rnams med na ni/_/sdig can de dag mi thar zhes/_/bde gshegs rgyal ba nyid kyis gsungs/_/zhes smos mod kyi/_de lta bu'i mi dge ba'i mtshams
[\[187a\]]
[\[187a.1\]]med pa lnga byed pa'am/_dam pa'i chos spong ba'am/_'phags pa la skur pa 'debs pa yang rung ste/_las kyi sgrib pa rnams zad par 'gyur ro zhes lung gzhan dag las 'byung ngo /_/ngan song sbyong ba'i rgyal po brtag pa yi/_/shi ba'i don du cho gar gsungs pa
[\[187a.2\]]las/_/'gro ba'i don du bdag gis nyung zhig bsdus/_/'di yis nyam thag sdug bsngal nyung bar shog_/ngan song thams cad sbyong ba'i thabs zhes bya ba sbyin sreg gi dkyil 'khor gyi cho ga_/slob dpon skal bzang dga' bas mdzad pa rdzogs so//_//rgya gar gyi mkhas
[\[187a.3\]]pa chen po bla ma ni na shi dang /_lo tsA ba dge slong g.yung drung 'od kyis bsgyur ba'o//[ {D2635}]@##/_/rgya gar skad du/_sarba durga ti pa ri sho d+ha na nA ma maN+Da la bi d+hiH/_bod skad du/_ngan song thams cad yongs su sbyong ba'i dkyil 'khor gyi cho ga zhes bya ba/_bcom
[\[187a.4\]]ldan 'das de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i rgyal po la phyag 'tshal lo/_/gtso chen shAkya seng ge la/_/kun nas dang bas phyag 'tshal lo/_/slob ma la ni phan gdags phyir/_/rtsa ba'i rgyud rnams
[\[187a.5\]]las btus te/_/ngan song thams cad 'jig byed pa'i/_/dkyil 'khor cho ga de bshad bya/_/nyams dga' ba yi sa phyogs su/_/bde ba'i stan la 'dug nas ni/_/bdag med par ni lhag mos pas/_/lkog mar pad+ma rnam par bsam/_/mdun gyi 'dab mar a dang ni/_/
[\[187a.6\]]hUM las zla ba rdo rje ni/_/rtse lnga bsams te de yang ni/_/lce de nyid la thim par bya/_/rdo rje lce ru rnam bsams pas/_/sngags zlos mthu dang ldan par 'gyur/_/lag pa gnyis su a las ni/_/zla ba hUM las rdo rje ni/_/rtse lnga par ni rnams bskyed de/_/kha dog dkar po bsgom par
[\[187a.7\]]bya/_/lag pa'i dbus su zhu gyur nas/_/rdo rje'i lag par rnam par bsam/_/rdo rje lag pa brtan byas nas/_/phyag rgya thams cad bcing bar bya/_/rdo rje 'jigs byed nas brtsams te/_/rdo rje rtse mo mthar thug pa'i/_/kun nas bsrung ba'i 'khor lo ni/_/mkhas pas yongs su
[\[187b\]]
[\[187b.1\]]bsam par bya/_/kun nas yongs su zlum por ni/_/ra ba dra ba byas nas kyang /_/slob dpon shin tu mnyam gzhag pas/_/rdo rje 'og ni bcing bar bya/_/de nas de rjes nyid la ni/_/sems can kun la phan pa'i phyir/_/'khor lo'i tshogs dang bcas pa yi/_/dkyil 'khor nam mkhar
[\[187b.2\]]bsam par bya/_/me tog spos dang mar me dang /_/dri dang bshos la sogs pas mchod/_/sdig pa thams cad bshags bya zhing /_/de bzhin bsod nams rjes yi rang /_/lam ni yang dag bsgom bya zhing /_/byang chub sems ni yongs bzung dang /_/sdom pa thams cad bzung ba
[\[187b.3\]]dag_/dkyil 'khor gyi ni mdun du bya/_/me tog spos dang mar me dang /_/dri yis rab tu mchod bya zhing /_/de bzhin sgeg mo phreng ba ma/_/glu ma gar ma la sogs brgyad/_/mchod pa nyi shu rtsa lnga ni/_/rtsa ba'i rgyud las gsungs pa ltar/_/nam mkha' yi ni phyogs nyid du/_/
[\[187b.4\]]mchod par gyur par rnam par bsam/_/lha dang klu dang gnod sbyin dang /_/srin po dang ni lto 'phye che/_/'byung po yi dgas sha za sogs/_/thams cad lhags nas mchod par bsam/_/mchod pa kun gyis rab mchod nas/_/sangs rgyas yon tan rjod byed de/_/e ma sangs
[\[187b.5\]]rgyas e sangs rgyas/_/sangs rgyas mdzad pa mchog mdzad legs/_/ngan song thams cad legs sbyangs nas/_/'gro bas byang chub thob par mdzad/_/'dod dang gzugs khams gnas pa'i lhas/_/thal mo sbyar cing rab btud de/_/'khor los sgyur la phyag byas te/_/de
[\[187b.6\]]nyid du ni mi snang gyur/_/de nas de rjes nyid la ni/_/go rims ji bzhin bsgom byas la/_/snying ga'i dbus su zla ba ste/_/de dbus dkyil 'khor rnam par bsam/_/nam mkha'i dkyil 'khor bkug nas ni/_/snying ga ru ni gzhug par bya/_/rdo rje lcags kyu la sogs kyis/_/
[\[187b.7\]]dgug gzhug bcings la dbang du bya/_/dkyil 'khor rnam gnyis legs bsres te/_/dkyil 'khor gcig tu bsgom par bya/_/dkyil 'khor 'di ni thams cad du/_/rdzogs pa'i sbyor ba las byung ba/_/de yi dbus su rang gi ngos/_/shAkya seng ge bsgom par bya/_/de nas
[\[188a\]]
[\[188a.1\]]shAkya thub pa yi/_/thugs kar zla ba'i dkyil 'khor bsam/_/de dbus ngan song sbyong zhes pa'i/_/gsang sngags gzugs ni rnams bsams la/_/gsang sngags rgyal po rjes dran bya/_/skad cig gis ni sa bon spro/_/de 'og kun nas 'od kyis ni/_/sems can
[\[188a.2\]]thams cad snang bar byas/_/dmyal ba yi dgas byol song yang /_/slar yang snang bas khyab par byas/_/de nas 'od kyi snang ba yis/_sems can thams cad ngan song las/_/sngags kyi 'od kyis bkug nas kyang /_/sngags dang phyag rgyas dral bar bya/_/de la sogs pa'i sbyor
[\[188a.3\]]ba yis/_/srid gsum dri ma sbyang bar bya/_/'gro ba'i dri ma bral thob nas/_/slar yang 'od kyis snang bar byas/_/sems can thams cad bkug nas ni/_/dkyil 'khor du ni gzhug par bya/_/de la chu la sogs pa yis/_/dbang bskur ba ni rim bzhin sbyin/_/de ltar dbang
[\[188a.4\]]bskur tsam gyis ni/_/khams gsum pa yi sems can kun/_/sangs rgyas sras dang bcas mthong nas/_/mchod pa kun gyis rab tu mchod/_/chos kyi 'khor lo bskor mdzad pa/_/khams gsum pa yi 'gro kun gyi/_/ngan song thams cad sbyong mdzad pa/_/shAkya seng ge phyag
[\[188a.5\]]'tshal lo/_/chos kyi dbyings kyi rang bzhin las/_/sems can kun la phan pa'i phyir/_/rang gi de nyid ston mdzad pa/_/rdo rje gtsug tor phyag 'tshal lo/_/mnyam pa'i de nyid bsgom pa yis/_/khams gsum la gnas thams cad la/_/dbang bskur rab tu stsol mdzad pa/_/
[\[188a.6\]]rin chen gtsug tor phyag 'tshal lo/_/so sor kun rtog rang bzhin can/_/chos kyi bdud rtsi'i char 'bebs pas/_/sems can dbugs 'byin mdzad pa po/_/pad+ma gtsug tor phyag 'tshal lo/_/sems can sdug bsngal bsal bya'i phyir/_/bya ba rjes grub rang bzhin can/_/phrin
[\[188a.7\]]las sna tshogs mdzad pa po/_/sna tshogs gtsug tor phyag 'tshal lo/_/khams gsum 'od kyis gsal mdzad pa/_/sems can kun gyis 'phags pa yi/_/bden pa mthong bar mdzad pa po/_/gtsug tor gzi brjid phyag 'tshal lo/_/yid bzhin nor bu'i rgyal mtshan rnams/_/sbyin
[\[188b\]]
[\[188b.1\]]pas sems can thams cad kyi/_/bsam pa thams cad rdzogs mdzad pa/_/gtsug tor rgyal mtshan phyag 'tshal lo/_/nyon mongs nye ba'i nyon mongs dag_/gcod cing bdud bzhi'i stobs bcom nas/_/sems can byang chub thob mdzad pa/_/gtsug tor rnon po phyag 'tshal lo/_/
[\[188b.2\]]khams gsum 'gro ba thams cad kyi/_/gdugs dkar gyis ni rab brgyan pa'i/_/chos kyi rgyal po thob mdzad pa/_/gtsug tor gdugs dkar phyag 'tshal lo/_/sgeg mo phreng ba de bzhin glu/_/gar ma lha mo bzhi po dang /_/spos dang me tog mar me dang /_/dri yi lha mo phyag
[\[188b.3\]]'tshal bstod/_/dad sogs ngo bo las byung ba'i/_/sgo yi dbus na gang bzhugs pa/_/lcags kyu zhags pa lcags sgrog dril/_/sgo srung rnams la phyag 'tshal lo/_/sgo bzhi yi ni logs dag na/_/khyams la sogs par bzhugs mdzad pa/_/rab dga' la sogs gnas mdzad
[\[188b.4\]]gang /_/byang chub sems la phyag 'tshal bstod/_/tshangs dbang drag po zla ba sogs/_/phyogs bzhi'i 'jig rten skyong ba dang /_/me dang srin po rlung lha dang /_/'byung po'i bdag po phyag 'tshal bstod/_/sngags pa rdo rje dril 'chang bas/_/bstod pa'i rgyal po 'di yis ni/_/dkyil
[\[188b.5\]]'khor gyi ni mdun nyid du/_/bstod pa 'di yis yang dag bstod/_/rang gi lus ni gang yin pa/_/bdag nyid dkyil 'khor dag tu brtag_/dang por sbyor ba'i ting 'dzin ni/_/de ltar rnam par bsgom par bya/_/de nas khams gsum ma lus pa/_/stong pa nyid du rnam bsgoms la/_/
[\[188b.6\]]rlung dang chu yi dbus su ni/_/gser gyi sa gzhi rnams bsams la/_/suM gyi sa bon las byung ba'i/_/ri rab chen po bsam par bya/_/rin chen sna bzhi'i rang bzhin las/_/gru bzhi shin tu rgya che ba/_/de yi dbus su dkyil 'khor ni/_/ngan song sbyong ba dag bsams te/_/sa bon
[\[188b.7\]]b+hUM las byung ba yi/_/gzhal yas khang brtsegs rnam par bsgom/_/gru bzhi pa la sgo bzhi pa/_/rta babs bzhis ni rnam par mdzes/_/thig bzhi dang ni yang dag ldan/_/'khor lo rtsibs brgyad pa yis brgyan/_/sgo yi logs bzhi thams cad dang /_/sgo khyud kyi ni
[\[189a\]]
[\[189a.1\]]mtshams rnams dang /_/grwa yi cha ni thams cad du/_/rdo rje rin chen dag gis spras/_/dril bu dar dang ba dan sogs/_/chun 'phyang me tog phreng bas brgyan/_/dra ba dra phyed kyis spras pa/_/gru bzhi par ni bsam par bya/_/'khor lo rtsibs brgyad dbus su ni/_/seng ge
[\[189a.2\]]la gnas pad+ma'i gdan/_/de la gnas pa'i zla dbus su/_/shes rab thabs ni zhu bar bya/_/sems can don gyi rgyur byung ba'i/_/sngags kyi gzugs su rnam par bsam/_/oM mu ne mu ne ma hA mu ne ye swA hA/_gsang sngags rgyal po 'di las ni/_/sgrib pa kun sel zhes bya
[\[189a.3\]]ba'i/_/ting nge 'dzin gyis rnam dag pa'i/_/shAkya'i rgyal po rjes dran bya/_/ting nge 'dzin la snyoms zhugs nas/_/gsang sngags kyang ni gsung bar mdzad/_/rdo rje khu tshur gnyis bcings nas/_/rim gyis rnam par dbye ba ni/_/rgya 'di chos kyi 'khor lo ste/_/'khor ba
[\[189a.4\]]thams cad gcod byed yin/_/de yi dpe ni 'di lta ste/_/ji ltar pad+ma la chags pa'i/_/bum pa la sogs bsdams pa rnams/_/pad+ma'i 'dab ma kha bye na/_/bcings pa'i sdug bsngal las thar byed/_/de bzhin 'khor ba'i sems can rnams/_/srid gsum 'gro bar bcings ba
[\[189a.5\]]rnams/_/thugs rje'i bdag nyid shAkya yi/_/seng ges bcings pa las grol mdzad/_/de nas snying gar zla ba la/_/gnas pa'i sngags rnams brjod nas ni/_/rdo rje gtsug tor nas brtsams te/_/rdo rje 'bebs pa'i bar du bskyed/_/de la sngags rnams 'di yin no/_/na mo b+ha
[\[189a.6\]]ga wa te sarba durga ti pa ri sho d+ha ni/_rA dzA ya ta thA ga tA ya ar+ha te/_samyak+saM bud+d+hA ya/_tad+ya thA/_oM sho d+ha ni sho d+ha ni/_bi sho d+ha ni bi sho d+ha ni/_sarba pA paM bi sho d+ha ni/_shud+d+he bi shud+d+he/_sarba karma A ba ra Na bi shod+ha ni swA hA/_zhes bya ba'i sngags brjod par bya ste/_de nas go rims ji bzhin
[\[189a.7\]]pa'i/_/rim pa yang dag bshad par bya/_/oM badzra hUM phaT/_kha yi sgo nas dbyung ba ni/_/kun nas 'od zer lnga par byung /_/sngags kyi 'od kyi snang ba yis/_/'jig rten khams ni thams cad du/_/snang bar khyab nas 'gro ba ni/_/kun kyang sdug bsngal grol bar byed/_/de nas 'od
[\[189b\]]
[\[189b.1\]]zer slar log pa/_/snying ga ru ni zhugs par bya/_/sngags dang 'od zer 'dres pa las/_/byung ba'i sku ni spro bar bya/_/shar rtsibs pad+ma zla bar bzhugs/_/rdo rje gtsug tor de bzhin gshegs/_/sems can kun la phan don du/_/thugs ka las byung bzhugs par bsam/_/
[\[189b.2\]]sku mdog dkar zhing 'od zer 'bar/_/sa gnon pa yi phyag rgyas bzhugs/_/sngar bshad bzhin du thams cad kyang /_/'od zer spro dang bsdu ba dang /_/spros nas bsdu ba'i sbyor ba yis/_/rang rang sngags nas byung ba ni/_/snying ga nas ni ston nas ni/_/ji ltar gnas su gzhag
[\[189b.3\]]par bya/_/oM rat+nod+ma traM/_zhes bya bas gdon par bya'o/_/de nas lho yi rtsibs la ni/_/rin chen gtsug tor de bzhin gshegs/_/pad+ma zla ba'i dbus su ni/_/thugs ka las ni nges ston la/_/sku mdog sngo zhing shin tu mdzes/_/mchog sbyin pa yi phyag rgyas bzhugs/_/
[\[189b.4\]]khams gsum pa ni ma lus pa'i/_/sems can kun la dbang bskur mdzad/_/oM pad+mot+ta hrIH/_zhes bya bas gdon par bya'o/_/de nas nub kyi rtsibs la ni/_/pad+ma zla ba'i dkyil 'khor la/_/sa bon las ni byung ba'i sku/_/pad+ma gtsug tor de bzhin gshegs/_/thugs ka
[\[189b.5\]]las ni phyung ste bzhugs/_/sems can kun la rjes ston mdzad/_/sku mdog dmar zhing 'od 'bar ba/_/bsam gtan gyi ni phyag rgyas bzhugs/_/oM bi shwot+ta ma aH/_zhes bya bas gdon par bya'o/_/de nas byang gi rtsibs la ni/_/pad+ma la gnas zla dbus su/_/thugs
[\[189b.6\]]ka las ni yang dag ston/_/sna tshogs gtsug tor de bzhin gshegs/_/sna tshogs pa yi 'od ldan pa/_/'di yi phyag rgya mi 'jigs sbyin/_/'di ni sna tshogs las mdzad de/_/'khor ba las ni sems can sgrol/_/oM gyi sa bon las byung ba/_/gtsug tor gzi
[\[189b.7\]]brjid de bzhin gshegs/_/thugs ka las byung me mtshams su/_/pad gnas zla ba'i dkyil 'khor la/_/g.yas pa la ni nyi ma bsnams/_/phyag g.yon dkur ni brten te bzhugs/_/sku mdog dkar dmar 'od zer gyis/_/khams gsum par ni snang bar mdzad/_/hUM gi sa
[\[190a\]]
[\[190a.1\]]bon las byung ba/_/gtsug tor rgyal mtshan de bzhin gshegs/_/thugs ka nas ni byung nas kyang /_/bden bral mtshams kyi rtsibs la ni/_/pad gnas zla ba'i dbus na bzhugs/_/sku mdog dmar zhing nag pa la/_/yid bzhin nor bu'i rgyal mtshan rnams/_/
[\[190a.2\]]'gro ba'i ser sna rnam dag mdzad/_/d+hI yi sa bon las byung ba/_/gtsug tor rnon po de bzhin gshegs/_/nyon mongs nye ba'i nyon mongs dag_/gcod mdzad rlung gi rtsibs su bzhugs/_/'di yi phyag mtshan g.yas ral gri/_/g.yon na glegs bam bsnams par mdzad/_/
[\[190a.3\]]sku mdog mkha' ltar sngo ba ni/_/pad+ma la gnas zla bar bzhugs/_/kri yig sa bon las byung ba/_/gtsug tor gdugs dkar de bzhin gshegs/_/chos kyi bdag por gyur pa ni/_/dbang ldan rtsibs su dbyung bar bya/_/sku mdog dkar zhing 'od zer 'bar/_/'di yi phyag
[\[190a.4\]]mtshan gdugs bsnams pa'o/_/de dag thams cad sna tshogs pa'i/_/pad gnas zla dkyil dag tu bzhugs/_/hUM traM hri a yi sngags kyi ni/_/sgeg mo la sogs lha mo bzhi/_/phyung ste mtshams kyi cha yi ni/_/pad gnas zla dkyil dag tu dgod/_/sku mdog phyag mtshan
[\[190a.5\]]rigs kyi yum/_/rgyud las ji skad gsung bzhin bya/_/de bzhin me tog bdug spos ma/_/mar me dri yi lha mo bzhi/_/grwa yi cha ru gnas pa ni/_/go rims bzhin du dbyung bar bya/_/sngags dang gdan la sogs pa ni/_/sgeg mo la sogs bshad par bya/_/oM sarba saM skA ra pa ri
[\[190a.6\]]shud+d+ha d+harma te ga ga nas mung+ga te ma hA na ya pa ri bA re swA hA/_sngags 'dis byams pa la sogs pa/_/bcu drug po ni phyung nas su/_/shar gyi logs nas brtsams nas su/_/byang gi sgo yi bar du dgod/_/shar sgo yi ni logs gnyis su/_/byams pa la sogs rnam pa bzhi/_/pad
[\[190a.7\]]gnas zla ba'i dbus su ni/_/sems dpa'i skyil krung dag gis bzhugs/_/byams pa mdog sems 'od bzang pa/_/g.yas na klu shing me tog bsnams/_/g.yon na spyi blugs legs par 'dzin/_/byang sems rnam dag 'khrungs las byung /_/gnyis pa mthong ba don yod ni/_/
[\[190b\]]
[\[190b.1\]]pad+ma la gnas zla ba bzhugs/_/sku mdog yongs su ser ba nyid/_/g.yas na pad+ma bsnams pa'o/_/pad+ma'i spyan dang yang dag ldan/_/g.yon pa'i khu tshur dkur brten pa'o/_/gsum pa khyab bdag ngan song sbyong /_/pad gnas zla ba nyid la bzhugs/_/sku mdog dkar la 'od
[\[190b.2\]]'bar ba/_/phyag na lcags kyu bsnams pa yin/_/khyams kyi go rims ji bzhin pa'i/_/dkyil 'khor bzhi par bshad pa la/_/mya ngan mun pa thams cad ni/_/nges par 'joms pa'i blo gros ni/_/sku mdog dkar ser dag tu snang /_/'di yi phyag rgya dbyug pa la bsnams/_/
[\[190b.3\]]g.yon pa'i khu tshur dkur brten te/_/sems dpa'i skyil krung dag gis bzhugs/_/'di dag shar du bzhugs pa yi/_/byang chub sems dpar grags pa yin/_/de bzhin lho yi phyogs su ni/_/sngar bshad pa yi rim nyid kyis/_/pad gnas zla ba'i dbus su ni/_/sems
[\[190b.4\]]dpa'i skyil krung dag gis bzhugs/_/dang po spos kyi glang po ste/_/sku mdog dkar ljang mdzes par snang /_/'di yi phyag rgya g.yas kyi ni/_/phyag na dri ni bsnams par mdzad/_/phyag g.yon dkur ni brten nas su/_/sems can thams cad rab grol mdzad/_/byang chub sems
[\[190b.5\]]dpa' gnyis pa ni/_/de mtshan dpa' bar 'gro ba'o/_/sku mdog dung dang kun da 'dra/_/phyag g.yas ral gri bsnams par mdzad/_/g.yon pa'i khu tshur dkur brten pa/_/shin tu mnyam par bzhag ste bsgoms/_/bde gshegs sras po gsum po ni/_/nam mkha' mdzod
[\[190b.6\]]ces bya ba ste/_/dam pa chos kyi gang ba'i mdzod/_/sku mdog dag ni dkar ser yin/_/'di yi phyag rgya phyag g.yas na/_/pad+ma la gnas chos kyi mdzod/_/g.yon pa'i phyag ni dkur brten te/_/mkha' kun khyab pa'i nor 'dzin to/_/byang chub sems dpa' bzhi po yang /_/ye
[\[190b.7\]]shes tog ces bya ba ste/_/'di yi sku mdog sngon po la/_/yid bzhin nor bu rgyal mtshan bsnams/_/g.yon pa'i khu tshur dkur 'jog cig_/sems can kun la mi 'jigs stsol/_/da ni nub kyi phyogs dag gi_/byang chub sems dpa' bzhi po yang /_/pad+ma zla ba'i dkyil
[\[191a\]]
[\[191a.1\]]'khor la/_/sems dpa'i skyil krung dag gis bzhugs/_/dang po'i mtshan ni 'od dpag med/_/de yis 'od kyi rnam par mdzes/_/zla ba'i mdog can shin tu dkar/_/phyag g.yas na ni bdud rtsi yis/_/bum pa yang dag 'dzin par mdzad/_/g.yon pa'i khu tshur
[\[191a.2\]]dkur brten pa'o/_/sangs rgyas sras po gnyis pa ni/_/de mtshan zla 'od ces bya ba/_/de bzhin sku mdog dkar la bzang /_/phyag rgya g.yas pa'i phyag na ni/_/pad+mar gnas pa'i zla tshes te/_/g.yon pa'i khu tshur dkur brten pa'o/_/byang chub sems dpa' gsum pa yang /_/
[\[191a.3\]]mtshan ni bzang skyong zhes bya ba/_/sku mdog dkar dmar dag tu snang /_/phyag rgya g.yas pa'i phyag la ni/_/rin chen 'bar ba rab tu bsnams/_/g.yon pa'i khu tshur dkur brten pa'o/_/byang chub sems dpa' zhi ba'i mtshan/_/dra ba can gyi 'od ces bya/_/sku mdog dmar zhing 'od
[\[191a.4\]]'bar ba/_/rdo rje dra ba 'dzin par mdzad/_/de bzhin byang gi sgo phyogs su/_/rgyal sras sems dpa' dang po ni/_/rdo rje snying po zhes bya ba/_/sku mdog sngo skya 'bar ba la/_/phyag g.yas pa yi phyag na ni/_/ut+pal rdo rje dang ldan pa'o/_/phyag g.yon dkur ni brten pa'o/_/gnyis
[\[191a.5\]]pa'i mtshan ni blo gros kyi/_/mthar ni mi zad pa zhes bya/_/kun da zla ba ltar dkar zhing /_/phyag rgya phyag ni gnyis ka yis/_/ye shes bum pa legs bsnams te/_/sems can kun ni rab tshim mdzad/_/sangs rgyas sras po gsum pa ni/_/sangs rgyas kun gyis bsngags pa'i
[\[191a.6\]]mtshan/_/dang po spobs pa bzhag pa la/_tha mar brtsegs pa zhes bya ba/_/sku mdog zangs ltar dmar ba ste/_/phyag rgya g.yas na pad+ma la/_/gnas pa'i rin chen brtsegs pa bsnams/_/g.yon pa'i khu tshur dkur brten pa'o/_/rgyal ba'i sras po bzhi pa ni/_/kun du bzang po
[\[191a.7\]]zhes bya ste/_/sku mdog ser zhing 'od bzang ba/_/phyag rgya g.yas pa'i phyag rgya ni/_/rin chen snye ma bsnams par mdzad/_/g.yon pa'i khu tshur dkur brten pa'o/_/de 'dra'i tshul dang rang bzhin gyis/_/byang chub sems dpa' thugs rje yi/_/bdag can pad gnas zla dbus
[\[191b\]]
[\[191b.1\]]su/_/sems dpa'i skyil krung dag gis bzhugs/_/dzaHyi sa bon las byung ba'i/_/shar du rdo rje lcags kyu ni/_/kun du zla ba ltar dkar ba/_/phyag g.yas kyis ni lcags kyu bsnams/_/hUM gi sa bon las byung ba'i/_/lho ru rdo rje zhags pa ste/_/sku mdog ser zhing 'od 'bar
[\[191b.2\]]ba/_/phyag na zhags pa yang dag bsnams/_/baM gyi sa bon las byung ba'i/_/nub tu rdo rje lcags sgrog ni/_/sku mdog rnam par dmar ba ste/_/phyag na lcags sgrog bsnams pa yin/_/hoHyi sa bon las byung ba'i/_/byang du rdo rje 'bebs pa ni/_/sna tshogs mdog can 'od po che/_/
[\[191b.3\]]phyag na dril bu legs par bsnams/_/sngar bshad pa yi rim gyis ni/_/sgo bzhi dag tu phyung nas kyang /_/pad+ma la gnas zla dbus su/_/sems dpa'i skyil krung dag gis bzhugs/_/de ltar rnam par bsgom pa yis/_/ngan song thams cad rnam par sbyang /_/'di ni dkyil 'khor
[\[191b.4\]]rgyal po mchog_/ces bya ba'i ting nge 'dzin to/_/shAkya seng ge mdun byas te/_/thams cad dkyil 'khor la bzhugs te/_/ngan song thams cad las 'don pa/_/las kyi rgyal po mchog ces bya/_/kun gyi phrin las gcig yin pas/_/des na re rer ma bshad do/_/'di ni las
[\[191b.5\]]kyi rgyal po mchog_/ces bya ba'i ting nge 'dzin to/_/de nas sngags par phyag rgya ni/_/rim bzhin yang dag bshad par bya/_/oM na mo b+ha ga ba te sarba durga ti pa ri sho d+ha ni rA dzA ya/_ta thA ga tA ya/_ar+ha te/_samya k+saM bud+d+hA ya/_tad+ya thA/_oM sho d+ha ni sho d+ha ni/_sarba pA paM bi sho d+ha ni/_
[\[191b.6\]]shud+d+ha bi shud+d+he/_sarba karma A ba ra Na bi shud+d+he swA hA/_'di dag kun gyi sngar gyi ni/_/mdzad pa la ni sngags 'di brjod/_/shAkya seng ge'i dam tshig gis/_/phyag rgya dag ni bshad par bya/_/dbus su ting 'dzin mchog gis ni/_/bzhugs pa dam tshig phyag rgyar bshad/_/rdo rje
[\[191b.7\]]bcing ba dam byas te/_/gung mo gnyis kyi rtse mo sbyar/_/rdo rje phyag rgya dam byas pa/_/rdo rje gtsug tor phyag rgya'o/_/gung mo de nyid rin chen dang /_/gung mo pad+ma lta bu dang /_/gung mo de nyid rdo rje las/_/sor mo lhag ma 'bar byas nyid/_/sor mo de nyid 'bar ba la/_/gtsug tor gzi
[\[192a\]]
[\[192a.1\]]brjid phyag rgya'o/_/de nyid las ni srin lag dang /_/mthe'u chung gnyis ni mnyam ste bsgrengs/_/de nyid mdun du 'bebs pa dang /_/de nyid mdun du bzhag nas ni/_/rdo rje dra ba'i tshul du bya/_/dam tshig phyag rgya'i sbyor ba la/_/sems dpa'i rdo rje snying gar gzhag_/lkog
[\[192a.2\]]mar pad+ma'i zla dbus su/_/chos kyi phyag rgya rnam par bsgom/_/sngar bshad 'byin pa'i sngags rnams ni/_/chos kyi phyag rgya yin par bshad/_/thugs kar sna tshogs rdo rje ni/_/bsams nas las kyi phyag rgya bca'/_/ji skad bshad pa'i chos 'khor lo/_/shAkya'i rgyal po'i phyag rgya yin/_/sa gnon
[\[192a.3\]]mchog sbyin ting 'dzin dang /_/mi 'jigs sbyin sogs rim bzhin sbyar/_/ting 'dzin mchog tu gnas pa ni/_/gzi brjid phung po'i phyag rgya yin/_/g.yas pa'i lag ngar dbyug par bsgreng /_/ral gri 'phyar dang g.yon sdigs mdzub/_/g.yas pa bteg ste brkyang bar bya/_/lag pa gnyis ka
[\[192a.4\]]bsdus nas ni/_/gdugs dang 'dra bar gzhag par bya/_/sngar ni ji skad bshad pa yis/_/phyag rgya gang dang gang bzhugs pa'i/_/thugs kar rdo rje bsgoms nas ni/_/phyag rgya chen por bsgom par bya/_/rtsa ba'i rgyud las gsungs pa yi/_/phyag rgya bzhi ni bcing bar bya/_/sgeg mo la sogs
[\[192a.5\]]rnam brgyad dang /_/sgo rnams bsrung ba bzhi po ni/_/rtsa ba'i rgyud las mthun pas na/_/de dag khyad par ma bshad do/_/ji skad bsrung bzhin phyag rgya che/_/mkhas pa yis ni bcing bar bya/_/rdo rje khu tshur gnyis bcings nas/_/phan tshun mnyam par gshibs nas ni/_/mdzub mo dang ni gung mo
[\[192a.6\]]dgug_/me tog tshul bzhag byams pa'i rgya/_/g.yon pa'i khu tshur dkur brten la/_/g.yas pa dpung ba'i thad kar ni/_/mdzub mo gung mo brkyang nas mig_/'dra bzhag mthong ba don yod rgya/_/rdo rje khu tshur gnyis bcings te/_/sor mo gnyis ka brkyang nas ni/_/lcags kyu 'dra bar
[\[192a.7\]]legs bzhag pa/_/ngan song thams cad sbyong ba yin/_/g.yon pa'i khu tshur dkur brten pa/_/g.yas pa dbyug pa lta bu ni/_/gyen du bsgrengs nas 'jog byed pa/_/mya ngan mun pa kun 'joms pa'o/_/g.yon pa'i khu tshur lte bar gzhag_/lag pa g.yas pa glang po che'i/_/sna yi tshul du gzhag pa ni/_/
[\[192b\]]
[\[192b.1\]]spos kyi glang po'i phyag rgya'o/_/g.yon pa'i khu tshur dkur brten pa/_/g.yas pa ral gri thogs pa yis/_/tshul du 'jog par byed pa ni/_/dpa' bar 'gro ba'i phyag rgya yin/_/g.yon pa khu tshur snying gar gzhag_/g.yas pa steng skor mkha' mdzod kyi'o/_/rdo rje khu tshur gnyis bcings la/_/
[\[192b.2\]]rgyal mtshan 'dzin pa lta bu ni/_/g.yon logs su ni 'dzin byed pa/_/ye shes tog gi phyag rgya'o/_/lag pa gnyis kyis bum 'dzin ltar/_/'jog pa 'od dpag med kyi'o/_/g.yon pa'i khu tshur brla steng gzhag_/g.yas pa'i khu tshur snying gar ni/_/mthe bong mthe'u chung brkyang byas la/_/
[\[192b.3\]]zla tshes 'dra gzhag zla 'od kyi'o/_/lag pa gnyis ni snying ga ru/_/pad+ma lta bu rnam phye la/_/rtse mo phan tshun sbyar ba ni/_/bzang skyong gi ni phyag rgya yin/_/rdo rje khu tshur gnyis bcings te/_/go cha 'dzin pa lta bu ni/_/nu ma gnyis su legs gzhag pa/_/dra ba can gyi phyag rgya yin/_/g.yon pa'i khu tshur
[\[192b.4\]]dkur brten la/_/g.yas pa snying gar bzhag nas ni/_/sor mo dbus ma bsgreng ba ni/_/rdo rje snying po'i phyag rgya yin/_/g.yon pa'i khu tshur snying bzhag g.yas/_/mi 'jigs sbyin 'dra mi zang blo/_/g.yon pa lte bar bzhag nas ni/_/g.yas pas se gol gtogs pa ni/_/spobs pa brtsegs
[\[192b.5\]]pa'i phyag rgya yin/_/g.yon pa'i khu tshur dkur brten te/_/g.yas pa rin chen khu tshur bya/_/kun du bzang po'i phyag rgya yin/_/'di dag dam tshig phyag rgya'o/_/sngar bshad 'byin pa'i sngags rnams te/_/chos kyi phyag rgyar shes par bya/_/'byin par ji ltar 'dzin pa ni/_/phyag rgya mchog
[\[192b.6\]]mtshan 'dzin pa ni/_/byang chub sems dpa' bdag chen gyi/_/phyag rgya chen por shes par bya/_/de las phyag mtshan med gyur pa/_/las kyi phyag rgya yin par bshad/_/de nas ngan song kun sbyong ba'i/_/dkyil 'khor gyi ni sngags bshad bya/_/oM sarba bdi badzra a d+hi tiSh+ThA dz+nyA na sa ma ye hUM/_bdag la
[\[192b.7\]]byin gyis brlabs pa'i sngags so/_/rdo rje phyag rgya gnyis bcing ste/_/yan lag rnams la rim bzhin dgod/_/snying ga lkog ma dpral ba dang /_/smin mtshams mdzod spu sna dang ni/_/rna ba rked pa pus mo dang /_/rkang pa dang ni byin pa gnyis/_/mig gnyis dang ni gsang ba yi/_/gnas
[\[193a\]]
[\[193a.1\]]su byin gyis brlab par bya/_/oM sho d+ha ni sho d+ha ni sarba pA paM a pa na ya hUM/_sdig pa thams cad dgug pa'i sngags so/_/oM sarba bita sarba pA paM sho d+ha ni hUM swA hA/_sdig pa thams cad sbyong ba'i sngags so/_/oM sarba bita tra tha/_ngan song thams cad dral ba'i sngags so/_/oM sarba
[\[193a.2\]]bita sarba A ba ra Na bi sho d+ha ni mu ne hUM phaT/_shAkya thub pa'i sngags so/_/oM sarba bid hUM hUM/_rdo rje gtsug tor gyi sngags so/_/oM sarba bita trAM trAM/_rin chen gtsug tor gyi sngags so/_/oM sarba bid hrIHhrIH/_pad+ma gtsug tor gyi sngags so/_/oM sarba bid aHaH/_sna tshogs gtsug tor
[\[193a.3\]]gyi sngags so/_/oM sarba bid oM oM/_gtsug tor gzi brjid kyi sngags so/_/oM sarba bid hUM hUM/_gtsug tor rgyal mtshan gyi sngags so/_/oM sarba bita phaT/_gtsug tor rnon po'i'o/_/oM sarba bita kri traT/_gtsug tor gdugs dkar gyi sngags so/_/oM sarba bid ma hA badzrod b+ha
[\[193a.4\]]pa dA na pA ra mi tA pU dze hUM/_sgeg mo'i'o/_/oM sarba bid ma hA badzrod b+ha ba shI la pA ra mi tA pU dze trAM/_phreng ba ma'i sngags so/_/oM sarba bid ma hA badzrod b+ha ba k+ShAn+ti pa ra mi ta pU dze hrIH/_glu mkhan ma'i sngags so/_/oM sarba bid ma hA badzrod b+ha ba bIr+ya pA ra mi tA pU dze aH/_gar mkhan ma'i
[\[193a.5\]]sngags so/_/oM sarba bita sarba a pa ya gan+d+ha na d+ha ma d+ha ma d+ha ma d+hu pa ya d+h+yA na pA ra mi tA pU dze hUM hUM phaT/_bdug pa ma'i sngags so/_/oM sarba bita sarba du rga ti pa ri sho d+ha ni kle sha ts+tshe da na puSh+pa bi lo ki ni pradz+nyA pA ra mi tA pU dze trI hUM phaT/_me tog ma'i sngags so/_/oM sarba bita sarba a pa ya
[\[193a.6\]]bi sho d+ha ni dz+nyA na A lo ka ka ri pra Ni d+ha na pA ra mi tA pU dze hrI hUM phaT/_mar me'i sngags so/_/oM sarba bita sarba a pa ya gan+d+ha bi nA sha ni badzra gan+d+ha u pa ya bA ra mi tA pU dze aHhUM phaT/_byug pa ma'i sngags so/_/oM sarba bita sarba na ra ka ga te A kaR+Sha Ni hUM dzaHphaT/_rdo rje lcags kyu'i sngags
[\[193a.7\]]so/_/oM sarba bita sarba na ra ka ud+ha ra Ni hUM hUM phaT/_rdo rje zhags pa'i sngags so/_/oM sarba bita sarba a pa ya b+ha na d+ha bi mo tsa ni hUM baM phaT/_rdo rje lcags sgrog gi sngags so/_/oM sarba bita sarba a pa ya ga ti ga ha na bi sho d+ha ni hUM hoHphaT/_rdo rje 'bebs pa'i sngags so/_/oM mai tri ha
[\[193b\]]
[\[193b.1\]]ra NA ya swA hA/_byams pa'i sngags so/_/oM mo g+he a mo g+ha dan+sha hUM/_mthong ba don yod kyi'o/_/oM sarba a pa ya dza ha sarba/_a pa ya bi sho d+ha ni hUM/_ngan song kun 'dren gyi'o/_/oM sarba sho ka ta mo ni rga te na ma ti hUM/_mya ngan dang mun pa thams cad nges par 'joms pa'i blo
[\[193b.2\]]gros kyi'o/_/oM gan+d+ha ha ti ni hUM/_spos kyi glang po'i'o/_/oM shu raM ga me hUM/_dpa' bar 'gro ba'i'o/_/oM ga gA ne ga gA na lo tsa ne hUM/_nam mkha' mdzod kyi'o/_/oM dz+nyA na ke tu dz+nyA na bita hUM/_ye shes tog gi'o/_/oM ma ti pra b+ha a mi ta ba ta hUM/_'od dpag med kyi'o/_/oM tsan+d+re
[\[193b.3\]]tsan+d+re bya ba lo gi te hUM swA hA/_zla 'od kyi'o/_/oM dra ba ti b+ha dra pA le hUM/_bzang skyong gi'o/_/oM dzA la ne ma hA dza la ne hUM/_dra ba can gyi 'od kyi'o/_/oM badzra gar+b+he hUM/_rdo rje snying po'i'o/_/oM a k+Sha ya phu phu a k+Sha ya karma A ba ra Na bi sho d+ha Na swA hA/_blo gros mi zad pa'o/_/oM pra
[\[193b.4\]]ti b+ha na pra ti b+ha ne kU Te swA hA/_spobs pa brtsegs pa'i'o/_/oM sa man+ta b+ha dre hUM/_kun du bzang po'i'o/_/bskal ba bzang po'i sngags 'di dag_/go rims ji bzhin brjod par bya/_/cho ga 'di dag nyid kyi ni/_/nyin re zhing ni dus drug tu/_/'bad pas ting 'dzin gsum ldan
[\[193b.5\]]pa'i/_/lha yi rnal 'byor bsgom par bya/_/sngags dang phyag rgyar ldan pa yis/_/sgo ni rnam par dbye bar bya/_/rdo rje khu tshur gnyis bcings te/_/mdzub mo gnyis ni rab brkyang nas/_/mthe chung lu gu rgyud du sprel/_/sgo dbye ba yi phyag rgya yin/_/oM sarba bid badzrod g+ha Ta ya hUM/_sgo
[\[193b.6\]]dbye ba'i phyag rgya dang sngags so/_/rdo rje 'khor lo'i rgya bcings la/_/dkyil 'khor yongs su brtag par bya/_/oM sarba bid badzra tsakra hUM/_lag ngar gnyis ni rdo rje bcings/_/rdo rje se gol bcas pa yis/_/shAkya'i rgyal po sbyor bdag nyid/_/sangs rgyas thams cad bsdu bar bya/_/
[\[193b.7\]]g.yon pa'i se gol brdabs pa dang /_/g.yas pa yis ni 'grub par 'gyur/_/g.yas pa thal mo zhes bya ste/_/'dus pa yang ni gnyis ka yin/_/zhes bya ba ni rdo rje bsdu ba'i phyag rgya'i mtshan nyid do/_/oM sarba bid badzra sa mA dza dzaHhUM baM hoH/_/'di'i bka' tsam gyis bsgrags/_
[\[194a\]]
[\[194a.1\]]pas/_/'khor lo'i tshogs ni 'khor bcas pa'i/_/sangs rgyas thams cad gshegs 'gyur na/_/gzhan lta smos kyang ci zhig dgos/_/rdo rje gnod sbyin bgegs bsal la/_/phyag rgya bzhi ni bcing bar bya/_/'bras yos sogs dang spos chab kyi/_/mchod yon
[\[194a.2\]]dang ni zhabs bsil dbul/_/de nas mchod pa'i yan lag kun/_/spos chab kyis ni bsang btor bya/_/sngar bshad pa yi mchod pa ni/_/sna tshogs pa yis yang dag mchod/_/mchod mthar mnyam med la sogs pa'i/_/bstod pa rnams kyis legs par bstod/_/zla
[\[194a.3\]]ba drug gam lo gcig par/_/de ltar rnam par bsgoms pa yis/_/lha yi snang ba gsal nas ni/_/rdo rje dkyil 'khor brtsam par bya/_/sngon du bsnyen pa'i cho ga'o//_//de nas de'i sa'i cha gsungs pa ni/_lha khang grong khyer skyed tshal gyis/_/byang shar phyogs ni ji lta
[\[194a.4\]]ba'i/_/sa yi cha ni yongs gzung la/_/cho ga bzhin du sbyang bar bya/_/yang na sngar ni brtags zin pa'i/_/gnas ni sbyang ba bya mi dgos/_/pus mo rked pa lte ba'am/_/lkog ma nub tsam sa brkos la/_/legs par yongs su brtags nas ni/_/thal ba dang ni sol ba bsal/_/
[\[194a.5\]]de bzhin gyo mo gseg ma dang /_/phub ma rus pa bsal bar bya/_/spyan dang rdo rje gnod sbyin sogs/_/de bzhin bdud rtsi thab sbyor gyi/_/sngags bzlas pa yi chu nyid kyis/_/sa kun la ni bsang gtor bya/_/dri zhim pa yi chu yis ni/_/dkyil 'khor sa ni kun du dgang /_/der gnas sa yi
[\[194a.6\]]dbus su ni/_/sbyin sreg las la sogs pa bya/_/tsher ma'i shing ni brgyad po la/_/yam shing sor brgyad byas pa la/_/dug dang skye tshes bsgos pa dang /_/mi rus kyi ni phye ma nyid/_/yungs mar gyis ni sbrus nas su/_/sa sbyang phyir ni sbyin sreg bya/_/de nas de rjes nyid la ni/_/ba ko
[\[194a.7\]]tsam ni byug pa yis/_/sa yi cha ni yid 'ong bar/_/slar yang zhi ba'i las brtsam mo/_/kun nas yongs su zlum por ni/_/ba yi lci bas legs byugs par/_/dbus nyid du ni bum pa dag_/cho ga bzhin du gzhag par bya/_/me yi las ni bshad pa yis/_/zhi ba la sogs las
[\[194b\]]
[\[194b.1\]]rim bzhin/_/thang shing las ni yam shing dag_/sor ni bcu gnyis byed du gzhug_/til nag po dang nas thug dang /_/'bras chan la sogs mar dag byugs/_/sa bdag gnas kyi bdag po dag_/slob ma 'khor dang bcas pa rnams/_/zhi sogs las kyi rim bzhin du/_/sbyin
[\[194b.2\]]sreg gi ni las rnams bya/_/dkyil 'khor bri ba'i don du ni/_/sa yi lha la gsol ba gdab/_/sa la rgyu ba'i lha kun dang /_/gang yang sa la brten pa rnams/_/sems can kun la dge don du/_/byams pa'i sems kyis gnas par mdzod/_/shin tu mnyam zhing snum pa dang /_/
[\[194b.3\]]tshad ldan tsha sgo med pa ru/_/rgyal pos khru ni brgya nyid dam/_/de bzhin khru ni lnga bcu nyid/_/blon po'i yang na tshong dpon nyid/_/nye shu lnga'am de yi phyed/_/khru tshad de dag ma nus na/_/ci nus par ni rnam par dbye/_/sa yi cha rnams kun nas ni/_/ba yi lci bas byug par bya/_/spos
[\[194b.4\]]chus bsang gtor bya ba dang /_/ba yi rnam lngas skyong nul bya/_/yongs su rdzogs pa'i sa yi char/_/tshon rtsi dgye ba brtsam par bya/_/sa sbyang ba yi cho ga'o/_/legs par khrus byas lus dris byug_/ji snyed gos dang rgyan gyis brgyan/_/shin tu gsar ba'i gos bgo zhing /_/me tog phreng
[\[194b.5\]]bas gdong yang brgyan/_/bgegs kun bskrad pa rdo rje yi/_/ting nge 'dzin la snyoms zhugs te/_/khyab bdag rdo rje 'dzin gyur pa'i/_/snying ga las spros khro tshogs kyis/_/bltas pa tsam gyis de mod la/_/bgegs rnams kun nas tshar gcod pa/_/ma dang Ta las byung ba yi/_/
[\[194b.6\]]nyi ma zla ba mig gnyis sam/_/sna tshogs rdo rje 'bar ba nyid/_/rkang mthil gnyis su rnam par dgod/_/g.yon pas dril bu legs bzung la/_/g.yas kyis rdo rje gsor bar bya/_/sngags dang phyag rgyas mtshams dang ni/_/ra ba dang ni dra ba bya/_/yi ge hUM gi sgra sgrogs pas/_/
[\[194b.7\]]cung zad gar byed gom stabs kyis/_/bskor ba'i tshul gyis song nas ni/_/dengs shig ces ni brjod par bya/_/sgyu 'phrul dra ba las gsungs ltar/_/g.yas brkyang la sogs stang stabs bya/_/bsgying ba'i tshul gyis song nas ni/_/gdug pa'i bgegs rnams bskrad pa dang /_/
[\[195a\]]
[\[195a.1\]]de nas phur bu btab nas ni/_/'og gi bgegs rnams zlog par byed/_/oM badzra kI li kI la ya sarba big+h+nAM ban+d+ha hUM phaT/_/ces bya ba ni phur bu la bzlas pa'i sngags so/_/oM g+ha g+ha g+hA ta ya g+hA ta ya sarba duSh+TAM phaT/_kI li kI la ya sarba pA paM phaT/_badzra kI la ya
[\[195a.2\]]badzra d+ha rdo A dz+nyA pa ya ti/_zhes bya ba ni brdung ba'i sngags so/_/de nas thig gdab brtsam byas te/_/cho ga bzhin du rab tu brtags/_/'khor los sgyur bas btang nas ni/_/gtsug tor bzhi la bskul bar bya/_/de nas bskul ba tsam gyis ni/_/'khor los sgyur ba mchod par bya/_/
[\[195a.3\]]dkyil 'khor chen po thig gdab phyir/_/bcom ldan rdo rje thig gdab gsol/_/de nas rang rang kha dog ldan/_/srad bu 'khor los sgyur gyis gtad/_/de 'og thig skud bsgril bar bya/_/bsgril ba'i sngags ni 'di yin no/_/a n+yo n+ya a nu ga ta sarba d+harmaHs+phar s+phar a nu pra
[\[195a.4\]]biSh+Ta sarba d+harma/_a t+yan+ta/_a nu pra biSh+Ta sarba d+harma hUM/_zhes so/_/skud pa bgegs bskrad bkrus nas ni/_/de nas gser sogs snod du ni/_/gtsug tor lnga yi sngags bzlas nas/_/mchod pa rnam pa lnga yis ni/_/cho ga bzhin du mchod par bya/_/bdug spos kyis ni kun
[\[195a.5\]]nas bdug_/me tog gis ni mdzes byas pa'i/_/yongs su rdzogs pa'i sa yi char/_/thig gdab pa ni brtsam par bya/_/sar pa legs par bsgril ba dang /_/tshad dang ldan la mdzes pa yis/_/thig gis ci nus dkyil 'khor du/_/mkhas pas thig ni gdab par bya/_/
[\[195a.6\]]dkyil 'khor dang ni rjes mthun par/_/mkhas pas nges par brtag par bya/_/ser po la sogs tshon sna bzhir/_/go rims bzhin du kha dog sgyur/_/khru brgyad pa la sor gcig tshad/_/gzhan yang khru tshad dag gis bskyed/_/de ltar kun la shes pa ni/_/gnas ni ji bzhin
[\[195a.7\]]brtag par bya/_/slar yang bzlas brjod byas nas ni/_/byin gyis brlabs pa'i sngags nyid du/_/oM badzra sU tra A kaR+Sha ya maN+Da la hUM/_byin gyis brlabs pa'i sngags so/_/bden bral mtshams su gnas nas ni/_/sgrub pa'i grogs kyis lag tu gtad/_/oM badzra sU tra
[\[195b\]]
[\[195b.1\]]A kaR+Sha ya mA ti kra ma hUM dzaHdzaH/_slob dpon shar du kha bltas la/_/grogs po nub tu blta bar bya/_/slob dpon byang du kha bltas la/_/grogs po lho ru blta bar ya/_/me dang byung por kha bltas te/_/shar gyi char ni thig gdab bya/_/rlung dang srin po'i phyogs gnas te/_/nub
[\[195b.2\]]kyi thig ni gdab par bya/_/der gnas nas ni byang gi thig_/slar yang me srin lho phyogs su'o/_/kha khyer thig kyang de bzhin te/_/phyogs kun mnyam pa nyid du bsgoms/_/me dang rlung gi phyogs gnas te/_/srin po 'byung po'i phyogs su blta/_/g.yas su bskor ba'i sbyor ba
[\[195b.3\]]yis/_/phyogs bzhir thig ni gdab par bya/_/gzhan du byas na slob dpon dang /_/grogs kyi nyes pa thob par 'gyur/_/sgo ni 'khor lo'i brgyad cha ste/_/sgo khyud kyang ni sgo yi tshad/_/khyams dang 'dra ba cha yi tshad/_/de phyed tshon sna lnga yis/_/rta babs kyis ni tshon gyis/_/
[\[195b.4\]]sgo yi sum 'gyur tshad du bya/_/gru bzhi pa la sgo bzhi pa/_/sgo khyud bzhis ni rnam par brgyan/_/dra ba dra phyed nyi ma dang /_/zla ba sogs kyis brgyan par bya/_/rta babs kyi ni sa yi cha/_/ji ltar mdzes pa rnam par brtag_/'khor lo'i tshul la dkyil 'khor dgu/_/go rims
[\[195b.5\]]bzhin du bris pa yi/_/'khor lo rtsibs brgyad mdzes par bya/_/rtsibs brgyad 'khor lo'i rgyab tu ni/_/rdo rje phreng ba yang dag bri/_/'khor lo rtsibs brgyad dbus su ni/_/shAkya seng ge nges par bri/_/pad+ma dbu ma'i 'dab ma la/_/rdo rje sems ma bri bar bya/_/mtshams
[\[195b.6\]]la rin chen sems ma sogs/_/go rims bzhin du bri bar bya/_/shar gyi rtsibs la bri ba ni/_/rdo rje gtsug tor de bzhin gshegs/_/de bzhin rtsibs ni thams cad la/_/go rims bzhin du bri bar bya/_/mtshams kyi char ni sgeg mo sogs/_/go rims bzhin du bri bar bya/_/
[\[195b.7\]]de bzhin me tog spos me sogs/_/shin tu mnyam par bzhag ste bri/_/sgo ni srung ba bzhi po dag_/sgo yi dbus su bri bar bya/_/byams pa la sogs bcu drug po/_/shar sogs khyams su gnas par bya/_/sgo bzhi yi ni logs dag tu/_/glang chen dang ni seng ge bri/_/
[\[196a\]]
[\[196a.1\]]rta babs kyi ni ngos gnyis su/_/bkra shis brgyad po yang dag bri/_/shar du dpal be'u 'khor lo bri/_/lho ru pad+ma rgyal mtshan te/_/nub tu gdugs dang bum pa gnyis/_/byang du dung dang nya bri'o/_/'khor yug la ni 'jig rten skyong /_/brgyad la sogs pa bri
[\[196a.2\]]bar bya/_/shar du dbang po tshang pa dang /_/nyi ma dang ni zla ba bri/_/mdog dang dbyibs dang lag cha dang /_/mtshon cha la sogs rim pa dang /_/thams cad kyi ni gdan la sogs/_/go rims bzhin du bri bar bya/_/brgya byin gdan ni glang po che/_/dkar zhing mche ba drug ldan
[\[196a.3\]]yin/_/gur gum mdog can 'gying bas 'dug_/logs na sha tsi u pa yis/_/lag pa g.yon pa dkur 'jog cing /_/g.yas pa yis ni rdo rje 'dzin/_/me yi gzugs ni bri bya ba/_/na tshod lo ni brgya pa la/_/kha mdog dmar zhing 'od 'bar ba/_/spyi blugs dang ni dbyig pa 'dzin/_/
[\[196a.4\]]gdan du rwa skyes dmar po ni/_/me yi lha la btag par bya/_/gshin rje nag po bri bya ste/_/de yi gdan ni ma he yin/_/g.yon pa'i khu tshur dkur 'jog cing /_/g.yas pa yis ni dbyug pa 'dzin/_/nag mo dang ni 'chi bdag gnyis/_/ngos gnyis na ni 'dug pa bri/_/bden bral
[\[196a.5\]]phyogs su srin po ni/_/yi dgas gdan la 'dug pa la/_/mdog ni dmar zhing gnag par snang /_/'bar ba'i 'od dang ldan pa la/_/lag pa g.yon pa dkur 'jog cing /_/g.yas ni ral gri 'dzin pa yin/_/nub kyi phyogs su chu yi lha/_/kha dog dkar zhing cung zad dmar/_/sbrul
[\[196a.6\]]gyi gdengs ka dag dang ldan/_/stan ni chu srin dmar po yin/_/g.yas na sbrul zhags 'dzin pa ste/_/lag pa g.yon pa rin chen 'dzin/_/klu dang klu mo rnams kyi ni/_/bran mo 'khor dang bcas pa bri/_/rlung ni phyogs su rlung lha ni/_/nam mkha'i mdog dang 'dra ba la/_/sha ba'i stan
[\[196a.7\]]la yang dag gnas/_/ba dan rgyal mtshan thogs pa bri/_/byang du gnod sbyin bdag po ni/_/btso ma gser gyi mdog 'dra la/_/g.yon na rin chen snod 'chang zhing /_/g.yas na rin chen snye ma 'dzin/_/rta dkar gyi ni gdan la bzhugs/_/chung ma dang ni bcas par bri/_/'byung
[\[196b\]]
[\[196b.1\]]po'i bdag po thal mdog can/_/g.yas na rtse gsum a mra thogs/_/g.yon ni spyi blugs ru drAk+Sha/_/khyu mchog stan la yang dag gnas/_/sa yi lha mo gser mdog can/_/pad+ma'i stan la gnas pa la/_/mdun du lag pa gnyis kyi ni/_/bdud rtsi'i bum pa 'dzin par
[\[196b.2\]]byed/_/g.yas phyogs su ni lha ma yin/_/kha dog dmar zhing nag pa la/_/go cha gyon cing ral gri 'dzin/_/nang tshangs 'jam la bri bar bya/_/g.yon phyogs su ni klu bri ba/_/mdog dkar chung mar bcas pa la/_/sbrul gyi gdengs kar bcas pa bri/_/lag na rin
[\[196b.3\]]chen snod thogs pa/_/mchog sbyin gser gyi mdog can la/_/glegs bam dang ni phreng ba thogs/_/g.yon pa mchog sbyin spyi blugs ni/_/'dzin pa nyid du yang dag bri/_/ngang pa nyid du bris nas kyang /_/de yis stan du rnam par brtag_/g.yas dang g.yon gyi logs su
[\[196b.4\]]ni/_/nyi ma zla ba bri bya ste/_/dbyibs mdog stan dang mtshan ma ni/_/ji ltar mthong ba bzhin du bri/_/dkyil 'khor phyi rol sa yi char/_/dmyal ba brgyad po bri bya ste/_/mnar med pa la sogs pa ni/_/me yi phyogs su bri bar bya/_/bden bral gyi ni phyogs nyid du/_/yi
[\[196b.5\]]dgas 'gro ba bri bar bya/_/rlung gi phyogs su byol song gi_/'gro ba sna tshogs bri bar bya/_/dbang ldan phyogs kyi cha ru ni/_/mi yi 'gro ba yang dag bri/_/oM sarba ta thA ga ta dz+wa la pa ti tad+ya thA A kaR+Sha ya badzra sa ma ya hUM dzaHsarba man+d+ha le hUM/_oM badzra aM ku sha ya/_A kaR+Sha ya
[\[196b.6\]]sarba hUM dza/_'jig rten pa'i lha spyan drangs shing dgug pa'o/_/de nas rnal 'byor gsum gyis ni/_/ting 'dzin go rims bzhin du bsgom/_/tsan+dan dang ni gur gum gyis/_/zlum po dag ni byas nas kyang /_/rang rang gi ni sngags bzlas pa'i/_/me tog gi ni phreng ba dbul/_/
[\[196b.7\]]dkyil 'khor ba ni thams cad kyang /_/lan ni bdun bdun bzlas par bya/_/mchod pa rnam pa sna tshogs dang /_/bza' dang bca' bas rim bzhin mchod/_/mchod pa rnam pa nyi shu yi/_/mchod pa kun du bya ba yin/_/rdo rje gnod sbyin dang ldan pa'i/_/bum pa gang ba gzhag par bya/_/
[\[197a\]]
[\[197a.1\]]dkyil 'khor pa yi sngags rnams ni/_/bum pa la ni bzlas par bya/_/rdo rje gnod sbyin gsang sngags ni/_/ci 'dod pa yi bzlas pa bya/_/de nas hUM ni bzhi pa yis/_/sngags shes pas ni phur bu dbyung /_/de nas phur bu'i khung bu ni/_/tshon sna lnga yis dgang bar bya/_/
[\[197a.2\]]dbang ldan phyogs nas brtsams nas ni/_/go rims bzhin du tshon rtsi dgye/_/mdor na dkar po sngon po dang /_/de bzhin du ni dmar dang ljang /_/ser po nang du shes bya ste/_/'di ni tshon gyi rim par bshad/_/dbus su 'khor lo rtsibs brgyad pa/_/tshon rtsi sngon pos bri bar bya/_/
[\[197a.3\]]shar gyi phyogs ni dkar po ste/_/lhor ni sngon po yang dag ldan/_/nub kyi char ni dmar po ste/_/byang du ljang gu yin par bshad/_/bstan bcos mthong zhing blo ldan pas/_/'bad de de ltar bri bar bya/_/de nas sngags dang phyag rgya yis/_/dkyil 'khor steng du 'deg par bya/_/
[\[197a.4\]]rdo rje khu tshur gnyis sor mo/_/bkan nas gyen du 'deg par bya/_/oM sarba bid ut+tiSh+Tha badzra hUM/_dkyil 'khor 'deg pa'i sngags dang phyag rgya'o/_/dkyil 'khor bri ba'i cho ga'o/_/de nas mchod pa lnga yis ni/_/bum pa sta gon gnas bya ste/_/gsus che kha dog mi
[\[197a.5\]]gnag la/_/mgrin pa mtho zhing kha gyed pa/_/spos chu yis ni bkang ba la/_/ldum bcas lcug mas kha rgyan bya/_/'bru sman rin chen lnga rnams dang /_/snying po lnga dang yang dag ldan/_/ras mchog me tog phreng gi mgul/_/bcings pa ku sha gsar pa gzhag_/me tog
[\[197a.6\]]phreng ba mdzes pa yi/_/me tog phreng bas brgyan par bya/_/rigs kyi mtshan mas mtshan byas la/_/ba dan la yang bsgreng bar bya/_/cho ga rim pa bzhin byas la/_/slob dpon gyis ni gzhag par bya/_/nas dang 'bras yos til dang ni/_/tsan+dan dkar po dang ldan zhing /_/me tog
[\[197a.7\]]kun dang 'o mar bcas/_/mchod yon snod du gzhag par bya/_/gser gyi snod du brtags pa yi/_/lha bshos snod ni g.yas su gzhag_/spos kyi bdug spos thul ba dang /_/sngags dang phyag rgyas spyan drang ngo /_/dzaHhUM baM hoH'i sngags dang ni/_/de nyid kyi ni phyag rgya bya/_/de nas
[\[197b\]]
[\[197b.1\]]sngags dang phyag rgya ni/_/ldan pa'i mchod yon dbul bar bya/_/sngags pa rdo rje dril 'chang bas/_/lag pa g.yas pa der gtugs la/_/rang rang gis ni gsang sngags rnams/_/lan ni brgya rtsa brgyad du bzla/_/bum pa sta gon du gnas pa'i cho ga'o//_//dkyil 'khor gyi
[\[197b.2\]]ni rab gnas pa/_/mar gyi ngo la brtag par bya/_/dkyil 'khor gyi ni shar phyogs su/_/mchod pa lnga dang ldan par bya/_/khru gang yang na khru do ni/_/thab khung yongs su brtag par bya/_/rtsa ba'i rgyud las gsungs pa ltar/_/kha khyer la sogs mdzes par bya/_/phyag mtshan gyi
[\[197b.3\]]ni kha dog sogs/_/mkhas pa yis ni nges par bzung /_/sngar ni ji skad bshad pa bzhin/_/rnal 'byor gsum ni nges par bsgom/_/de nas dkyil 'khor pa rnams la/_/phyir zlog khrus ni so sor bya/_/'o ma can gyi yam shing la/_/gtsub shing las ni me sbar te/_/me yi lha ni spyan drangs te/_/
[\[197b.4\]]sngar bshad rdzas ni rim bzhin dbul/_/de nas sngar bshad cho ga yis/_/mchod yon bsang gtor snod gnyis gzhag_/chu de nyid kyis bsang gtor bya/_/me ni 'bar ba dag la bstim/_/de nas 'khor lo'i rgya bcings la/_/mdun du gzhug par bsam par bya/_/de nas me yi
[\[197b.5\]]dbus su ni/_/dkyil 'khor pa rnam bsam par bya/_/rdo rje khu tshur gnyis bcings nas/_/mdzub mo mthe chung mdud pa ni/_/rdo rje 'khor lo zhes grags te/_/dkyil 'khor thams cad sgrub byed yin/_/sngags ni oM sarba bid badzra tsakra sid+d+hi hUM/_de nas phyag rgya bsdu ba yis/_/
[\[197b.6\]]rdo rje se gol brdab par bya/_/dzaHhUM baM hoH/_de nas bil ba su mu kha/_/nA ga ge sar pri yang ku/_/til nag dang ni nas thug dang /_/'bras chan zho dang bcas pa dang /_/'bras bu rnam pa sna tshogs dang /_/sbrang rtsi mar dang ldan pa rnams/_gtsug tor dgu la rang sngags kyis/_/
[\[197b.7\]]brgya rtsa brgyad ni dbul bar bya/_/dkyil 'khor pa yi lhag ma ni/_/so sor sreg blugs bdun bdun dbul/_/sgeg mo la sogs rnam brgyad dang /_/de bzhin mchod pa nyi shu mchod/_/dkyil 'khor pa yi sngags shes pas/_/bzlas brjod dag kyang ci nus bya/_/sa
[\[198a\]]
[\[198a.1\]]bdag slob ma zhi don du/_/mthar ni dgang blugs dbul bar bya/_/sems can kun la snying brtse bas/_/ci 'dod pa yi smon lam gdab/_/dkyil 'khor gyi sbyin sreg gi cho ga'o//_//lho sgo yi ni sa yi char/_/khru gang ba la gru bzhi pa/_/stegs bu legs
[\[198a.2\]]par brtsigs nas ni/_/ma lhung ba yi lci bas byug_/ba yi rnam lngas byung nas ni/_/snying po lnga yang gtor bar bya/_/cho ga bzhin du yongs su brtag_/tsan+dan dkar po dag gis ni/_/mkhas pas dkyil 'khor yang dag bri/_/spos dang me tog lha bshos bri/_/rnam pa sna
[\[198a.3\]]tshogs dbul bar bya/_/de nas bum pa ku sha ni/_/sngo dang bcas pa gzhag par bya/_/'bru sman rin chen lnga rnams dang /_/'dab bcas lcug mas brgyan par bya/_/mgul bar ras ni sngon po yis/_/de nyid la ni mdzes par brgyan/_/de nas phyir bzlog bya ba ni/_/yungs kar
[\[198a.4\]]gyis ni bya ba yin/_/yungs kar me tog dang ldan pa/_/gsang sngags zlos shing brdeg par bya/_/rus pa'am gos sam ming la ni/_/rdo rje chu yis bkru bar bya/_/sdig pa bkru ba'i sngags kyis ni/_/srid gsum dri ma bkru bar bya/_/de la brdeg pa'i sngags ni 'di yin te/_oM
[\[198a.5\]]sarba pA paM da ha na badzra hUM phaT/_oM sarba a pa ya/_bi sho d+ha ni badzra hUM phaT/_oM sarba karma A wa ra Ni ni b+haSh+mi ku ru hUM phaT/_oM bruM bi nA sha ya A wa ra Ni badzra hUM phaT/_oM druM bi sho d+ha ya A wa ra NI ni hUM phaT/_oM dz+wa la dz+wa la d+ha ka d+ha ka ha na ha na A wa ra NA ni hUM phaT/_oM sruM sa ra sa ra
[\[198a.6\]]pra sa ra pra sa ra sarba A wa ra NA ni hUM phaT/_oM hUM ha ra ha ra/_sarba A wa ra NA ni hUM phaT/_oM hUM phaT/_sarba A wa ra NA ni s+pho Ta ya hUM phaT/_oM b+h+ri ta b+h+ri ta sarba A wa ra NA ni hUM phaT/_oM tra Ta tra Ta sarba A wa ra NA ni hUM phaT/_oM ts+tshin+da ts+tshin+da bi dra ba sarba A wa ra NA ni hUM phaT/_oM da ha da ha
[\[198a.7\]]sarba na ra ga te he tun hUM phaT/_oM pa tsa pa tsa sarba pre ta ga te he tuM hUM phaT/_oM ma tha ma tha sarba tiR+ya g+ga te he tuM hUM phaT/_sngags 'dis yang dag brdeg na ni/_/ngan song thams cad rnam par 'jig_/bkru ba yi ni sngags gsungs pa/_/na mo b+ha ga wa ti sarba durga ti pa ri sho d+ha ni rA dzA ya/_
[\[198b\]]
[\[198b.1\]]ta thA ga tA ya/_ar+ha te samya k+saM bud+d+hA ya/_tad+ya thA/_oM sho d+ha ni sho d+ha ni sarba pA paM bi sho d+ha ni/_shud+d+he bi shud+d+he sarba karma A wa ra NA bi shud+d+he swA hA/_'gro ba yang dag par lam bstan pa'i sngags gsungs pa ni/_oM rat+ne rat+ne ma hA rat+ne/_rat+na saM b+hA ba rat+na ki ra Ne/_rat+na mA la
[\[198b.2\]]ba shud+d+he shud+d+ho ya sarba pA paM hUM/_lam sbyangs pa'i sngags gsungs pa ni/_oM pad+me pad+me ma hA pad+me/_pad+mod b+ha ba su kha ba ti gats+tshan+tu swA hA/_slar yang bkra shis tshigs bcad kyis/_/dus gsum du ni khrus bya'o/_/de nas me tog spos la sogs/_/thams cad kyang ni dbul
[\[198b.3\]]bar bya/_/lam sbyangs pa yi sngags kyis ni/_/me tog char ni dbab par bya/_/de ltar zhag ni gnyis gsum nas/_/zhag brgyad pa yi bar du bya/_/sa bzung nyi ma nas brtsams te/_slob ma gzhug pa'i bar du bya/_/rab tu gnas pa'i dus su ni/_/bum pa la sogs
[\[198b.4\]]gshegs su gsol/_/de nas de yi cha ru ni/_/sngar bshad pa yi rim pa ni/_/pad+ma dkar po la gnas pa'i/_/'khor lo rtsibs brgyad mdzes par bri/_/de la slob ma bzhag nas ni/_/bum pa bzang po dkar bcas pas/_/sngar bshad cho ga bzhin du ni/_/'bad de dbang
[\[198b.5\]]bskur sbyin par bya/_/de nas yid la ci 'dod kun/_/phongs pa med par dbul bar bya/_/gtan pa med pa'i mchod sbyin gyis/_/kun la rnam par sbyin par bya/_/'khor ba'i sdug bsngal gyis bcings pa'i/_/'gro ba rigs drug la gnas pa'i/_/dkyil 'khor du ni bkrus
[\[198b.6\]]tsam gyis/_/sdug bsngal kun las grol bar 'gyur/_/'jug pa dang ni mthong ba yi/_/de yi bsod nams tshad med pas/_/dmyal ba yi dgas byol song gi_/_'gro ba kun las de zlog nas/_/sum cu rtsa gsum yang na ni/_/dga' ldan gnas su yang dag skye/_/lho
[\[198b.7\]]phyogs kyi sgor bya ba'i cho ga'o//_//de nas sngon bzhin dkyil 'khor la/_/mchod pa byas nas rdzogs par bya/_/rang gi bskyed pa snying gar bsdu/_/spyan drangs lha ni gshegs su gsol/_/oM khyed kyis sems can don kun mdzod/_/sangs rgyas yul du gshegs nas
[\[199a\]]
[\[199a.1\]]kyang /_/slar yang sems can don la gshegs/_/zhes brjod se gol lan gsum brdeg_/a kA ro mu khaM sarba d+harmA NAM Ad+ya nut+pan+na twA da muH/_zhes bya bas dkyil 'khor bsdus nas su/_/sa tshon chu bo chen por bskyal/_/zhal bsro khung bu dgang ba dang /_/
[\[199a.2\]]sbyin sreg 'khor lo nor gang yod/_/de kun slob dpon kho na'i dbang /_/de ltar rdo rje 'dzin pas gsungs/_/dkyil 'khor sa la 'o ma dang /_/ba yi lci bas byugs byas te/_/rdul tshon dkar po gcig pu yis/_/pad+ma 'dab brgyad bris nas su/_/shes rab pha rol phyin
[\[199a.3\]]ston te/_/sa bdag slob ma phyogs skyong rnams/_/zhi bar bya ba'i don du yang /_/gong du gsungs pa'i sreg rdzas kyis/_/slob ma'i lag tu bzung nas su/_/zhi ba'i sbyin sreg bya ba'o/_/sems can don sogs bya ba la/_/grogs por gyur phyir lha rnams la/_/gsol
[\[199a.4\]]ba btab nas dge rtsa ni/_/yongs su bsngos nas rdzogs par bya/_/dpal ldan ngan song sbyong ba yi/_/cho ga shAkya mgon gyis gsungs/_/dkyil 'khor cho ga ma lus pa/_/yongs su nyams par gyur par mthong /_/bla ma rdo rje can drin gyis/_/dkyil 'khor cho ga sbyar ba las/_/
[\[199a.5\]]bdag gis bsod nams gang thob pa/_/des ni sems can ma lus kun/_/kun mkhyen ye shes mnga' brnyes nas/_/sangs rgyas dang ni 'dra bar shog_/ngan song thams cad yongs su sbyong ba'i dkyil 'khor gyi cho ga slob dpon kun dga' snying pos mdzad pa rdzogs so//_//
[\[199a.6\]]rgya gar gyi mkhan po A tsAR+ya bud+d+ha shrI shAn+ti dang /_bod kyi lo tsA ba dge slong rin chen bzang pos bsgyur cing zhus te gtan la phab pa'o//[ {D2636}]@##/_/rgya gar skad du/_sarba durga ti pa ri sho d+ha ni maN+Da la bi d+hi kra ma nA ma/_bod skad du/_ngan song thams cad
[\[199a.7\]]yongs su sbyong ba'i dkyil 'khor gyi cho ga'i rim pa zhes bya ba/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i rgyal po la phyag 'tshal lo/_/sngon du bsnyen pa bya ba dang /_/dkyil 'khor
[\[199b\]]
[\[199b.1\]]dag gi cho ga dang /_/dbang thob dngos grub sgrub pa ni/_/ngan song sbyong ba'i rgyud dag las/_/sangs rgyas mtshan thob bdag gis bshad/_/thun mong khyad par gnas nyid du/_/gdan bde ba la bdag gnas nas/_/lag pa rdo rje byin brlab ste/_/rdo rje'i lce dang bdag med sems/_/
[\[199b.2\]]oM badzra hUM/_oM badzra dzi hA/_oM badzra tsit+ta a/_de nas me ltar 'bar ba bskyed/_/de la byin gyis brlab pa dang /_/spyi nas dbang ni bskur bar bya/_/cho ga bsgo bar bya ba'o/_/oM grih+na badzra sa ma ya hUM baM/_oM badzra dz+wa la a na lArka hUM/_a b+hi Shiny+tsa mAM/_oM TuM/_de nas rdo rje tho ba
[\[199b.3\]]dang /_/khro bo rdo rje me dang ni/_rdo rje lcags sgrog phyag rgya sngags/_/glo bur bgegs ni bsal bar bya/_/oM badzra dz+wa la a na lArka hUM/_oM badzra dz+wa la a na la ha na da ha pa tsa ma tha b+hany+dza ra Na hUM phaT/_oM badzra ne tri ban+d+ha sarba big+h+nan/_rang bzhin sgeg ni khro brgyad cing /_/rdo rje'i can gyi 'og
[\[199b.4\]]tu bcings/_/oM badzra dr-i D+ho me b+ha ba rak+Sha sarbaM swA hA/_rdo rje 'jigs byed gnod sbyin gnyis/_/steng du rdo rje'i gur du byas/_/oM hU lu hU lu hUM phaT/_oM badzra yak+Sha hUM/_shar du rdo rje gtsug tor dang /_/rdo rje zhags pas bcing bar bya/_/oM hUM druM ban+d+ha haM hUM/_oM badzra pA sha
[\[199b.5\]]hrIH/_/rdo rje ba dan nub bcings te/_/phyag rgya mdzub mo mthe chung bsgreng /_/oM badzra pa taM ke ni traT/_rdo rje dus mtshan byang bcings pa/_/gnod sbyin phyag rgya kha la gzhag_/hri badzra ka li ru Ta ma Ta/_rdo rje rtse mos lho phyogs bcings/_/rdo rje khu tshur ri bo 'degs/_/oM badzra shi kha ru
[\[199b.6\]]Ta ma Ta/_khro bo gsum gyi ra ba ni/_/rdo rje las ni rgya gram ste/_/rdo rje hUM mdzad sngon po la/_/rdo rje khu tshur bcing ba'o/_/oM badzra karma hUM/_badzra ban+d+ha baM/_dang por mchod pa bsham par bya/_/de nas gnyis pas bsang ba dang /_/gsum pas gzi byin bskyed pa dang /_/bzhi
[\[199b.7\]]pas lha ru bskyed pa dang /_/lnga pas mang por sprul pa dang /_/drug pas byin gyis brlabs pa'o/_/sna tshogs rdo rje'i sa gzhi la/_/tshogs bsags dmigs pa'i yul can sprul/_/mchod bsham bdun po bya ba dang /_/sems ni rab tu bskyed pa dang /_/sdom pa bzung nas
[\[200a\]]
[\[200a.1\]]lus dbul bya/_/gzhan gyi don du tshogs bsags mchod/_/e ma ho sangs rgyas e sangs rgyas/_/e ma sangs rgyas mdzad pa lags/_/gang phyir ngan song bdag cag sbyangs/_/byang chub spyod pa nyid la gzhag_/bstod nas lha rnams phyag byas so/_/lag
[\[200a.2\]]par rigs lnga yab yum bcu/_/mnyam pa'i thal mo sbyar bar bya/_/oM hUM trAM hrIHaH/_sor mo thams cad bsnol ba ni/_/rdo rje thal mo rab tu bya/_/oM badzra any+dza li/_rdo rje bsdams pas sdig pa ni/_/snying gar lan gsum dral bar bya/_/badzra ban+d+ha traT/_rdo rje dbab pa dam tshig
[\[200a.3\]]rgyas/_/a zhes bdag la dbab par bya/_/badzra A be sha aH/_dbab par brtan par bya ba ni/_/gsang sngags 'di ni brjod par bya/_/Tak+ki badzra hUM/_dam tshig rdo rje khu tshur bcings/_/dbab pa tha mi dad par bya/_/oM badzra muSh+Ti baM/_snying gar zla steng dkyil 'khor bsgom/_/
[\[200a.4\]]nam mkha'i dkyil 'khor bdag la thim/_/dkyil 'khor gcig gyur rtsa ba dbus/_/shAkya seng ge'i thugs ka'i sngags/_/'od zer lnga 'phros las lnga mdzad/_/bkug nas dkyil 'khor gzhug pa dang /_/de la dbang ni skur bar byed/_/sgrib dag sras dgongs lha la bstod/_/
[\[200a.5\]]sangs rgyas 'dra ba'i ston pa med/_/chos dang 'dra ba'i skyob pa med/_/dge 'dun 'dra ba'i zhing med par/_/gsang sngags 'dra ba'i 'dren pa med/_/shAkya seng ge rtsar gnas pa'i/_/rdo rje rin chen pad+ma la/_/gzi brjid rgyal mtshan rnon pa gdugs/_/sgeg mo phreng ba glu gar dang /_/
[\[200a.6\]]spos dang me tog mar me dri/_/lcags kyu zhags pa lcags sgrog sdom/_/rab dga' sa bcu'i sems dpa' ni/_/skal bzangs bcu drug khyams na gnas/_/tshangs pa drag po gnod sbyin klu/_/me dang srin po klu dbang bcas/_/nyi zla sa bdag tshogs ldan pa/_/ngan song sbyong mdzad
[\[200a.7\]]khyod phyag 'tshal/_/mchod nas rdo rje dril ldan pas/_/dkyil 'khor gyi ni mdun nyid bstod/_/rang lus dkyil 'khor nyid yin te/_/lus la lha yi dkyil 'khor gnas/_/oM sarba bid a d+hiSh+ThA na dz+nyA na sa ma ya hUM/_gcig tu bsdus pa'i dkyil 'khor de/_/thabs kyi ngan song
[\[200b\]]
[\[200b.1\]]sbyong bar bshad/_/phyag rgya chen po'i cho ga bdun/_/rim pa bzhin du bskyed par bya/_/stong pa nyid kyi ngang las ni/_/rlung gi dkyil 'khor chu dang ni/_/sa gzhi rgya mtsho rin chen ri/_/bum pa 'khor lo rtsibs brgyad pa/_/gru bzhi rta babs rgyan rnams rdzogs/_/cho 'phrul bzhi
[\[200b.2\]]las byung ba'i tshul/_/shAkya'i rgyal pos 'khor ba sgrol/_/oM sarba pA paM da ha na badzra hUM phaT/_pad+ma'i bung ba bzhin grol mdzad/_/rang gi sngags sogs thugs la 'khor/_/oM mu ne mu ne ma hA mu na ye swA hA/_thugs ka'i zla ba lnga dang bcas/_/de nas 'khor rnams
[\[200b.3\]]'byung bar byed/_/rdo rje'i gtsug tor sa gnon dkar/_/spro bsdu snying ga'i sngags las byung /_/oM sarba a pa ya bi sho d+ha ne badzra hUM phaT/_oM badzra hUM phaT/_rin chen gtsug tor mchod sbyin sngo/_/sems can ma lus dbang bskur byed/_/oM rat+not+ta ma trAM/_oM sarba karma A ba
[\[200b.4\]]ra NA ni b+hasmi ku ru hUM phaT/_pad+ma'i gtsug tor mnyam gzhag dmar/_/sems can kun la mdzes ston mdzad/_/oM pad+mo t+ta ma hrIH/_oM bruM bi nA sha ya A ba ra NA ni hUM phaT/_las kyi gtsug tor mi 'jigs sbyin/_/sna tshogs mdog can khong du 'bar/_/oM bi shwat+ta ma aH/_oM
[\[200b.5\]]druM bi sho d+ha ya A ba ra NA ni hUM phaT/_gtsug tor gzi brjid dkar dmar mdog_/nyi ma phyag rnams dku la brten/_/oM dz+wa la dz+wa la d+ha ka d+ha ka ha na ha na A ba ra NA ni hUM phaT/_gtsug tor rgyal mtshan dmar zhing gnag_/yid bzhin nor bu rgyal mtshan bsnams/_/oM hUM phaT sarba
[\[200b.6\]]A ba ra Na ni s+pho Ta yaM hUM phaT/_gtsug tor rnon po mkha' ltar sngo/_/g.yas pa ral gri glegs bam g.yon/_/oM ha ra ha ra sarba A ba ra Na ni hUM phaT/_gtsug tor gdugs dkar phyag na gdugs/_/sku yi mdog ni dkar zhing 'bar/_/oM sruM sa ra sa ra pra sa ra pra sa ra a ba ra Na ni hUM
[\[200b.7\]]phaT/_de nas de dag yo byad bshad/_/bdug spos ma dang me tog ma/_/mar me ma dang dri chab ma/_/oM sarba a pA ya bi sho d+ha ni d+ha ma d+ha ma d+hu pa ya raM hUM phaT/_oM sarba durga ti bi sho d+ha ni puSh+pa bi lo ki ni hUM phaT/_oM sarba a pA ya bi sho d+ha ni dz+nyA na A lo ka ka ri hUM phaT/_oM sarba a pA ya
[\[201a\]]
[\[201a.1\]]bi sho d+ha ni gan+d+ha hUM phaT/_lcags kyu shar la zhags pa lho/_/lcags sgrog nub ste dril bu byang /_/oM sarba na ra ka ga ti A kaR+Sha Ni hUM phaT/_oM sarba na ra ka ut+ta ra ni hUM phaT/_oM sarba a pA ya ban+d+ha mo tsa ni hUM phaT/_oM sarba a pa ya ga ti ga ha ni hUM phaT/_lha
[\[201a.2\]]mo bzhi dang byang chub sems/_/bkra shis la sogs rgyas bsdus sbyar/_/oM sarba saM skA ra pa ri shud+d+ha d+harma te ga ga na sa mung+ga te ma hA nA ya pa ri ba ri swA hA/_de nas byin gyis brlabs pa ni/_/gtso bo dang ni 'khor la bya/_/oM bita sarba A ba ra Ni hUM phaT/_oM traT sarba a ba ra Na ni
[\[201a.3\]]hUM phaT/_oM bi Ta bi Ta pa ya da du na ni hUM phaT/_de nas ngan song sbyang byas nas/_/oM da ha da ha sarba ra na ka ga ti he tuM hUM phaT/_oM pa tsa pa tsa sarba tir+ya ka ga te he tuM hUM phaT/_oM ma tha ma tha sarba pre ta ga te he tuM hUM phaT/_bsgom pa sku yi phyag rgya che/_/thugs ka'i rdo rje las kyi rgya/_/
[\[201a.4\]]bcing ba dam tshig phyag rgya ste/_/bzlas pa mchog gi phyag rgya'o/_/oM na mo b+ha ga wa te sarba durga ti pa ri sho d+ha ni rA dzA ya ta thA ga tA ya/_ar+ha te/_samyak+saM bud+d+hA ya/_tad+ya thA/_oM sho d+ha ne sho d+ha ne/_sarba pA paM bi sho d+ha ni shud+d+he bi shud+d+he sarba karma A wa ra Na bi shud+d+ha ne swA hA/_rdo rje khu tshur
[\[201a.5\]]mdzub mo brkyang /_/mthe'u chung sprel nas sgo dbye bya/_/oM sarba bid badzrod g+ha ta ye hUM/_rdo rje 'khor lo phyag rgya yis/_/bzhugs pa'i rten yang khyad par bya/_/oM sarba bid oM badzra tsakra hUM/_se gol brdabs nas sangs rgyas rnams/_/byon par 'gyur te gzhan ci smos/_/oM
[\[201a.6\]]sarba bita sa ma ya dzaHdzaHhUM baM hoH/_bstod nas bgegs bskrad bsrung ba dang /_/sgo bcad go bgo mchod pa ni/_/las brgyad rab tu bya ba yin/_/de nas bsgom par bya ba yang /_/zhi gnas dang ni lhag mthong bsgom/_/de nas ldang bar bya ba ni/_/thun bzhir byas te
[\[201a.7\]]rab tu bya/_/zla drug gam ni lha yi gnas/_/de nas dkyil 'khor brtsam par bya/_/dang po sa ni btsal bar bya/_/byin chen bkra shis mtshan ldan 'thad/_/sa gnang blang dang mi gnang la/_/rin bcal bden pas bsgo bar bya/_/spyi dang dmigs kyis blang bar bya/_/sa
[\[201b\]]
[\[201b.1\]]yi lha mo sbran par bya/_/sngon 'byung dang ni de rjes 'jug_/brtag pa ngan dor bzang la blang /_/sa yi pra brtag ro rnams bsal/_/byin gyis brlabs shing dbang du bya/_/sbyang bar bya zhing gter sogs gzhug_/sa bzhi gzung bar bya ba ni/_/dngos grub rang gis gzung bar bya/_/
[\[201b.2\]]gtsug tor lha mo bkra shis sems/_/sgo ba rnams la sta gon zhus/_/sbyin sreg gtor ma la sogs bsham/_/slob ma phyi nang khrus byas te/_/ku shas gtsang zhing rmi sta gon/_/srung skud bgegs bskrad dngos grub chags/_/tshem shing ngag dag dngos grub dag_/rnon po bsrung ba
[\[201b.3\]]bzhad sogs pas/_/byin rlabs zab mos dbugs phyung nyal/_/gser dngul bum pa gas chag med/_/tshad dang mtshan ldan rdzas kyis dgang /_/mgul chings kha rgyan gzungs thag bcas/_/phyag rgyas mtshan nas spyan drangs bsgrub/_/rtogs rig tshad med srad bu'i
[\[201b.4\]]thig_/ras bral gtsang ma bu mos bkal/_/bsangs nas byin brlabs slob dpon gyis/_/ye shes dam tshig thig rnams gdab/_/rgyud las byung ba'i tshon rnams la/_/byin rlabs sgrub pa smin pa yis/_/thig gdab nas ni phyag rgyas bteg_/dam tshig ldan pas
[\[201b.5\]]legs par bris/_/de nas dkyil 'khor bshad pa de/_/'khor lo 'dra ba'i dkyil 'khor la/_/shin tu mdzes pa'i rtsibs brgyad can/_/lte bar bcas shing mu khyud ldan/_/nang gi rim pa bris nas ni/_/lte ba'i nang du shAkya yi/_/bdag po thub pa gzhag par bya/_/phyag na rdo rje
[\[201b.6\]]stobs chen ni/_/dpa' bo de yi spyan sngar bri'o/_/rgyab tu 'khor los sgyur ba bri/_/g.yas phyogs rgyal ba'i gtsug tor can/_/g.yon du rnam par rgyal ba bri/_/gzi brjid phung po me yi phyogs/_/dbang po'i phyogs su gdugs dkar po/_/rnam par 'thor ba rlung gi phyogs/_/
[\[201b.7\]]rnam par 'joms pa bden bral phyogs/_/bris nas phyi rol bri bya ste/_/gru bzhi pa la sgo bzhi pa/_/rta babs dang ni seng ges brgyan/_/dpa' bo lcags kyu zhags pa dang /_/lcags sgrog dril bu can rnams gzhag_/grwa yi phyogs ni thams cad du/_/bdug pa la sogs
[\[202a\]]
[\[202a.1\]]bri bar bya/_/bum pa dang ni phur pa mda'/_/dar sna ral gri me long dag_/gzungs thag rgyal mtshan dUr wa'i gdan/_/ku sha rta babs mchod pa dang /_/ras yug slob dpon slob ma'i chas/_/de dag dkyil 'khor dgod par bya/_/ting 'dzin cho 'phrul
[\[202a.2\]]bsgom pa ni/_/drang zhing sdug pa rab tu dag_/nam mkha' dang ni mtshung mnyam pa/_/gnas ngan len pa kun las grol/_/rnam par rtog pa spang ba'i mchog_/oM swa b+hA wa shud+d+ho\u0f85haM/_byams dang snying rje las byung zhing /_/sems can la ni phan mdzad pa/_/nyon mongs dri ma/_
[\[202a.3\]]thams cad dag_/zla ba lta bur mthong ba'o/_/oM pra ti tsit+ta be d+haM ka ro mi/_/sangs rgyas byang chub skyon med pa/_/dge ba'i chos rnams kun rdzogs shing /_/nyon mongs thams cad rab tu grol/_/snying po dbus na zla chen po/_/oM bo d+hi tsit+ta ut+pA da yA mi/_/sa dang sa min shin tu
[\[202a.4\]]mkhyen/_/ye shes dag la zag pa med/_/zla ba'i dkyil 'khor dbus su ni/_/rdo rje'i gzugs su blta bar bya/_/oM tsit+ta badzra/_sangs rgyas kyi ni rang bzhin sku/_/mi chod mi 'jigs mi shigs pa/_/rdo rje'i bdag nyid las byung ba'i/_/rdo rje'i sku ni bla med pa'o/_/oM
[\[202a.5\]]badzra At+ma ko\u0f85haM/_rdo rje sems dpa' ting 'dzin nam/_/sangs rgyas rjes dran de bzhin te/_/byang chub sems dpa'i yi ge 'di/_/phyag rgya chen po rdzogs pa yi/_/oM ya thA badzra satwa ta thA a haM/_skye med mtshon pa'i a las ni/_/yig 'bru lnga yi 'phro 'du yis/_/nam
[\[202a.6\]]mkha' rlung dang chu dkyil 'khor/_/sa gzhi me dpung rin chen ri/_/b+h+rUM las bskyed pa'i gzhal yas khang /_/nyi zla pad+ma'i gdan dang bcas/_/ma skyes pa yi rang bzhin las/_/skyed pa'i byang chub zla ba'i steng /_/baM hUM traM bruM raM phaT haM sruM/_du ru a gaM_/hUM traM hri a/_hUM hUM traM hri
[\[202a.7\]]hri a a/_i a pa ra pa yaM/_ku ing so a pra/_dzaHhUM baM hoH/_thugs kyi ye shes 'bar ba las/_/sku yi phyag rgya rdzogs pa'o/_/'khor lo'i phyag rgya bcing bar bya/_/oM brid ta brid ta sarba A ba ra NA ni hUM phaT/_pad+ma'i phyag rgya bcing bar bya/_/oM tra tha tra tha sarba A ba ra NA ni hUM
[\[202b\]]
[\[202b.1\]]phaT/_rdo rje rtse lnga'i phyag rgya bcas/_/oM ts+tshin+da ts+tshin+da sarba A ba ra NA ni hUM phaT/_rdo rje 'dzin ma'i phyag rgya dang /_/sngags 'dis lha rnams kun dbang bskur/_/oM hUM oM oM oM trAM oM hrIH/_oM ha/_rang bzhin dkyil 'khor bsgrub par bya/_/mdzub mo lcags kyu bsnol nas ni/_/rdo rje
[\[202b.2\]]se gol bkrol bar bya/_/oM badzra sA d+hu pa ri pu ru badzra sa ma ya dzaH/_lcags kyu zhags pa lcags sgrog dril/_/dbyangs kyis spyan yang drang bar bya/_/dzaHhUM baM hoH/_b+ha ga wAn e h+ye hi/_ma hA kA ru Ni ka_/dr-i sh+ya ho/_sa ma ya s+t+waM/_dam tshig phyag rgyas 'byung rgyu bya/_/g.yas pas
[\[202b.3\]]mchog sbyin par byas la/_/g.yon pa mi 'jigs sbyin pa ni/_/de bzhin gshegs pa'i phyag rgya'o/_/rdo rje bcings la gung gnyis mnyam/_/mthe bong mthe chung brkyang ba phyag_/rdo rje bcings pa gung gnyis mnyam/_/tshigs bcag sor mo gzhan yang 'khor/_/de nyid
[\[202b.4\]]mthe bong mthe chung bkug_/rnam par 'joms pa'i phyag rgya'o/_/de nyid 'od zer 'dra ba ni/_/gzi brjid phung po'i phyag rgya'o/_/de nyid spyi bor bskor ba yi/_/gdugs dkar po yi phyag rgya'o/_/khu tshur mdzub gnyis mthe'u chung bsnol/_/mdun nas gyen bskor 'khor
[\[202b.5\]]los sgyur/_/gung bsgreng mdzub mo rtse sbyar bkug_/lhag ma 'od 'phro gtsug tor rgyal/_/de bzhin mdzub gnyis rdo rjer byas/_/lhag ma bsdams pa rnam rgyal rgya/_/bsdams pa mdun bzhag bdug pa ma/_/de nyid gyen gtong phreng ba ma/_/mthe bong bsgreng bskor mar me ma/_/
[\[202b.6\]]de nyid byug pa ltar byas dri/_/mdzub mo gnyis bkug lcags kyu'o/_/rtse mo gnyis sprad zhags pa la/_/gcig la gcig mdud lcags sgrog go/_/de nyid las sbyin dril bu gnyis/_/dpral bar thal sbyar de bzhin gshegs/_/mgrin par pad+ma gsung gi phyag_/thugs ka'i
[\[202b.7\]]thal mo rdo rje phyag_/rigs rnams spyir yang phyag bya'o/_/'dus ma byas dang 'dus byas dang /_/phyi nang rab tu gsang ba dang /_/bsod nams dge dang dag pa'i don/_/bde bar tshim par bya ba dang /_/spyi dang so so'i mdor bsdus mchod/_/dgyes pa bskyed de lha rnams la/_/zhal
[\[203a\]]
[\[203a.1\]]phyag sku la so sor bstod/_/chos kyi phyag rgya las byung ba/_/ngan song sbyong ba'i bzlas pa ni/_/spyi'i dang so so gang byed bzlas/_/las kyi phyag rgya las la gzhug_/dngos grub thams cad gsol bar bya/_/yongs su bsngo zhing smon lam gdab/_/de nas dri zhim
[\[203a.2\]]dri ma sogs/_/rang gi lus ni bsrungs nas kyang /_/rdo rje 'dzin pas zhugs nas ni/_/de nas slob ma gzhug par bya/_/sangs rgyas kun gyi rang bzhin sku/_/slob dpon la ni bdag phyag 'tshal/_/bde bar gshegs pa'i grong khyer mchog_/snying po'i dkyil 'khor
[\[203a.3\]]'di ru ni/_/slob dpon khyod kyis bdag 'jug 'tshal/_/slob mas rgyun bshags bdun pa bya/_/bla mas de la lan byin pa/_/bde bar gshegs pa thams cad kyi/_/gsang ba chen po rigs dag la/_/gsang ba chen po 'dzin pa ni/_/bdag nyid chen po khyod 'dod dam/_/
[\[203a.4\]]slob mas 'tshal zhes brjod par bya/_/slob mas dbang bskur gsol ba gdab/_/rdo rje slob dpon blo gros che/_/sangs rgyas rnams ni bdag la dgongs/_/bdag ming 'di zhes bgyi bas ni/_/slob dpon dpang du gnas pa la/_/sangs rgyas rol mo las byung ba'i/_/
[\[203a.5\]]mi ldog 'khor lo sbyor bar ldan/_/thar pa chen po'i grong khyer mchog_/gsang ba chen por zhugs nas kyang /_/sangs rgyas kun gyis dbang bskur te/_/skal ldan chen po bdag la stsol/_/mtshan rnams kun gyis rgyas gdab pa'i/_/dpe byad rnams dang yang dag ldan/_/
[\[203a.6\]]sangs rgyas sku ni yid 'ong ba'i/_/slob dpon chen po bdag la stsol/_/bla mas de la dam tshig stsal/_/dpal ldan ngan song sbyong ba yi/_/rgyud bzhin gsungs pa'i dam tshig rnams/_/'di nas bzung nas byang chub tu/_khyod kyis yang dag bsrung bar bya/_/des kyang ji ltar gnas pa
[\[203a.7\]]yi/_/sdom pa bdag gis bsrung zhes brjod/_/bla mas lha la gsol ba gdab/_/che ge mo zhes bya ba 'di/_/byang chub sems ni yongs 'dzin cing /_/dam tshig sdom dang gsang ba yi/_/dkyil 'khor 'dir yang 'jug par 'tshal/_/oM sarba ta thA ga ta yo ga bo d+hi tsit+ta ut+pA da yA
[\[203b\]]
[\[203b.1\]]mi su ra ta sa ma ya s+t+waM/_badzra pra tha ya tha su khaM/_de nas lhar ni bskyed byas la/_/mchod pa rnams kyis mchod byas te/_/stod g.yogs dar gyis gdong g.yogs nas/_/bgegs bskrad bdug pa bya ba ni/_/oM badzra rak+Sha hUM/_las kyi bum pa chus gang bas/_/bkrus te dbang du
[\[203b.2\]]bya ba'o/_/de nas lag pa nas bzung ste/_/sgo bzhi dag nas 'jug par bya/_/deng khyod de bzhin gshegs rigs bzhugs/_/ngas ni khyod la ye shes snang /_/de bzhin dngos grub grub byed de/_/de lta bu ni khyod sbyin zhugs/_/rdo rje sems dpa' deng khyod kyi/_/snying la
[\[203b.3\]]yang dag zhugs par mdzad/_/gal te tshul 'di smras na ni/_/de ma thag tu dral te gshegs/_/oM badzra u da ka Tha/_deng khyod lha ni nga yin te/_/dam tshig bsrungs na dngos grub thob/_/dam tshig nyams na sreg par byed/_/nga la brnyas par ma byed cig_/slob
[\[203b.4\]]dpon la ni brnyas pa na/_/bde ba spangs nas dmyal bar ltung /_/oM di na te na ra kan/_de bzhin gshegs pa thams cad kyis/_/byin gyis brlabs pa rgya chen nyid/_/bdag la rab tu zhu bas na/_/rdo rje sems dpa' bdag la phob/_/slob ma de zhus bla ma 'di/_/rdo rje dri
[\[203b.5\]]bsgos snying gar gzhag_/'di ni rdo rje dam tshig ste/_/rdo rje sems dpa' yin par grags/_/ye shes rdo rje bla med 'dir/_/de ring nyid du 'bab par shog_/oM badzra A be+e sha ya a a/_rdo rje 'chang gi snying gar dbab/_/'bab par byed de ma byung sbyang /_/yi ge brgya pas
[\[203b.6\]]brtan par bya/_/legs par dor cig sems dpa' che/_/thar pa chen po'i dkyil 'khor du/_/me tog gang la lhung ba de/_/de nyid khyod kyi rigs kyi lha/_/oM sarba bita pra tits+tsha ho/_/oM pra ti grih+na swa mi maM satwa ma hA ba la/_de yi phreng ba mgo la bcing /_/rdo rje
[\[203b.7\]]sems dpa' deng khyod kyi/_/mig 'byed pa la brtson par mdzad/_/mig ni thams cad 'byed mdzad de/_/rdo rje mig ni bla na med/_/de ring nyid du 'byed par shog_/he badzra pA sh+ya phaT/_rdo rjes gdong g.yogs dgrol bar bya/_/de nas sgo ba nas brtsams te/_/shAkya seng
[\[204a\]]
[\[204a.1\]]ge'i dkyil 'khor bstan/_/dbab par bya ba gang yin pa/_/de ni nye bar bsdu bar byas/_/de nas dkyil 'khor shar ngos su/_/maN+Dal pad+ma 'dab brgyad bri/_/yi dam lha bsam dbang bskur bya/_/ji ltar bltams pa tsam gyis ni/_/lha rnams kyis ni khrus gsol
[\[204a.2\]]ltar/_/lha yi chu ni dag pa yis/_/de bzhin bdag gis bum dbang bskur/_/oM sarba ta thA ga ta a b+hi She ka ta sa ma ya shri ye hUM/_dpal ldan rdo rje thugs 'chang ba/_/rdo rje mi phyed gsum bsgoms nas/_/deng bdag byin gyis brlabs nas ni/_/rdo rje thugs su mdzad du gsol/_/
[\[204a.3\]]oM sarba ta thA ga ta tsit+ta badzra a b+hi Shiny+tsa mAM/_zhe sdang khams dag byed pa yi/_/dpal ldan chu yi dbang bskur bas/_/me long lta bu'i ye shes kyis/_/phyag na rdo rje'i dbang thob shog_/oM sarba ta thA ga ta badzra a b+hi Shiny+tsa hUM/_phal pa'i sa ni gzhom pa dang /_/yon tan gzi
[\[204a.4\]]brjid bskyed pa'i phyir/_/rgyal ba gtsug tor rin chen gyi/_/cod pan gyi ni dbang bskur ro/_/oM sarba ta thA ga ta mu ku Ta ya a b+hi Shiny+tsa hUM/_dpal ldan rin chen cod pan dbang /_/rdo rje mi phyed gsum bsgoms nas/_/deng bdag byin gyis brlabs nas su/_/rdo rje rin chen
[\[204a.5\]]mdzad du gsol/_/oM sarba ta thA ga ta rat+na swa b+hA wa a b+hi Shiny+tsa mAM/_nga rgyal khams rnams dag byed pa'i/_/cod pan gyi ni dbang bskur bas/_/mnyam pa nyid kyi ye shes kyi/_/rgyal ba'i gtsug tor dbang thob shog_/rat+na a b+hi Shiny+tsa mAM/_sangs rgyas kun gyi rdo rje'i dbang /_/
[\[204a.6\]]de ring khyod la bskur bar bya/_/sangs rgyas kun du rab bsgrub phyir/_/rdo rje 'di ni khyod kyis long /_/oM sarba ta thA ga ta a b+hi Shiny+tsa mi badzra swa b+ha wa s+t+waM/_chos kyi gsung rab dpal dang ldan/_/rdo rje mi phyed gsum bsgoms nas/_/deng bdag byin gyis brlabs nas su/_/rdo rje
[\[204a.7\]]gsung du dbang bskur ro/_/oM sarba ta thA ga ta wAka badzra a b+hi Shiny+tsa mAM/_'dod chags khams rnams dag byed pa'i/_/rdo rje yis ni dbang bskur bas/_/so sor rtog pa'i ye shes kyi/_/'khor los sgyur ba'i dbang thob shog_/badzra a b+hi Shiny+tsa mAM/_'di de sangs rgyas thams
[\[204b\]]
[\[204b.1\]]cad kyi/_/shes rab dbyangs kyis rjes 'gror bshad/_/khyod kyis kyang ni rtag tu bcang /_/rgyal ba rgya mtsho mchog tu bshad/_/oM sarba ta thA ga ta a d+hi pa ti s+t+waM/_a b+hi Shiny+tsa mAM tiSh+Tha sa ma ya s+t+waM/_dpal ldan rdo rje dril bu 'chang /_/rdo rje mi phyed gsum bsgoms nas/_/deng bdag byin
[\[204b.2\]]gyis brlabs nas su/_/rdo rje lus ni mdzad du gsol/_/oM sarba ta thA ga ta a mo g+ha badzra swa b+hA wa a b+hi Shiny+tsa hUM/_phrag dog khams rnams rnam dag cing /_/dril bu yi ni dbang bskur bas/_/bya ba nan tan ye shes kyi/_/rnam par rgyal ba'i sku thob shog_/karma a b+hi Shiny+tsa
[\[204b.3\]]mAM/_srid pa'i bde ba shin tu chung /_/sdug bsngal chen po bsal ba'i phyir/_/shin tu bde ba dam pa'i thabs/_/shAkya seng ge rtag tu bskyed/_oM sarba ta thA ga ta a b+hi Shiny+tsa mi che ge mo a b+hi Shi ka ta/_gti mug khams rnams dag pa yi/_/dpal ldan ming gi dbang
[\[204b.4\]]bskur ba/_/chos kyi dbyings kyi ye shes kyi/_/shAkya seng ge'i sku thob shog_/bud+d+ha a b+hi Shiny+tsa mAM/_'di ni sangs rgyas thams cad kyi/_/phyag na rdo rje'i lag la 'dug_/khyod kyis kyang ni rtag tu bcang /_/phyag na rdo rje'i brtul zhugs brtan/_/oM sarba ta thA ga ta badzra tsit+ta swa
[\[204b.5\]]b+hA wa sa ma ya a b+hi Shiny+tsa ga ta ya mi hUM hi hi hi hi hi phaT/_sangs rgyas kun gyi mi phyed pa/_/gsang sngags bla na med pa yi/_/snying po yid bzhin nor bu 'di/_/skyobs pa'i sngags kyis dbang bskur ro/_/oM sarba ta thA ga ta ma le a b+hi Shiny+tsa mAM/_slob dpon dbang bskur
[\[204b.6\]]gsol ba gdab/_/byang chub rdo rje sangs rgyas la/_/ji ltar mchod cing gsol ba ltar/_/bdag kyang gsungs pa'i don gyi phyir/_/nam mkha'i rdo rje bdag la stsol/_/de bzhin gshegs pas dbang bskur bas/_/'gro ba bskyed pa'i gzi brjid can/_/ji ltar ye shes
[\[204b.7\]]'byung gnas gtso/_/slob dpon chen po mi ldog pa'i/_/dbang bskur ba ni bdag la stsol/_/sems can kun gyi don gyi phyir/_/bdag gi rtag tu slob dpon 'gyur/_/slob dpon chen po bdag la stsol/_/de nas dam tshig sbyin par bya/_/srog gcod rku dang 'khrig
[\[205a\]]
[\[205a.1\]]pa dang /_/brdzun dang chang ni spang bar bya/_/mi dge ba ni bcu po dag_/khyod kyis nam yang ma spyad cig_/theg pa dman la mos pa dang /_/sems can 'khor ba ma spangs shig_/mya ngan 'das la ma chags shig_/lha dang mi la brnyas mi bya/_/de bzhin gshegs
[\[205a.2\]]pa'i phyag rgya rnams/_/'gong par bya ba ma yin te/_/dam tshig 'di dag nyams pa na/_/rdo rje dmyal bar 'tshed par byed/_/de bas dam tshig bus srungs shig_/slob ma'i lus la lha bkod de/_/slob dpon byed pa'i dbang bskur ba/_/khams gsum kun gyis phyag byas pa/_/
[\[205a.3\]]gsang ba gsum gyi gnas las byung /_/dbang bskur ba ni rdo rje che/_/sangs rgyas kun gyi dbang bskur ro/_/oM sarba ta thA ga ta a b+hi ya pa ri ti ka a b+hi Shik+ta sa ma ya shri ye hUM/_ji ltar mig mkhan rgyal po yis/_/'jig rten ling tog bsal ba ltar/_/bu khyod kyis ni mi
[\[205a.4\]]shes pa'i/_/rab rib rgyal ba rnams kyis bsal/_/oM badzra ni tra a pa ha ra pa TaM laM hrIH/_chos rnams gzugs brnyan lta bu ste/_/dag cing gsal la rnyog pa med/_/gzung du med cing brjod du med/_/rgyu dang las las kun du 'byung /_/ngo bo nyid med gnas med pa/_/de ltar
[\[205a.5\]]chos 'di shes nas su/_/sems can don ni mnyam med byos/_/'on kyang sangs rgyas sras su skye/_/A daR+sha a b+hi Shiny+tsa mAM/_thabs dang shes rab gnyis med de/_/bskal pa'i cho 'phrul cir yang ston/_/bdud rigs thams cad pham byed pa'i/_/ye shes kyi ni mda'
[\[205a.6\]]'phongs shig_/dz+nyAn kA ya a b+hi Shiny+tsa mAM/_chos rnams nam mkha'i mtshan nyid de/_/nam mkha' la yang mtshan nyid med/_/nam mkha' dang ni mnyam sbyor ba'i/_/sku mchog mnyam pa nyid du gsal/_/wAka badzra a a/_rdo rje sems dpa' me long bzhin/_/dag cing gsal
[\[205a.7\]]la rnyog pa med/_/sangs rgyas kun bdag rang bzhin nyid/_/bu khyod kyi ni snying la zhugs/_a badzra satwa tsit+ta a/_'jig rten kun la thams cad du/_/sems can rnams la phan pa'i phyir/_/ji ltar sna tshogs 'dul ba yi/_/chos kyi 'khor lo rab tu bskor/_/di ring
[\[205b\]]
[\[205b.1\]]phan chad 'jig rten du/_/chos kyi dung ni bla med pas/_/sems can ma lus blo rnams la/_/kun du ma lus gang bar gyis/_/som nyi yid gnyis mi bya zhing /_/dogs pa med pa'i sems kyis su/_/gsang sngags spyod pa'i tshul gyis na/_/'jig rten 'di la rab sgrogs
[\[205b.2\]]shig_/'di nas brtsams nas byang chub par/_/sems bskyed tsam gyis don rdzogs te/_/gser gyi gdugs 'dis sems can gyi/_/nyon mongs gdung ba ma lus skyobs/_/de ltar byas na sangs rgyas kyang /_/phan 'dog drin du gzo zhes bya/_/rdo rje 'dzin pa de kun yang /_/
[\[205b.3\]]kun du byed la srung bar byed/_/de nas thams cad gzengs bstod la/_/oM 'di de khyod kyi lung bstan yin/_/rdo rje sems dpa' de bzhin gshegs/_/srid pa kun du bsgrub pa'i phyir/_/srid pa'i ngan 'gro rnams las bton/_/kye de bzhin gshegs pa che ge mo/_/zhes bya ba
[\[205b.4\]]sid+d+ha sa ma ya s+t+waM/_b+hur b+hu ba swaH/_de nas rjes su gnang ba sbyin/_/oM ngo bo nyid kyi sems can rnams/_/ji lta ji ltar 'dul 'gyur ba/_/de lta de ltar chags la sogs/_/gtsang mas sems can don bya'o/_/de nas dbugs dbyung bya ba ni/_/oM gsang ba'i dkyil 'khor dam pa 'dir/_/de ring phan chad
[\[205b.5\]]khyod zhugs kyi/_/sdig pa kun las nges grol ba'i/_/khyed rnams der ni legs par gnas/_/bde chen thob pa rnams las ni/_/slar khyod 'chi ba yod min te/_/mi tshugs pa dang mi smod pa/_/cis kyang mi 'jigs dga' bar gyis/_/srid pa shin tu dag pa'i phyir/_/
[\[205b.6\]]srid pa'i sdug bsngal las khyod 'das/_/khyed rnams kun gyis sangs rgyas nyid/_/de nyid the tshom med par thob/_/chos gos nas gzung lung bstan pa/_/oM nga yis 'di ltar lung bstan pa/_/de bzhin gshegs pa thams cad kyang /_/mgrin gcig rdzogs byang lung
[\[205b.7\]]bstan mdzad/_/sangs rgyas rdo rje 'dzin bcas pa/_/kun gyis deng khyod dbang bskur bas/_/khams gsum kun gyi rgyal po che/_/rgyal ba'i bdag por ston pa ni/_/de ni bdud las rnams rgyal te/_/grong khyer mchog tu rab tu zhugs/_/khyed rnams kun gyis sangs rgyas
[\[206a\]]
[\[206a.1\]]nyid/_/de nyid the tshom med par thob/_/de nas rgyal ba'i cho ga ni/_/mdor bsdu rnam par bshad par bya/_/slob ma yongs su gzung ba ni/_/byang chub mchog tu sems bskyed nas/_/slob ma'i gdong pa g.yogs pa dang /_dam tshig can du byin gyis brlabs/_/
[\[206a.2\]]dngos grub las ni gsol ba gdab/_/dam tshig gnan par bya ba ni/_/me tog lha la dor bar bya/_/rdo rje'i mig ni dbye bar bya/_/de nas dkyil 'khor lhar zhugs te/_/lha rnams la ni mchod par bya/_/mthong nas dkyil 'khor 'jug pa lnga/_/shar lho nub byang dbus nyid
[\[206a.3\]]du/_/cho ga rnam grangs bcu bzhi ni/_/re re dag la rdzogs par bya/_/sgo bzhi dbus nas gsol ba gdab/_/byang chub don la yid ches 'jug_/'jug pa'i skal yod sgo phye nas/_/byang chub mchog tu sems bskyed de/_/snod du rung phyir phyag 'tshal nas/_/skyabs 'og
[\[206a.4\]]tshud phyir gsol ba gdab/_/gnang bas slob dpon lan byin bya/_/yi ge brgya pas byin rlabs bsdu/_/sgrib pa sbyang ba'i khrus kyang bya/_/de la dam tshig dbog pa dang /_/mi 'da' bar yang dam bcas la/_/mchod pa rnam lnga dbul bar bya/_/yongs su bsngo zhing smon lam
[\[206a.5\]]gdab/_/dge ba'i rtsa ba bsngo ba'o/_/dkyil 'khor gnas kyi don bshad cing /_/phyag rgya lha yi don bshad nas/_/rgyan dang cha rkyen bshad pa'ang bstan/_/bum pa la sogs ji snyed thogs/_/dbang bcu ci dgar bskur bar bya'o/_/spyir sbyin byang chub dbu rgyan dang /_/kun
[\[206a.6\]]la dbang bskur 'khor lo bskor/_/las kyi rdo rje rgya gram dang /_/sgrib pa 'khru ba'i bum pa dang /_/mdzes pa'i me tog phreng ba dang /_/zil gnon bzod pa'i cod pan dang /_/'da' bar dka' ba'i phyag rgya dang /_/thabs dang shes rab zung 'brel dang /_/mi 'bral ba yi
[\[206a.7\]]gzungs su ni/_/thun mong min pa'i gsang ba dang /_/rdo rje ming gi gsang mchog rnams/_/dbang rnams kun la mchog gyur pa/_/de ring khyod la bskur bar bya/_/oM a b+hi Shiny+tsa a/_rin chen bdun pa rnam grangs pa/_/gang gi rdzas su dper mi bzod/_/gser gyi
[\[206b\]]
[\[206b.1\]]'khor lo dbang byed dang /_/glang po rin chen stobs chen dang /_/rta mchog rin chen mgyogs pa dang /_/nor bu 'od ldan re skong dang /_/btsun mo rin chen gzugs ldan dang /_/blon po rin chen blo gros dang /_/dmag dpon rin chen rdzu 'phrul dang /_/de 'dra'i rin chen rnam
[\[206b.2\]]grangs dang /_/byang chub yan lag bdun ldan dang /_/'khor los sgyur ba'i dbang phyug rkyen/_/'jig rten 'jig rten las 'das pa'i/_/de yang longs spyod rkyen du shog_/oM a b+hi Shiny+tsa a/_nye ba'i rin chen ral gri dang /_/byams dang snying rje'i pags pa dang /_/'dod
[\[206b.3\]]ldan skyed mos tshal dang ni/_/zhi gnas lhag mthong mnga' gzhu dang /_/gos mchog yang dag skyabs ldan dang /_/lham mchog 'gro na stabs sdug dang /_/tshangs pa'i khab skud bcas pa bdun/_/de yi rdzas mchog rnam grangs bdun/_/rin chen bdun dang nye bar
[\[206b.4\]]grags/_/des kyang longs spyod rkyen du shog_/oM a b+hi Shiny+tsa a/_bkra shis rdzas su rnam grags pa/_/rdzas rnams kun la bkra shis pa'i/_/mthu stobs sgrub rdzas yungs kar dang /_/shin tu gtsang ba'i rtswa mchog dang /_/yon tan sdud pa li khri dang /_/bcud
[\[206b.5\]]kyi dam pa gi waM dang /_/don rnam gsal ba'i me long dang /_/chos sgra sgrogs pa'i dung mchog dang /_/gzi mdangs bskyed pa'i zas mchog dang /_/'bras bu smin pa'i bil ba dang /_/bkra shis rdzas kyi mchog 'gyur bas/_/de yang longs spyod rkyen du shog_/oM a b+hi Shiny+tsa
[\[206b.6\]]a/_bkra shis rdzas su rnams grags pa/_/mtshan bzang kun las bkra shis pas/_/thugs kyi don rtogs dpal be'u dang /_/gzhan las dbang sgyur 'khor lo dang /_/bdud las rgyal ba'i rgyal mtshan dang /_/skabs dang ldan pa'i gdugs mchog dang /_/skyon
[\[206b.7\]]gyis ma gos pad+ma dang /_/sgrib pa sbyong ba'i bum pa dang /_/rgya mtshor shugs ldan dung mchog dang /_/thabs kyi 'phyo ba'i gser nya dang /_/sangs rgyas mtshan du bkra shis pa/_/de yang longs spyod rkyen du shog_/oM a b+hi Shiny+tsa a/_dbang po lnga yi longs spyod skyon/_/'dod
[\[207a\]]
[\[207a.1\]]pa'i yon tan lnga yi mchog_/sdu gu mdzes pa'i gzugs dang ni/_/mjam zhing snyan pa'i sgra mchog dang /_/ldang zhing zhim pa'i dri mchog dang /_/mngar zhing bcud ldan ro mchog dang /_/mnyam zhing 'jam pa'i reg bya dang /_/'dod pa'i yon tan lnga ru grags/_/de
[\[207a.2\]]yang longs spyod rkyen du shog_/oM a b+hi Shiny+tsa a/_ma rig 'byed pa'i gser thur dang /_/chos rnams sgyu ma'i me long ltar/_/rkang pa'i 'khor lo rdzu 'phrul ldan/_/dung gis chos kyi sgra 'byin shog_/oM a b+hi Shiny+tsa a/_de sogs gzhan yang ci rigs bskur/_/lho sgo'i cho ga bya
[\[207a.3\]]ba ni/_/stegs bu khru gang rnams lngas byugs/_/tsan+dan dkar po'i maN+Dal la/_/bum pa rdzas bcas me tog dgram/_/mtshon cha gdugs dang smyug ma dang /_/bdag nyid shAkya seng ge yi/_/thugs kyi mda' lnga 'phros pa yis/_/las dang nyon mongs phyir bzlog pa'i/_/yungs
[\[207a.4\]]kar sngags kyis brdeg par bya/_/ming ngam rus bu rus la brabs/_/oM sarba a pa ya A kaR+Sha na bi sho d+ha na badzra sa ma ya hUM phaT/_oM badzra pa Ni bi s+pho Ta ya sarba a pa ya ban+d+ha ni pra mo k+Sha ya sarba a pa ya ga ti b+h+yaHsarba satwa sarba ta thA ga ta badzra sa ma ya traT/_oM sarba bid A
[\[207a.5\]]A bi sha_/oM bita tra Ta tshin+da a/_sa ra Na ne hUM phaT/_oM da ha da ha sarba na ra ka ga te he tuM hUM phaT/_oM pa tsa pa tsa sarba pre ta ka ga te he tuM hUM phaT/_oM ma tha ma tha sarba tiR+Ya g+ga te he tuM hUM phaT/_lha yi sngags la btags te bya/_/rtsa ba'i sngags la 'di btags nas/_/de nas
[\[207a.6\]]khrus kyis bkru bar bya/_/sarba big+h+nA na/_sarba gra he sarba dz+wa re/_sarba bya d+hi/_sarba u pa dra we/_sarba a kA la mri t+yu pra sha ma na ya/_sarba dur swa b+na dur mi te bya ku la tshe/_shAn+tiM ku ru swA hA/_nub phyogs bde gnas lam bstan bya/_/lam ni bar chad bsal te sbyang /_/zhag ni
[\[207a.7\]]nyi shu rtsa gcig gam/_/zhag bdun dkyil 'khor gzhug par bya/_/de bzhin bcug ste dbang bskur na/_/ngan song thams cad rnam grol te/_/bde 'gro mtho ris 'jig rten dang /_/sa rnams gong mar skye 'gyur te/_/dngos grub thams cad 'grub par 'gyur/_/sangs
[\[207b\]]
[\[207b.1\]]rgyas su yang nges par 'grub/_/sngar bzhin las rnams thams cad byed/_/thams cad thogs pa med par 'gyur/_/byabs pas rims nad gdon dug sogs/_/thams cad kun las thar bar 'gyur/_/hUM brjod tsam gyis las rnams 'grub/_/cho ga zhib mo gzhan yang 'grub/_/
[\[207b.2\]]lha klu gnod sbyin srin po sogs/_/ngan 'gro'i dbang du gyur pa yis/_/ro'am gzugs brnyan ming sogs bri/_/bzlas brjod sbyin sreg dbang bskur grol/_/sku gzugs bri ba'i cho ga yang /_/'jig rten gsum las rnam rgyal bri/_/yang na dkyil 'khor tshul bris la/_/
[\[207b.3\]]me tog la sogs mchod pa bya/_/spyan sngar bsnyen pa 'bum byas na/_/las rnams thams cad byed par 'gyur/_/rdul tshon chur dor dbang yon dbul/_/ye shes gshegs la dam tshig bsdu/_/gtsug tor dgu pa'i cho ga 'di/_/sangs rgyas gsang bas phyi rabs don/_/
[\[207b.4\]]ngan song sbyong ba'i rgyud las mdzad/_/'gro kun ngan song las grol shog_/slob dpon sangs rgyas gsang bas mdzad pa rdzogs so//_//rgya gar gyi mkhan po sangs rgyas gsang ba dang /_many+dzu shrI barma dang /_bran ka mu tis bsgyur cing zhus te gtan la phab pa'o//_//
[\[207b.5\]{D2637}]@##/_/rgya gar skad du/_sarba durga ti pa ri sho d+ha na ma ra ho ma maN+Da lo pa yi ka_/bod skad du/_ngan song thams cad yongs su sbyong ba'i ro'i sbyin sreg gi dkyil 'khor gyi cho ga_/de bzhin gshegs pa dgra bcom pa yang dag par rdzogs pa'i sangs rgyas ngan song thams
[\[207b.6\]]cad yongs su sbyong ba'i rgyal po la phyag 'tshal lo/_/bder gshegs gtso dang sras po dang po dang /_/rgyal sras lhag ma dang ni rigs kyi yum rnams dang /_/phyi nang lha mo sgo skyong bcas pa la/_/dngos po kun gyi dang bas phyag 'tshal 'dud/_/rtsa ba'i rgyud las
[\[207b.7\]]btus nas su/_/ngan song thams cad sbyong mdzad pa'i/_/shi ba'i don du ro sreg thabs/_/sangs rgyas gsang ba'i rim pa la/_/brten te bdag gis bshad par bya/_/dang por bla ma rin po che mnyes par byas nas/_des dkyil 'khor du bcug ste dbang bskur ba dang dam
[\[208a\]]
[\[208a.1\]]tshig phog nas/_spyi dang khyad par gyi dam tshig la gnas pas sngar rang gi sgrub thabs kyi rim pas bsnyen pa byas pa dang /_bzlas brjod byas pas mtshan ma mthong bas/_bdag dang gzhan 'khor ba'i rgya mtsho las bsgral bar bya ba'i phyir dkyil 'khor gyi bya ba la
[\[208a.2\]]'jug par bya'o/_/dkyil 'khor yo byad thams cad bsdus nas su/_tshes grangs bzang dang rgyu skar la sogs bzang po dang /_dkyil 'khor sa gzhi mtshan ma blta phyir grogs dang bcas pas de nyid brtag bya ste/_/lha khang tshong dus yul dang grong khyer khyams kyi shar dang byang du
[\[208a.3\]]brtsam par bya/_/yang na sa bzang snum dang zug rngu la sogs nyes med shar dang byang du gzhol/_me tog chur ldan rang bzhin dag par bya'o/_/yang na sngags pa yid gang du dga' bar bya'o/_/de nas gtso bo'i ting nge 'dzin du zhugs la lcibs lam lhung bas maN+Dal bya'o/_/dkon
[\[208a.4\]]mchog gsum la phyi nang mchod pa bya zhing 'jig rten skyong ba rnams la gtor ma sbyin de nas sa gzhi gru bzhir bsams la sa bdag bsams te brko/_ston zla gsum la byang du bltas te brko/_/dgun zla gsum la shar du bltas la brko/_/dpyid zla gsum la lho ru bltas la brko/_/
[\[208a.5\]]dbyar zla gsum la nub tu bltas la brko ste lto bar bsams na/_mgo dang rgyab dang 'phong bor ba'o/_/sa'i ro lnga la sogs pa bsal zhing yang ngo /_/dri zhim po dang sa bsres pa'am/_dri zhim po dang chu bsres pa la hUM bzlas pas bkang la 'thas par bcags la/_lag
[\[208a.6\]]mthil ltar mnyam pa'i steng du gzhal yas khang rgyan dang bcas pa bsam/_me tog phreng ba la sogs pa'i rgyan mang po dgong /_gtso bo'i bzlas pa byas pa'i sman dang 'bru dang rin po che dbus su gzhag go/_/zug rngu'i nyes pa thams cad ni/_/gal te dbyung bar mi nus na/_/
[\[208a.7\]]lag pa brdab ste sngags 'di bzlas/_/dngos grub chen po thob par 'gyur/_/khang chen brag phug ba lang lhas/_/lha khang la sogs 'bab chu 'gram lngar sbyang mi dgos/_rang gtso bor bsgom zhing khro bo'i sngags kyis bgegs bskrad chu dang yungs kar thal ba la bzlas
[\[208b\]]
[\[208b.1\]]te ba'i rnam lngas byug cing dri'i chab kyis gtor/_khro bo'i gsang sngags lan bdun bzlas pa'i sman dang rin chen dbus su gzhug_/sa dag par byed pa'i cho ga'o//_//de nas rnam dag mos pa yis/_/nang gi khrus kyis dag par bya'o/_/dang po sngags pa bdag gi ngag_/dag
[\[208b.2\]]par 'dod pas 'di ltar bsam/_/lce la paM las skyes pa yi/_/pad+ma 'dab gcig bskyed bya ste/_/de steng yi ge a las ni/_/bskyed pa zla ba'i dkyil 'khor du/_/hUM las rdo rje rtse lngar bskyed/_/rdo rje lce steng thim byas nas/_/rdo rje lce zhes bya ba ste/_/sngags bzlas mthu
[\[208b.3\]]dang ldan par 'gyur/_/lag gnyis mthil du zla gnyis bsam/_/de yang yi ge a las so/_/hUM las rdo rje rtse lngar bskyed/_/shin tu dkar ba lag pa la/_/thim pas rdo rje lag par bshad/_/phyag rgya gang yin bcing bar bya/_/rdor dril g.yon blangs lag bzhag ste/_/
[\[208b.4\]]rdo rje snying rje byang chub sems/_/dril bu stong pa'i bdag tu brtag_/de ltar bdag gis bsgom byas la/_/spyi bor dkrol te dbang bskur ro/_/de nas phab la phyogs bcur bsgrags/_/de nas lan gsum gyen 'phyar dkrol/_/de gnyis gcig gis gcig 'khyud de/_/
[\[208b.5\]]rdo rje lan gsum gsor byas te/_/thugs kar brtan pa spyan drang pa/_/dril bu'i sgras ni dgyes pa bskyed/_/de ltar byas na nus pa bskyed/_/gza' skar sogs dus bzang bya ste/_/slob dpon rang lha'i rnal 'byor byas/_/dkyil 'khor dbus su 'dug nas su/_/sgrub
[\[208b.6\]]pa'i rim pas bgegs bskrad de/_/srung ba'i 'khor lo rdzogs par bya/_/snying ga nas byung dkyil 'khor sprul/_/'khor lo las 'phros sprul pa yis/_/nam mkha'i khams su khyab bsams te/_/de la 'di skad gsol ba gdab/_/phyogs bcu'i sangs rgyas dang
[\[208b.7\]]byang chub sems dpa' rnams dang /_de bzhin gshegs pa dang /_/rdo rje dang /_rin po che dang /_pad+ma dang /_las kyi rigs su bzhugs pa thams cad dang /_snying po dang /_phyag rgya dang /_gsang sngags kyi lha'i khyad par thams cad dang bcom ldan 'das kun rig
[\[209a\]]
[\[209a.1\]]rnam par snang mdzad la sogs pa'i dkyil 'khor du bcas pa khyed rnams bdag dang slob mar bcas pa la byin gyis brlab cing bsrung ba'i phyir bzhugs su gsol lo zhes bskul te/_snying ga'i zla ba'i dkyil 'khor rdo rje'i dbus su bsdus nas gcig tu gyur
[\[209a.2\]]par bsam/_de nas rang lus lha'i nga rgyal byas la langs te mig g.yon Ta las zla ba'i dkyil 'khor gnyis pa ma las nyi ma'i dkyil 'khor 'bras bu gnyis la yi ge hUM 'bar ba'i lta bas me ltar 'bar bas rdo rje'i mig a las sna tshogs rdo rje rkang pa'i 'og tu bsam/_rdo rje
[\[209a.3\]]gsor zhing dril bu dkrol/_rgyan cha dang ldan gtso bo'i nga rgyal bskyed/_rdo rje 'gros kyis bskor ba bya zhing dril gsil rdo rje bskor/_/bgegs rnams bskrad pa'i phyir ni mgo mig btud la 'di skad brjod/_slob dpon ming 'di zhes bya bas slob ma che ge mo zhig rdzogs pa'i
[\[209a.4\]]byang chub rdzogs par bya ba'i phyir dang /_mtha' yas pa'i sems can thams cad bla na med pa'i ye shes thob par bya ba'i phyir sa phyogs 'dir dkyil 'khor gyi rgyal po ro bsreg hom gyi dkyil 'khor zhes bya ba 'dri yis lha dang /_lha ma yin dang /_gnod sbyin dang /_srin po dang /_
[\[209a.5\]]yi dgas dang /_sha za dang /_brjod byed dang /_'byung po dang /_mkha' 'gro ma dang /_rnon po dang /_nam mkha'i lding dang /_mi'am ci dang /_/rig sngags 'chang ba grub pa rgan po dang /_rgan mo dang /_'khor dang g.yog tu bcas pa gang dag 'khod pa rnams dengs shig_/
[\[209a.6\]]de ltar phyag na rdo rje'i bka' thos nas myur du dengs shig_/gang dag mi 'gro bar sems pa de dag ni phyag na rdo rje hUM zhes bya ba rab tu khros pa'i bzhin 'bar ba can gyis ye shes 'bar ba rab tu rdo rje chen por 'bar bas mgo bo tshal pa brgyar 'gas par 'gyur ro/_/hUM zhes lan
[\[209a.7\]]mang du brjod/_rang las sprul pa'i khro bo grangs med pa shin tu 'jigs pa phyung ste/_bgegs tshar bcad nas nam mkha' khyab par 'khyil zhing bzhugs so/_/g.yas brkyang la sogs pa'i stang stabs skabs 'dir bya'o/_/gom pa brgyad pa yang bya'o/_/hUM rgyun
[\[209b\]]
[\[209b.1\]]mi chad par bya'o/_/rdo rje dril bu bskor ro/_/stang stabs bya'o/_/de nas dbang ldan nas brtsams te skor phyogs su phur ba rnams la bzlas shing /_gser gyi sa gzhi la thug pa'i bar du btab par bsam/_oM bai ro tsa na hUM/_sarba big+h+nAn u tsa ya hUM phaT/_de nas rnam par
[\[209b.2\]]snang mdzad kyi phyag rgya bcas la/_hUM brjod cing nga rgyal bskyed de sngags kyang brjod/_de'i rnal 'byor bya ste/_nam mkha' la ni mi bskyod pa la sogs pa'i de bzhin gshegs pa thams cad kyis gang ba'i nga rgyal bskyed la/_grogs po rnams kyis dkyil 'khor bri ba'i
[\[209b.3\]]phyir bdag nyid la gsol ba btab par bsam mo/_/de bzhin gshegs pa kun zhi ba/_/de bzhin gshegs pa kun gyi gnas/_/chos kun bdag med pa yi mchog_/dkyil 'khor dam pa bshad du gsol/_/mtshan nyid thams cad yang dag rdzogs/_/mtshan min thams
[\[209b.4\]]cad yang dag spangs/_/kun du bzang po'i sku yi mchog_/dkyil 'khor dam pa bshad du gsol/_/zhi ba'i mchog ni chos las byung /_/ye shes spyod pa rnam sbyong ba/_/kun du bzang po gsung gi mchog_/dkyil 'khor dam pa bshad du gsol/_/sems can kun gyi
[\[209b.5\]]sems chen po/_/rang bzhin dag pa dri ma med/_/kun du bzang po thugs kyi mchog_/dkyil 'khor dam pa bshad du gsol/_/de nas langs la nam mkha' khyab pa'i de bzhin gshegs pa la/_oM sarba ta thA ga ta pA da ya ban+d+ha naM ka ro mi/_zhes pas zhabs la phyag bya'o/_/
[\[209b.6\]]de bzhin gshegs pa'i mtshan brgya rtsa brgyad pas bstod la/_langs la nga rgyal skyed pa 'di brjod do/_/bdag nyid rang bzhin rdo rje can/_/rdo rje sems dpa' bdag rang nyid/_/bdag ni sangs rgyas rgyal po che/_/stobs chen rdo rje can bdag yin/_/rnal 'byor dbang phyug
[\[209b.7\]]rgyal po bdag_/phyag na rdo rje ston bdag ste/_/bdag po rdo rje chen po bdag_/byin gyis brlabs pa mi 'dor ro/_/de nas rdo rje dril bu blangs la/_oM badzra ut+tiSh+Tha/_zhes pas ji ltar sprul pa'i lha'i dkyil 'khor nam mkha' la bzhugs su gsol/_yang stang stabs g.yas
[\[210a\]]
[\[210a.1\]]brkyang la sogs pa bya'o/_/sa gzhi rdo rjer gyur par bsam mo/_/gzhal yas khang nam mkha' la dmigs la rdo rje'i mig gis bgegs med par mthong nas sgo dbye ba'i phyag rgyas sgo dbye ste/_sngags pas rdo rje rgyu'i gzugs lto ba che ba dbu bzhi pa phyag bzhi pa rdo rje
[\[210a.2\]]dang 'khor lo dang pad+ma dang ral gri bsnams pa sku mdog ser po bsgoms te de la 'khor lo btsud la lcags kyu'i phyag rgyas bkug la/_oM badzra maN+Dal hUM badzra/_zhes pas rdo rje rgyu nyid bsgyur bas sa gzhi grub par 'gyur te de nas 'dis byin gyis brlab par byas/_oM ma hA badzra tsakra
[\[210a.3\]]ut+tiSh+Thi bid+d+ha hUM/_de nas khu tshur gnyis bcings te/_/'khor lo bzhin du bskor bar bya/_/'khor lo byin gyis brlabs pa'o/_/de nas tsan+dan dmar po me tog dmar po dar dmar po'i rgyan dang bcas pa'i phur pa lag pa g.yon pa'i khu tshur gyis bzung la g.yas pas tho
[\[210a.4\]]ba rgyan dang bcas pas brdung ngo /_/dbang ldan nas brtsams te/_oM badzra kro d+ha kI li kI la ya sarba big+h+nAn hUM phaT/_phur pa gdab pa'i sngags so/_/oM badzra mung+ga ra A ko Ta ya hUM tho ba'i sngags so/_/de nas rtse gsum pa'i phyag rgyas bgegs bskrad/_oM AHhUM/_gsum
[\[210a.5\]]gyis phyi rol du 'khor lo dang pad+ma dang rdo rje ra ba dang sa gzhi yang rdo rjer bsam/_'bar ba'i phreng ba 'od dang bcas pa bsgom bgegs bskrad cing gtso bo'i sngags dang rdo rje khu tshur gyis sgo bcad par bsam mo/_/de nas yi ge laM las byung ba'i sa'i lha mo sku mdog ser mo bum pa
[\[210a.6\]]lag na thogs pa rgyan thams cad dang ldan pa/_rdo rje lcags kyu la sogs pas dgug pa la sogs pa byas nas/_mchod pa bya zhing tshigs su bcad pa 'dis sta gon du bya'o/_/skyob pa sangs rgyas thams cad kyis/_/spyod pa'i tshul dang khyad par ni/_/sa dang pha rol phyin
[\[210a.7\]]pa la/_/lha mo khyod ni dbang du 'gyur/_/skyob pa shAkya seng ge yis/_/ji ltar bdud kyi sde bcom pa/_/de bzhin bdag gis bdud las ni/_/rgyal bar bya ste dkyil 'khor bri/_sa'i lha mo dga' ba'i mdangs kyis de bzhin du gyis shig zer nas 'og tu thim mo/_/de nas
[\[210b\]]
[\[210b.1\]]rdo rje bsdams pa dang sngags 'dis gzung bar bya'o/_/oM badzra b+ha ba hUM/_zhes brjod do/_/oM badzra d+hi de uta tiSh+Tha/_zhes pas byin gyis brlab pa'i cho ga'o/_/de nas dri bzang po la sogs pas byugs la/_me tog sna tshogs pa chal bar dgram mo/_/dkyil 'khor du lha
[\[210b.2\]]rnams ji ltar gnas pa'i ming brjod de maN+Dal re re bya'o/_/ra ba dang dra ba la sogs pas mtshams bcad nas/_rnam par snang mdzad 'khor dang bcas pa spyan drangs la zhabs bsil dang zhal bsil dang yon chab dang mchod pa brgyad dang gzhan gyis kyang mchod bstod pa
[\[210b.3\]]bya ste nam mkha'o/_/bdag rang dkyil 'khor gyi dbus su 'dug nas/_sgrub thabs nas 'byung ba bzhin du bgegs bsal nas sems dpa'i skyil mo krung du 'dug la/_rnam par snang mdzad kyi rnal 'byor byas la nga rgyal bskyed de sems dag par bya zhing 'di brjod la/_
[\[210b.4\]]der du bdag tshe 'bras bu yod/_/bdag ni bsod nams 'bras bur bcas/_/lha dang dam tshig gis mnyam par/_/'gyur bar bdag ni the tshom med/_/byang chub sems dang sems gcig pas/_/mi ldog par ni bdag 'gyur te/_/de bzhin gshegs pa'i rigs
[\[210b.5\]]su ni/_/deng bdag skye bar the tshom med/_/sangs rgyas thams cad spyan 'dren pas/_/deng bdag 'dus pa'i mchog yin no/_/de nas lus thams cad kyis phyag byas la sangs rgyas thams cad la gsol ba gdab par bya'o/_/ma lus phyogs na bzhugs pa yi/_/
[\[210b.6\]]sangs rgyas thams cad dgongs su gsol/_/bdag ming 'di zhes bgyi ba yis/_/tshe 'das 'di yi don du ni/_/rdo rje can gyi dkyil 'khor bri/_/deng 'dir sangs rgyas kun gshegs te/_/dngos grub de ni stsal du gsol/_/zhes lan gsum brjod pas snga ma
[\[210b.7\]]bzhin bsams te/_dkyil 'khor gyi steng du a las zla ba'i dkyil 'khor/_de'i steng du oM la sogs pa rang rang gi yi ge bkod la/_lha 'khor dang bcas pa so so'i gnas su bzhugs par bsam mo/_/de'i 'og tu nam mkha'i ye shes sems dpa' 'khor dang
[\[211a\]]
[\[211a.1\]]bcas pa dgug pa dang gzhug pa dang bcing ba dang dbang du byas te/_dam tshig sems dpa' dang gcig tu bya'o/_/de nas zhabs bsil zhal bsil mchod yon lha so so 'khor dang bcas pa bzhugs su gsol te dbul so so'i sngags la/_oM bai ro
[\[211a.2\]]tsa na ar+g+haM pra tIts+tsha swA hA/_mchod yon gyi sngags so/_/de la sogs pa'i mchod pa lnga phul la bstod pa dang phyag bya'o/_/de nas gser ram dngul lam zangs las rnam par rgyal ba'i bum pa bya'o/_/ma 'byor na kham pa las bya'o/_/de nyid dngos po med par bsams
[\[211a.3\]]la/_yi ge khaM las byung ba nag po ra ri med pa mgrin pa ring ba/_lto ba che ba mchu 'phyang ba bsgoms la/_de'i nang du hrIHlas pad+ma/_de'i steng du a las zla ba'i dkyil 'khor/_de'i steng du ma las nyi ma'i dkyil 'khor snga ma bzhin du lha'i 'khor lo bsams la de
[\[211a.4\]]rnam par dag par gyur pa las bdud rtsi'i chus gang bar bsams te/_de nas dri chu blugs la mar dang 'o ma la sogs pa stsal/_sman lnga dang 'bru lnga dang rin po che stsal/_de yang lung las/_bya kri siM ha karni ka_/ha sa ha sa de ba ste/_/sman sna lnga zhes bya ba ste/_/las
[\[211a.5\]]rnams kun la 'di dag gzung /_/'bras kyi so ba mon sran gre'u/_/nas dang gro dang til dang lnga/_/las kun la ni 'di dag shis/_/shel dang dngul dung byi ru mu tig ste/_/rin chen lnga zhes bya ba yin/_/sman lnga byang chub sems kyi rtags/_/'bru lnga thugs kyi rang bzhin
[\[211a.6\]]te/_/rin chen bde gshegs sku mdog rtags/_/zhes pa'o/_/bum pa la 'khor lo'i bdag po lnga'i mtshan ma la sogs pa lnga dang ldan par bya zhing /_dkar po dmar po ser po ljang gu sngon po'i kha dog dang ldan pa'i ras kyis mgul pa bcing bar bya'o/_/ma 'byor na ras
[\[211a.7\]]sar pa zhig gis spyir bcing bar bya'o/_/shing 'o ma can 'bras bu can gyis kha rgyan bya'o/_/gtso bo'i phyag rgya bstan/_yang na rdo rje sems dpa'i phyag rgya bstan/_gtso bo'i sngags brgya rtsa brgyad dam stong rtsa brgyad bzlas so/_/yang na oM badzra u da ka Tha hUM/_zhes bzlas la
[\[211b\]]
[\[211b.1\]]gzhag go/_/me tog dkar po chal par bkram pa ras bting pa'i steng du gzhag go/_/de nas mchod yon chu dang bcas pa la sogs pa bshams la/_mchod pa chen po'i zhag bar du nyin re la lan gsum du ting nge 'dzin dang mchod pa dang bzlas pa bya'o/_/bzlas pa ni
[\[211b.2\]]bskyed pa la'o/_/de nas zhu bar bya'o/_/de nas mchod pa'i dus su dkyil 'khor bskor la/_dang por dbus su de nas so so'i gnas su gzhag go/_/bum pa'i grangs lha grangs ji tsam yod pa de tsam mo/_/ma 'byor na bcu drug las nyung bar mi bya'o/_/de nas las thams
[\[211b.3\]]cad pa'i bum pa la bgegs bskrad pa'i bsngags bzlas te sna tshogs rdo rjes mtshan pa la mchod pa byas te/_phyi rol du byang shar mtshams su gzhag par bya'o/_/'di skad du gsol ba gdab par bya ste/_khyed kyis dkyil 'khor ma rdzogs bar du bgegs mi srun pa rnams su
[\[211b.4\]]srung du gsol lo/_/bum pa sta gon gyi cho ga'o//_//de nas phyi rol du song la rnam par snang mdzad kyi rnal 'byor du gnas la/_phyogs skyong gi gtor ma btang ngo /_/grub na zhi ba'i sbyin sreg bya'o/_/de nas slar dkyil 'khor gyi sar zhugs nas snga ma'i ting nge 'dzin la
[\[211b.5\]]gnas nas lce byin gyis brlab ste/_oM pad+ma sa ra swa ti a pa ra ha ya sho d+hA ya hUM ra d+hi/_des lce byin gyis brlabs nas lag tu bdug spos thogs la phus mo sa la btsugs nas 'di skad gsol ba gdab po/_/rnam par snang mdzad bcom ldan 'das/_rig sngags rgyal la phyag
[\[211b.6\]]'tshal lo/_/bdag la brtse bar gyur nas su/_/tshe 'das 'di la brtse ba dang /_/khyed rnams la yang mchod pa'i phyir/_/ngas ni dkyil 'khor bri bar 'tshal/_bcom ldan bdag ni gus pa la/_/de bas gnang bar mdzad par rigs/_/sangs rgyas 'jig rten mgon brtse dang /_/
[\[211b.7\]]byang chub sems dpa' dgra bcom dang /_/gsang ba'i lha gzhan gang lhags dang /_/'jig rten skyong ba'i lha rnams dang /_/gang yang 'byung po mthu chen dang /_/gang du lha yi spyan mnga' ba'i/_/sems can bstan la dga' ba rnams/_/bdag ming 'di la dgongs su gsol/_/
[\[212a\]]
[\[212a.1\]]bdag ming 'di zhes bgyi ba yis/_/sang ni dkyil 'khor bzang po'i ming /_/'di zhes bgyi ba ci nus kyis/_/cho ga bzhin du 'dri lags na/_/bdag dang slob mar bcas pa la/_/tshogs pa thams cad dkyil 'khor du/_byin gyis rlob par mdzad du gsol/_/
[\[212a.2\]]ye shes 'bar ba'i bsreg khang 'dir/_/tshe 'das sdig pa sbyang ba'i phyir/_/'bras bu rdzogs pa'i sangs rgyas rnams/_/dam tshig rdzogs par mdzad 'tshal gyi/_/sta gon la ni gnas par mdzod/_/sems dpa' chen po phal rnams kyang /_/gtso bo'i dam tshig rjes
[\[212a.3\]]dgongs te/_/ye shes 'bar ba'i bsreg khang 'dir/_/tshul bzhin du ni spyan 'dren gyis/_/sta gon la ni gnas par mdzod/_/sder bcas lha klu mthu chen rnams/_/sngon gyi rgyal ba'i bka' bzhin du/_/phyogs dang mtshams su spyan 'dren gyis/_/sta gon la ni gnas
[\[212a.4\]]par mdzod/_/rgyu drug 'khor ba'i sems can rnams/_/ye shes 'bar ba'i bsreg khang 'dir/_/sbyin pa rgya chen gtong lags kyis/_/sta gon la ni gnas par mdzod/_/sngags mkhan dam tshig rdzogs pa dang /_/rdzas dang cho ga ma nyams par/_/tshul bzhin du ni gsal
[\[212a.5\]]lags kyis/_/sta gon la ni gnas par mdzod/_/ces pa lan gsum gus pa dang bcas par brjod/_de nas sems dag pa nas bstod pa dang phyag bya ste phyi rol du byung nas slob ma sta gon la gnas par bya ste/_dang por lus bkru ba dag pa dang /_/gtsang ma bgos la
[\[212a.6\]]snyim pa me tog gis bkang nas slob dpon la phyag byas la gsol ba gdab par bya'o/_/dga' chen khyod ni bdag ston pas/_/slob dpon khyod ni dgongs su gsol/_/byang chub chen po'i tshul bstan pa/_/mgon po chen po bdag 'tshal lo/_/byang chub sems kyang bdag
[\[212a.7\]]la stsol/_/sangs rgyas chos dang dge 'dun te/_/skyabs gsum dag ni bdag la stsol/_/thar pa chen po'i grong mchog tu/_/mgon po bdag ni 'jug par bgyid/_/de skad lan gsum brjod do/_/de nas slob dpon gyis slob ma mtshan nyid dang ldan pa la 'di skad
[\[212b\]]
[\[212b.1\]]brjod do/_/khyod ni tshul chen snod yin gyi/_/bu tshur theg pa chen po yi/_/gsang sngags spyod tshul cho ga ni/_/khyed la yang dag bstan par bya/_/rdzogs pa'i sangs rgyas gang 'das dang /_/de bzhin gang dag ma byon pa/_/da ltar byung ba'i mgon po rnams/_/'gro la phan phyir
[\[212b.2\]]bzhugs pa dag_/de dag kun gyi gsang sngags kyi/_/cho ga bzang po 'di mkhyen nas/_/dpa' bo byang chub shing drung du/_/thams cad mkhyen pa bla med brnyes/_/gsang sngags sbyor ba mnyam med de/_/shAkya seng ge skyob pa yis/_/bdud sde shin tu mi bzad pa/_/
[\[212b.3\]]dbung chen dag kyang de yis bcom/_/de bas kun mkhyen thob bya'i phyir/_/bu yis blo gros 'di gyis shig_/rtog pa mang po legs par bsdus nas su/_/shin tu bsam pa bzang pos mnyan par gyis/_/brjed ngas blo la rdo rje sems dpa' sogs/_/bde bar
[\[212b.4\]]gshegs pa rnams kyis byin mi rlob/_/de nas sdig pa bshags pa la sogs pa byed du bcug ste/_/bdag gis sdig pa bgyis pa dang /_/bgyid du stsal dang yi rang ba/_/sangs rgyas spyan sngar mchis nas ni/_/de dag thams cad bshags par bgyi/_/sangs rgyas byang
[\[212b.5\]]chub sems dpa' dang /_/rang rgyal dgra bcom 'gro rnams kyi/_/sgom dang bzlas brjod bsod nams tshogs/_/de la bdag ni yi rang ngo /_/sems bskyed mngon par sangs rgyas dang /_/chos kyi 'khor lo bskor ba dang /_/byang chub sems dpa'i tshogs spyod la/_/de la
[\[212b.6\]]bdag ni skyabs su mchi/_/sangs rgyas rang byung ji lta bar/_/skal ldan byang chub sems dpa' yis/_/byang chub sems ni bskyed pa ltar/_/de ring nyid du sems bskyed do/_/mgon po bdag la dgongs su gsol/_/ma lus bzhugs pa'i sangs rgyas rnams/_/dus
[\[212b.7\]]'di nas ni sangs rgyas bar/_/bla med bdag la gzigs su gsol/_/sangs rgyas chos dang dge 'dun te/_/bla na med pa'i dkon mchog gsum/_/de nyid bdag la dgongs su gsol/_/sangs rgyas rnal 'byor sdom pa la/_/sdom pa yi ni tshul khrims dang /_/dge
[\[213a\]]
[\[213a.1\]]ba'i chos ni sdud pa dang /_/sems can don byed tshul khrims gsum/_/yang dag nyid du gzung bar bgyi/_/sangs rgyas chos dang dge 'dun te/_/bla na med pa'i dkon mchog gsum/_/nam du yang ni mi gtong ngo /_/rdo rje rigs mchog chen po la/_/rdo rje dril bu phyag
[\[213a.2\]]rgya yang /_/yang dag nyid du gzung bar bgyi/_/slob dpon dag kyang gzung bar bgyi/_/rin chen rigs mchog chen po yi/_/dam tshig yid du 'ong ba la/_/nyin re zhing ni lan drug tu/_/sbyin pa rnam bzhi rtag tu sbyin/_/byang chub chen po las byung ba'i/_/pad+ma'i rigs
[\[213a.3\]]mchog dag pa la/_/phyi nang gsang ba theg pa gsum/_/dam pa'i chos kyang ma lus gzung /_/las kyi rigs mchog chen po yi/_/sdom pa thams cad ldan par ni/_/yang dag nyid du gzung bar bgyi/_/mchod pa'i las kyang ci nus bgyi/_/sems can kun gyi
[\[213a.4\]]don gyi phyir/_/bdag gis sdom pa ma lus bzung /_/ma grol ba ni dgrol bar bgyi/_/ma bsgal ba ni bsgral bar bgyi/_/dbugs ma phyin rnams dbugs phyung bgyi/_/sems can mya ngan 'das la dgod/_/bdag gi dge ba'i las rnams 'di dag gis/_/'jig
[\[213a.5\]]rten mi ring sangs rgyas myur bsgrubs nas/_/sems can 'khor ba'i rgya mtshor bying ba rnams/_/bla med byang chub nyid du bsgral bar bgyi/_/de nas gson po la byed na so shing sbyin pa'am/_mchod pa bya ba dang /_so shing bor la pra brtag pa dang /_dri chus kha lag
[\[213a.6\]]bkru zhing 'thor 'thung bya ba dang /_slob ma sems dga' ba'i phyir chos bstan par bya'o/_/de nas rtsa ba'i sngags bzlas pa'i ku sha stan dang sngas byed du gzhug_/de nas yi ge brgya pas brtan par byas pa'i srung skud dbung ba g.yon par gdags/_de nas bzhin bzang longs
[\[213a.7\]]shig_/sang gi nyin mo khyed rnams kyis/_/thar pa chen po'i rang bzhin gyi/_/grong khyer chen po mthong 'gyur gyi/_/yang mchod pa lnga byas te gtor ma gtang yang na ni dkyil 'khor la phyi nang gi mchod pa rgyas par bya'o/_/gnas de nyid du ku sha'i stan la seng ge'i nyal
[\[213b\]]
[\[213b.1\]]stabs su rmi lam blta ba'i phyir mi smra bar bsam gtan gyis nyal bar bya'o/_/nang bar gab sbas med par rmi lam bstan par bya'o/_/bzang na rjes su yi rang bar bya'o/_/dngos grub 'os pa bstan par bya'o/_/ngan na ba'i rnam lnga la khro bo'i sngags bzlas la 'thung du gzhug
[\[213b.2\]]srung ba bya'o/_/grub na drag po'i sbyin sreg bya'o/_/de nas slob dpon lha'i rnal 'byor dang ldan pas snga ma bzhin du phur bu dang ra ba dang dra ba dang /_phyogs bcing bar bya'o/_/de nas yi ge suM las ri rab bskyed/_de'i steng du bdag nyid rnam par snang mdzad chen po bsgoms
[\[213b.3\]]te/_de nas sprul pa byung bas srad bu 'dzin par bsams la/_de yang lung las/_nges par dkyil 'khor bya ba ni/_su zhig gis ni bya bar nus/_/lha yi rnal 'byor rang gnas na/_/dkyil 'khor 'grub par 'gyur zhing zhes 'byung ngo /_/de nas dkyil 'khor thig
[\[213b.4\]]gdab par bya'o/_/las thams cad pa'i bum pas bsang gtor bya'o/_/glu la sogs pa mchod pa rgyas par bya'o/_/nam mkha'i dkyil 'khor du bya'o/_/de nas slob dpon gyis dkyil 'khor gyi dbus su 'dug la/_srad bu so sor phyogs bzhir slob ma bzhis
[\[213b.5\]]'then la/_dkar po sngon po ser po dmar po ljang gu rnams la/_oM hUM trAM hrIHkhaM/_zhes pa'i yi ge bsams pas/_rnam par snang mdzad la sogs par gyur par bsgom/_mig g.yas g.yon gnyis la nyi ma dang zla ba bsams te/_oM dIp+ta dr-iSh+Tha aM ku sha dzaH/_/zhes pa
[\[213b.6\]]bzlas pas/_lcags kyu 'dra ba'i 'od zer gyi sprin byung nas rnam par snang mdzad la sogs pa bskul te ye shes kyi spyan gyis gzigs nas gnas pa la/_'di skad ces gsol ba gdab par bya'o/_/lha tshogs ma lus pa la gsol ba btab la/_zhabs la kye ma bcom
[\[213b.7\]]ldan 'das kyis dkyil 'khor thig gdab pa'i rdo rje srad bu stsal du gsol/_de nas ye shes spyan gyis gzigs nas/_rnam par snang mdzad la sogs pa'i thugs ka nas byung ste/_lcags kyu 'dra ba'i tshul gyis rang gi lag tu 'ong bar bsam mo/_/rnam par snang mdzad
[\[214a\]]
[\[214a.1\]]mdun du dmigs la/_oM dzi na dzika swA hA/_zhes brjod la bsgril bar bya'o/_/de nas tsan+dan bzang po la sogs pas legs par bskus pa'i gser gyi snod la sogs par legs par bzhag la/_me tog la sogs pas yang dag par mchod de rdo rje mig
[\[214a.2\]]byas la/_rdo rje khu tshur gyis bzung la 'di skad gsol ba gdab po/_/sangs rgyas kyi zhing mtha' yas pa na bzhugs pa'i bcom ldan 'das thub pa'i dbang po sems can rnams kyi don mdzad cing /_sems can rnams la phan pa dang bde ba mdzad pa/_zhal zla ba 'dra bas
[\[214a.3\]]bsil bar mdzad pa rnams dgongs su gsol lo/_/deng sems can gyi don la bab kyis bdag la mthu gtong ba dang byin gyis brlab tu gsol lo/_/dgongs shig rgyal ba thub dbang ji snyed cig_/dpag med zhing na bzhugs pa thams cad kyis/_/dkyil 'khor 'di la
[\[214a.4\]]byin gyis brlabs pa dang /_di ring bdag la btang pa'i dus la bab/_de nas oM badzra sa ma ya sU traM mA ti kra ma hUM/_zhes brgya rtsa brgyad bzlas par bya'o/_/yang na oM AHhUM/_zhes brgya rtsa brgyad bzlas par bya'o/_/dkyil 'khor dri bzang pos byugs pa'i phyi rol 'khor
[\[214a.5\]]bar me tog bkram nas/_de nas nam mkha' la bzhugs pa'i dkyil 'khor la rdzas ci 'byor pa'i mchod pa dang /_sgeg mo la sogs pa phyi nang gi mchod pa dang /_glu dang rol mo la sogs pa ci nus pas mchod nas thig gdab par bya'o/_/de la rim pa ni 'di lta ste/_
[\[214a.6\]]bdag nyid rnam par snang mdzad kyi rnal 'byor du byas te dzi na dzika_/ces bya ba ci nus su brjod nas/_rnam par snang mdzad du gyur pa'i snying ga nas grogs po sprul nas/_byin gyis brlabs pa/_dbang bskur pa byas te mdun du blta bar byas nas phan tshun rdo rje gnyis bcings
[\[214a.7\]]la/_tshon sna lnga'i skud pa dang po dkyil 'khor nyis 'gyur gyi tshad/_sboms su sgo'i nyi shu'i tshad rdo rje khu tshur g.yon pas blangs la bzung la/_phyogs thams cad mnyam pa nyid du dmigs la/_dzaHdzaHdzaHlan gsum brjod la/_lag pa g.yas pas blangs te grogs po'i
[\[214b\]]
[\[214b.1\]]lag tu gtad do/_/grogs po rkang pa mdun du bsnur nas g.yon pa'i rdo rje khu tshur gyis/_dzaHdzaHdzaHgsum brjod nas blangs te/_slob dpon nub tu 'dug nas shar du blta ba dang /_de bzhin du lhor 'dug la byang du kha bltas la gnam thig gdab par bya'o/_/oM badzra sa ma ya
[\[214b.2\]]sU traM mA ti kra ma hUM/_zhes gnyis kas brjod par bya'o/_/de nas thig gnyis pa snga ma ji lta ba bzhin du gdab par bya'o/_/slob dpon dang slob ma gnyis ka g.yas su bskor ba bya'o/_/de nas me'i phyogs su 'dug la byang du bltas la shar gyi thig gdab bo/_/rlung
[\[214b.3\]]gi phyogs su 'dug la lhor bltas te nub ngos gdab bo/_/de nyid las shar du bltas te byang ngos gdab bo/_/yang me'i phyogs su 'dug la nub tu bltas te lho ngos gdab bo/_/de bzhin du 'dug la rlung phyogs su bre bar bya'o/_/yang bden bral du 'dug la dbang ldan du bre
[\[214b.4\]]bar bya'o/_/cha bzhir bsgos nas gnyis la brgyad/_/nang gi dkyil 'khor bya bar gsungs/_/lhag ma bzhi la brgyad byas pa/_/phyi yi dkyil 'khor sa yin no/_/brgyad drug po la bzhi bzhir bsgo/_/de ltar thig ni btab nas ni/_/phyogs su bltas te lhag chad
[\[214b.5\]]bskang /_/thig skud chad na bla ma 'chi/_/ring thung khyer nan bar 'gyur/_/phyogs 'khrul slob ma myos par 'gyur/_/de bas thams cad nan tan du/_/thig skud la ni 'bad par bya'o/_/de nas nang du zhugs nas nang gi rim pa dbye bar bya ste de yang rgyud las/_hom
[\[214b.6\]]khung tham bar ma mchog_/khru gang khru do khru bzhi pa/_/zlum po nyid du byas nas su/_/de yi sha dang rus pa dang /_/skra dang sen mo la sogs pa/_/sbyin sreg byas na ngan pa'i las/_/kun las rnam par thar bar 'gyur/_/zhes pa ni zhi ba'i dbang du byas pa'o//_//spyi'i
[\[214b.7\]]dbang du byas te gsungs pa/_chung ngu bar ma brgyad cu gnyis/_/mchog la bcu drug nyi shu bzhir/_/zhi la sogs pa'i stegs bu'o/_/de la thab khung brko ba yang rgyud las/_de yi dbus su brko ba ni/_/legs par brtags te phyed kyi tshad/_/mu khyud sor bzhi sor brgyad
[\[215a\]]
[\[215a.1\]]dam/_/bcu drug dag tu bya ba yin/_/'byung ba ltar brtag de ni spyir ro/_/ro'i hom gyi dbang du byas nas rtsa ba'i rgyud las/_khru bzhi pa yi tshad du ni/_/cho ga bzhin du khung brkos te/_/rdo rje mtha' ma bskor ba yi/_/zhes gsungs te 'di'i dgongs pa 'di
[\[215a.2\]]yin te/_stegs bu khru rab 'bring tha mas dbye ste khru bcu gnyis pa la me thab kho ra khor yug tu khru zlum po zabs su khru do pa cig byas te/_mu ran 'phang dang zheng du sor bzhi pas bskor/_lci bas skyang nul legs par byas/_sa dkar pos bsku zhing dris byug de yang dang po khru
[\[215a.3\]]do pa/_tshangs thig g.yas g.yon nas khru re re la bskor/_de nas sor bzhi la bskor/_de nas sor bcu bzhi la bskor/_de nas snam bu las nang du cha chung du bskor/_de nas snam bu gnyis su bya/_de nas sgo rgyan dang bcas pa phyi rol nas blangs la/_cha chen bzhi cha
[\[215a.4\]]dang bcas pa las bskor/_de nas phur pa gdon/_de nas ye shes kyi thig skud kyang snga ma bzhin du mchod la gshegs su gsol bar bya'o/_/de nas shing brtsig pa yang mchod rten dang 'dra bar brtsig ste/_sa dkar po las byas pa'i pha gu dri zhim pos bsgos pa/_chur
[\[215a.5\]]mtho do ba zheng du sor bcu bzhi pas rim pa brgyad skar khung brgyad pa brtsig_/rang gi sngags btab pa'i ba lcis zhal zhal bya/_sa dkar pos byug_/ka ba bzhis mdzes par bteg_/de'i steng du bsreg shing khru drug pa lha'i grangs dang mthun pa la rtsa ba'i sngags dang /_
[\[215a.6\]]rang gi sngags bzlas pa'am bris la rtsig pa rim pa gsum dang lus khang bzhir bya'o/_/shing dri bzang po las bya'o/_/dris byug go/_/ro'i dum pa phrag non du brtsig go/_/de yang rdo rje gtsug tor gyi rgyud las/_/ro sreg dkyil 'khor khru bcu gnyis/_/thab khung khru do khru de
[\[215a.7\]]thabs/_/zlum po sor bzhi sor bzhis bskor/_/'phang dang zheng yang de dang 'dra/_/de yi phyi rol sor bcu bzhi/_/sa dkar dris bsgos phag pas brtsig_/'khor lo rdo rje rang gru bzhi/_/bar khyams gnyis la sgo nang bcas/_/rta babs them skas mdzes pas brgyan/_
[\[215b\]]
[\[215b.1\]]sngags btang shing ni rim pa gsum/_/brtsigs te mchod rten tshul du brtsig_/bshad pa'i rgyud las byung ngo /_/gang dag snam bu lngar 'dod pa yang dang po sgo snam/_gnyis pa byang chub sems dpa' dang /_/nyan thos rang rgyal gsum pa la/_/khro bo brgyad ni bzhi pa la/_/phyi
[\[215b.2\]]yi rdo rje rigs rnams kyi/_/phyag rgya rnams ni phyi rol bri/_/gza' dang skar ma'i mtshan ma dang /_/de ltar 'jig rten skyong ba rnams/_/snam bu lnga pa bdag po bzhi po bkod/_/ces zer ba yang ma bkag ste/_bshad pa'i rgyud na mi 'dug go/_/de nas shing la ngan song sbyong
[\[215b.3\]]ba'i sngags kyis btab ste brtsig_/ro la ngan song sbyong ba'i sngags kyis mang du btab ste/_bye ma'am yungs kar la bzlas shing gtor nas bum pa'i chus tshul bzhin du bkrus te/_ga pur dang /_gur gum la sogs pa'i dri rnams la ngan song sbyong ba'i sngags kyis btab ste ro
[\[215b.4\]]la byug_/gur gum gyis sngags bco brgyad rim gyis bris nas gdags te/_oM sarba bid A wa ra Na bi sho d+ha ya ha na hUM/_gtsug phud la'o/_/oM sarba bid hUM/_oM sarba bid phaT/_oM sarba bid A/_oM sarba bita tra Ta/_oM sarba bid oM/_/oM sarba bti swa/_oM sarba bid
[\[215b.5\]]hUM/_oM sarba bid tra tha/_oM sha_/oM b+ha/_dpral ba mdzod spu rna ba gnyis/_/dpung gnyis sna dang rked pa dang /_/pus gnyis po la gnyis long bu gnyis/_/mig gnyis gsang ba'i dbang por gdags/_/yang na de bzhin du yid kyis sngags rnams dgod do/_/de dag gi 'od
[\[215b.6\]]zer gyis sgrib pa sbyang bar bsam mo/_/ngan song sbyong pa'i phyag rgya bcings la sarba bid kyi sngags bzlas te/_snying ga dang lkog ma dang spyi bor gtugs pas/_lus ngag yid gsum gyi sgrib pa sbyang bar bsam mo/_/de nas ro la ngan song sbyong ba'i sngags btang pa'i gos kyis
[\[215b.7\]]g.yogs nas rgyan rnams kyis bklubs te/_me tog gi phreng ba gdags shing /_sngags kyis btab pa'i bdug pas bdugs la thab kyi dbus su stan dang bcas par bzhag ste/_kha nub tu bstan te bdag nyid kha shar phyogs su bltas te las bya'o/_/de yang rgyud las rang
[\[216a\]]
[\[216a.1\]]gi sngags kyis btab pa'i shing /_khung bu'i nang du gzhug par bya/_/ro la sngags kyis btab nas kyang /_/chu mchog dag gis bkrus nas ni/_/bzlas pa'i dri yis byug par bya/_/gos dang rgyan gyis bklubs nas kyang /_/sngags kyis btab pa'i
[\[216a.2\]]bdug pas bdug_/me tog phreng la sogs pas mchod/_/snying ga lkog ma kha phyogs su/_/sarba bid kyi byin gyis brlab/_/de ltar gzhan du ye shes sngags/_/mchog tu yi ge rnams gzhag go/_/de nas ngan song sbyong pa'i phyir/_/stan dang bcas pa de dbus su/_/
[\[216a.3\]]gzhag pa nyid du bya ba yin/_/zhes 'byung ngo /_/de nas mchod pa yang snga ma ye shes kyi skud pa yig 'bru ji ltar bkod pa de bzhin du 'dir sa tshon la yang bsam par bya ste/_sa tshon la bye brag tu cho ga'i rim pa bstan pa 'di'o/_/oM badzra tsi tras ma ya hUM/_sngags 'di
[\[216a.4\]]lan bdun bzlas te/_de nas sa tshon la 'bar ba'i lta bas blta'o/_/mthar yi ge hrIHdang pad+ma'i phyag rgyas sbyor bar bya'o/_/de nas tshon rtsi bzang por bya ba'i phyir bden pa'i byin rlabs bya ste/_bden pa gang gis sangs rgyas rnams sems can la chags pas chags
[\[216a.5\]]par mdzad pa'i bden pa des tshon rnams 'bar bar gyur cig ces bya'o/_/de nas gtso bo'i sngags brgya rtsa brgyad bzlas te/_de'i 'og tu rdo rje dril bu blangs te dkrol zhing bkra shis pa'i dbyangs brjod/_de nas mya ngan las 'das pa'i bsam pa btang /_/'gro ba'i don la
[\[216a.6\]]dmigs la/_oM badzra tsi tra/_zhes bya ba'i sngags brjod cing /_rdo rje khu tshur g.yon pas tshon blangs la/_dbang ldan gyi phyogs su bkod de tshon dgye bar bya'o/_/de nas phyis ci bde bar bya'o/_/tshon dgye pa yang /_mnyam la ma 'dres ma yo bar/_/bar ma chad dang g.yon mi
[\[216a.7\]]bskor/_/sboms su sgo yi nyi shu'i tshad/_/re khA rnams kyang de tsam bya/_/sboms na nad rnams 'byung bar 'gyur/_/phras na yang ni nor zad 'gyur/_/yo bar gyur na mdza' bshes bral/_/bar du chad na mkhan slob 'chi/_/de bas tshon rtsi nan tan bya/_/ra ba'i rim pa
[\[216b\]]
[\[216b.1\]]yang rgyud las/_dkar dmar ser ljang rim pa ste/_/kun gyi phyi rol nag por gtang /_/bshad pa'i rgyud las 'byung ngo /_/lha dang dkyil 'khor gyi kha dog kyang rdo rje rtse mo'i rgyud las/_/shar sngo lho ser nub tu dmar/_/byang ljang dbus ni shel ltar dkar/_/zhes bya ba bzhin du bya/_
[\[216b.2\]]yang na rtsa ba'i rgyud las kha dog dang rgyan ni nges pa med de sngags pa ji ltar 'dod pa ltar bya'o/_/ji ltar 'dri yang rung bas/_rdo rje dril bu rtag 'chang zhing /_/shin tu mnyam gzhag legs par bri/_/gsang sngags de nyid yongs bzlas shing /_/tshon gyis thig ni yongs su dag_/
[\[216b.3\]]gsungs so/_/dkyil 'khor gyi sgo gnyis pa'am gsum pa byed na/_sngags badzra be+e ga hUM/_zhes pa'am/_oM badzra zhes pa bzlas shing dkyil 'khor nam mkha' la bsams la 'jug cing dbyung bar bya'o/_/de ltar bris zin nas bgegs zhi bar bya ba'i phyir/_/khro bo'i
[\[216b.4\]]sbyor ba byas la bgegs bsrung ba bya'o/_/phyag rgya dgod pa yang rgyud las/_'khor lo dbus su bri bar bya/_/rigs lnga yi ni phyag rgya rnams/_/ji bzhin sems dpa' rnams dang ni/_/'jig rten gtso la sogs pa bri/_/zhes gsungs so/_/de la me thab kyi dbus su
[\[216b.5\]]'khor lo rtsibs brgyad pa bya/_de'i dbus su rdo rje rtse lnga pa bri ba ni phrin las gzhan gyi dbang du byas pa yin/_shar du rdo rje lhor rin po che nub tu pad+ma byang du sna tshogs rdo rje tshul bzhin du dgod/_mu ran rdo rje rtse lnga ba'am rtse gsum pas bskor/_logs la me 'od bri/_nang
[\[216b.6\]]du ling tse dgu mu ran dang bcas pa bri/_phyi'i rtsig pa'i phyi rol kyi 'khor lo rtsibs bcu drug 'bur ram thig gis phye ba la/_shar gyi 'khor lo'i rtsibs bzhi pa la/_rdo rje lcags khyu mda' gzhu rnams dgod/_lho'i 'khor lo'i rtsibs bzhi la nor bu rin po che nyi ma rgyal mtshan
[\[216b.7\]]so'i phreng ba rnams dgod/_nub kyi 'khor lo'i rtsibs bzhi la rdo rje pad+ma ral gri 'khor lo dung ngam lce rnams dgod/_byang gi 'khor lo'i rtsibs bzhi la rdo rje kha bzhi pa dang go cha mche ba khu tshur bcangs pa rnams dgod/_de'i phyi rim gyi gru chad shar lhor smin ma 'degs pa'i tshul
[\[217a\]]
[\[217a.1\]]lam rdo rje dang pog phor dgod/_lho nub tu phreng ba dang me tog dgod/_nub byang du pi wang dang mar me dgod/_byang shar du gar byed pa'i lag pa dang yang na rdo rje dang dung phor dgod/_de'i phyi rim gyi snam bu la/_rdo rje dang rin po che dang pad+ma dang rdo rje kha bzhi pa bzhi
[\[217a.2\]]bzhi'am gtams par shar nas brtsam la dgod/_de'i phyi rim gyi snam bu la shar du rdo rje gdengs ba dang zla ba shar lhor me thab/_lhor dbyug pa/_lho nub ral gri_/nub tu zhags pa dang bum pa dang nyi ma nub byang du ba dan/_byang du be con byang shar du mdung rtse gsum pa rnams
[\[217a.3\]]dgod/_bkra shis kyi lha mo bar bar du spel la dgod do/_/yang na ma bkod kyang mi 'gal sgo bzhir lcags kyu zhags pa lcags sgrog dril bu rnams dgod/_gzhan yang seng ge glang chen lda ldi do shal dril bu phreng ba rnams ci rigs dgod do/_/rgyan yang rgyud las/_bya
[\[217a.4\]]dang bum pa gang ba dang /_/gtor ma snod rnams bkang ba dang /_/brgya snyed tsam du gzhag bya'am/_/yang na bcu drug snyed du gzhag_/bza' ba dang ni bca' ba'i bshos/_/me tog phreng sogs de bzhin te/_/bla re rgyal mtshan dar la sogs/_/gdugs mchog rnams kyis
[\[217a.5\]]legs par brgyan/_/zhes 'byung de yang dkyil 'khor du/_bum pa bya chus bkang ba rnams sman dang 'bru dang rin po che dang mgul chings dang /_ldum bus brgyan pa gzhung dang mthun par byas la bcu yan chod dgod pa dang /_gtor ma'i bum pa lha bshos snod gtsang ma bkang
[\[217a.6\]]ba brgyad dam bcu drug snyed kyi bza' ba dang bca' ba dang me tog bdug pa mar me byug pa brgya'am/_stong ngam/_de las lhag ma'i mchod pa la sogs pa me tog gi phreng ba dang /_rgyal mtshan dang bla re dang gdugs dang ba dan dang 'phan la sogs pas brgyan pa dang /_dkyil
[\[217a.7\]]'khor mtha' ma me tog sil ma bkram zhing ku shas bskor/_mchod yon gyi bum pa'am gtor ma bcas pa cha gnyis bshams/_bgegs bskrad pa'i phrin las bcol bas byang shar du gzhag_/sbyin sreg gi rdzas kyang nub tu gzhag_/lha dgod tsam na so so'i snying po bzlas/_
[\[217b\]]
[\[217b.1\]]bum pa la sogs pa so so'i gnas su dgod/_rnam par rgyal ba'i bum pa shar sgor gzhag_/phyogs bzhir ring ba'am yun thung ba ma yin par khri la klog mkhan bzhag la sangs rgyas bzhin du mchod/_mdo bzhi gdon no/_/tshon lhag ma bsdus la bshags pa byas la gtang /_
[\[217b.2\]]de nas shar phyogs su slob dpon gyis rdo rje dril bu de nyid dran par byas la/_dkrol bsor lce dang lag pa byin gyis brlab/_bdag med par bsgom/_de nas khro bor bsgoms te dbang bskur go bgo/_rkang pa dang mig byin gyis brlabs te rkang pa'i 'og tu hUM las rdo rje rgya gram
[\[217b.3\]]du bsam/_mig g.yon par ma las nyi ma'i dkyil 'khor g.yas par Ta las zla ba'i dkyil 'khor dbus su hUM mthing ga bsam/_de nas nga rgyal bskyed la bstod/_de nas bskrad pa dang rgyan cha byin gyis brlabs la gdon la bden pas bsgo/_/de nas byang shar nas brtsams nas
[\[217b.4\]]rtse gsum 'gros dang rgya gram 'gros/_g.yas brkyang dang g.yon brkyang la sogs pa bya'o/_/khro bo'i lta ba la sogs pa bya/_rdo rje 'gros kyis 'gying tshul gar stabs dang /_'jo tshul dang 'degs pa dang /_rgya gram dang steg pa dang /_'phen tshul dang /_dbang bskur ba dang go
[\[217b.5\]]bgo ba dang /_las kyi phyag rgya la sogs pa ma lus par bya'o/_/hUM rgyun ma chad par gdon no/_/phyogs phyogs su bstod pa bden pa bsgrags par bya'o/_/ra ba dang dra ba bsam/_rgyan dang bcas pa lho shar du gzhag_/de nas sems dpa' 'am mnyam pa'i skyil krung du 'dug
[\[217b.6\]]la/_yang bdag med par mos par bya/_kha lag byin gyis brlab/_hUM las khro bor bsgom/_dbang bskur ba blang go gon/_de nas rdo rje 'jigs byed nas rdo rje ri bo'i bar dang ra ba dang dra ba dang bla re dang sa gzhi'i bar du bya'o/_/de nas 'khor lo sprul nas de'i spyan sngar phyag byas pa
[\[217b.7\]]dang /_mchod pa nyi shus mchod pa dang /_bshags pa dang /_rjes su yi rang ba dang /_chos kyi 'khor lo bskor bar bskul ba dang /_mya ngan las mi 'da' bar gsol ba gdab pa dang /_lus phul la dge ba bsngo bar bya'o/_/de'i spyan sngar sdom pa blang ngo /_/de yan chad du
[\[218a\]]
[\[218a.1\]]rim pa dang po'i bya ba rdzogs so//_//'di nas mar ni slob dpon gang dag ting nge 'dzin gsum du 'dod de de yang mi 'gal bas/_dang po gzugs brnyan gyi sbyor bas thal mo sbyar la/_oM swa b+hA wa b+hi shud+d+haHsarba d+harmAHswa b+hA wa shud+d+ho\u0f85haM/_de'i don mos par bya'o/_/de
[\[218a.2\]]nas dkyil 'khor rgya yongs su ma chad pa/_ri rab gzi mdangs dang ldan pa'i dbus su rdo rje rin po che'i dkyil 'khor 'khor lo lta bu cha brgyad du legs par phye ba/_de'i mtha' ba chen po brgyad kyis brten pa rin po che sna tshogs 'od 'bar ba'i khang pa mthon por 'jig rten las 'das
[\[218a.3\]]pa'i phun sum tshogs pa chen po ngo mtshar ba rnam pa sna tshogs pa'i gzhir gyur pa cig bsams la/_ji ltar bsams pa'i 'khor lo'i nang du/_seng ge dang glang po che dang rta dang rma bya dang shang shang dang zla ba dang pad+ma ni gtso bo rnams kyi'o/_/yang na seng ge 'ba' zhig tu bshad pa'i rgyud
[\[218a.4\]]las 'byung ba ltar bya'o/_/'khor lo so so'i gnas su zla ba dang pad+ma'o/_/de ru lha mo mchod pa bya ba ni rdul tshon du ji ltar bkod pa de de ltar bsam mo/_/de bzhin gshegs pa la sogs pa lha'i dkyil 'khor 'di dag gi/_kha dog rnam par dbye ba brtag pa ni 'di lta ste rtsa ba'i rgyud
[\[218a.5\]]kyi dbang du byas pa ni slob dpon dang slob ma'i gdong g.yogs dang stod g.yogs dang smad dkris kyi kha dog las shes par bya ste/_de yang rtsa ba'i rgyud 'phags pa de kho na nyid bsdus pa las rigs bzhi char gyi kha dog gsungs pa/_dmar po de bzhin gshegs pa'i rigs/_/
[\[218a.6\]]sngon po rdo rje'i rigs su bshad/_/dkar po pad+ma'i las byung yin/_/kha dog thams cad rin chen 'byung /_/zhes gsungs so/_/de'i rjes su bsnyags na rigs kyi bdag po yang kha dog de dang 'dra ba nyid du rig par bya'o/_/yang na kha dog rgyan sngags pa ji ltar 'dod pa
[\[218a.7\]]bzhin du 'dir bsam par bya'o/_/ji srid du kha dog rgyan rnams ji ltar 'dod pa bzhin du bri'o zhes rtsa ba'i rgyud las gsungs pa'i phyir ro/_/'dir ni rdo rje rtse mo'i dbang du byas te de las ni de bzhin gshegs pa'i rigs kyi kha dog rnam par phye ste ji skad du/_sngon po ser po de
[\[218b\]]
[\[218b.1\]]bzhin dmar/_/sngo bsangs de dag rigs su bshad/_/de bzhin rgyal ba'i rigs bzang po/_/kha dog dkar por rab tu grags/_/zhes gsungs so/_/yang gzhung chen po las rgyal ba 'ba' zhig gi kha dog rnam par dbye ba bshad pa ltar bya'o/_/de yang ji skad du/_rtag pa'i
[\[218b.2\]]'khor lo ser po ste/_/mi 'khrugs 'khor lo dkar po yin/_/rin chen dbang gi rab tu sngo/_/tshe dpag med pa dmar por bya/_/kha dog sna tshogs rgya chen mchog_/ces gsungs so/_/de bas na de ltar 'dul ba'i skye bo'i dbang gis de dag gi kha dog dang dbyibs du
[\[218b.3\]]mar snang bar 'gyur bas/_de dag gi kha dog khyad par ni so sor nges pa med par rig par bya'o/_/snam bu bdag po dang 'khor yang de bzhin du shes par bya'o/_/de nyid yon tan thams cad ldan par bsam pa ni rdul tshon gyi dbang du byas pa'i dkyil 'khor rgyal ba mchog
[\[218b.4\]]gi ting nge 'dzin rdzogs so//_//lha so so'i las sems bskyed ma thag tu chos kyi 'khor lo bskor ba byang chub sems bskyed pa la sogs pa'i las la sbyar bar bya'o/_/las rgyal mchog gi ting nge 'dzin rdzogs so//_//de ltar bsam par byas nas spyan drang par bya ste de la
[\[218b.5\]]rim pa 'di'o/_/dang por re zhig lha'i rnal 'byor ji ltar byas pa sngon du byas te rang gi snying gar sna tshogs rdo rje bsams te/_rdo rje bsdu ba'i snying po rdo rje tshig gis brjod cing /_rdo rje khu tshur gnyis bsnol te dpung mgor bzhag la mdzub mo gnyis lcags kyu ltar byas la rang gi
[\[218b.6\]]gung mo dang mthe bong gnyis kyis se gol brdab cing /_ji ltar bsams pa'i de bzhin gshegs pa la sogs pa'i sems dpa' chen po rnams bsdu bar bya'o/_/de la 'di ni rdo rje bsdu ba'i snying po'o/_/oM badzra sa ma ya dzaHhUM baM hoH/_/zhes brjod do/_/de nas so so'i bya
[\[218b.7\]]ba'i rnam par grol ba la mnyam par bzhag pas ji ltar bsams pa rnams ji ltar bsams pa'i mchod pa'i gnas kyi khor khor yug tu bzhugs par bsam mo/_/de nas ji ltar bsams pa'i gnas kyi shar sgor bltas te rdo rje lcags kyu sgo srung gi las kyi phyag rgya bcings
[\[219a\]]
[\[219a.1\]]la der yang lcags kyu bsams la/_oM badzra aM ku sha dzaH/_zhes bya ba'i rdo rje lcags kyu'i snying po brjod cing dgug pa'i tshul gyis bde bar gshegs pa la sogs pa rang rang gi sgor mngon par phyogs par blta'o/_/de nas phyag rgya de rang gi gnas su bkrol te lcags
[\[219a.2\]]kyu de sgo nyid la gtad do/_/lho phyogs kyi sgor bltas la/_rdo rje zhags pa'i las kyi phyag rgya bcings la/_der zhags pa bsams la 'gugs pa'i tshul gyis bde bar gshegs pa la sogs pa sems dpa' chen po thams cad rang rang gi sgor zhugs par brtags te/_de'i
[\[219a.3\]]snying po oM badzra pA sha hUM/_zhes pa'o/_/phyag rgya yang rang gi gnas nyid du dgrol lo/_/de'i 'og tu nub phyogs kyi sgor bltas la/_rdo rje lcags sgrog pho nya'i las kyi phyag rgya bcings la/_der lcags sgrog bsams la/_oM badzra s+pho Ta baM/_zhes bya ba yang brjod cing de
[\[219a.4\]]dag ji srid 'dod par bzhugs par bya ba'i phyir/_ston pa'i bka' mtshan nyid rdo rje lcags sgrog gi sgrog tu gzhug_/de yang rang gnas su bkrol bar bya'o/_/byang phyogs kyi sgor bltas te rdo rje dbab pa bran gyi phyag rgya bcings nas der yang shes rab kyi mtshan ma rdo rje dril bu
[\[219a.5\]]bsams te/_oM badzra A be sha hoH/_zhes brjod la/_dril bu bskyod pa'i tshul gyis de rnams mnyes par byas te phyag rgya rang gi gnas su dgrol lo/_/rang gi khas blangs pa'i tshig kyang brjod do/_/de yang rgyud las/_sgo rnams kyang ni thams cad du/_/lcags kyu la
[\[219a.6\]]sogs las byas nas/_/zhes gsungs so/_/de sngon du sgo dbye ba yang la 'dod do/_/bdag nyid chen po gang gang gis/_/phyag rgyas gang dang gang bcings pa/_/bzlas pa'i snying po'i don du ni/_/der ni bdag nyid bsgom par bya'o/_/dam tshig gi phyag rgya
[\[219a.7\]]thams cad las rgyal ba la sa ma ya s+t+waM/_zhes brjod do/_/de ni phyag rgya bcing pa'i snying po yin pas phyag rgya bca' ba'i rigs kun la yang mi 'gal lo/_/de nas las kyi phyag rgya lha thams cad kyi bkas gzhug pa'i sa nas so so'i gnas su gzhug pa bstim pa ste gnyis
[\[219b\]]
[\[219b.1\]]su med par bya'o/_/de yang sngags kyi rgyud las/_las chen mchog gi phyag rgya yis/_/dam tshig rnams ni gzhag par bgyi/_/zhes gsungs so/_/de'i don ni lha so so'i las kyi phyag rgya bcas te so so'i snying po brjod la gnas su bstim mo/_/snying gar sna tshogs rdo rje
[\[219b.2\]]bsams la sbyar bar bya'o/_/de nas dam tshig gi phyag rgyas gnyis su med pa de la yun ring du bsam gtan bya'o/_/sngags kyi rgyud las/_/dam tshig mchog gi phyag rgya rnams/_/sems ma rdo rje la sogs pas/_/de ltar sems dpa' chen po bsgrub/_/ces gsungs so/_/de'i
[\[219b.3\]]don snying gar sems ma rdo rje bsams la lha so so'i dam tshig gi phyag rgya bcas la so so'i sngags kyi mjug la sa ma ya s+t+waM/_sa ma ya ho A hUM/_zhes brjod la rdo rje'i lta bas yun ring du bsam gtan bya'o/_/sngags shin tu gsal ba de la lha so so'i lce la rdo rje rtse lnga pa'i
[\[219b.4\]]dbus su chos kyi phyag rgya bcas la/_so so'i chos kyi phyag rgya brjod do/_/phyag rgya chen po gong du bsam pa'o/_/de ltar phyag rgya bzhi dang ldan par byas nas bde bar gshegs pas bdag byin gyis brlab pa'o/_/oM sho d+ha ne sho d+ha ne sarba pA paM a na ya hUM/_ngan song 'dren pa'i
[\[219b.5\]]sngags so/_/oM sarba bita sarba pA paM bi sho d+ha ne hUM phaT/_sdig pa thams cad dag par byed pa'i sngags so/_/oM sarba bita tra Ta hUM phaT/_ngan song thams cad dag par byed pa'o/_/oM badzra satwa hUM/_oM badzra rA dza dza/_oM badzra rA ga ho/_/oM badzra sA d+hu d+hu/_oM badzra rat+na
[\[219b.6\]]oM/_/oM badzra te dza a/_oM badzra ke ru taM/_oM badzra ha sa ha/_oM badzra d+harma hri/_oM badzra tIk+Sh+Na daM/_oM badzra he tu maM/_oM badzra b+ha Sha raM/_oM badzra karma traM/_oM badzra rak+Sha haM/_oM badzra yak+Sha hUM/_oM badzra sin+d+ha baM/_oM badzra lA s+ye hUM/_oM badzra mA le traM/_oM gI ti hri/_oM
[\[219b.7\]]badzra nirti a/_oM badzra d+hU pe hUM/_oM badzra puSh+pe traM/_oM badzra A lo ke hri/_oM badzra gan+d+he a/_oM badzra a dku sha dzaH/_oM badzra pA sha hUM/_oM badzra s+pho Ta baM/_oM badzra A be sha a/_oM badzra sarba saM skA ra pa ri sho d+ha ya ma hA ya na pa ri bA re swA hA/_de ni sngags rnams so/_/byams pa
[\[220a\]]
[\[220a.1\]]la sogs pa nas kun du bzang po mthar thug pa ni rig pa des bya'o/_/yang na bshad pa'o rgyud las 'byung ba so so'i sngags kyis bya'o/_/bshad pa'i rgyud las 'byung ba'i tshig 'di dag brjod do/_/mnyam nyid chos sku chen po la/_/sems can don phyir longs spyod rdzogs/_/
[\[220a.2\]]thugs rjes sprul skur gshegs nas kyang /_/sems can dgongs pa bsgrub pa'i phyir/_/so so'i gnas su phyag rgyas gzhug_/phyag rgya dang ni snying po brjod/_/de nas yang /_sems can don phyir gtso bo'i gzugs/_/rgyal ba sras dang bcas pa rnams/_/sngon gyi thugs dam rjes dgongs
[\[220a.3\]]te/_/dgos pa bsgrub phyir brtan par bzhugs/_/zhes brjod la/_phyag rgya bca' la snying po brjod/_/sems can dang phyir sku sprul pa/_/rgyal sras 'khor dang bcas pa rnams/_/rgyal ba grangs dang gsungs pa'o/_/gsungs pa'i don rnams bshad du gsol/_/zhes brjod do/_/
[\[220a.4\]]byams pa la sogs pa'i phyag rgya chen po ni/_sku dang las dang dam tshig gi phyag rgya dang ldan pa ni phyag rgya'o/_/las kyi phyag rgya ni dam tshig gi phyag rgya med pa'o/_/dam tshig gi phyag rgya ni rdo rje dang rin po che dang pad+ma dang /_rdo rje rtse nyi shu pa'o/_/yang na de bzhin gshegs pa'i khu tshur g.yas pa'i
[\[220a.5\]]mtheb mdzub kyis phye ba'o/_/chos kyi phyag rgya ni gong gi rig pa'o/_/brjod pa chos kyi phyag rgya dang /_/bsam pa chos kyi phyag rgya'o/_/bsam pa dang bcas pa las kyi phyag rgya'o/_/bsam pa dang bcing ba dang gzung ba'i dam tshig gi phyag rgya'o/_/kun la sbyor na dngos grub tu
[\[220a.6\]]'gyur ro/_/phyag rgya bzhi dang bral ba ni/_/ldan na dgos pa thams cad 'grub/_/rnal 'byor pa la dngos grub med/_/rdo rje sems dpa' nyid kyis gsungs/_/de bas na 'jig rten pa la yang sku dang gsung dang thugs dang las dang rim pas sbyar ro/_/kun kyang phyag rgya bzhis rgyas
[\[220a.7\]]gdab par bya'o/_/sku phyag rgya chen po de nas mchod pa bya ste/_de yang de dag gi mdun du sdom pa blangs te de yang /_/ji ltar dus gsum mgon po rnams/_/zhes pa nas/_sems can mya ngan las 'das dgod/_/ces bya ba'i bar du brjod/_de nas rang gi lha'i ting nge
[\[220b\]]
[\[220b.1\]]'dzin dang ldan pas mchod pa byin gyis brlabs te/_gtso bo'i sngags dang sarba ka ri gang yang rung ba gdags par bya'o/_/de nas lha so so'i las mu dra phyag rgya dang ldan pas so so'i sngags bzlas so/_/de nas rdo rje sems dpa'i sngags mang du bzlas te bsang dag par bya'o/_/
[\[220b.2\]]de nas mchod pa yang dri chus zhabs bsil dbul/_'o ma dang mngar bsres pas zhal bsil/_chu gtsang ma 'ba' zhig gis 'thor 'thung bya/_de nas me tog dkar po g.yas pa'i mthe bong dang mdzub mos blangs la gzhan brkyang la dbul/_oM ni ri ti khaM swA hA/_zhes pa
[\[220b.3\]]gong ma'i sngags so/_/oM sarba saM sho d+ha ni hUM/_gsum gyi sngags so/_/de nas mchod yon gyi snod nas/_oM bai ro tsa na ar+g+haM pra tIts+tsha ho/_/zhes pas dbul lo/_/de nas spos la sogs pa bzhi zhes bskyed de/_rgyal ba sras dang bcas pa la so so'am spyir dbul lo/_/
[\[220b.4\]]oM sarba ta thA ga ta d+hA pe pU dza mi g+ha sa mu dra s+pha ra Na sa ma ye hUM/_zhes pa dang spos kyis so/_/oM sarba ta thA ga ta push+pe pU dza mi g+ha sa mu dra s+pha ra Na sa ma ye hUM/_zhes bya ba dang me tog gis so/_/oM sarba ta thA ga ta A lo ke pU dza me g+ha sa mu dra s+pha ra Na sa ma ye hUM/_zhes bya ba dang
[\[220b.5\]]mar mes so/_/oM sarba ta thA ga ta gan+d+he pU dza me g+ha sa mu dra s+pha ra Na sa ma ye hUM/_zhes bya ba dang dris so/_/bdag gi slob dpon rtsa ba'i rgyud ltar bya bar gsungs so/_/oM a kA ro mu khaM sarba d+harma NAM A d+ya nut+pan+na twA ta/_ces bya ba dang bshos kyis so/_/de nas mtshan brgya rtsa
[\[220b.6\]]brgyad pas bstod do/_/yang na lha thams cad la bstod pa so sos bstod do/_/nus na mchod pa bcu drug pos mchod/_de nas phyag bzhi bya ste/_'di ltar shar phyogs nas rdo rje thal mo brkyang la lus thams cad phab ste/_oM sarba ta thA ga ta pU dzo pas+tha na ya At+ma naM ni R+YI ta yA mi/_
[\[220b.7\]]sarba ta thA ga ta badzra satwa a d+hi tiSh+Thi swa mAM/_zhes bya ba 'dis phyag bya'o/_/de nas lho phyogs nas ji skad bshad pa'i rdo rje thal mo snying gar sbyar te dpral ba sa la reg par byas la/_oM sarba ta thA ga ta pU dza a b+hi She ka ya At+ma NaM ni R+yA ta ya mi/_sarba ta thA ga ta badzra rat+na e b+hi Shiny+tsa mAM
[\[221a\]]
[\[221a.1\]]zhes pas phyag bya'o/_/de nas nub phyogs nas ji skad bshad pa'i rdo rje thal mo spyi bor bzhag ste kha sa la reg pa dang /_oM sarba ta thA ga ta pU dza pra brta na ya At+ma nAM niR+yAta yA mi/_sarba ta thA ga ta badzra d+harma bra brta yA mi/_zhes phyag bya'o/_/de nas byang phyogs
[\[221a.2\]]nas de bzhin du gnas pa las rdo rje thal mo spyi bo nas phab ste snying gar sbyar la spyi bo sa la reg par bya ste/_oM sarba ta thA ga ta pU dza karma Ne At+ma nAM ni R+yA ta yA mi/_sarba ta thA ga ta badzra karma ku ru maM/_zhes bya ba 'dis phyag bya'o/_/de nas gsang ba'i mchod pa bya ste/_de yang sgeg
[\[221a.3\]]mo'i las kyi phyag rgya bcas la/_oM badzra lA s+ya satwa su saM gra ha/_zhes brjod pas/_lha mo gzugs mdzes mas mchod par bya'o/_/yang byang chub sems kyi phan yon dran pas ba spu ldang ba la sogs pas mchod/_yang mA le'i las kyi phyag rgya bcas la/_oM badzra mA
[\[221a.4\]]le badzra rat+na ma mut+ta raM/_zhes pas lha mo phreng ba dbu dang sku la bcing bar bya'o/_/yang de bzhin gshegs pa'i yon tan me tog gi phreng ba bdag dang sems can thams cad la 'byung bar gyur cig_/gI ti ma'i las kyi phyag rgya bcas la/_oM badzra gI ti badzra d+harma ka rod b+ha ba/_
[\[221a.5\]]zhes pas lha mo nyid kyis pi wang brdungs pas mchod par bsam mo/_/yang de bzhin gshegs pas bshad pa'i chos bdag dang sems can thams cad la 'byung bar gyur cig_/nirti'i las kyi phyag rgya bcings la/_oM badzra nirti badzra karma ka rod b+ha ba/_lha mo nyid kyis
[\[221a.6\]]gar bsgyur bas mchod par bsam mo/_/yang de bzhin gshegs pa thams cad kyi phrin las thams cad bdag dang sems can la 'byung bar gyur cig ces pas/_mchod pa kun kyang rdo rje sems dpa'i nga rgyal bya'o/_/rdo rje sems dpa' bsdus pas na/_rdo rje rin chen bla na
[\[221a.7\]]med/_/rdo rje chos ni glu blangs pas/_/rdo rje las ni byed par 'gyur/_/zhes gsungs so/_/nus na sgrub pa'i mchod pa bya'o/_/las kyi phyag rgya dang ldan par bya'o/_/rtsa ba'i rgyud du shes par bya'o/_/de nas ras zung brgya la sogs pa dang bla re rnam pa sna tshogs dang
[\[221b\]]
[\[221b.1\]]ba dan dang gdugs dang rgyal mtshan dang me tog gi shing dang dri dang bdug spos dang lha bshos dang bza' ba dang bca' ba dang btung ba dang rol mo'i cha byad gar mkhan dang /_dar dpyangs dang phreng ba dang sems can glang po che la sogs pa brgya'am stong ngam khri dbul bar bya'o/_/de
[\[221b.2\]]thams cad la yi ge aM maM/_rdo rje sems dpa'i sngags sam me tog la sogs pa rang rang sngags kyis dbul lo/_/dngos grub thams cad grub par bya ba'i phyir/_rgyal ba sras dang bcas pas sems can thams cad kyi don mdzod cig ces gsol ba gdab bo/_/de nas
[\[221b.3\]]phyi rol du gtor ma sbyin par bya ste de yang rgyud las/_'bras yos bcas shing til dang bcas/_/'bras chan me tog chu dang bcas/_/sran chan btsos shing mngar dang bcas/_/snum khur la sogs bza' ba rnams/_/de yang gtor ma la/_oM a kA ro mu khaM sarba d+harmA
[\[221b.4\]]NAM Ad+ya nut+pan+na twA ta/_ces pa bzlas la shar phyogs nas brtsams nas gsum gsum du btang /_dri dang spos dang bdug pa mchod pa thog ma dang tha ma med par sbyar bar bya'o/_/de yang dang por spyan drang /_de nas dam tshig gi phyag rgya bstan la mchod yon dbul/_de nas dri la
[\[221b.5\]]sogs pas legs par mchod/_de nas gtor ma dbul lo/_/de nas gshegs su gsol bar bya'o/_/phyag rgya dang sngags bshad pa'i rgyud du shes par bya'o/_/yang na dpung bzangs kyis zhus pa las 'byung ba'i tshigs su bcad pa/_lha dang lha min gnod sbyin lto 'phye
[\[221b.6\]]grul/_/zhes bya ba la sogs pas gtor ma sbyin no/_/de nas rang gi lha bzhin du nga rgyal bya'o yi ge brgya pa gdon no/_/de ni sems dpa' rnams kyis byin gyis brlab bo/_/de nas de bzhin gshegs pa thams cad la phyag byas la/_bdag ming 'di zhes bgyi ba yi/_/rdo
[\[221b.7\]]rje slob dpon bka' thub ches/_/sems can kun la phan pa'i phyir/_/slob ma rnams ni gzhug par bgyi'o/_/de nas slob ma dge bsnyen nam dge slong ngam/_theg pa 'og ma la sdom pa blangs la dbang bskur ba'am/_ro nyid de lta bus 'di skad brjod do/_/dga' chen khyod ni
[\[222a\]]
[\[222a.1\]]bdag ston pas/_/slob dpon khyod ni dgongs su gsol/_/byang chub chen po'i tshul bstan pa/_/mgon po chen po bdag 'tshal lo/_/byang chub sems kyang bdag la stsol/_/dam tshig de ni bdag la stsol/_/sdom pa rnams kyang bdag la stsol/_/de nas
[\[222a.2\]]slob ma la rdo rje srung ba dang bzlas pa'i stod g.yogs dang /_rdo rje gnod sbyin la sogs pa'i rdo rje lcags kyu la sogs pa bzlas pa'i gdong g.yogs bcings la phyag bzhi byed du gzhug go/_/de nas slob dpon gyis chos bshad go bgo ba sdom bshags rjes su yi rang skyabs byed
[\[222a.3\]]gsol ba yang byas la yang 'di skad brjod par bya'o/_/gtso bo bdag la sdom pa stsol/_/thub pa'i nyi ma ma lus pa/_/sangs rgyas rnams kyang bdag la dgongs/_/bdag ming 'di zhes bgyi ba yis/_/slob dpon dpang du gnas pa la/_/sangs rgyas rol mo las byung
[\[222a.4\]]ba'i/_/mi ldog pa yi 'khor lo 'byor/_/thar pa'i rang bzhin grong khyer che/_/gsang ba chen por 'jug par bgyi/_/gsang ba thams cad bsdus par ni/_/slob dpon chen po bdag 'jug mdzod/_/mi ldog pa yi dbang bskur ba/_/skal ba chen po bdag la stsol/_/
[\[222a.5\]]mtshan rnams kun gyis rgyas btab cing /_/dpe byad rnams dang yang dag ldan/_/sangs rgyas kun gyi yid 'ong ba/_/slob dpon chen po bdag la stsol/_/dbang bskur chen po rmad byung ba/_/sems can kun gyi don gyi phyir/_/bdag ni rtag tu slob dpon 'gyur/_/slob dpon
[\[222a.6\]]chen po bdag la stsol/_/de nas slob dpon gyis rigs thams cad la gsol ba gdab par bya ste/_che ge mo zhes 'di nyid ni/_/byang chub sems ni yongs 'dzin pa/_/dam tshig mchog tu gsang ba pa/_/'khor lo 'dir yang 'jug par 'tshal/_/de nas yang slob dpon gyis
[\[222a.7\]]'di skad brjod par bya ste/_gsang ba chen po rigs dag pa'i/_/gsang ba yongs su 'dzin par ni/_/bdag nyid chen po khyod 'dod dam/_/des kyang 'tshal zhes brjod par bya/_/yang slob dpon gyis 'di skad ces brjod par bya ste/_sangs rgyas chos dang dge 'dun te/_/dkon
[\[222b\]]
[\[222b.1\]]mchog gsum la skyabs su song /_/'di ni sangs rgyas rigs dag pa'i/_/dam tshig 'da' bar dka' ba'o/_/rdo rje dril bu phyag rgya dag_/blo chen khyod kyis gzung bar gyis/_/byang chub sems gang de rdo rje/_/shes rab dril bu zhes bshad do/_/slob dpon dag kyang gzung bar bya'o/_/
[\[222b.2\]]bla ma sangs rgyas kun dang mnyam/_/'di ni rdo rje rigs dag pa'i/_/sdom pa dam tshig yin par gsungs/_/rin chen rigs mchog chen po la/_/nyin dang mtshan mo lan gsum du/_/zang zing mi 'jigs chos dang byams/_/sbyin pa rnams bzhi rab tu sbyin/_/phyi nang
[\[222b.3\]]gsang ba theg pa gsum/_/dam chos khyod ni gzung bar bya/_/'di ni pad+ma'i rigs dag pa'i/_/dam tshig sdom pa yin par gsungs/_/las kyi rigs mchog chen po la/_/sdom pa thams cad ldan par ni/_/yang dag nyid du gzung bar bgyi/_/mchod pa'i las kyang ci nus
[\[222b.4\]]bgyi/_/gzhan yang bcu bzhi 'di dag ni/_/phas pham par ni rab tu bshad/_/sbang zhing dor bar mi bya ste/_/rtsa ba'i ltung bar shes par bya/_/nyin dang mtshan mo lan gsum du/_/nyin re zhing ni bzla bar bya/_/gang tshe nyams na rnal 'byor pa/_/kha na ma tho sbom por
[\[222b.5\]]'gyur/_/khyod kyis srog chags gsad mi bya/_/ma byin par yang mi blang ngo /_/'dod pa log par mi spyod do/_/brdzun du smra bar mi bya'o/_/phung khrol kun gyi rtsa ba yi/_/chang ni rnam par spang bar bya/_/sems can gdul phyir ma gtogs par/_/bya ba ma yin thams cad
[\[222b.6\]]spang /_/dam pa nye bar bsten bya zhing /_/rnal 'byor pa rnams bsnyen bkur bya/_/lus kyi las ni rnam gsum dang /_/ngag gi rnam pa bzhi rnams dang /_/yid kyi rnam pa gsum rnams ni/_/ci nus par ni rjes su sbyang /_/theg pa dman la 'dod mi bya/_/sems can don la
[\[222b.7\]]rgyab phyogs min/_/'khor ba dag kyang yongs mi spang /_/rtag tu mya ngan 'da' mi chags/_/lha dang lha min gsang ba pa/_/khyod kyis brnyas par mi bya zhing /_/phyag rgya mtshon cha bzhon pa dang /_/mtshan ma 'gong bar mi bya'o/_/'di dag dam tshig yin par bshad/_/khyod
[\[223a\]]
[\[223a.1\]]kyis rtag tu bsrung bar bya/_/des kyang 'di skad ces brjod par bya ste/_slob dpon 'dir ni gnas pa la/_/gtso bos ji skad bka' stsal pa/_/de ltar bdag ni bgyid par 'tshal/_/ji ltar dus gsum mgon po rnams/_/zhes bya ba nas/_sems can mya ngan
[\[223a.2\]]'das la dgod/_/ces pa'i bar du brjod/_gang sdom pa 'dzin par mi byed pa de la ni/_deng khyod ces pa la sogs par brjod par mi bya'o/_/dbang mi bskur gnang ba mi sbyin 'jug pa tsam bya'o/_/de nas oM sarba yo ga tsit+ta ut+pA da yA mi/_zhes pa 'dis rdo rje snying gar
[\[223a.3\]]bzhag la/_byang chub sems ni bla med pa/_/dam pa bdag gis bskyed nas su/_/de yi snying gar snying pos ni/_/rdo rje rab tu gzhag par bya/_/su ra ta sa ma ya s+t+waM ho badzra sid+d+ha ya thA su khaM/_de nas rdo rje sems dpar byin gyis brlabs la dri dang me tog la sogs pas
[\[223a.4\]]mchod do/_/me tog gi phreng ba gdags gdong dris byugs la yon gyi mchog blang ngo /_/de nas phyi na gnas pa'i bum pa'i chus dbang bskur la sa ma ya s+t+waM/_zhes bya ba 'dis rdo rje sems ma'i phyag rgya 'ching du bcug la/_gung mo gnyis me tog gi phreng ba thogs la sa ma ya hUM/_zhes
[\[223a.5\]]pas gzhug par bya zhing rdo rje lcags kyu la sogs pas rang gi sgo nas badzra ang+ku sha dzaH/_badzra pA sha hUM/_badzra s+pho Ta baM/_badzra A be+e sha aH/_zhes bya bas dgug pa dang /_gzhug pa dang /_bcing ba dang /_dbang du bya'o/_/de nas shar sgor de bzhin du bcug la 'di skad brjod par
[\[223a.6\]]bya'o/_/deng khyod de bzhin gshegs pa thams cad kyi rigs su zhugs kyis/_ngas khyod la ye shes gang gis de bzhin gshegs pa thams cad grub pa yang thob la dngos grub gzhan lta smos kyang ci dgos te/_de lta bu'i ye shes bskyed par byas la khyod kyis dkyil 'khor
[\[223a.7\]]chen po ma mthong ba la smra bar ma byed cig khyod dam tshig nyams par gyur ta re/_de nas rdo rje slob dpon bdag nyid kyis rdo rje sems ma'i phyag rgya kha thur du bstan pa dang gyen du bstan pa bcings la/_rdo rje slob ma'i spyi bor bzhag la 'di skad ces brjod par bya'o/_/'di ni khyod kyi rdo rje'i
[\[223b\]]
[\[223b.1\]]dam tshig yin gyis gal te 'ga' zhig la smras na klad pa 'gas par 'gyur ro/_/de nas phyag rgya de nyid dang mna'i snying po 'di lan cig bzlas te slob ma der 'thung du bcug la 'di skad ces brjod par bya'o/_/rdo rje sems dpa' deng khyod kyi/_/snying la yang dag zhugs par mdzad/_/
[\[223b.2\]]gal te tshul 'di smras na ni/_/de ma thag tu bkas nas gshegs/_/badzro da da ka Tha zhes bya'o/_/deng nas brtsams te khyod kyi phyag na rdo rje nga yin gyis/_ngas 'di byos shig ces bsgo ba gang yin pa de bya dgos so/_/khyod nga la brnyas par ma byed cig_/mi bde ba ma spangs par
[\[223b.3\]]khyod dus byas nas dmyal bar ltung bar gyur ta re/_de nas yi ge a zhes bya bas bdag nyid rdo rje sems dpa' sku mdog dkar por bsam par bya'o/_/de'i rjes la rang gi snying gar yi ge a las rdo rje 'od zer gyi phreng ba dang ldan pa bsam par bya'o/_/yi ge hUM gis slob ma rdo rje
[\[223b.4\]]sems dpa' rdul dang bral zhing shin tu dang bar bsams la/_hUM traM hri kaM/_las rdo rje dang rin po che dang pad+ma dang sna tshogs rdo rje snying ga dang dpral ba dang lce dang spyi bor bsam mo/_/de nas sgo dbye ba'i phyag rgyas rang dang slob ma'i snying ga dbye bar bya'o/_/de nas rang gi snying gar gnas
[\[223b.5\]]pa'i rdo rje a zhes bya bas phyung la/_slob ma'i snying ga'i rdo rje'i dbus su bcug ste lus thams cad gang bar bsams la/_'di skad brjod par bya'o/_/de bzhin gshegs pa thams cad kyis byin gyis rlobs la/_rdo rje sems dpa' bdag la 'bab par gyur cig ces smrar
[\[223b.6\]]gzhug go/_/de nas slob dpon gyis myur du rdo rje sems ma'i phyag rgya bcings la de'i snying gar bzhag ste 'di skad brjod du gzhug go/_/rdo rje sems dpa' yin par grags/_/rdo rje ye shes bla na med/_/de ring nyid du 'bab par shog_/badzra A be+e sha aH/_zhes pa lan bcu
[\[223b.7\]]nas brgya'i bar du bzlas na 'bab par 'gyur ro/_/gal te ma bab na yang khro bo'i khu tshur bcings la/_rdo rje sems dpa'i phyag rgya dral bar bya zhing /_badzra satwa a a/_zhes bya ba 'di brjod la/_rdo rje sems dpa' 'od zer dmar po 'bab pas kun du khyab par kun du gang bar
[\[224a\]]
[\[224a.1\]]bsams la/_lan brgya'i bar du bzla bar bya'o/_/ma bab na mi bskur mi gnang la/_gson po la ni sbyin sreg bya ba dang /_gar dang nye ba'i gar dang rdo rje sems dpa' zhes bya ba dang /_kye rdo rje rin chen zhes bya'o/_/kye rdo rje las rdo rje chos lan dang nye ba'i lan no/_/phyag rgya
[\[224a.2\]]'ching du gzhug go/_/de yang dang por rdo rje sems dpa'i dam tshig gi phyag rgya 'ching du gzhug go/_/yang nir+ya badzra/_zhes pas gar bsgyur ro/_/de nas gar dang nye ba'i gar la sogs pa slob dpon gyis rdo rje khu tshur nas rdo rje chos kyi bar du bya/_slob mas rdo rje sems dpa' nas rdo rje
[\[224a.3\]]bzhad pa'i bar du bya'o/_/de lta bus rgyal ba sras dang bcas pa mdzad par 'gyur ro/_/de nas 'bab pa'i lce la rdo rje bsams la hUM tiSh+Tha badzra/_zhes brjod pas thams cad smra bar 'gyur ro/_/de nas pra tIts+tsha badzra ho/_/zhes pas phreng ba dkyil 'khor du dor bar bya'o/_/babs
[\[224a.4\]]pa'i lha de 'di la grub par 'gyur ro/_/de nas oM pra ti gr-ih+Na s+t+waM i maM satwa ma hA ba la/_zhes pa des phreng ba de mgo la bcing bar bya'o/_/de nas gdong g.yogs bsal te/_rdo rje sems dpa' deng khyod kyi/_/mig dbye bar ni brtson par mdzad/_/mig ni thams cad rab
[\[224a.5\]]'byed la/_/rdo rje'i mig ni bla med pa'o/_/he badzra pA sh+ya/_zhes bya ba 'dis gdong g.yogs dgrol bar bya'o/_/de nas rdo rje lcags kyu nas brtsams te rnam par snang mdzad la thug gi bar du dkyil 'khor bstan par bya'o/_/tiSh+Tha badzra/_zhes dbab pa'i phyag rgyas slob ma'i snying gar
[\[224a.6\]]dgrol lo/_/de nas shar phyogs kyi sgo la mngon par phyogs par zla ba'i dkyil 'khor bris la/_rang gi phyag rgyas slob ma rdo rje sems dpa' la sogs pa'i gzugs su bsams la rang gi phyag rgya chen pos zla ba'i dkyil 'khor la bzhag ste/_mchod yon bstabs te dri dang me tog
[\[224a.7\]]la sogs pas mchod de gdugs dang rgyal mtshan dang ba dan la sogs pa dang dung dang rol mo la sogs pa'i sgra rnams kyis mchod do/_/de nas bkra shis kyi tshigs su bcad pa la sogs pas mngon par dga' bar bya zhing dang por re zhig chu'i dbang bskur ro/_/de nas phreng ba la sogs pa
[\[224b\]]
[\[224b.1\]]bcu dang /_rdo rje dril bu dang rin po che bdun dang rgyud las 'byung ba ltar rim pas bskur ro/_/de yang rje btsun gyi rim pa nyid du shes par bya'o/_/bdag gis de ltar ltos pas ma bris so/_/dbang bskur ba'i rjes la spos la sogs pas mchod/_sgeg mo la sogs pa brgyad kyis
[\[224b.2\]]mchod la dbang gzhan bskur bar bya'o/_/de nas slob dpon gyis kyang yi ge brgya pa bton la ting nge 'dzin de bzhin du gsal la/_shing la sngags kyi rgyal po mang du bzlas la ro rig pa'i me tog tu bsams la dor ba'am yang na snga ma bzhin du gdan dang bcas pa rgyan kyang rang gi
[\[224b.3\]]lha bzhin du bsams la mchod pa'am yang na gang du yang mi bsam par bya'o/_/de nas nub phyogs su ku sha'i gdan la gnas te kha shar du bltas te sbyin sreg bya'o/_/rdzas mar khu dang mngar gsum dang yam shing lo ma can dang dri zhim pa las byas pa sor brgyad dam/_sor bzhi nyi
[\[224b.4\]]shu rtsa bzhi'i bar dang /_'bras thug dang /_mngar ba dang /_'o mar sbyar ba dang /_'bras chan dang /_'bras yos dang /_sa tu ba dang /_'bru sna lnga dang /_til dkar po dang /_spos dang me tog dang /_mar me dang dri dang bshos kun g.yas su gzhag go/_/zhabs bsil dang
[\[224b.5\]]mchod yon g.yon du gzhag go/_/bud shing skam po gur kum gyis bsgos pa yang gzhag go/_/yungs kar yang bsag go/_/de yang rgyud las/_ga pur gur kum la sogs pa/_/mar dang 'o ma til bsgos la/_/til dang yungs kar 'bras rnams dang /_/dri yi chus ni legs
[\[224b.6\]]bkang ste/_/'bras chan spos dang sa tu ba/_/sbrang rtsi sha kar mngar ldan pa/_/zhes 'byung ste de nas dgang gzar dang blugs gzar dang phur bu dang tho ba dang gtor ma rnams bshad pa'i rgyud bzhin du bya'o/_/der mdor bstan pa/_dgang blugs tho ba phur pa rnams/_/zhi ba shin tu rtse mo
[\[224b.7\]]dkar/_/dbyibs zlum dri yis bsgos par bya/_/dri zhim gzhon dang sa dkar las/_/skyes pa rab tu bsngags pa yin/_/zhes gsungs so/_/rang rnal 'byor pa dang ldan pas yo byad la las thams cad pa dang ngan song sbyong ba'i sngags kyis btab bo/_/de yang rgyud las/_brgya phrag
[\[225a\]]
[\[225a.1\]]du mar yongs bzlas pa/_/yam shing la yang de bzhin te/_/zhes gsungs so/_/de nas ku sha la bkra shis kyi skyil mo krung du 'dug la/_rdo rje chos kyi bzlas brjod byas pa'i chus thab kyi nye 'khor dang /_yo byad thams cad bsangs nas rang gi lha'i rnal 'byor
[\[225a.2\]]gsal bar bya ste rgyun chags pa'i me'am/_dka' thub dga' ba'i khyim nas blang pa'i me'am/_rdo rje chos kyi bzlas brjod byas pa'i chus me bsangs te/_bud shing la me sbar la las sna tshogs kyi snying po brjod cing /_rlung g.yab kyis me sbar ro/_/de nas rang gi ting nge
[\[225a.3\]]'dzin gsal ba'i snying gar hUM bsams pa las hUM ngam raM las me lha bskyed de rdo rje me'i dam tshig gi phyag rgya rdo rje bcing ba bsdams par byas pa'o/_/dam tshig gi sngags hUM oM badzra a na la ma hA b+hU ta dz+wa la b+hasmi ku ru sarba duSh+TA na hUM phaT phaT hUM/_zhes brjod pas rdo rje me lha'i
[\[225a.4\]]gzugs su gyur te mid pa ring ba la gzi mdangs chen po g.yas bgrang phreng /_g.yon ril ba spyi blugs thogs pa thor tshugs ser po can lus po mdog dkar zhing zlum po/_me lce stong gi dkrigs shing 'od 'bar bar bsams nas/_lcags kyu la sogs pa'i las kyi phyag rgya
[\[225a.5\]]dang ldan pas sngags brjod do/_/oM badzra ag+ne ang+ku sha dzaH/_pA sha hUM/_s+pho Ta baM/_g+haN+Te hoH/_dgug pa dang gzhug cing dbang du bya'o/_/de nas mchod yon la sogs pa sngags kyis byin la zhi ba'i mthun pa'i dgang gzar gyis mar gyi dgang blugs gsum sbyin no/_/de nas mngar
[\[225a.6\]]gsum dang bsreg shing thor to mar la bsdebs pa gsum bsreg pa dang /_yo byad rim pas dbul/_gung mo srin lag gsum gyis bskor zhing dbul lo/_/de nas bstod pa bya'o/_/de yang bshad pa'i rgyud las 'byung bas bstod do/_/drang srong chen po khyed 'bar ba nyid du bzhugs te
[\[225a.7\]]bdag nyid ji ltar 'dod kyis sbyin sreg byed kyi bar du gnas par gyis shig_/ces smras nas me lha'i gzugs de nyid me'i rang bzhin 'bar ba nyid du gyur par bsam mo/_/de yang rgyud las/_de nas byin za dge ba raM sbar nas/_/me lce stong gis dkrigs shing 'bar ba'i lus/_/
[\[225b\]]
[\[225b.1\]]zla dkar kun+da bzhin la zhi ba'i lus/_/mtha' yas pa yi gzugs kyis me bkug la/_/arga phul bar brtags nas de bzhin du/_/blo mchog ldan pa'i mdun du gzugs mchog gzhag_/ces gsungs so/_/rdo rje sems dpa' bzlas pa'i yo byad g.yas g.yon du gzhag_/
[\[225b.2\]]dgang gzar blugs gzar dang phur pa tho ba dang gtor ma mdun du gzhag_/de nas khro bo hUM las bskyed pa dang rang bzhin dang gnyis su med par byas la mchod pa'i rim pa'o/_/yang phrin las bcol bstod pa bya'o/_/de nas dkon mchog gsum spyan drang mchod pa'i rim pa
[\[225b.3\]]yang bya bstod nas phrin las bcol gshegs su gsol/_de nas lha so so la mchod pa'i rim pa'o/_/de yang bshad pa'i rgyud las ji skad du/_dang por me lha nyid la gsum/_/de nas khro bo khams gsum la/_/de 'og dkon mchog gsum la dbul/_/de nas lha rnams
[\[225b.4\]]re re la/_/zhes gsungs pas de dang mthun par dbul/_yang na me lha dang lha so so la'o/_/de nas khams gsum rnam par rgyal la'o/_/de nas me dag par byas la de'i nang du de rnams spyan drang bar bya ba dang gdan dbul ba dang zhabs bsil la sogs pa dbul ba dang sreg
[\[225b.5\]]rdzas rim par dbul ba dang /_las zhi bar bya ba'i las dang bstod pa dang gshegs su gsol ba dang phrin las bcol ba ma lus par bya'o/_/dkyil 'khor chen po nas spyan drang ba dang gshegs su gsol ba der bya'o/_/yang na rang lha'i rnal 'byor gsal bar byas la las sna
[\[225b.6\]]tshogs pa'i snying po brjod pas me 'bar ba de nyid kyi nang du gzhal yas khang rgyan dang gdan du bcas pa bskyed la/_de'i nang du rdo rje bsdu ba dang sgor phyogs pa dang nang du dgug pa dang gzhug pa dang bcing ba dang dgyes par bya ba byas la/_de dag sku mdog dang phyag mtshan dang
[\[225b.7\]]bzhugs pa'i tshul la sogs pa so so'i lta bas yun ring du blta zhing bsam mo/_/de nas so so'i dam tshig gi phyag rgya bca' so so'i sngags mjug la sa ma ya s+t+waM/_zhes brjod pas 'phags pa rnams mnyes shing dam tshig bskang bar bsam mo/_/de dag la yang mchod pa'i rim
[\[226a\]]
[\[226a.1\]]pa dang po zhabs bsil de nas zhal bsil te/_'thor 'thung gis bsang mchod yon dbul/_de nas mchod pa brgyad dang nyi shu yang mi 'gal te nus na dbul/_de nas sreg rdzas rnams la lha so so'i snying po dang ngan song sbyong ba'i sngags bzlas te 'od zer dkar
[\[226a.2\]]por gyur par bsams te bdag lha gnas rdzas la de ltar bsam mo/_/rdzas re re la yang oM bud+d+ha bai ro tsa na swA hA/_oM sarba durga ti pa ri sho d+ha ya swa/_oM rat+na sam+b+ha ba traM/_oM shAkya mu na ye oM sarba tra tha/_zhes pa'i ming sngags dang /_sang don sngags kyi mthar shAn+tiM ku ru
[\[226a.3\]]swA hA btags la dbul lo/_/de yang dang por mar mngar gsum de nas yang shing lo ma sor bzhi pa rtsa ba sor gsum pa zlum po ga bur gur gum gyis bsgos pa dang /_shing zho can dang dri zhim pa las byas pa sor bzhi pa'am brgyad pa'am nyi shu rtsa lnga man chad sbom phra sngags
[\[226a.4\]]pa'i chang pa gang ngam yang na sor brgyad pa la so ral gri 'dra ba sor gsum zlum po dbul ba rtse mo mar la bsngogs la gong ma'i rim pa bzhin dbul lo/_/de nas bzlas pa'i mthar ming 'di zhes bya ba'i las dang nyon mongs pa'i sgrib ba shAn+tiM ku ru swA hA/_zhes brjod do/_/lha'i
[\[226a.5\]]dkyil 'khor gyi lha re re la brgya rtsa brgyad dang nyi shu rtsa gcig dang gsum las nyung bar mi dbul lo/_/de nas bshad pa'i rgyud las 'byung ba'i tshogs dang zhes pa glu dang phur bus gdab pa dang tho ba'i las dang gtor ma dang srid ba zhi bar byed pa'i sngags kyang nus na bya'o/_/ma nus na
[\[226a.6\]]bstod pa dang phrin las bcol gshegs su gsol bar bya'o/_/de yang /_/glu dang phur bus gdab pa dang /_tho ba zhi ba'i gtor ma dang /_/srid pa zhi byed sngags rnams ni/_/med na la sogs mi 'gyur ro/_/zhes gsungs so/_/yang bar du ming 'di zhes bya ba'i nyon mongs pa dang
[\[226a.7\]]sgrib pa thams cad oM sarba pA baM da ha na badzrA ya swA hA/_zhes brjod cing til bsreg go/_/de nas rdzogs pa dang yang me thab bsangs la lhag chad kyi don du gtso bo la sogs pa'i lha thams cad la brgya rtsa brgyad dbul lo/_/yang ngan song sbyong ba'i lha la sreg rdzas nyi shu rtsa
[\[226b\]]
[\[226b.1\]]gcig phul nas tshul bzhin du gshegs su gsol de nas me lha me thab tu snang bar byas la mchod yon la sogs pa lan gsum du dbul lo/_/de yang rgyud las ji skad gsungs pa'i yon tan 'dod pa'i de bzhin gshegs pa la sogs pa de ltar spyan drangs la/_ar+g+ha la sogs de
[\[226b.2\]]bzhin du/_bder gshegs gsungs pa'i mchod pa gang yin bya/_/de nas bsreg bya gang ste rim gyis ni/_/brgya la sogs te brgya rtsa brgyad du brtag_/de nas sbyong ba'i sngags kyis rgyal po'am/_/bsreg bya nyi shu rtsa gcig rab tu brtag_/de nas spyan dang yo byad lan
[\[226b.3\]]gsum dang /_/arga la sogs pad+ma dkar zhal mchod/_/ces gsungs so/_/bsgrub par bya ba yang rgyud las/_/phyag na rdo rje pad+ma zhags pa bsnams/_/'jig rten gsum las rnam par rgyal ba'i gzugs/_/zhabs kyis pad+mar sdig mnan cing /_/rgyan rnams kun ni
[\[226b.4\]]rab rdzogs pa/_/rdzogs sangs rgyas kyi dbu rgyan mtho/_/bsams sam yang na bris kyang rung /_/de yi snying po de bzhin du/_/brgya phrag stong ngam yang na ni/_/bye ba'i tshad du sbyin sreg bya/_/de ltar sgrub pa rje btsun gyis 'chad par blta'o/_/de ltar mi sgrub pa rnams kyis dkyil
[\[226b.5\]]'khor bsdu ba mdzad de/_de'i rim pa 'di'o/_/sngar bskyed pa rnams gsal bar byas la/_de la mchod pa rnam pa brgyad kyis mchod la de nas ji ltar bsams shing spyan drangs pa'i lha rang gi lha la sogs pa'i dkyil 'khor dran pa'i spyod yul du byas te/_legs par byin gyis
[\[226b.6\]]brlab pa'i phyir/_/bcom ldan rdo rje sems dpa' la yi ge brgya pas gsol ba gdab bo/_/de nas phyag rgya dgrol bar brtsams te chos kyi phyag rgya rdo rje lce las so/_/las kyi phyag rgya ni rdo rje khu tshur/_sems dpa' chen po dam tshig gi phyag rgya las so/_/thams
[\[226b.7\]]cad ni rdo rje bcing ba las so/_/phyag rgya chen po ni rdo rje las so/_/phyag rgya chen po ni rdo rje la sogs pa'i phyag rgya zla ba'i dkyil 'khor la gnas pas so/_/rdo rje phyag rgya yang phyag rgya chen po sgrub pa'i snying po yi ge sgra las so/_/de yang zla ba las so/_/de yang
[\[227a\]]
[\[227a.1\]]bdag med par mos pa las so/_/de yang rdo rje dbab pa'i phyag rgya las so/_/de yang rdo rje bcings pa dral ba'i phyag rgya las so/_/rdo rje dral ba'i phyag rgya yang rdo rje bcing ba las so/_/de yang rdo rje thal mo las so/_/rdo rje thal mo rnam par smin pa'i lus su mos
[\[227a.2\]]pa byas te/_bdag dang mi gnyis par gyur pa'i dam tshig sems dpar mos pa btab ste de'i snying po badzra muH/_zhes brjod cing dgrol lo/_/de nas oM badzra rat+na a b+hi Shiny+tsa/_zhes brjod cing snying gar rdo rje rin chen gyi dam tshig gi phyag rgya sngar bshad pa bcings la dpral bar gtugs
[\[227a.3\]]te/_rdo rje khu tshur mdzub mo'i rtse mos mgo la bcing ba'i tshul du bya'o/_/de'i 'og tu sarba mu tra me+e tri ku ru ba ra ka ba tso na baM/_zhes bya ba'i snying po brjod cing snga ma bzhin du go cha bcing bar bya'o/_/go cha'i mtha' gnyis rna ba gnyis kyi steng du phyung ste dar sna 'phyang ba'i tshul du lag pa
[\[227a.4\]]gnyis brkyang la gdab bo/_/brdab pa'i thal mo yang lag pa'i thal mo khong du sbyar ba las smad phye ba mgo mi 'byed par thal mo mnyam par brdab pa'i tshul du bya'o/_/oM badzra tu Sh+ya ho brjod do/_/de ltar phyag rgya rnams dgrol ba dang bcing ba dang mnyes par byas na rdo rje lta bur 'gyur
[\[227a.5\]]ro/_/de nas de bzhin gshegs pa la sogs pa 'khor rnams ji ltar spyan drangs shing mdun du bsams pa rnams kyang rjes su dran par byas te/_yang gsang ba'i mchod pa bzhi dang /_bdug pa la sogs pa brgyad kyis mchod nas/_yang mchod pa byas te phyag byas nas/_dge
[\[227a.6\]]ba'i rtsa ba bsngo bar bya'o/_/de nas rdo rje sems ma'i phyag rgya bcings nas kha gyen du bstan te dgrol ba'i snying po 'di brjod do/_/oM tri to ba sarba satwa ar+tha sid+d+hi ra ta twa ya thA nu ga ta gats+tsha d+ha ma bud+d+ha bi Sha yaM pu na raM ga ma ya muH/_zhes pa de lta bus gshegs su gsol bar 'gyur
[\[227a.7\]]ro/_/ji ltar bskyed pa'i ting nge 'dzin gyis sprul pa'i dkyil 'khor yid kyi sbyor bas rang gi lus la bcug la bsrung ba bya zhing nga rgyal bya'o/_/de ltar bsregs nas thal bar gyur pa dang /_rdo rje bsdu ba'i sngags sam hA ra Na zhes brjod cing rus pa dang thal ba rnams bsdus nas snod
[\[227b\]]
[\[227b.1\]]gtsang mar bcug ste mchod rten gdab pa'i sa phyogs su gzhag go/_/de nas ga bur la sogs pa dri'i chu dang ba'i 'o ma dang /_zho dang mar dang /_lci ba dang /_gcin dang rus pa bsres te/_ngan song sbyong ba'i sngags bzhi las gang yang rung ba'i 'bum bzlas la/_dkyil 'khor gyi
[\[227b.2\]]lha gang yang rung ba'i gzugs su gdab pa'am yang na mchod rten du byas te mchod rten gcig nas brgya'i bar du gzhung gzhan dang mthun par gdab bo/_/de yang rgyud las/_de nas thal bar gyur pa dang /_/rdo rje bsdu ba'i sngags kyis su/_/cho ga bzhin du bsdu bar bya/_/thal
[\[227b.3\]]ba de yang dul ba'i rdul/_/sngags kyis btab pa'i dri chu dang /_/ba skyes 'o ma la sogs lngas/_/sbyong ba'i sngags kyis blo ldan gyis/_/'bum du bzlas pa rdzogs nas ni/_/ga pur dri yis bsgos pa yis/_/'jim pa dang ni bsres nas kyang /_/gzugs su byas
[\[227b.4\]]pa'am yang na ni/_/mchod rten gyi ni ltar byas la/_/gcig gam gnyis sam gsum mam lnga/_/yang na brgya rtsa brgyad du bya/_/zhes pa la sogs pa gsungs te de yang shi ba'i don du ngan song las thar bar bya ba'i thabs rgyud las bstan par shes par bya'o/_/gong ma ltar byas
[\[227b.5\]]pa'i yon tan yang rgyud las/_de lta na ni sdig can yang /_/ngan song las ni thar bar 'gyur/_/dge ba'i chos ni bsdu ba dang /_/byang chub sa bon bskyed pa dang /_/sangs rgyas 'bras bu rgyu dang ldan/_/sbyin pa'i pha rol phyin par ldan/_/tshul khrims rgyud dang rab ldan pa/_/
[\[227b.6\]]bzod pa brtson 'grus phyin bzhag dang /_/shes rab rnams kyi rgyur sgom pa'o/_/'jig rten bsod nams lta ci smos/_/myur du ngan song the tshom ni/_/bcom par 'gyur te the tshom med/_/ces pa la sogs pa gsungs so/_/de nas a kA ro mu khaM sarba d+harmA NAM Ad+ya nut+pan+na
[\[227b.7\]]twAta/_ces zlos shing dkyil 'khor phyis la/_dman ma la sogs pa chur dor bar bya'o/_/de nas phur pa yang gdon/_de nas ru ru s+phu ru dz+wa la tiSh+Tha sid+d+ha lo tsa na sarba ar+tha sA d+ha ni swA hA/_brgya rtsa brgyad bzlas pa'i 'o mas phur bu dang gzugs brnyan thams cad bkru bar bya zhing khang bu
[\[228a\]]
[\[228a.1\]]yang dag par bya'o/_/dkyil 'khor cho ga byas pa las/_/bdag gis dge ba gang bsags de'i/_/bde ba gnyis med dam pa de/_/'jig rten kun gyis rtogs par shog_/'phags pa rdo rje gtsug tor gyi rgyud las btus pa'i dkyil 'khor gyi cho ga slob dpon
[\[228a.2\]]d+harma kIrtis mdzad pa rdzogs so//_//rgya gar gyi mkhan po A tsAR+ya d+harma pA la dang zhu chen gyi lo tsA ba dge slong dge ba'i blo gros kyis gtan la phab pa'o//[ {D2638}]@##/_/rgya gar skad du/_sarba durga ti pa ri sho d+ha na maN+Da la sA d+ha no pi ka br-it+ti/_bod skad du/_
[\[228a.3\]]ngan song thams cad yongs su sbyong ba'i dkyil 'khor gyi sgrub thabs kyi 'grel pa/_de bzhin gshegs pa dgra bcom pa yang dag par rdzogs pa'i sangs rgyas ngan song thams cad yongs su sbyong ba'i rgyal po la phyag 'tshal lo/_/dmigs med don dam rab zhi ba/_/spros pa
[\[228a.4\]]med pa chos kyi sku/_/byin rlabs rdzogs dang sprul sku la/_/bdag nyid gus par phyag 'tshal lo/_/rdo rje rtse mo'i rgyud nyid las/_/yan lag rgyud du gyur pa yi/_/rdo rje gtsug tor rgyud rgyal gyi/_/sgrub thabs 'grel pa bdag gis bshad/_/de la rdo rje gtsug tor gyi rgyud las
[\[228a.5\]]btus pa'i sgrub thabs gsung gi dkyil 'khor 'di la dang por dgos 'grel brjod par bya ste/_de yang 'grel pa dang /_brjod bya dang /_dgos pa dang /_dgos pa'i dgos pa rnams kyis gtan la phab nas/_spyod pas na 'grel pa sgrub thabs 'di'i 'grel pa brjod par
[\[228a.6\]]bya'o/_/de la de'i 'grel pa dang brjod bya ci ste bshad par mi bya/_de smyon pa'i tshig bzhin du mi 'brel ba dang don med par bshad snyam pa'i dogs pa'i rtog pa sngon du btang bas nyams par mi 'gyur ro/_/de'i phyir ni 'di'i 'grel pa dang brjod bya gdon mi za bar brjod do/_/de la
[\[228a.7\]]brjod bya ni gnyis su med pa dang de kho na nyid gnyis su med pa dang de kho na nyid sbyong ba'i don gnyis brjod pa ni tshig dang yi ge ste sgrub thabs 'di'o/_/sgrub thabs 'di'i don phyin ci ma log par brjod pa'o/_/rjod pa dang brjod par bya ba de gnyis kyi mtshan nyid thabs dang thabs kyis 'grel
[\[228b\]]
[\[228b.1\]]pas na 'grel pa'o/_/dgos pa ni dkyil 'khor 'dir dbang bskur ba'o/_/dgos pa'i dgos pa ni de'i 'bras bur gyur pa ste dga' ldan la sogs pa'i lha'i lus thob par byas so/_/de la dang po slad kyi don bshad pa yang dang po phyag 'tshal ba bstan te de yang /_khyab bdag shAkya
[\[228b.2\]]seng ge la/_/dngos kun gyis ni phyag 'tshal nas/_/zhes pa de la yang khyab ces pa ni shin tu rnam par dag pa chos kyi dbyings kyi ngo bo don dam pa de'o/_/don dam pa des kun la khyab pa'i phyir na khyab ces bya'o/_/bdag ces bya ba ni don dam pa de'i bdag nyid du gyur pa de'o/_/de
[\[228b.3\]]yang yin snyam pa la/_rigs su 'khrungs pa shAkya thub pa de'o/_/seng ge ni mi 'jigs pa bzhi dang ldan pa'o/_/dngos kun gyis ni phyag 'tshal nas/_/zhes pa la dngos zhes pa ni lus gsum mo/_/kun zhes pa ni ma lus pa'o/_/de la lus kyi sgo nas phyag btsal ba
[\[228b.4\]]ni yan lag smad lnga sa la btsugs nas phyag btsal ba'o/_/ngag gi sgo nas phyag btsal ba ni gsum ste sgra dang dbyangs dang kun du rgyu ba'i sgo'o/_/de la sgra yang lnga ste lce rtsa nas ka'i tshogs 'byung /_lce rtse dang so nas tsha'i tshogs 'byung ba dang /_lce dang rkan las ta'i tshogs
[\[228b.5\]]'byung ste/_mchu las pa'i tshogs 'byung ba'o/_/ya la sogs pa ni gnas lnga po ci rigs su sbyar ba'o/_/dbyangs kyi tshogs ni lte ba nas mgrin pa'i bar nas 'byung ste de yang a zhes bya ba la sogs pa'o/_/de yang sgra'i yi ge la dbyangs kyis brgyan pas tshig gi tshogs
[\[228b.6\]]'byung ste/_de'i tshogs kyis bstod pas bstod pa'o/_/kun du rgyu ba'i sgo ni hUM la bya ste hUM ni lte ba nas langs te rgal tshigs kyi khong brgyud nas sna'i khung bu g.yas g.yon du 'byung ba'o/_/de yang srog dang 'dres te 'byung /_/srog ces pa ni rlung la bya'o/_/rlung ni sgo dgu ka nas
[\[228b.7\]]'byung ba'o/_/hUM ni rtsol ba'o/_/rtsol ba ni ngan pa'o/_/hUM de byang chub kyi sems dran pa'i rgyur che bas na dran pa'o/_/dran pas byang chub kyi sems sgrub pas na rtsol ba'o/_/de'i grogs su gyur pa ni brtson 'grus so/_/rtse gcig tu khyab pas na ting nge 'dzin no/_/brtson 'grus
[\[229a\]]
[\[229a.1\]]la yang rtsol ba zhes brjod do/_/de yang lung las/_srog dang rtsol ba zhes bya ba/_/srog ces bya ba rlung la bya/_/rtsol ba zhes bya dran pa'o/_/srog rtsol gnyis kyis byang chub bsgrub/_/byang chub snying po hUM nyid do/_/zhes so/_/de bas na byang chub kyi snying po hUM des
[\[229a.2\]]bstod dbyangs kyi sna 'dren pas so/_/de yang lung las/_bstod pa tshig tu brjod pa dang /_/hUM ni sna glu 'dren pas blang /_/zhes so/_/yid kyis phyag btsal ba ni 'og nas 'byung ba'i nang sems kyi dkyil 'khor la brtags pas phyag btsal ba'o/_/de yang lung las/_dbang
[\[229a.3\]]po dgag dka' glang po mchog_/nus pa stobs kyi lcags kyus dgug_/thig sdong sangs rgyas nyid myu gu//_zla ba'i 'od zer ltar 'phro ba/_/rang gi snying ga'i dbus na gnas/_/thun bzhi pa yi rim pa yis/_/de la rab tu gnas pa ni/_/yid kyi sgo nas phyag btsal ba'o/_/
[\[229a.4\]]zhes so/_/des ni phyag btsal ba bstan nas da ni dam bca' ba bstan te/_rtsa ba'i rgyud las btud nas su/_/zhes pa la sogs pa gsungs te rtsa ba'i rgyud ni rdo rje gtsug tor gyi rgyud do/_/de las dkyil 'khor gsum bstan pa'i dang po shAkya thub pa rdo rje gtsug tor gyi dkyil
[\[229a.5\]]'khor 'di 'byung bas na de yang rgyud de la yang rtsa ba'i rgyud dang rgyud phyi ma gnyis las/_rtsa ba'i rgyud du dkyil 'khor 'di gsungs so/_/gsungs pa de sgrub thabs su 'dir kun dga' snying pos btus nas mdzad do/_/de yang 'dir ci'i ched du mdzad ces pa dang /_ngan song thams
[\[229a.6\]]cad sbyong mdzad pa'i/_/zhes pa ste de yang rgyu sbyang ba dang rkyen sbyang ba dang 'bras bu sbyang ba'o/_/de gang gi snyam pa la khams gsum gyi sems can gyi'o/_/de yang rgyu gang rkyen gang 'bras bu gang snyam na rgyu nyon mongs pa lnga'o/_/rkyen srog gcod pa la sogs pa'o/_/'bras bu
[\[229a.7\]]ni ngan song gsum mo/_/de yang /_tshul lam thabs cis sbyong na ni/_/dkyil 'khor thabs ni zhes bya ste/_/dkyil 'khor la yang nang sems kyi dkyil 'khor dang /_sbyor ba gsum dang /_rdul tshon gyi dkyil 'khor dang /_rang bzhin gyi dkyil 'khor ro/_/nang sems kyi
[\[229b\]]
[\[229b.1\]]dkyil 'khor la yang brtag bya nang sems kyi dkyil 'khor dang gzhan don nang sems kyi dkyil 'khor ro/_/thabs ni zhes bya ba ni de rnams kyi ting nge 'dzin bya ba'i thabs gang dang gang gis gnas skabs shes par bya'o/_/bshad bya ste zhes pa ni dkyil 'khor de rnams kyi rim pa
[\[229b.2\]]bshad par bya'o/_/ci'i phyir zhe na/_slob dpon phan pa'i don phyir ro/_/zhes pa ste ma 'ongs pa'i sems can 'di'i sgo nas don byed par 'dod pa 'di'i ched du brtsams so zhes dgongs so/_/de ni brtsams pa'i dmigs so/_/da ni rgyas par bshad de/_de yang bsnyen pa dang sgrub
[\[229b.3\]]pa'i rim pa gnyis su shes par bya'o/_/bsnyen pa la yang sngon du 'gro ba dang sbyor ba dang po dang /_dkyil 'khor rgyal ba mchog dang /_las rgyal ba mchog gi ting nge 'dzin to/_/de la sngon du 'gro ba la bdag bsrung ba la sogs pa dang tshogs kyi yan lag gnyis so/_/srung ba
[\[229b.4\]]la sogs pa la yang bdag dang dkyil 'khor bsrung ba'o/_/de'i don rnams ni skabs dbye bar bya ste de yang dang por gnas bstan pa ni/_yid dga' ba yi phyogs su ni/_/zhes pa'o/_/khrus la yang rnam pa gnyis kyis bstan te/_phyi'i khrus ni chu la sogs pa'o/_/nang gi
[\[229b.5\]]khrus ni bdag med pa la mos nas su zhes bya'o/_/bdag bsrung ba ni dang por bdag me ltar 'bar ba'i gzugs su bsams te hUM las me ltar 'bar ba'i gzugs su bskyed do/_/de yang sku mdog nag po/_spyan gsum pa me 'bar ba'i nang na bzhugs pa sku stod glang po che'i
[\[229b.6\]]ko rlon mnabs pa/_sku smad stag gi pags pa dkris pa zhal gsum pa g.yas dkar ba g.yon dmar ba dbus sku dang mthun pa/_phyag drug pa phyag dang po gnyis kyis khro bo thams cad kyi phyag rgya bcings pa la brtson pa/_bar ma gnyis ni mche ba dang /_rdo rje rgya gram bsnams pa/_
[\[229b.7\]]tha ma gnyis kyis rin po che dang /_kha T+wAM rtse gsum bsnams pa'o/_/de ltar bdag nyid bsams te mgrin pa byin gyis brlab par bya ba ni/_mgrin par pad+ma bsam par bya/_/zhes pa nas/_sngags bzlas pa las nus par 'gyur/_/zhes pa'i bar gyis so/_/de nas lag pa byin gyis brlab
[\[230a\]]
[\[230a.1\]]pa ni lag pa gnyis su yi ge a zhes pa la sogs pa'o/_/de yang gdan dang sa bon dang de'i rang bzhin dang nga rgyal bya ba'o/_/de ltar lag pa la sogs pa byin gyis brlabs nas rdo rje phreng ba'i dbang blang bar bya'o/_/de'i don yang me ltar 'bar ba'i sngags/_oM
[\[230a.2\]]badzra dz+wa la a na lArka hUM/_a b+hi Shiny+tsa bya ba dang /_phyag rgya las 'od 'phros pas phyogs bcu'i rdo rje khro bo rnams kyis dbang bskur bas rdo rje phreng ba ste rtse lngar gyur to/_/de nas dkyil 'khor bsrung ba'i rim pa bstan te/_de yang dang por bgegs bskrad pa dang /_bsnun pa dang bsreg par
[\[230a.3\]]byas nas bka'i 'khor los bgegs bskrad de de'i don yang /_rdo rje 'jigs byed nas brtsams te/_/zhes gsungs pas mdor bstan te de'i don yang 'di ltar shes par bya'o/_/rdo rje 'jigs byed kyi sngags dang phyag rgya las hUM mdzad 'jigs par byed pa sku mdog nam mkha' ltar
[\[230a.4\]]sngo bsangs/_zhal gsum phyag drug spyan gsum gyen du blta ba/_phyag gnyis kyis rdo rje dril bu bzung nas hUM gi phyag rgya bcings pa'o/_/phyag bar pa gnyis na mda' gzhu phyag tha ma gnyis na rdo rje phur bu bsnams pa'o/_/rdo rje gnod sbyin 'byung ste/_sku mdog nag po/_zhal
[\[230a.5\]]gsum phyag drug pa spyan gsum nam mkha' khyab par blta ba/_nam mkha'i bgegs bzlog pa la brtson pa/_phyag dang po gnyis rdo rje mche ba 'dzin pa/_bar ma gnyis na kha T+wAM ga dang thod pa 'dzin pa/_tha ma yid mthun rdo rje gtsug tor 'khor los sgyur ba'i sngags dang phyag
[\[230a.6\]]rgya las khro bo bgegs las rnam par rgyal ba sku mdog dkar nag zhal gsum phyag drug pa phyag dang po gnyis kyis phyag rgya bcings pa/_bar ma gnyis na 'khor lo dang dril bu'o/_/rdo rje zhags pa'i sngags dang phyag rgya las rdo rje bcing ba'i khro bo byung ste/_de nas brtsams te/_
[\[230a.7\]]mtshams bzhi bcing bar bya'o/_/rdo rje bcing ba'i khro bo bya ba ni khro bo gnod sbyin nam me ltar 'bar ba la bya'o/_/rdo rje ba dan gyi sngags dang /_phyag rgya las mi g.yo mgon po nub tu bskyed de/_sku mdog dmar nag_/zhal gsum phyag drug pa rdo rje ba dan dang /_thod dbyug dang /_
[\[230b\]]
[\[230b.1\]]be con dang /_ri rab dang /_phur ba 'dzin pa'o/_/rdo rje dus kyi sngags dang phyag rgya las bdud rtsi 'khyil pa/_sku mdog ljang gu zhal gsum phyag drug pa phyag dang po rdo rje mche ba/_bar ma gnyis na rgya gram dang kha T+wAM ga bsnams pa'o/_/rdo rje rtse mo'i sngags dang phyag rgya las khro bo gshin rje
[\[230b.2\]]gshed bskyed par bya ste sku mdog nag po/_zhabs bgrad pa/_phyag gnyis kyis ri rab 'degs pas na/_rdo rje ri bo'i mthar thug par/_/mkhas pa yis ni bsam par bya/_/zhes so/_/ra ba dra ba sbyor nas su/_/zhes pa ni thun mong gsungs pa'i 'khor lo ste/_rdo rje hUM mdzad
[\[230b.3\]]kyi sngags dang phyag rgya las ra ba dang dra ba dang sa gzhi dang gur bya'o/_/rdo rje bsdams pa dang /_badzra ban+d+ha zhes bya bas gur gyi nang dra ba bya'o/_/de nas 'og kyang bcing bar bya/_/zhes bya ba ni rdo rje can gyi sngags dang phyag rgya las khro bo stobs po che zhes bya ba bskyed de/_sku mdog nag
[\[230b.4\]]po'am dud kar 'dug pa spyan gsum pa 'og gi bgegs la gzigs pa/_phyag gnyis 'og gi bgegs bzlog pa'i phyag rgya 'ching ba/_phyag gnyis na ri rab 'degs thabs su 'phyar ba'o/_/de dag gi sngags dang phyag rgya ni rdo rje cho ga zhib mo las shes par bya'o/_/de
[\[230b.5\]]yang rdo rje sras 'du sra las/_bde ba'i stan la 'dug nas su/_/stong pa nyid las khro bor bskyed/_/kha lag byin brlab phreng dbang dang /_/bskrad dang bkag dang thun mong gis/_/srung ba dag ni rab tu bya/_/zhes so/_/da ni bsod nams kyi tshogs kyi yan lag la 'jug par bya
[\[230b.6\]]ste/_sems can thams cad phan don du/_/zhes pa la sogs pa gsungs te de'i don yang 'di ltar shes par bya ste/_rdo rje 'khor lo'i sngags dang phyag rgya las dkyil 'khor sprul par bya ste/_de las dang pos ni gzhal yas khang bskyed/_gnyis pas gdan bskyed/_gsum
[\[230b.7\]]pas lha rnams bskyed par bya'o/_/bzhi pa brgya rtsa brgyad bzlas pas dkyil 'khor der bdag nyid zhugs par 'gyur ro/_/de nas phyag btsal bar bya'o/_/de nas mchod pa byin gyis brlab/_/de nas mchod de/_me tog bdug pa mar me la/_/zhes pa la sogs pa'o/_/de
[\[231a\]]
[\[231a.1\]]nas phyag rgyas mchod de/_de nas me tog spos me dang /_/zhes pa la sogs pa'o/_/de nas lha mo brgyad sgeg mo phreng ba zhes pa la sogs pa'o/_/de nas phyag rgya dang ting nge 'dzin gyis mchod de/_mchod pa nyi shu'i mchod pas mchod/_ces pa'o/_/de nas
[\[231a.2\]]sdig pa bshags pa la sogs pa bya ste zhes pa dang mtshams sbyar bar bya'o/_/de yang de ltar rim par shes par bya ste slob dpon gyis rdo rje gtsug tor gyi rgyud la ji ltar bzhugs pa bzhin 'dir yang bkod pa'o/_/'dir ni las kyi rim pa la 'jug pas dkrugs pa las rim par
[\[231a.3\]]shes par bya'o/_/de yang rtog pa thams cad bsdus pa'i rgyud phyi ma las byams pas zhus pa/_bcom ldan 'das ma 'ongs pa'i sems can rnal 'byor gyi don la brtson pa rnams kyis sngon du 'gro ba'i yan lag gi rim pa ci ltar shes par bgyi zhes gsol ba dang /_bka' stsal
[\[231a.4\]]ba rigs kyi bu rnams 'di ltar shes par gyis shig_/dkyil 'khor sprul dang phyag btsal dang /_/mchod pa byin gyis brlab pa dang /_/mchod dang sdig bshags yi rang dang /_/dkon mchog gsum la skyabs 'gro dang /_/bskul dang gsol ba gdab pa dang /_/sems
[\[231a.5\]]bskyed sdom gzung bdag dbul dang /_/dge bsngo rim par shes par bya'o/_/zhes so/_/de la sdig pa thams cad bshags pa/_dbang med bdag gis mi dge bgyis pa dang /_/rjes su yi rang yang na bgyid stsal gang /_/de dag thams cad byang chub mchog gi ni/_/spyan
[\[231a.6\]]sngar da lta ma lus so sor bshags/_/rjes su yi rang ba/_bder gshegs sras kyi tshogs gnyis zab pa dang /_/rgya chen 'gro ba ma lus pa yi don/_/sgrub par byed dang de las gzhan pa la/_/rtag tu bdag ni rjes su yi rang ngo /_/skyabs su 'gro ba/_thugs rjes khyab
[\[231a.7\]]pa'i thugs dang ldan gyur cig_/blo gros sdig bral gti mug tshogs kun bcom/_/ma lus rigs kyi pad+ma'i nang bzhugs pa/_bde bar gshegs pa rnams la skyabs su mchi/_/blo mchog rnams kyi kun dga' ra ba ste/_/dman pas 'jigs pa rnams kyi rgyal byed tshal/_/
[\[231b\]]
[\[231b.1\]]srid pa'i 'byor pa zil gyis gnon pa'i mchog_/gsung mchog chos la bdag ni skyabs su mchi/_/'dod chags la sogs sbrul gyi dug bcom zhing /_/blo gros rnam rgyas thug rje cher ldan pa/_/brtul zhugs bzang po'i tshogs la'ang skyabs mchi zhing /_/srid dang bral ba
[\[231b.2\]]rnams la bdag phyag 'tshal/_/lam ni yang dag bsgoms nas su/_/zhes pa ni sems can rnams ni yongs su smin pa'am/_yang na yongs su bskyab par bya phyir ram/_/rang gi sems ni dag par bya ba'i phyir/_/'di dag thams cad rtswa sog bzhin du btang /_/de bzhin
[\[231b.3\]]tshul khrims bzod dang brtson 'grus dang /_/bsam gtan shes rab bla na med pa ni/_/bdag dang gzhan rnams bla na med pa'i phyir/_/skad cig re re zhing yang bsgom par bgyi/_/byang chub kyi sems bzung ba ni/_/rgyu yi rjes la bdag po'i yul bdag nyid/_/'bras bu'i stobs
[\[231b.4\]]kyis dgra las rgyal 'gyur zhing /_/snying rje'i rtsa ba zug cing yang dag rtogs/_/mnyam med byang chub yang dag gzung bar bgyi/_/gsol ba gdab pa ni/_bde bar gshegs pa sngags la mkhas pa yi/_/chos rgyal rtag tu lhun gyis grub pa ni/_/'gro ba 'di yis thob par bya ba'i
[\[231b.5\]]phyir/_/khyad bdag gnas la bdag ni gnas par bgyi/_/sdom pa gzung ba ni/_ji ltar dus gsum mgon po rnams/_/zhes pa la sogs pa'o/_/bdag gi lus dbul ba/_dus 'di nyid nas bzung nas ni/_/byang chub snying po mchis bar du/_/bdag gi lus ngag yid gsum
[\[231b.6\]]rnams/_/rnam pa kun du bzhes su gsol/_/thugs rje chen por ldan pa yi/_/mgon po chen po khyed rnams kyis/_/dam tshig dngos grub bdag la stsol/_/dge ba'i rtsa ba bsngo ba zhes pa/_bdag gi dge ba'i rtsa ba 'di dag gis/_/'jig rten du ni myur du sangs rgyas shog_/'gro
[\[231b.7\]]la phan phyir chos rnams ston bgyid cing /_/sems can sdug bsngal mang pos gzir las sgrol/_/zhes so/_/de ltar bsod nams kyi tshogs sngon du 'gro ba'i yan lag byas nas da ni sbyor ba dang po'i ting nge 'dzin bsgom par bya ste/_de la yang sdig pa dang bral zhing ye shes dbab pa dang
[\[232a\]]
[\[232a.1\]]stong pa nyid du bya ba dang sku bskyed pa dang /_nang sems kyi dkyil 'khor gyi rim pa bsgom pa dang sems can gyi don bya ba dang /_de la lha klu la sogs pa dad pa skyes nas mchod pa dang /_/sems kyi dkyil 'khor la sngags pas mchod bstod bya ba dang /_dkyil 'khor
[\[232a.2\]]lus la brtag pa'o/_/de'i don yang dang por 'di ltar shes par bya ste/_dang por chos thams cad rdul dang bral bar bsams la/_de'i rang bzhin las bdag gi sor mo'i bye brag rnams la zla ba'i dkyil 'khor re re bsams te/_de'i steng du mthe bong la oM/_mdzub mo la hUM/_gung
[\[232a.3\]]mo la trAM/_srin lag la hrIH/_mthe'u chung la aHbsam mo/_/g.yon pa'i sor mo rnams la yang rim pa bzhin du/_laM maM baM paM taM bsam pa dang /_de 'byung ba'i gzhi g.yas pa dang /_g.yon pa'i mthil du nyi ma dang zla ba bsams la de'i steng du hUM dang tha bsam mo/_/de ni stong pa dang
[\[232a.4\]]ye shes kyi rang bzhin te de'i cha las gong gi yi ge rnams byung ba'o/_/de nas thal mo sbyar nas badzra any+dza li zhes pas yi ge de rnams phan tshun du phrad par bya'o/_/badzra ban+d+ha zhes brjod pas sor mo bsnol bas yi ge de rnams kyi 'od zer rnams 'khrig par bsam mo/_/badzra ban+d+ha traT/_
[\[232a.5\]]ces pas dral bar bsams te yi ge'i 'od de rnams kyis sdig pa'i las de rnams sreg par bsam mo/_/gsum du dral bas lus ngag yid gsum gyi sdig pa sreg par bsam mo/_/de nas yang oM badzra A we sha_/zhes pas phyag rgya bcing bar bya ste/_rdo rje bsdams pa bcings la
[\[232a.6\]]mthe bong gis srin lag gi rtsa bar dral bas mthe bong dang srin lag gi yi ge'i 'od kyis hUM dang tha bskul bas de'i 'od kyis yi ge bcu bskul/_de'i 'od kyis phyogs bcu'i sangs rgyas dang byang chub sems dpa' bskul bas mdun gyi nam mkha' las a bdag gi lus la dbab par
[\[232a.7\]]bya'o/_/de nas 'dis brtan par bya ste/_tiSh+Tha badzra dr-i D+ho me b+ha wa shA sho to me b+ha wa/_hr-i da yaM me a d+hi tiSh+Tha/_sarba sid+d+him+me pra yats+tsha hUM ha ha ha ha hoH/_zhes pas rang gi snying gar zhugs par gyur to/_/de yang grogs po nyid du gnas par gyur to/_/de nas badzra muSh+Thi zhes pa dang /_dam
[\[232b\]]
[\[232b.1\]]tshig gi rdo rje khu tshur bcings la 'di skad ces brjod par bya'o/_/oM badzra muSh+Thi baM/_de'i rjes la oM sarba a pa ya A kaR+Sha Ni saM sho d+ha na badzra sa ma ya hUM phaT/_ces bya ba dang /_ngan 'gro dgug par bya'o/_/rdo rje phyag rgya gnyis nang du/_/mdzub mo gnyis ni bcings nas su/_/legs
[\[232b.2\]]par gyen du 'phangs pa ni/_/ltung ba slong pa'i dam pa'o/_/oM badzra pA Ni s+pho Ta ya/_sarba a pa ya/_ban+d+ha ni/_pra mok+Sha ya/_sarba a pa ya gan+d+he b+h+yaHsarba satwA nAM sarba ta thA ga ta badzra sa ma ya traT/_ces brjod cing sdig pa dral ba'i phyag rgya bcings la sdig pa thams cad dral bar
[\[232b.3\]]bya'o/_/rdo rje bcings pa bsdam byas te/_/gung mo gnyis ka sbyar nas ni/_/tha ma bzhi yi rtse mo sbyar/_/sdig pa 'joms par grags pa yin/_/zhes so/_/da ni sku bskyed par bya ste/_de yang phyi'i yul bltas na snod kyi 'jig rten 'di rdul phra rab las grub pas na phyogs cha
[\[232b.4\]]drug gi chas gzhig na rdul phra rab tsam du yang ma grub pas stong pa chen po'i ngang du bsams la/_de la nang 'dzin pa'i sems la brtags na sems cir yang ma grub ste rang bzhin gyis 'od gsal ba'i rang bzhin yi ge a'i ngo bor bsgom mo/_/de nas a de las sangs rgyas thams
[\[232b.5\]]cad kyi rang bzhin 'dir gzugs brnyan gyi rnam pa'i tshul gyis a A/_i I/_u U/_r-i r-I/_l-i l-I/_e ai/_o au/_aM aH/_rab tu zhugs te shel dang zla ba lta bu'o/_/de yang lung las/_yang dag pa yi snying po dag_/nam mkha' bzhin du dri ma med/_/gnas
[\[232b.6\]]ngan len ni kun las grol/_/rnam rtog sel ba'i mchog yin no/_/zhes so/_/de rtogs par bya ba'i snying po ni/_oM tsit+ta pra ti be d+haM ka ro mi/_zhes so/_/de nas rang gi gsang sngags zla ba'i dkyil 'khor la gnas pa bkod nas sangs rgyas kyi yon tan thams cad skar ma'i
[\[232b.7\]]rnam pa lta bu'i gzugs brnyan la sogs pa'i tshul gyis yi ge ka la sogs pa rab tu zhugs te zla ba'i dkyil 'khor gnyis par gyur te/_oM bo d+hi tsit+ta ut+pA da yA mi/_zhes pa'o/_/de yang /_nyam thag rnams la rjes brtse bas/_/sems can yongs su 'dzin pa ni/_/dge ba'i chos
[\[233a\]]
[\[233a.1\]]rnams rdzogs pa ste/_/nyon mongs thams cad nges 'dul ba'o/_/zla ba'i dkyil 'khor dbus su ni/_/byang chub sems ni gnyis pa'o/_/zhes gsungs so/_/de nas de lta bu'i zla ba'i dkyil 'khor gyi steng gi dbus su hUM de'i mtha' ma na tshur sho d+ha ne'i sngags sam/_
[\[233a.2\]]mu ne'i sngags kyi phreng ba de rnams kyang mar me'i phreng ba bskor ba ltar g.yo ba dang ldan pa dang /_'od dang zer du bcas pa rnams dang /_rnam par shes pa mi gnas na yang gnas pa bzhin du bsgom mo/_/de las 'od zer spro ba dang bsdu bas rdo rje rtse lngar bsgom mo/_/oM tiSh+Tha badzra
[\[233a.3\]]zhes so/_/de yang gsungs pa/_byang chub bskal pa grangs med gsum/_/bsdus pa yi ni chos nyid de/_/dam pa'i chos ni grangs med pa'i/_/spyad pa spyod pa mchog yin no/_/sa dang sa med legs rtogs shing /_/zag med ye shes dag pa'o/_/zla ba'i dkyil 'khor
[\[233a.4\]]dbus su ni/_/rdo rje chos can gyis brtags pa/_/zhes gsungs so/_/de las 'od zer spro ba dang /_bsdu ba'i sbyor bas ye shes lnga la sogs pa spros pa thams cad dang bral ba'i ye shes thams cad dang lha thams cad kyi sku rdo rje dbyings dang gsung dang thugs thams cad kyi rdo rje
[\[233a.5\]]dbyings thams cad snying gar bsdus te gcig tu brtan par bya ba'o/_/oM badzra a haM/_zhes pas brtan par 'gyur ro/_/de yang gsungs pa/_sangs rgyas kun gyi sku gang yin/_/skyon med snang ba med pa ste/_/bcos med ma skyes dag pa dag_/dngos med la sogs rnams
[\[233a.6\]]spangs pa/_/rdzas med chos kyi sku 'di ni/_/mi chod pa dang mi shigs pa'o/_/rdo rje'i bdag nyid legs 'byung ba/_/rdo rje'i sku ni bla med pa/_/zhes so/_/oM ya thA sarba ta thA ga tA sta thA a haM/_/zhes pas skur 'gyur ro/_/de yang sku mdog la sogs pa gser btso ma'i kha dog
[\[233a.7\]]tu gnas pa/_phyag gnyis chos kyi 'khor lo bskor ba'i thabs mdzad pa/_rab tu byung ba'i cha byad can du bskyed do/_/de yang gsungs pa/_lus dang de bzhin spyod pa dang /_/sbyangs dang de bzhin rtogs pa ste/_/mngon par byang chub rnam pa lnga/_/sangs rgyas kun bdag
[\[233b\]]
[\[233b.1\]]bzang po yi/_/zhes so/_/de nas byin gyis brlab par bya ste/_/snying gar rdo rje dang dpral bar rin po che/_/lkog mar pad+ma spyi bor rgya gram rdo rje sems ma la sogs pa'i phyag rgya bsam mo/_/rin po che myu gu'i phyag rgyas dbang bskur bar bya'o/_/de ltar bdag nyid sku bskyed nas nang
[\[233b.2\]]sems kyi dkyil 'khor bsgom par bya ste/_rdzogs pa'i sbyor ba las byung ba'i/_/zhes pa la sogs pa dang mtshams sbyar bar bya'o/_/rdzogs pa'i sbyor ba ni skad cig mas skyes pa'o/_/de yang rdo rje 'khor lo'i sngags dang phyag rgyas so/_/ji snyam pa la dkyil 'khor lha ni thams
[\[233b.3\]]cad dag ste nyi shu rtsa gcig go/_/gtso bo gang snyam pa la shAkya seng ge'o/_/gang gi rnam pa can ni bdag shAkya thub par bsgom pa de'i dngos po can no/_/de'i snying gar ci bsgom na/_de nas de yi de ma thag_/go rims ji bzhin bsgom par bya/_/zhes pa la sogs pa dang
[\[233b.4\]]mtshams 'brel to/_/nang sems kyi dkyil 'khor dang /_tshogs bsags pa'i dkyil 'khor gcig tu bya ba ni de'i dbus su dkyil 'khor yang bya ba nas/_dkyil 'khor gcig tu bsgom par bya/_/zhes pa'i bar ro/_/de ltar dkyil 'khor rnam pa gnyis gcig tu byas nas/_
[\[233b.5\]]lha de dag thams cad kyi thugs kar sbyor ba'i sngags dgod pa ni/_de nas shAkya thub pa yi/_/zhes bya ba nas/_sngags kyi rgyal po rjes dran nas/_/zhes bya ba la sogs pa dang 'brel to/_/de ltar sngags bkod nas de'i 'od kyis ngan song gsum po la sogs pa sems can thams
[\[233b.6\]]cad la dbang bskur bar bya ste/_de yang dang por 'od zer spro ba bstan te/_tshur 'dus sa bon las 'od 'phro/_/zhes pa'o/_/'od des khams gsum gyi sems can thams cad snang bar byas shing sngags dang phyag rgyas sdig pa dag par bya ba ni/_de nas 'od zer gyis kun du/_zhes
[\[233b.7\]]pa nas/_'od zer gyis kyang phog par bya/_/zhes pa'i bar gyis bstan to/_/sngags dang phyag rgya ni brab pa'i gnas skabs las shes par bya'o/_/de nas dbang bskur ba ni/_/sems can thams cad bkug nas su/_/zhes pa'i bar gyis bstan te/_de'i 'od kyang 'di ltar shes
[\[234a\]]
[\[234a.1\]]par bya ste/_dang por 'od zer snying ga ni me'i sngags las 'od 'phros sems can thams cad la phog par byas shing khyad par du yang ngan song gsum la phog pas ngan song gsum gyi sdig pa dang sdug bsngal sngags dang 'od kyis dag par byas te de yang sngags ni/_oM sarba pA paM
[\[234a.2\]]da ha na badzra hUM phaT/_ces bya ba nas/_oM ma tha ma tha sarba tiR+ya ka te he tuM hUM phaT/_ces pa'i bar gyis srab cing dag par bya'o/_/de nas byin gyis brlab pa ni/_oM a d+hi tiSh+Tha dz+nyA na sa ma ye hUM phaT/_ces pas gnas nyi shu la sogs par byin gyis brlab par bya'o/_/de nas nang
[\[234a.3\]]sems kyi dkyil 'khor du sems can thams cad bkug nas dkyil 'khor du bcug ste chu la sogs pa dbu rgyan dang /_rdo rje dang dril bu dang bdag po dang ming dang phyir mi ldog pa'i dbang la sogs pa bskur bar bya'o/_/de ltar dbang bskur ba tsam gyis kyang khams gsum gyi sems
[\[234a.4\]]can thams cad sangs rgyas kyi sras byang chub sems dpa' rnams dang mnyam par mthong nas/_de nas lha dang /_klu la sogs pa ngo mtshar skyes nas mchod de de yang /_de nas nam mkha'i phyogs su yang /_/zhes pa la sogs pa dang mtshams sbyar ro/_/de nas nam mkha'i khams gang
[\[234a.5\]]ba'i lha dang /_klu dang /_gnod sbyin dang /_srin po dang /_'byung po dang /_yi dgas dang /_sha za la sogs pa dang /_gzugs khams na gnas pa'i lha rnams kyis kyang mchod pa'i rnam par bsams pa ni rdzas kyi mchod pa dang ting nge 'dzin gyi mchod pa dang reg bya'i mchod
[\[234a.6\]]pa bsam gyis mi khyab pas mchod de sangs rgyas kyi yon tan thams cad sngags par byed do/_/ji snyam pa la/_kye ma sangs rgyas kye sangs rgyas/_/zhes pa la sogs pa'o/_/kye ma sangs rgyas ni ngom zhing ngo mtshar ba'o/_/kye ma sangs rgyas ni bod par bya'o/_/ci la ngo mtshar na
[\[234a.7\]]sangs rgyas kyi mdzad spyod ji snyam pa la/_ngan song thams cad sbyangs nas su/_/sems can rnams ni byang chub ces pa la'o/_/phyi mgo sla'o/_/de ltar nang sems kyi dkyil 'khor gyis gzhan gyi don byas pa bstan nas da ni bstod pa bstan te/_chos kyi 'khor lo bskor nas su/_/
[\[234b\]]
[\[234b.1\]]zhes pa la sogs pas bstan te gang gis bstod na/_sngags pa rdo rje dril 'dzin pa/_/bstod pa'i rgyal po des bstod do/_/zhes so/_/phyi ma dkyus su gsal lo/_/dkyil 'khor lus la brtag par bya/_/zhes pa ni rnal 'byor chen po la bya ste/_gnas nyi shu rtsa gcig ni snying ga dang dpral
[\[234b.2\]]ba dang mgo bo dang gtsug phud la sogs par lha nyi shu rtsa gcig bsgom pa'o/_/de ni sbyor ba dang po'i ting nge 'dzin to/_/da ni dkyil 'khor rgyal mchog gi don bshad par bya ste de yang dang por stong pa nyid du bya ba/_gzhal yas khang bskyed pa dang gdan bskyed pa'o/_/de la dang por stong pa
[\[234b.3\]]nyid du bya ba ni/_de nas khams gsum ma lus pa/_/stong pa nyid du bsgom bya ste/_/zhes pa'o/_/rten bskyed pa/_rlung dang chu gnyis steng dbus su/_/zhes pa la sogs pa'o/_/gzhal yas khang bskyed pa ni/_/sa bon b+h+rUM las byung ba yi/_/zhes pa la sogs pa'o/_/
[\[234b.4\]]gdan bskyed pa ni/_pad+ma gnas pa seng+ge'i gdan/_/zhes pa'o/_/de'i don yang 'di ltar shes par bya ste/_dang por chos thams cad gcig dang du ma'i rang bzhin dang bral bar byas pas stong pa nyid du bya'o/_/de nas stong pa nyid du yaM las rlung gi dkyil 'khor kha dog sngon po
[\[234b.5\]]dbyibs zla kam lta bu ba dan bzhis mtshan pa rgya khyon dpag tu med pa/_de'i steng du baM las chu'i dkyil 'khor zlum po bum pas mtshan pa dkar po bsam/_de gnyis kyi steng du'am dbus su laM las gser gyi sa gzhi bsgom par bya ste kha dog ser po dbyibs gru bzhi rdo rje rgya gram gyis
[\[234b.6\]]mtshan pa'o/_/de'i steng du sa bon suM las ri rab chen po bsam par bya ste/_rin po che sna bzhi las grub pa ngos bzhi gru bzhi pa dpag tshad brgyad khri yod pa/_shar dkar ba byang ljang gu shin tu yangs pa dbyibs gru bzhi pa'o/_/de'i dbus su ngan song thams cad sbyong ba'i dkyil
[\[234b.7\]]'khor bsgom par bya ste/_yi ge b+h+rUM las 'khor lo rtsibs brgyad pa de spro ba dang bsdu ba las gzhal yas khang brtsegs ma bsgom par bya'o/_/de yang ci lta bu bsgom par bya snyam pa las/_gru bzhi pa la sgo bzhi pa/_/zhes pa la sogs pas bstan te/_gru bzhi pa ni byams pa dang
[\[235a\]]
[\[235a.1\]]snying rje dang dga' ba dang btang snyoms bzhi rnam par dag pa'o/_/sgo bzhi pa ni dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga rnam par dag pa'o/_/twa ra na bzhis bklubs pa dang /_/zhes pa ni
[\[235a.2\]]bsam gtan bzhi rnam par dag pa'o/_/thig skud bzhi chos so sor dbye ba'i shes rab rnam pa gsum gyi ye shes bzhi gtan la 'bebs pa'i rtags so/_/mu khyud ni mu khyud do/_/lte ba ni dbus su/_/bcas pa ni rtsibs brgyad 'khor lo'o/_/mdzes pa ni legs par bris pa'o/_/
[\[235a.3\]]yang na mdzes pa ni dbus kyi lte ba la sna tshogs pad+ma brgyad kyis mdzes par byas pa'o/_/gzhan yang sgo'i glo dang sgo'i khyams dang mtshams dang grwa rnams su rin po ches mtshan pa'i zla phyed phur bu dang rdo rjes brgyan pa ni byang chub kyi sems spros pa med pas sems can tshim zhing ye shes lnga rtogs
[\[235a.4\]]par byed pa'i rtags so/_/gzhan yang rta babs kyi kha'i dar 'phan dril bu dang do shal dang phreng bas brgyan pa ni gsung rab yan lag bcu gnyis rnam par dag pa'o/_/dra ba dang dra ba phyed pa ni byang chub kyi yan lag bdun rnam par dag pa'o/_/rdo rje dang rin po che dang pad+ma dang rgya gram gyis brgyan
[\[235a.5\]]pa ni 'gro ba ma lus pa'i bsam pa yongs su rdzogs pa'i ngo bo bas na phyag rgya de rnams kyis gzhal yas khang gi mtshams dang dbus kyi sna tshogs pad+ma brgyan pa'o/_/de rnams kyi spyi khyab tu yang brgyan zhing spras pa'o/_/de lta bu'i gzhal yas khang gru bzhi pa la 'dod pa'i yon tan lnga dang /_
[\[235a.6\]]tshul khrims rnam par dag pa'i pha gu dang /_rnam par thar pa brgyad rnam par dag pa'i nang gi ka ba dang /_'phags pa'i lam yan lag brgyad dag pa'i rta babs kyi phyogs ba dan ka ba brgyad dang /_sems can thams cad la snyoms par chos kyi 'khor lo bskor ba'i 'khor lo dang /_stobs
[\[235a.7\]]bcu dang ldan pa'i gyad tshan po ches rta babs rim pa gnyis pa 'degs pa la sogs pa'o/_/nang gi rtsibs brgyad 'khor lo ni rten cing 'brel par 'byung ba bcu gnyis kyi tshul gyis sbyang bar bya'o/_/mtha'i mu khyud rdo rje phreng bas bskor ba ni theg pa gzhan las khyad par du gyur pa rdo rje
[\[235b\]]
[\[235b.1\]]theg pas 'gro ba yongs su smin par mdzad pa'i tshul bstan pa'o/_/de'i dbus su gdan bskyed pa ni a siM AH/_zhes pas seng ge'i gdan bskyed do/_/de'i steng du sna tshogs pad+ma hrIHlas bskyed pa dang /_a las zla ba'i dkyil 'khor bskyed pa'o/_/de ltar rdo rje gtsug tor la
[\[235b.2\]]sogs pa'i gnas su sna tshogs pad+ma dang zla ba'i dkyil 'khor bskyed do/_/de'i phyir na/_pad+mar gnas pa seng gdan dang /_/de la gnas pa'i zla dbus su/_/zhes so/_/da ni gtso bo'i sku bskyed pa ston te/_dbus su thabs dang shes rab zhu byas te/_/zhes pa la sogs pas bstan
[\[235b.3\]]to/_/de yang sgrib pa kun sel zhes pa la sogs pa'i ting nge 'dzin dang 'brel to/_/sgrib pa kun sel ba'i ting nge 'dzin ni ci lta bu snyam pa la/_thabs dang shes rab zhu byas te/_/zhes pa ji lta bu snyam pa la/_oM mu ne zhes pa la sogs pa dang 'brel to/_/de'i don yang 'di ltar
[\[235b.4\]]shes par bya ste/_zla ba'i dbus su dang por hrIH de'i tha ma na tshur oM mu ne mu ne ma hA mu na ye swA hA/_zhes pas so/_/de nas sngags kyi rgyal po des shAkya thub pa rjes su dran te/_de nas 'od zer 'phros pas/_sems can thams cad kyi rtog sgrib sbyangs te/_slar 'dus pa'i ting nge
[\[235b.5\]]'dzin des pad+ma 'dab ma bcu drug la brgyad gyen du bltas pa/_brgyad thur du bltas pa'i rang bzhin/_de dag de'i dbus su rdo rje rtse lnga pa gnas pa bsam pa de la ni sgrib pa kun sel gyi ting nge 'dzin to/_/de la gnas pa la snyoms par zhugs pa zhes bya'o/_/thabs dang shes rab
[\[235b.6\]]zhu bya ste/_/zhes pa ni pad+ma ni thabs zhes bya ba la rdo rje la ni shes rab ces bya'o/_/de yang pad+ma naM rigs kyi cha 'dzin pa ste shAkya thub pa ni pad+ma'i rigs so/_/de yang ngan song sbyong ba rnam par snang mdzad kyi rgyud las/_rgyab tu shAkya'i rigs dbang po/_/gtso bo thub pa'i gzugs su bri/_/
[\[235b.7\]]zhes gsungs so/_/de'i phyir na rgyab ni gtso bo'i rgyab bo/_/de'i gnas ni pad+ma rigs kyi gnas so/_/de'i phyir na pad+ma'i rigs so/_/rdo rje ni thub pa ste yang dag pa'i ye shes kyi rtags so/_/de las 'od zer spro ba dang bsdu bas sems can gyi don byas te/_de bzhin gshegs
[\[236a\]]
[\[236a.1\]]pa'i sku gsung thugs kyi bcud bsdus pas thabs dang shes rab kyi rang bzhin du dang por 'od du zhu bas sems can gyi don gyi rgyur byung ba'i gong ma'i sngags kyis shAkya thub pa'i gzugs su sprul par bya'o/_/de nas sems can thams cad kyi don byed pa'i rtags su/_/
[\[236a.2\]]rdo rje khu tshur gnyis bcings te/_/zhes pa la sogs pa'o/_/phyi ma dkyus las gsal lo/_/de ltar sku bskyed nas sku mdog dang de nas byin gyis brlab pa dang dbang bskur ba yang gong ltar byas te gnas par bya'o/_/de ltar rtsa ba'i sku bskyed nas da ni dkyil 'khor gyi sku bskyed par
[\[236a.3\]]bya ste/_de nas snying gar zla ba la/_/gnas pa'i sngags rnams brjod nas su/_/rdo rje gtsug tor nas brtsams nas/_/rdo rje lcags kyu'i bar du bskyed/_/ces pa des mdor bstan te/_de'i don yang 'dir yang mdor bstan pas rgyas par bya'o/_/shAkya thub pa'i snying gar zla ba'i
[\[236a.4\]]dkyil 'khor la/_b+ha ga ba ti'i skor sngags dang dbus su lha gang skyed par byed pa'i sngags/_oM badzra hUM phaT dang /_rat+not+ta ma hUM/_zhes pa la sogs pa'i sngags bsams la/_de nas 'od zer sna lnga snying ga nas byung bas sngags kyi 'od zer de 'jig rten gyi khams kun du 'phros
[\[236a.5\]]pas 'gro ba thams cad la phog par bya ste sems can gyi sdug bsngal zhi bar byas nas/_de bzhin gshegs pa'i bcud bsdus nas 'od de phyir log nas snying gar zhugs pas skad cig mas sngags dang 'od zer gnyis 'dus pas rdo rje gtsug tor gyi gzugs rdzogs par bskyed nas spro
[\[236a.6\]]bar bya'o/_/de yang gang du spro na ni shar phyogs kyi 'khor lo'i rtsibs pad+ma'i steng na zla ba'i dkyil 'khor gyi steng du dgod par bya ste bka' nod cing bzhugs par bya'o/_/de la cho 'phrul chen po bzhis byin gyis brlab par bya ste snying gar rdo rje/_khar pad+ma/_dpral bar rin po che/_spyi bor
[\[236a.7\]]rgya gram mo/_/de la yang dbang bskur ba yid bzhin gyi nor bu rin po che'i rgyan nam mkha' las byung bas dbang bskur te/_bdag gi rdo rje dang dril bu gnyis sri zhu'i tshul gyis lag par byin la/_rdo rje gtsug tor zhes lan gsum brjod de/_ming gi dbang bskur phrin las gzhol lo/_/
[\[236b\]]
[\[236b.1\]]sku mdog dang 'od zer dkar po 'bar ba'o/_/phyag rgya ni rdo rje dang ldan pa'i sa gnon gyis bzhugs pa'o/_/de bzhin du gzhan rnams la yang dang po thugs ka'i sngags kyi phreng ba bkod pa dang /_de las 'od 'phros pa dang bsdu ba'i sbyor bas skur gyur pa dang sems can gyi don byas nas
[\[236b.2\]]slar byon te bka' nod pa dang /_de la cho 'phrul bzhis byin gyis brlab pa dang /_nam mkha' las byung ba'i rin po ches dbang bskur ba dang /_phyag mtshan lag tu byin te ming gi dbang bskur bar byas la nyid kyi phrin las la bzhag ste gnas ji lta bar bzhugs par bya'o/_/sa
[\[236b.3\]]bon dang sku mdog ni dkyus su gsal lo/_/bskal bzang bcu drug yang dgod par bya ba'i sogs dang spro ba dang /_bsdu ba ni gong ltar shes par bya'o/_/ming gi dbang bskur mi bya'o/_/rin po che'i dbang bskur ro/_/de yan chad ni dkyil 'khor rgyal po mchog gi ting nge 'dzin to/_/
[\[236b.4\]]da ni las rgyal po mchog gi ting nge 'dzin bstan te lha'i las dang rnal 'byor pa'i las rgyal po mchog ste/_de yang lha'i las rgyal ba mchog gi don ston to/_/shAkya seng ger phyag btsal nas/_/zhes pa la sogs pas bstan te khams gsum gyi sems can thams cad shAkya
[\[236b.5\]]seng ge la sogs pa dkyil 'khor gyi lha rnams la phyag 'tshal nas ngan song sbyong ba'i dkyil 'khor 'dir gzhug cing dbang nos pa dang dkyil 'khor 'di'i lha rnams kyis ngan song gsum gyi sdug bsngal sbyang ba dang sems can thams cad kyang ngan song las 'dren par mdzad pa'i
[\[236b.6\]]phyir na las kyi phyag rgya mchog ces bya'o/_/rtsa ba'i lha nyi shu rtsa gcig dang /_bskal pa bzang po'i lha bcu drug ste sum cu rtsa bdun po kun gyi phrin las su ngan song sbyong ba las gzhan mi mnga' ba'i phyir na so so re re la de dag las bcom ldan 'das des kyang ma gsungs so/_/so
[\[236b.7\]]so re re'i sgras ni rdo rje'i dbyings la sogs pa'i lha rnams la ni las so so re re yod do zhes sbyar bar bya'o/_/'dir ni ci zhig kho na'o zhes bya'o/_/de ni las kyi rgyal mchog ces bya ba'i ting nge 'dzin to zhes bya ba ni lha'i las so zhes bya ba'i tha tshig go/_/da ni rnal 'byor pa'i las la
[\[237a\]]
[\[237a.1\]]rjes su sbyor ba'i ting nge 'dzin to/_/de la yang spyan drang ba dang phyag rgya bzhis rgyas gdab pa dang dbang bskur zhing byin gyis brlab pa dang mchod pa dang bzlas pa'o/_/de la dang por spyan drang pa bstan te/_sngags dang phyag rgya ldan pa yis/_/sgo ni dbye bar bya ba ste/_
[\[237a.2\]]zhes pa la sogs pa dang 'brel to/_/sgo dbye ba'i sngags dang phyag rgya la sogs pa ni dkyus su gsal lo/_/shAkya'i rgyal po bdag sbyor ro/_/zhes pa la sogs pa la shAkya ni bdag nyid kyi rigs su 'khrungs pas na'o/_/rgyal po ni gtso bor gyur zhes bya'o/_/bdag sbyor ba zhes
[\[237a.3\]]pa ni bdag rnal 'byor pa shAkya thub pa'i ting nge 'dzin dang ldan pa'o/_/de'i don yang 'di ltar shes par bya ste/_dbus kyi gtso bo las mar me gnyis pa ltar bdag byung nas dkyil 'khor gyi lha rnams la dbang nos phyag btsal nas grogs lta bu'i tshul du bsams nas shar gyi sgo drung du gnas
[\[237a.4\]]te spyan drang bar bya'o/_/la la dag bdag sbyor ba dang po dang ldan pa des bya'o zhes smra'o/_/de'i don yang bdag sbyor ba po dang ldan pa des nam mkha'i phyogs su gnas la stong par bya ba dang gnas bskyed pa dang gtso bo la sogs pa rnams bskyed pa byas nas/_de nas nam mkha' las
[\[237a.5\]]bsams nas sgo drung du gnas te/_ye shes sems dpa' grogs su bltas te spyan drang bar bya'o zhes gsungs so/_/spyan drang ba yang chos kyi sku las bzhengs pa dang longs spyod dang rdo rje rgyal po'i snying ga'am/_gdan mtshams nas spyan drang ba'o/_/dzaHhUM baM hoH/_zhes pa ni rdo rje
[\[237a.6\]]rgyal po'i sngags so/_/lcags kyu la sogs pa'i sngags som nyi za bar mi bya'o/_/phyi ma ni dkyus su gsal lo/_/bgegs bskrad rdo rje gnod sbyin gyis/_/zhes pa ni nam mkha'i phyogs su byon pa las rnal 'byor pa'i rnam par rtog pa'i blo la gnas pa'i bgegs rdo rje gnod sbyin
[\[237a.7\]]gyi sngags dang phyag rgyas bskrad do/_/de nas dri chu'i yon chab zhabs bsil dbul lo/_/de nas bstod pas bstod do/_/phyag rgya bzhis ni bcing bar bya/_/zhes pa ni tshul rnam pa gnyis su med par bya ba phyag rgya bzhis rgyas gdab bo/_/de ltar phyag rgya bzhis gnyis su med par byas
[\[237b\]]
[\[237b.1\]]nas phyag rgya bzhis rgyas gdab par bya ste/_de la yang sngags dang phyag rgya gnyis so/_/de nas sngags dang phyag rgya ni/_/go rims bzhin du bshad par bya/_/zhes pa dang mtshams sbyar bar bya'o/_/sngags la yang gnyis te/_spyi'i sngags dang rtsa ba'i sngags so/_/spyi'i sngags ni
[\[237b.2\]]oM na mo b+ha ga wa te sarba durga ti pa ri shod+ha na/_zhes pa la sogs pa'o/_/rtsa ba'i sngags ni 'og nas shes par bya ste/_dkyus su gsal bas shes par bya'o/_/shAkya seng ge'i phyag rgya ni/_/zhes pa la sogs pas bstan te de la yang dam tshig gi phyag rgya dang /_chos kyi phyag rgya
[\[237b.3\]]dang /_las kyi phyag rgya dang /_phyag rgya chen po'o/_/re re la yang bsam pa dang bcing ba dang bzlas pa gsum nyid du shes par bya'o/_/de yang lus kyi las dang ngag dang yid kyi'o/_/de re re la yang sku dang gsung dang thugs gsum du shes par bya'o de yang /_sku gsung thugs kyi sbyor ba
[\[237b.4\]]yis/_/phyag rgya bzhi ni bcing bya ste/_/lus ngag yid kyi las rnams kyi/_/dngos grub thams cad grub ces pa'o/_/zhes gsungs so/_/lus kyi las su ni/_dbus su ting 'dzin mchog gnas pa/_/zhes pa la sogs pa'o/_/yid kyi'am bsam par bya ba dam tshig gi phyag
[\[237b.5\]]rgya ni/_lha ni re re'i thugs ka nas/_/sems dpa'i rdo rje bkod nas su/_/dam tshig phyag rgya de bsgyur ro/_/zhes pa'o/_/dag gi las su ni/_oM AHsarba bita sarba A wa ra NA bi sho d+ha ne mu ne hUM phaT/_shAkya thub pa'i sngags so zhes pa la sogs pa'o/_/chos kyi phyag rgya la yang
[\[237b.6\]]gsum mo/_/lce la pad+ma dang zla ba bsam pa ni sku'o/_/rdo rje bsam pa ni thugs so/_/yig 'bru bsam pa ni gsung ngo /_/chos kyi phyag rgya bsgom pa ni/_/mgrin pa'i pad+ma zla dkyil du/_/gong du phyung ba'i sngags bkod pa/_/chos kyi phyag rgya'i cho ga'o/_/zhes pa'o/_/las kyi
[\[237b.7\]]phyag rgya la yang de bzhin du shes par bya ste/_lus kyi las su bcing ba ni/_/lha kun gyi ni thugs ka ru/_/rdo rje rgya gram bskyed nas su/_/zhes bya'o/_/lus kyi las ni/_chos kyi 'khor lor ci gsungs pa/_/zhes pa'o/_/phyi ma ni ngag gi'am 'og nas 'byung ba la bkar ma
[\[238a\]]
[\[238a.1\]]btags pa la phyag rgya chen po de'i las kyang de ltar gsum du shes par bya'o/_/bsam pa dang bcing ba dang bzlas pa'o/_/gong du chung ba las gsung ba'i/_/zhes pa la sogs pa'o/_/phyi ma ni dkyus su gsal lo/_/de nas byin gyis brlab pa ni de bzhin
[\[238a.2\]]gshegs pa rnams la gnas bzhi ru sems ma bzhis byin gyis brlab/_sgeg mo la sogs pa rnams la rang gi rigs kyi phyag rgyas byin gyis brlab bo/_/dbang bskur ba ni rin po che myu gu'i phyag rgyas dbang bskur te/_gtso bo la de bzhin gshegs pa thams cad kyis dbang
[\[238a.3\]]bskur nas thim pas dbu gtsug tor bltar mi mngon par gyur to/_/rdo rje gtsug tor la sogs pa ni 'khor los sgyur ba'i rgyal po'i cha byad du gnas so/_/de ltar dbang bskur nas mchod de/_de nas de'i mchod pa kun la dri'i chus gtor bar bya'o/_/de nas mchod pa'i khyad
[\[238a.4\]]par ni gong du gsungs pa bzhin de dag la/_rnam pa sna tshogs mchod pa bya/_/zhes pa ni gong du gsungs pa de bzhin du rdzas kyi mchod pa lnga dang /_phyag rgya'i mchod pa lnga dang /_lA s+ye la sogs pa brgyad dang mchod pa nyi shu pas mchod do/_/gzhan yang sna tshogs te/_phyag
[\[238a.5\]]rgyas rol mo bcu po rnams kyis kyang mchod par bya'o/_/sgrub pa'i mchod pa bcu drug gis kyang mchod do/_/mchod pa'i rjes la mnyam med mi g.yo'i bstod pa bya ste zhes pa ni/_mnyam med mi g.yo mchog chos can/_/thugs rje'i bdag nyid 'gro sdug sel/_/yon tan
[\[238a.6\]]dngos grub sbyin mdzad pa/_/'dis ni mnyam nyid dam pa bstod/_/yon tan kun du tshad med de/_/nam mkha' dang yang bskrun yod min/_/dngos grub mnyam med dpe bral ba/_/'gro la gnas par stsol mdzad bstod/_/rtag tu dri med thugs rje 'byung /_/smon lam grub pa 'gag
[\[238a.7\]]med nyid/_/'gro ba'i don ni mtha' yas pa/_/bdag nyid rtag tu snang la bstod/_/tshad bral yongs su rdzogs pa yi/_/bde gshegs go 'phang der bsnyegs kyang /_/thugs rje'i spyod pa 'gag mi 'gyur/_/bzang po shin tu mchog ldan bstod/_/mchog sbyin nang na mchog
[\[238b\]]
[\[238b.1\]]brnyes pa/_/kun grub 'gro la mchog stsol mdzad/_/mgon po kun du sgrib med pa/_/dngos grub dam pa stsol mdzad pa/_/bstod pa'i rgyal po 'di dag gis/_/lan cig tsam yang bstod byas na/_/sangs rgyas kun gyis dbang bskur zhing /_/bde gshegs thams cad
[\[238b.2\]]'grub par 'gyur/_/zhes pa'o/_/de nas bzlas pa la 'jug par bya ste bdag dang lha thams cad tha mi dad par grogs lta bur bsams te/_gang dang gang gi bzlas pa byed pa de'i tshe de nyid kyi rang bzhin du bsams la gong gi sngags gang yin pa bzlas so/_/de lta bur bsgom pa ni
[\[238b.3\]]zla ba drug gam zla ba gcig tu gnang pa'am mtshan ma'am grangs rdzogs su bsnyen pa thun bzhi'i rim pa bya'o//_//de nas gdod rdul tshon brtsam mo/_/sngon du bsnyen pa bya ba'i cho ga'i rim pa'i dka' 'grel rdzogs so//_//_
[\[238b.4\]{D2639}]@##/_/rgya gar skad du/_sarba durga ti pa ri sho d+ha ne+e saM k+Ship+ta nA ma/_bod sked du/_ngan song thams cad yongs su sbyong ba zhes bya ba'i cho ga mdor bsdus pa/_thams cad mkhyen pa la phyag 'tshal lo/_/'jam dpal gzhon nur gyur pa la phyag 'tshal lo/_/chos kyi 'khor lo
[\[238b.5\]]skor mdzad pa'i/_/shAkya seng ger phyag 'tshal nas/_/ngan song thams cad sbyong don du/_/lung gzhan cung zad bshad par bya/_/de la dang por rnal 'byor pa'i dbang phyug gis mi phyed bzhi rigs rnams gson pa'i bar chad du gyur pa'i dus su rdo rje'i rigs can rnam 'chi
[\[238b.6\]]ba'i dus byas pa'i tshe/_ngan song thams cad yongs su sbyong ba'i cho ga byed par 'dod pas ro dang nye ba'i gnas su stan la skyil mo krung bcas pas 'dug ste/_oM swa b+hA wa shud+d+haHsarba d+harmAHswa b+hA wa shud+d+ho\u0f85haM/_zhes brjod par bya'o/_/de'i rjes la mgrin par yi ge trIHyongs su
[\[238b.7\]]gyur pa las pad+ma/_de'i steng du a las byung ba'i zla ba'i dkyil 'khor la hUM las byung ba'i rdo rje rnam par bsgom ste/_rdo rje'i lce rnam par bsams pas sngags bzlas pa mthu dang ldan par 'gyur ro/_/lag pa gnyis gan rkyal du byas pa'i lag pa'i mthil du a las byung ba'i
[\[239a\]]
[\[239a.1\]]zla ba la/_hUM las rdo rje rtse lnga pa kha dog dkar por sprul te lag pa'i mthil du thim par bsgoms la/_lag pa gnyis thal mo sbyar ba bcings la/_rdo rje lag par rdo rje'i bar du sbyor bas phyag rgya bcing ba mthu dang ldan par 'gyur ro/_/de nas lci ba ma lhung bas
[\[239a.2\]]dkyil 'khor gru bzhi pa'i tshad du byugs la/_tsan+dan dkar pos kyang byugs te ku shas chu dang ba'i rnam pa lnga gtor bar bya'o/_/'bru lnga dang sman lnga dang rin po che lnga nang du blugs pa mgrin pa gos sngon pos bcings pa'i bum pa ku sha la nye bar gzhag par bya'o/_/rdo rje 'jigs byed
[\[239a.3\]]nas bzung ste rdo rje rtse mo mthar thug pa'i phyag rgyas srung ba'i 'khor lo rnam par bsgom par bya ste/_ra ba dang gur bcing ba bsgoms la byin gyis brlab par bya'o/_/dkyil 'khor la gre tog gi tshom bu sil ma gtor la/_'khor lo tshogs dang bcas pa yi/_/dkyil 'khor nam
[\[239a.4\]]mkhar bsgom par bya/_/me tog sogs kyis yang dag mchod/_/sdig pa bshags pa la sogs bya/_/lha dang lha min dri za dang /_/klu dang 'byung po lho 'phye che/_/gnod sbyin srin po yi dwags kyis/_/nam mkhar bzhugs pa'i dkyil 'khor la/_/mchod nas sangs rgyas
[\[239a.5\]]rnams kyis ni/_/yon tan brjod pa bsgom bya ste/_/e ma ho sangs rgyas e sangs rgyas/_/sangs rgyas mdzad pa mchog mdzad legs/_/ngan song thams cad legs sbyangs nas/_/'gro rnams byang chub thob par mdzad/_/lha dang klu sogs thams cad kyis/_/thal mo rab tu sbyar
[\[239a.6\]]byas te/_/shAkya seng ge phyag 'tshal nas/_/de nyid du ni mi snang 'gyur/_/de rjes yi ge a las ni/_/bskyed pa'i zla ba snying gar te/_/de yi dbus su dkyil 'khor bsam/_/nam mkha'i dkyil 'khor bkug nas ni/_/snying ga ru ni gzhug par bya/_/rdo rje lcags kyu la sogs
[\[239a.7\]]kyis/_/dgug gzhug bcings la dbang du bya/_/dkyil 'khor rnam gnyis legs bsres te/_/ro gcig tu ni rnam par bsgom/_/dkyil 'khor ba ni thams cad du/_/rdzogs pa'i sbyor ba las byung ba/_/de yi dbus su bdag gi dngos/_/shAkya seng ger bsgom par bya/_/de nas shAkya
[\[239b\]]
[\[239b.1\]]thub pa'i thugs kar zla ba'i dkyil 'khor la ngan song sbyong ba'i sngags kha dog dkar por bsams te/_sngags kyi 'od zer rnams kyis khams gsum po snang bar byas nas dmyal ba dang yi dwags dang byol song gi sems can ngan song ba rnams 'od zer gyis bkug par bltas la dkyil
[\[239b.2\]]'khor du bcug pa dang /_dkyil 'khor pa thams cad kyis de nas sems can thams cad la dbang bskur ba dang ldan par blta bar bya'o/_/de ltar dbang bskur tsam gyis ni/_/khams gsum pa yi sems can kun/_/sangs rgyas sras dang mnyam bkod nas/_/dri ma med pa'i khyad par gyis/_/
[\[239b.3\]]de nas sems can dga' ba yis/_/bstod pa'i tshig rnams rjod par byed/_/chos kyi 'khor lo skor mdzad pa/_/khams gsum pa yi 'gro kun gyi/_/ngan song thams cad sbyong mdzad pa/_/shAkya seng pe phyag 'tshal lo/_/chos kyi dbyings kyi rang bzhin las/_/sems can
[\[239b.4\]]kun la phan pa'i phyir/_/rang gi de nyid ston mdzad pa/_/rdo rje gtsug tor phyag 'tshal lo/_/mnyam pa'i ye shes sgom pa yis/_/khams gsum la gnas thams cad la/_/dbang bskur rab tu sprul mdzad pa/_/rin chen gtsug tor phyag 'tshal lo/_/so sor kun rtog rang
[\[239b.5\]]bzhin las/_/chos kyi bdud rtsi char 'bebs pa/_/sems can dbugs 'byin mdzad pa po/_/pad+ma'i gtsug tor phyag 'tshal lo/_/sems can sdug bsngal bsal ba'i phyir/_/bya ba rjes grub rang bzhin can/_/phrin las sna tshogs mdzad pa po/_/sna tshogs gtsug tor phyag
[\[239b.6\]]'tshal lo/_/khams gsum 'od kyis gsal mdzad nas/_/sems can rnams la thugs brtse bas/_/bden pa mthong bar mdzad pa po/_/gtsug tor gzi brjid phyag 'tshal lo/_/yid bzhin nor bu rgyal mtshan rnams/_/sbyin pas sems can thams cad kyi/_/bsam pa
[\[239b.7\]]thams cad rdzogs mdzad pa/_/gtsug tor rgyal mtshan phyag 'tshal lo/_/nyon mongs nye ba'i nyon mongs dag_/gcod cing bdud bzhi'i stobs bcom nas/_/sems can byang chub thob mdzad pa/_/gtsug tor gnon po phyag 'tshal lo/_/khams gsum 'gro ba thams cad
[\[240a\]]
[\[240a.1\]]kyis/_/gdugs dkar gyes ni brgyan pa yi/_/chos kyi rgyal po thob mdzad pa/_/gtsug tor gdugs dkar phyag 'tshal lo/_/sgeg mo phreng ba de bzhin du/_/gar ma lha mo bzhi po dang /_/spos dang me tog mar me ma/_/dri yi lha mo phyag 'tshal bstod/_/dad
[\[240a.2\]]sogs ngo bo las byung ba'i/_/sgo yi dbus na gang bzhugs pa/_/lcags kyu zhags pa lcags sgog dril/_/sgo srung rnams la phyag 'tshal 'dud/_/sgo bzhi yi ni logs dag na/_/khyams la sogs par bzhugs mdzad cing /_/rab dga' la sogs gnas mdzad gang /_/
[\[240a.3\]]byang chub sems dpa' phyag 'tshal 'dud/_/tshangs pa drag po zla ba sogs/_/phyogs bzhi'i 'jig rten skyong ba dang /_/me dang srin po rlung lha dang /_/'byung po'i bdag po phyag 'tshal bstod/_/ces bya ba'i tshig 'dis bstod cing dril bu dkrol bar bya'o/_/spros nas dkyil
[\[240a.4\]]'khor la sogs pa ste khams gsum po stong pa nyid du bsgom par bya'o/_/de nas stong pa nyid las yo raM baM laM las byung ba'i dkyil 'khor gyi steng du/_suM las byung ba'i rin po che sna bzhi'i rang bzhin can gyi ri rab bsgom par bya'o/_/de'i dbus su b+huM las byung ba'i gzhal yas
[\[240a.5\]]khang gru bzhi la sogs pa'i yon tan dang ldan pa'o/_/de'i dbus su 'khor lo rtsibs brgyad pa/_de'i lte ba la gnas pa'i seng ge'i gdan no/_/de'i steng du a las byung ba'i zla ba la thabs dang shes rab kyi bdag nyid can gyi sngags bzlas te/_oM mu ne mu ne ma hA mu ni swA hA/_
[\[240a.6\]]sngags 'di'i yongs su gyur pa las/_/shAkya'i rgyal po rjes dran bya/_/sems can kun la rjes brtse bas/_/chos kyi 'khor lo'i phyag rgya 'dzin/_/rdo rje khu tshur gnyis bcings te/_/rim gyis rnam par 'byed pa ni/_/rgya 'di chos kyi 'khor lo ste/_/'khor ba thams cad gcod
[\[240a.7\]]byed yin/_/'di yi dpe ni 'di 'dra ste/_/ji ltar pad+ma la chags pa'i/_/bung ba la sogs bsdams pa bzhin/_/de bzhin pad+ma'i 'dab phye na/_/bcing pa'i sdug bsngal thar bar byed/_/de bzhin 'khor bar sems can rnams/_/srid gsum 'khor bar bcings pa las/_/thugs
[\[240b\]]
[\[240b.1\]]rje'i bdag can shAkya yi/_/seng ges bcings pa las grol mdzad/_/de nas bcom ldan 'das kyi thugs kar zla ba la sngags kyi yi ge bsgom par bya ste/_oM na mo b+ha ga wa te sarba durga ta pa ri sho d+ha ni rA dzA ya/_ta thA ga tA ya/_arta te/_sa myak+saM bud+d+hA ya/_tar+ya thA/_oM sho d+ha ne sho d+ha ne
[\[240b.2\]]sarba pA paM bi sho d+ha ne shud+he bi shud+he/_sarba karma A ba ra Na bi sho d+ha ne swA hA/_sngags 'dis rdo rje gtsug tor nas bzung nas rdo rje lcags kyu'i bar du rdzogs par bya'o/_/oM badzra hUM phaT/_ces brjod nas/_/bcom ldan 'das kyi zhal gyi sgo nas phyung ste sems can thams cad snang bar
[\[240b.3\]]byas nas ngan song thams cad zhi bar byas te shar gyi rtsibs kyi pad+ma dang zla ba la gnas pa'i hUM las skyes pa'i rdo rje gtsug tor sku mdog dkar po sa gnon gyi phyag rgyas yang dag par bzhugs pa'o/_/oM rat+no ta ta ma t+t+waM gis lho'i rtsibs kyi pad+ma dang zla ba la gnas pa'i rin chen gtsug tor
[\[240b.4\]]sku mdog sngon po mchog sbyin gyi phyag rgya 'dzin pa khams gsum pa la dbang sgur bar mdzad pa'o/_/oM pad+mo ta ta ma trIHsa nub kyi rtsibs kyi pad+ma dang zla ba la gnas pa'i pad+ma'i gtsug tor sku mdog dmar po bsam gtan gyi phyag rgya 'dzin pa/_sems can thams cad dbugs 'byin
[\[240b.5\]]par mdzad pa'o/_/oM bi sho d+ha ma a zhes pas byang gi rtsibs kyi pad+ma dang zla ba la gnas pa'i sna tshogs gtsug tor sgu mdog ljang gu mi 'jigs pa stsol bas sems can 'khor ba las sgrol bar mdzad pa'o/_/a~M gyi sa bon las byung ba'i gtsug tor gzi brjid me'i mtshams kyi
[\[240b.6\]]pad+ma dang zla ba la gnas pa/_sku mdog dkar dmar phyag g.yas na nyi ma bsnams pa g.yon dkur brten te bzhugs pa khams gsum pa snang bar mdzad pa'o/_/hUM gi sa bon las byung ba'i gtsug tor rgyal mtshan bden bral gyi rtsibs kyi pad+ma dang zla ba la gnas pa sgu mdog
[\[240b.7\]]dmar nag yid bzhin gyi nor bu'i rgyal mtshan bsnams pa ser sna sbyong bar mdzad pa'o/_/d+hi'i sa bon las byung ba'i gtsug tor rnon po rlung gi rtsibs kyi pad+ma dang zla ba la gnas pa sku mdog nam mkha' ltar sngo ba/_phyag g.yas na ral gri g.yon na glegs bam bsnams pa nyon mongs
[\[241a\]]
[\[241a.1\]]pa dang nye ba'i nyon mongs pa yang dag par gcod par mdzad pa'o/_/k+ShaM gi sa bon las byung ba gtsug tor gdugs dkar po dbang ldan gye rtsibs kyi pad+ma dang zla ba la gnas pa sku mdog dkar po gdugs bsnams pa chos kyi bdag po thob par mdzad pa'o/_/hUM t+t+waM hrIHaH'i
[\[241a.2\]]sngags kyis sgeg mo la sogs pa bzhi mtshams kyi cha'i pad+ma dang zla ba la gnas pa sku mdog rigs kyi rim pa bzhin no/_/me tog la sogs pa grwa'i cha'i pad+ma dang zla ba la gnas pa sku mdog dang sngags de bzhin du spro bar bya'o/_/de nas oM sarba saM skA ra pa ri shud+he d+harma te ga ga na sa mung+ga te swa
[\[241a.3\]]b+hA wa bi shud+he ma hA na yA pa ri bA re swA hA/_zhes bya ba'i sngags 'dis byams pa la sogs pa bcu drug spro bar bya ste shar gyi sgo'i logs gnyis su byams pa la sogs pa bzhi dgod de/_byams pa mdog ser po pad+ma la gnas pa'i zla ba la sems dpa'i skyil mo krung gis bzhugs pa phyag
[\[241a.4\]]g.yas na klu shing me tog_/g.yon na ril ba spyi blugs 'dzin pa byams pa'i thugs kyi bdag nyid can no/_/gnyis pa mthong ba don yod ni mdog ser po pad+ma la gnas pa'i zla ba la bzhugs pa g.yas pa na pad+ma spyan dang ldan pa/_g.yon pa khu tshur dkur brten pa'o/_/gsum pa ngan song
[\[241a.5\]]sbyong ba ni sku mdog dmar po lcags kyu 'dzin pa'o/_/bzhi pa mya ngan dang mun pa thams cad 'joms pa'i blo gros ni mdog dmar ser g.yas na dbyug pa 'dzin pa/_g.yon pa khu tshur dkur brten pa'o/_/lho'i sgo'i logs su dang po spos kyi glang po mdog dkar ljang phyag g.yas na dri'i glang
[\[241a.6\]]po'o/_/gnyis pa dpa' bar 'gro ba ni shel dang zla ba'i mdog can g.yas na ral gri 'dzin pa'o/_/gsum pa nam mkha'i mdzod ni mdog dkar ser g.yas pa na pad+ma la gnas pa'i chos kyi mdzod do/_/bzhi pa ye shes tog ni mdog sngon po g.yas na yid bzhin gyi nor bu'i rgyal mtshan
[\[241a.7\]]'dzin pa'o/_/nub kyi sgo'i logs su dang po ni 'od dpag tu med pa zla ba'i mdog can phyag g.yas pa na bdud rtsi'i bum pa bsnams pa'o/_/gnyis pa zla 'od ni mdog dkar po phyag g.yas pa na pad+ma la gnas pa'i zla ba 'dzin pa'o/_/gsum pa bzang skyong ni mdog dkar dmar phyag
[\[241b\]]
[\[241b.1\]]g.yas na rin po che 'bar ba 'dzin pa'o/_/bzhi pa dra ba can gyi 'od ni mdog dmar po phyag gnyis kyis rdo rje'i dra ba 'dzin pa'o/_/de nas byang gi sgo'i logs su rdo rje snying po mdog sngo zhing dkar ba la phyag g.yas pa na ut+pa la rdo rje dang ldan pa'o/_/gnyis pa blo gros mi zad pa ni kun+da dang zla ba
[\[241b.2\]]ltar dkar ba phyag gnyis na ye shes kyi bum pa 'dzin pa/_gsum pa spobs pa brtsegs pa ni zangs kyi mdog can phyag gnyis na pad+ma la gnas pa'i rin po che brtsegs pa 'dzin pa'o/_/bzhi pa kun du bzang po ni mdog ser po phyag g.yas na rin po che'i snye ma 'dzin pa'o/_/byang chub
[\[241b.3\]]sems dpa' thams cad ni pad+ma dang zla ba'i gdan la sems dpa'i skyil mo krung gis bzhugs pa g.yon pa khu tshur dkur brten pa'o/_/dzaH yi sa bon las byung ba/_/shar du rdo rje lcags kyu ni/_/zla ba dkar ltar mdog 'chang zhing /_/phyag g.yas lcags kyu 'dzin pa'o/_/hUM gi sa
[\[241b.4\]]bon las byung ba'i/_/rdo rje zhags pa lho ru ste/_/sku mdog ser po 'dzin pas gnas/_/phyag na zhags pa yang dag bsnams/_/baM gyi sa bon las byung ba'i/_/rdo rje lcags sgrog nub tu ste/_/sku mdog dmar po legs par mdzes/_/phyag na lcags sgrog 'dzin pa'o/_/hoHyi
[\[241b.5\]]sa bon las byung ba'i/_/rdo rje 'be+ebs pa byang du ste/_/sna tshogs mdog ni 'dzin pas gnas/_/phyag na dril bu yang dag bsnams/_/de ltar dkyil 'khor bskyed nas so so'i sngags brjod par bya ste/_chos kyi 'khor lo'i phyag rgya bcings la/_oM na maHsarba durga te pa ri sho d+ha ni rA dzA ya/_
[\[241b.6\]]zhes bya ba la sogs pa nas te sngags brjod par bya'o/_/sems ni rnam par g.yeng ba'i rgyur 'gyur bas phyi rol gyi phyag rgya bcing bar mi bya'o zhes gsungs pas dkyil 'khor pa so so'i phyag rgya so sor ma bstan to/_/sarba bita sarba A ba ra Na bi sho d+ha ne mu ne hUM phaT/_shAkya thub pa'i
[\[241b.7\]]sngags so/_/oM sarba bid hUM hUM/_rdo rje gtsug tor gyi'o/_/oM sarba bita traT/_rin chen gtsug tor gyi'o/_/oM sarba bid tri hri/_pad+ma gtsug tor gyi'o/_/oM sarba bid aHaH/_sna tshogs gtsug tor gyi'o/_/oM sarba bid oM oM/_gtsug tor gzi brjid kyi'o_//oM sarba bid hUM hUM/_
[\[242a\]]
[\[242a.1\]]gtsug tor rgyal mtshan gyi'o/_/oM sarba bita phaT/_gtsug tor rnon po'i'o/_/oM sarba bita kreM traT/_gtsug tor gdugs dkar gyi'o/_/oM sarba bid ma hA badzrong+g+ha ba dA na pA ra mi tA pU dze hUM/_sgeg mo'i'o/_/oM sarba bid ma hA badzrod+b+ha ba shI la pA ra mi tA pU dze t+t+waM/_phreng
[\[242a.2\]]ba ma'i'o/_/oM sarba bid ma hA badzrod+b+ha ba k+Shun+he pA ra mi tA pU dze dIH/_glu ma'i'o/_/oM sarba bid ma hA badzrod+b+ha bIr+ya pA ra mi tA pU dze aH/_gar ma'i'o/_/oM sarba bita sarba a pA ya bi sho d+ha ni d+ha ma d+ha ma d+hu pa ya d+h+yA na pA ra mi tA pU dze hUM phaT/_bdug pa ma'i'o/_/oM sarba bita sarba
[\[242a.3\]]durga ti pa ri sho d+ha ni gre sha tshe da na puSh+pa bi lo ka ni pradz+nyA pA ra mi tA pU dze tra~M hUM phaT/_me tog ma'i'o/_/oM sarba bid a pA ya bi sho d+ha ni dz+nyA na A lo ka ka ri pra Ni d+hi na pA ra mi tA pU dze hUM phaT/_mar me ma'i'o/_/oM sarba bita sarba a pA ya gan+d+ha bi nA sha ni badzra gan+d+ha u pa ya pA ra mi tA pU dze A hUM
[\[242a.4\]]phaT/_dri ma'i'o/_/oM sarba bid na ra ka ga ti A kaR+Sha Ni hUM dzaHphaT/_rdo rje lcags kyu'i'o/_/oM sarba bita sarba da ra ka ut+ta ra ni hUM hUM phaT/_rdo rje zhags pa'i'o/_/oM sarba bita sarba a pA ya ban+d+ha na bi mo tsa ni hUM baM phaT/_rdo rje lcags sgrog gi'o/_/oM sarba bita sarba a pA ya
[\[242a.5\]]ga ti ga ha na bi sho d+ha ni hUM hoH phaT/_rdo rje 'be+ebs pa'i'o/_/oM mi tri ya ha ra shA swA hA/_oM a mo g+hA daR+sha ni hUM/_oM sarba sho ka ta mo nirga te na ma ti hUM phaT/_oM sarba a pA ya dza ha sarba a pA ya bi sho d+ha ni hUM/_oM gan+d+ha haste ni hUM/_oM shu raM ga me hUM/_oM g+ha ne ga ga na
[\[242a.6\]]lo tsa ne hUM/_oM dz+nyA na ke tu dz+nyA na ba ti hUM/_oM a mi ta b+hA a mi ta wa ti hUM/_oM tsa n+d+ri tsan+d+ra bya ba lo ki te swA hA/_oM b+ha dra pA le hUM/_oM dzA la ni ma hA dzA la ni hUM/_oM badzra gan+he hUM oM ak+Sha ya karma A ba ra Na bi sho d+ha ni swA hA/_oM sarba pra ti b+hA ne pra ti b+hA na kU Ti swA hA/_oM sa man+ta
[\[242a.7\]]b+ha dre hUM/_zhes bya ba'i sngags lan re re de dag so sor brjod la/_de nas phyis 'khor los sgyur ba'i snying po'i 'od zer lcags kyu'i rnam par yang dag par spros la/_shi ba'i rnam par shes pa bkug la 'gro ba rigs drug kyang ngo /_/yi ge gsum gyi bdag nyid du nam mkha' la
[\[242b\]]
[\[242b.1\]]gnas par bya ste/_gos sngon pos mgul chings byas pa'i rdo rje gnod sbyin gyis byin rlabs byas la de nyid kyis sngags bzlas la/_mkhas pas rtag tu mchod par bya'o/_/shi ba'i rus pa'am ming yang rung ste/_skyes pa'am bud med gson po gang yang rung ste shing ro kha ba la me sbar
[\[242b.2\]]te phyir bzlog pa bya ba ni/_nim pa dang yungs kar bsregs la sngags dang phyag rgyas bsnun par bya'o/_/oM sarba pA paM da ha na badzra che ge mo'i sarba pA paM da ha swA hA/_sdig pa thams cad bsreg pa'i sngags des me'i dkyil 'khor du bsnun par bya'o/_/tshad dang chur ldan pa'i bum pas
[\[242b.3\]]de'i sdig pa bkru bar bya ste/_oM sarba A ba ra Na da ha na badzra hUM phaT/_khrus kyi sngags kyis ngan song gi dri ma dag par bya'o/_/de'i rjes la zan dang chur bsres pas sdig pa zhi bar rab tu brtags la/_de nas snod du gyur pa'i dri ma lhag ma gzhom par bya ste de nas phyir bzlog pa bya ste/_
[\[242b.4\]]yungs kar dang /_me tog kun+das sgrib pa thams cad dag par bya'o/_/sngags dang ldan pa'i bla mas phyag rgyas brab par bya'o/_/de'i rjes la phyir bzlog pa bya ba ni yungs kar gyis bya ste yungs kar me tog dang ldan pas yang dag par brjod cing brab par bya'o/_/brab pa'i sngags ni/_oM sarba
[\[242b.5\]]pA paM bi sho d+ha na badzra hUM phaT/_oM sarba karma A ba ra NA ni b+hasmi ku ru hUM phaT/_oM bruM bi nA sha ya A ba ra nA ni dzaHhUM phaT/_oM druM bi sho d+ha ya A ba ra NA ni hUM phaT/_oM dz+wa la dz+wa la d+ha ka d+ha ka ha na ha na A ba ra n+ha ni hUM phaT/_oM su~M` sha ra sha ra pra sha ra pra sha ra A ba ra NA ni hUM phaT/_oM hUM ha ra
[\[242b.6\]]ha ra sarba A ba ra nA ni hUM phaT/_o b+h+ri ta b+h+ri ta sarba A ba ra NA ni hUM phaT/_oM tra Ta tra Ta sarba A ba ra Na ni hUM phaT/_oM tshin+da tshin+da sarba A ba ra nA ni hUM phaT/_oM da ha da ha sarba na ra ga te he rtu hUM phaT/_oM pa tsa pa tsa sarba pre ta ga te he tun hUM phaT/_oM ma tha ma tha sarba tir+ya ka ga te he tun hUM phaT/_
[\[242b.7\]]zhes bya ba'i sngags 'dis bsnun brab la nam mkha' la gzhag par bya'o/_/de'i rjes la rdo rje sems dpa' las byung ba'i thab khung gi dbus su/_hUM las byung ba'i me lha mdog dkar po shes rab la 'khyud pa phyag na ril ba spyi blugs dang mi 'jigs pa dang dbyug pa dang /_bgrang phreng can
[\[243a\]]
[\[243a.1\]]blta ste/_rdo rje sems dpa' la sogs bkug nas bsang gtor dang mchod yon dang zhabs bsil phul te/_yongs su dag pa'i me la thim par blta'o/_/sreg rdzas rnams so sor lan bdun phul te dgang blugs dbul bar bya'o/_/de la nye reg phul te de bzhin nyid kyi
[\[243a.2\]]ye shes kyi me ru yang dag par blta ste/_de'i thugs kar ngan song sbyong ba'i dkyil 'khor gyi 'khor lo 'khor dang bcas pa bzhugs par bsam mo/_/de nas 'khor los sgyur ba nas brtsams te dkyil 'khor pa rnams kyi sngags kyis sbyin sreg dbul lo/_/de'i rjes su nam mkha'
[\[243a.3\]]la gnas pa'i yi ge gsum gyis bdag nyid la oM sarba bita sarba a pA ya bi sho d+ha na hUM phaT swA hA/_zhes bya ba'i sngags kyis ngan song rnam par sbyangs la 'khor los sgyur ba'i bkas rdo rje lcags kyu la sogs pa spro ba'i sbyor bas ngan song nas dgug pa dang gzhug pa dang bcing ba dang dbang
[\[243a.4\]]du bya ba la 'gro ba la lam yang dag par bstan pa'i sngags 'di brjod pa nyid kyis bcom ldan 'das kyi zla ba la yi ge gsum gyi bdag nyid bzhugs par bltas te/_o rat+ne rat+ne ma hA rasne rat+na sam+b+ha be+e rat+na ki ra rte rat+na mA la bi shud+d+hi sho d+ha ya sarba pA paM hUM phaT/_lam yang dag par bstan
[\[243a.5\]]pa'i sngags so/_/de nas bcom ldan 'das la yi ge gsum gyi bdag nyid ro gcig par gyur te spros pa'i spyor bas rdo rje gtsug tor la sogs pa rnams kyis bcom ldan 'das la dbang bskur ba dang ldan par bltas la dril bu dkrol te dgang gzar mar kyis gang ba dbul bar bya ste/_oM pad+me
[\[243a.6\]]pad+me pad+ma d+b+ha be su kha pa t+yaM gats+tshan+tu swA hA/_oM sarba bud+d+hA k+She Ta gats+tshan+tu swA hA/_zhes bya ba'i sngags kyis dgang blugs dbul lo/_/nye reg dang so rtsi la sogs pa phul la dkyil 'khor pa rim pas bcom ldan 'das la thim pa dang /_bcom ldan 'das kyang rnam pa thams cad kyi mchog dang
[\[243a.7\]]ldan nga /'i stong pa nyid kyi mtshan nyid du bzhugs par bya'o/_/'jig rten las 'das pa'i bya ba byas nas dkyil 'khor gshegs su gsol bar bya ste/_oM khyed kyis sems can don kun mdzad/_/ces bya ba la sogs pas gshegs su gsol lo/_/de nas nyi ma gsum pa'am bdun pa la snga
[\[243b\]]
[\[243b.1\]]ma bzhin du ting nge 'dzin gsum bsgoms la 'o mas yongs su gang ba'i snod du rus pa thams cad bzhag ste ngan song sbyong ba'i sngags thams cad rim gyis brjod cing /_yungs kar me tog dkar po dang ldan pas dbang bskur ba sbyin par bya'o/_/khrus byas nas kyang ngan song sbyong ba'i sngags
[\[243b.2\]]mang po bzlas te de nas tshogs kyi 'khor lo'i bza' ba dang ston mo ji ltar 'dod pa yongs su spyad la shis pa brjod pa ji lta ba bzhin du sbyin par bya'o/_/gang zhig sems can bsam pa'i ngo ru ni/_/mdo ru yang dag bsdus tsam byas pa la/_/bstan bcos mthar son mkhas pa yis/_/
[\[243b.3\]]bdag la bzod pa mdzad par rigs/_/bsod nams 'di yi sbyor ba yis/_/khams gsum gnas pa'i sems can kun/_/nyon mongs rgya mtsho las brgal nas/_/bde ba can du 'gro bar shog_/ngan song thams cad yongs su sbyong ba zhes bya ba'i cho ga'i bya ba mdor bsdus pa
[\[243b.4\]]rdzogs so//_//rgya gar gyi mkhan po a nan+ta pa ra he ta'i zhal snga nas mdzad pa'o//[ {D2640}#]@##/_/rgya gar skad du/_pradz+nyA pA ra mi ta hr-id [#]ya swA d+ha [#]naM/_bod skad du/_shes rab kyi pha rol tu phyin pa'i snying po'i sgrub thabs/_shes rab kyi pha rol tu phyin pa dus
[\[243b.5\]]gsum rgyal ba sras dang bcas pa la phyag 'tshal lo/_/dus gsum rgyal ba kun gyi[#]gzhi yin lam yin 'bras bu'ang de/_/shes rab mi dmigs shes rab snying po gtso bo dbyer med pa/_/sku gsum dkon mchog gsum la dbyer med lus ngag yid btud nas/_/rgyal yum rim [#]brgyud
[\[243b.6\]]dad dang shes rab thob phyir bri/_/dad dang shes rab sngon 'gro skyabs dang sems bskyed cing /_/brtson pas grol 'dod bzod ldan sdug bsngal med spangs nas/_/'jig rten chos brgyad bsam btang nas ni ma nyams te[#]/_/'dod yon ma chags khrims ldan ci 'byor mchod dang sbyin/_/
[\[243b.7\]]shes rab sbyangs pas shes rab don shes shes rab spyod 'dod pas/_/rgyal ba'i gnas dang chos 'di gnas su shes rab snying po sgrub/_/gang la chags phyin drug ldan pas khrus byas la/_/rten la maN+Dal mchod bshams stan la mnyam 'dug ste/_/bdun brgya pa yi sngags [#]brjod
[\[244a\]]
[\[244a.1\]]sngags kyi bden pa yis[#]/_/rten der phun sum tshogs pa sngar bsags spyan der drang [#]/_/shes rab pha rol phyin thob shes rab pha rol phyin/_/thabs mang gdul bya 'dul ba'i chos rnam pha rol phyin/_/rgyal ba'i yum gyur rgyal ba sras dang bcas pa [#]la/_/bdag gi
[\[244a.2\]]lus ngag yid gsum dang gus deng nas phyag 'tshal lo/_/'jig rten 'di dang gzhan gyi 'jig rten na/_/mchod par 'os pa'i gzugs sgra dri dag dang /_/ro dang reg bya thugs dang mi 'gal ba'i/_/gtsang dang ma nyams dman par ma gyur pa'i/_/chu gtsang bsil dang me tog
[\[244a.3\]]khyad par can/_/dbyibs legs dri zhim kha dog sna tshogs mdzes/_/tsan+dan gur kum ga pur la sogs sbyar/_/so sor bsreg [#]pa'i bdug pa ji snyed dang /_/nyi zla ltar gsal rin chen 'od 'bar ba'i/_/rin chen sgrol ma mar me mdzes pa'i 'od/_/gla rtsi tsan+dan tu ruska [#]sogs
[\[244a.4\]]legs sbyar dri/_/sku mdzes don du byi dor byug pa rdzas rnams dang /_/sman dang 'bras chan shing thog tam po le/_/yun ring 'tsho ba rnams kyang rim par dbul/_/sgra snyan [#]dbyangs dang sil snyan rol mor bcas/_/rin chen bdun dang rin chen gzhan rnams dang /_/bkra shis rdzas
[\[244a.5\]]brgyad gzhan yang bkra shis rdzas/_/bdag gi [#]lus ngag yid bcas khyod la dbul/_/rgyal sras thugs rje can gyis bdag gzigs la/_/'gro gzugs bde bar bya phyir bzhes su gsol/_/oM sarba ta thA ga ta/_zhes de nyid bsdus pa'i sngags kyis dbul/_rgyal ba sras
[\[244a.6\]]dang bcas la bdag re gnong /_/'khor bar ma rig lus ngag yid gsum gyis/_/mtshams med la sogs sdig pa'i las bgyis dang /_/bgyid du stsal dang rjes su yi rang bshags/_/da ni 'jigs so [#]rgyal sras khyed dpang las/_/lus ngag yid sdig slan chad mi bgyid do/_/
[\[244a.7\]]rgyal sras khyed dang 'jig rten 'di dang gzhan dag na/_/'gro rigs dge ba theg pa rim gyis spyod byed pa'i/_/rgyu 'bras ma 'dres so so'i dge ba [#]bdag yi rang /_/yi rang dge de zag med 'gro la so sor bsngo[#]/_/kun gyi skyabs chen rgyal sras skyabs dag la/_/deng nas bzung
[\[244b\]]
[\[244b.1\]]ste bdag bskyab skyob [#]par mdzod/_/skyabs gnas khyed ltar bdag kyang sems bskyed pas/_/khyod kyis [#]spyod ltar bdag spyod 'gro ba'i don byed shog_/rgyal sras khyod kyis sna tshogs sku sprul la/_/'gro ba grol [#]ba'i rim par chos kyi 'khor lo bskor/_/'gro ba so sor bde lam byang chub ma
[\[244b.2\]]thob par/_/rgyal ba sras bcas mya ngan mi 'da' bzhugs par gsol/_/phyag 'tshal mchod sogs byas pa'i dge ba rgya chen de/_/'gro la bsngos pas 'gro ba so sor bde ba dang /_/ma grol grol dang ma bsgal bsgral dang dbugs phyin dang /_/mya ngan ma 'das pa dag mya ngan 'da'
[\[244b.3\]]bar shog_/rgyal sras dbang por rgyal sras lta bur bdag gis ni/_/tshad med bzhi bsgom rgyal ba sras bcas gnas su gshegs su gsol/_/shes rab pha rol phyin shes dngos po rnams stong pas/_/swa b+hA'i [#]sngags kyis stong par bzlas pas dngos stong dang /_/shU n+ya tA [#]brjod
[\[244b.4\]]gzung ba nyid [#]dang bral/_/'dzin med gnas pa med par blo mnyam gzhag_/mnyam pa'i ngang las ri rgyal dmigs byas la/_/de las rim gyis [#]byung bas gling rnams chags/_/ri steng paM pad a las zla ba dang /_/seng ge'i khri la rin po che yi khri/_/rin chen yon tan rgyan rnams legs
[\[244b.5\]]gsal nas/_/khri steng pad+ma sna tshogs lte ba la/_/yi ge maM ser 'phro 'du [#]las/_/'og tu zla ba A [#]li las/_/steng du kA li nyi ma grub/_/de yi 'khor lo [#]'phro 'du las/_/lte bar zla ba maM gnas pa/_/thams cad gcig gyur bcom ldan 'das/_/shar du paM las yum nyid
[\[244b.6\]]bzhengs/_/lho ru hUM las phyag rdo rje/_/nub tu maM las shA ri'i bu/_/byang du hrIH[#]las spyan ras gzigs/_/bcom ldan gser mdog chos 'chad phyag_/rdo rje skyil krung gtsug tor bcas/_/spyan yangs mthing ga [(]mdzod [,]mjod [)]spur ldan/_/sku yi sgo nas 'od zer 'gyed[#]/_/yum ni longs
[\[244b.7\]]spyod rgyan can te/_/gser mdog sku ni shin tu rgyas/_/pad zla rgyas pa'i gdan la bzhugs/_/phyag gnyis mnyam pa'i ting 'dzin gzhag_/g.yas pa chos 'chad pa dang ldan/_/g.yon pa pusti 'dzin pa'o/_/phyag na rdo rje zhal gcig pa/_/sngon po g.yas na rdo rje bsam/_/
[\[245a\]]
[\[245a.1\]]g.yon na pad+ma 'dzin par byed/_/rin chen rgyan ldan [#]skyil krung bcas/_/shA ri ser po dka' thub gzugs/_/chos gos gsum dang gsil [#]byed g.yas/_/pus btsugs [#]g.yon na lhung bzed thogs/_/lus ngag bsdams nas gnas pa'o/_/mgon po byang sems
[\[245a.2\]]spyan ras gzigs/_/rgyan mdzes sems dpa'i skyil mo krung /_/g.yas na pad+ma mchog sbyin dang /_/g.yon na pad+ma pusti 'dzin/_/de rnams zla ba'i gdan la bzhugs/_/gsal bar gyur nas phyogs kun du/_/byang chub sems dang nyan thos gzugs/_/'gro ba so so'i gzugs 'dzin
[\[245a.3\]]pa/_/steng 'og phyogs rnams thams cad du/_/rang rang mdog dang mtshan mas bskyed/_/de nas bdag po'i mig sogs la/_/k+ShaM dzaM khaM gaM skaM saM rnams/_/zla ba pad+ma gdan spro bsdu/_/de nyid gsum yang gnas gsum du/_/spro bsdu mtshan ma gsum du bsgom/_/ye shes gzhug
[\[245a.4\]]dang dbang bskur dang /_/mi bskyod la sogs so sor gzhag_/shA ri'i spyi bor rgyal ba nyid/_/gsang dbang spyi bor rdo rje 'dzin/_/mgon la 'od dpag yum nyid la/_/mi bskyod gnas la mchod pa dbul/_/'o thug spro bsdu mdun gyi yum/_/bdag la bsdus la snying po'i don/_/'khor
[\[245a.5\]]ba mya ngan 'das pa'i chos/_/thams cad bdag gis gsal bsgoms la/_/spyan ras gzigs dang der sems la/_/shA ris zhus dang ldan btab pa'i/_/mdo don skabs shes don dam bsgom/_/skyo na bden pa'i ngag [#]'don ta/_/tad+ya thA dang oM spel nas/_/ga te ga te pA [#]ra dang /_/ga te
[\[245a.6\]]pA [#]ra saM ga te/_/bo d+hi swA hA zhes brjod la/_/snying gar pad+ma'i lte ba la/_/maM ser bdag [#]la g.yas skor bgrang /_/bsam gtan 'dod na 'khor rnams dang /_/bdag nyid yi ge maM la bsdu/_/de la rim bskyed 'khor rnams la/_/mdo gdon sngags kyis [#]'khor rnams kun/_/sgrib
[\[245a.7\]]sbyangs [#]bdag 'drar gyur pa la/_/rgyal ba'i yum nyid bstan [#]pa yi/_/dge ba bdag gis ci byas thams cad ni/_/sems can kun la byang chub phyir bsngo bas/_/bdag gzhan shes rab snying po thob par shog_/rjes la sgyu ma'i blo yis [#]langs/_/lha yi snang ba la gnas la/_/bya ba thams cad
[\[245b\]]
[\[245b.1\]]rgyal bas spyad/_/ci spyad mthar phyin lam yin pas/_/sems gnyis phyin drug sems kyis bya/_/'di don shes rab snying po ste/_/rmi lam sgyu mas bzlas brjod bya/_/dka' bas klu yi lag nas blangs/_/yun ring mdo rnams legs spyad la/_/rgyal yum 'di byas dge ba yis/_/'gro
[\[245b.2\]]bas shes rab yum thob shog_/shes rab kyi pha rol tu phyin pa'i [#]snying po'i sgrub thabs slob dpon chen po klu sgrub snying pos mdzad pa rdzogs so//_//rgya gar gyi mkhan po bai ro tsa na rak+Shi ta dang /_bod kyi lo tsA [#]ba klan chung gis bsgyur ba'o/_/slad kyis stag lo tsA [#]bas bcos pa'o//_//_
[\[245b.3\]{D2641}]@##/_/rgya gar skad du/_pradz+nyA pA ra mi ta hr-i da ya sA d+ha naM nA ma/_bod skad du/_shes rab kyi pha rol tu phyin pa'i snying po'i sgrub thabs zhes bya ba/_bcom ldan 'das ma shes rab kyi pha rol tu phyin pa la phyag 'tshal lo/_/gang zhig sngon du byas gyur pas/_/rab zhi
[\[245b.4\]]thams cad mkhyen mdzad pa'i/_/rgyal ba de la rab btud de/_/sgrub thabs cho ga dran par bya/_/dben zhing nyams dga'i sa phyogs su/_/bde ba'i stan la 'dug nas ni/_/snying gar pad zla'i nyi steng du/_/maM las 'od 'phros phyogs bcu nas/_/rgyal ba sras bcas spyan drangs te/_/
[\[245b.5\]]nam mkha'i phyogs su gnas par bsam/_/mchod dang nyes pa bshags par bya/_/rjes su yi rang gsol ba gang ba/_/skyabs 'gro sems bskyed blang bya zhing /_/byang chub chen por bsngo bar bya/_/byams dang snying rje dga' ba dang /_/btang snyoms tshangs pa'i gnas pa bsgom/_/
[\[245b.6\]]gsang sngags 'di ni rab tu bzlas/_/oM swa b+hA wa shud+d+haHsarba d+har+m+mAHswa b+hA wa shud+d+ho\u0f85haM/_rgyu dang mi rgyu 'di dag kun/_/gzod nas rang bzhin stong par dran/_/de rjes stong pa'i rang bzhin las/_/yaM raM baM laM 'byung ba bzhi/_/suM las ri rab de steng du/_/b+h+rUM las mdzes pa'i gzhal yas
[\[245b.7\]]khang /_/yangs shing rgyan ldan bsam par bya/_/dbus su seng ge'i khri steng du/_/pad+ma nyi ma la gnas pa'i/_/dmar ser rgyal yum sku mdog ser/_/zhal gcig phyag bzhi sku ni rgyas/_/g.yas gnyis rdo rje skyabs sbyin can/_/g.yon gnyis rdo rje chos 'chad mdzad/_/longs spyod
[\[246a\]]
[\[246a.1\]]rdzogs pa'i rgyan ldan bsam/_/shar du seng ge zla steng du/_/saM las rgyal ba shAkya thub/_/btso ma'i mdog can sprul pa'i sku/_/gtsug tor ldan pa bskyed par bya/_/nub tu pad+ma zla ba la/_/hrIHlas 'jig rten dbang phyug ni/_/shin tu dkar zhing rgyan mdzes pa/_/
[\[246a.2\]]sems dpa'i skyil krung bzhugs par bsam/_/lho ru maM las shA ri'i bu/_/dka' thub cha byad sku mdog ni/_/dmar skya pus btsugs thal mo sbyar/_/shin tu mdzes pa'i sku nyid bsam/_/byang du kun+da las bskyed pa/_/dmar po rgyal la gus pa'i tshul/_/pad+ma'i steng du bskyed byas nas/_/
[\[246a.3\]]de ltar bskyed pa rdzogs pa dang /_/bdag nyid thugs ka'i maM las ni/_/'od 'phros ye shes bkug byas te/_/mchod dang dzaHhUM baM hoHyis/_/so sor dgug gzhug byas nas ni/_/rgyal bas dbang bskur so so la/_/rnam snang mi bskyod rin 'byung dang /_/mtha' yas rgyal ba nyid
[\[246a.4\]]kyis mtshan/_/yi ge gsum gyis byin gyis brlabs/_/yum gyi thugs kar rgyal ba nyid/_/bsdus te ting nge 'dzin snyoms zhugs nas/_/dris dang lan gdab stong pa'i don/_/'khor rnams kun la sbyin par bsam/_/'di ltar chos kun rab zhi las/_spros pa'i 'khor kun yum
[\[246a.5\]]la bsdu/_/mtshan bcas ting nge 'dzin yi ge la/_/dmigs te gsal la mi rtog bya/_/gzod nas zhi ba'i chos kun ni/_/rkyen dbang 'khrul bar rab snang la/_/de nyid tshe na zhi ba nyid/_/zhi tshe sgyu ma lta bur snang /_/mtha' bzhir mi rtog bral bar min/_/bying rgod mi gnas sems nyid ni/_/
[\[246a.6\]]'od gsal cir yang mi sgom pa/_/mtshams med rnal 'byor pha rol phyin/_/rgyal bas zhi bar rab gsungs dang /_/gcig dang du ma bral sogs pas/_/spros pa bkag pas mi rtog shes/_/rnam par rtog dang yang dag rtog_/gal te skyon bzlas bya ste/_/tad+ya thA/_oM ga te ga te
[\[246a.7\]]pA ra ga te pA ra saM ga te bod+hi swA hA/_maM la rab bskor 'od zer ni/_/spro bsdus don byas sngags kyi 'od/_/lte ba'i kha yi bar du bskor/_/ye shes sems dpa' mchod la gshegs/_/stong pa bco brgyad brjod bya ste/_/dam tshig sems dpa' thams cad dang /_/gzhal yas khang ni mi
[\[246b\]]
[\[246b.1\]]dmigs bya/_/rgyal ba'i bka' dang nA gA rdzun yi/_/gsungs pa la brten mos rnams don dang ni/_/bdag nyid sbyang phyir cho ga thabs mchog byas/_/mkhas rnams blo yi dri ma bzod par mdzod/_/'di la ngal ba'i dge ba'i rtsa ba des/_/'gro rnams rab sbyangs snying po'i don shes nas/_/rgyal
[\[246b.2\]]ba'i go 'phang rab tu thob 'gyur te/_/'gro rnams zhi ba'i lam la 'god par shog_/shes rab kyi pha rol tu phyin pa'i sgrub thabs slob dpon chen po dA ra ka pas mdzad pa rdzogs so//[ {D2642}]@##/_/rgya gar skad du/_AR+ya pradz+nyA pA ra mi ta u pa de sha ma nA ma/_bod skad du/_
[\[246b.3\]]'phags pa shes rab kyi pha rol tu phyin pa'i man ngag ces bya ba sangs rgyas dang byang chub sems dpa' thams cad la phyag 'tshal lo/_/sangs rgyas yum gyur de yi ming /_/rang bzhin med pa'i rang bzhin can/_/tshig med yul las rnam par 'das/_/dge ma de la phyag 'tshal 'dud/_/
[\[246b.4\]]dngos po brgyad sogs rgyas par ni/_/khong chud nus pa ma yin pas/_/rjes 'jug spros pa med pa'i don/_/bdag gis rab tu bshad par bya/_/snying gi dkyil du gnas pa ni/_/rdo rje dkar po rnam par mdzes/_/rtse mo lnga pa gzi brjid can/_/lte bar thig le dkar po cig_/lnga po'i
[\[246b.5\]]steng du rim bzhin 'bar/_/pha rol phyin drug rim bzhin dag_/rim bzhin thig le sgra spangs la/_/brtan gyur stobs bskyed ting 'dzin sbyang /_/man ngag rim pas sgra nang du/_/chu skyes 'dab bzhi 'dab brgyad nas/_/'dab ma stong gi bar du dmigs/_/slar bsdus sgra yi ngo bo las/_/'das
[\[246b.6\]]pa mi phyed ye shes 'dod/_/de nyid gsal bar bya ba'i phyir/_/mkhas pa rab tu bsten par gyis/_/sems can rnams la bdag gsol 'debs/_/shes rab kyi pha rol tu phyin pa'i man ngag rdo rje lta bu zhes bya ba dpal kam+pa las mdzad pa rdzogs so//_//rgya gar gyi mkhan po 'di paM ka ra
[\[246b.7\]]shrI dz+nyA na'i zhal snga nas bod kyi sgra bsgyur gyi lo tsA ba dge slong dge ba'i blo gros kyis zhus pa//[ {D2643}]@##/_/rgya gar skad du/_tat+t+wa b+hA sA ka ra Na dI pa nA ma/_bod skad du/_de kho na nyid gsal bar byed pa'i sgron ma zhes bya ba/_sangs rgyas dang byang chub sems dpa' thams
[\[247a\]]
[\[247a.1\]]cad la phyag 'tshal lo/_/rtog pa kun las nges grol gang /_/mtshan med stong pa'i ngo bo can/_/dge ba de la phyag 'tshal nas/_/de nyid gsal ba bri bar bya/_/yum shes rab kyi pha rol tu phyin ma 'di la kun nas nyon mongs pa dang rnam par byang ba'i sgo nas shes par byas nas/_
[\[247a.2\]]de khong du chud par bya ba yin na yang phal che'i spyod yul ma yin pas kho mos ni sgra las 'das pa'i rim pa 'di bstan te/_dang por sems mi g.yo bar 'dug pa slob par 'dod pas lus sems ngal dub med par byas nas gnas bde bar gnas par bya'o/_/de nas rang gi snying dbus su/_/
[\[247a.3\]]chu skyes dkar po 'dab bzhi'i dbus/_/paM ni dkar po bsam par bya/_/brtan gyur rim pas sgra la dmigs/_/de nas pad+ma 'dab brgyad dang /_/brgya yi bar du spro bsdu bya/_/de nas mi g.yo brtan gyur nas/_/dam pa rnams la bsnyen bkur gyis/_/de kho na gsal bar byed pa'i sgron ma
[\[247a.4\]]zhes bya ba dpal kam+pa la'i yum gyis mdzad pa'i rim pa rdzogs so//[ {D2644}]@##/_/rgya gar skad du/_pradz+nyA pA ra mi ta maN+Da la no pi ka_/bod skad du/_shes rab kyi pha rol tu phyin pa'i dkyil 'khor gyi cho ga_/bcom ldan 'das ma shes rab kyi pha rol tu phyin pa la phyag
[\[247a.5\]]'tshal lo/_/spros pa'i mtshan ma las 'das pa/_/yum mchog de la phyag 'tshal nas/_/bde gshegs kun 'byung dam pa yi/_/dkyil 'khor cho ga bshad par bya/_/dam tshig la sogs thob pa yis/_/dang por re zhig bdag med par/_/mos pas nang gi khrus byas la/_/
[\[247a.6\]]gnyis pa phyi yi khrus kyang bya/_/mgrin par pad+ma bsam par bya/_/mdun gyi 'dab mar as bskyed pa'i/_/zla bar rdo rje rtse lnga pa/_/bskyed de lce der thim par bya/_/rdo rje lcer ni bsam byas nas/_/sngags bzlas pa la nus par gyur/_/lag pa gnyis la yi ge a/_/zla bar rdo rje rtse
[\[247a.7\]]lnga pa/_/yi ge hUM gis bskyed byas te/_/kha dog dkar po bsgom par bya/_/lag pa'i nang du thim byas te/_/rdo rje lag pa brtan byas nas/_/phyag rgya thams cad bcing bar bya/_/rdo rje 'jigs byed nas brtsams nas/_/srung ba'i 'khor lo thams cad kyang /_/rdo rje ri bo'i mthar thug par/_/
[\[247b\]]
[\[247b.1\]]mkhas pa yis ni bsam par bya/_/shin tu mnyam gzhag slob dpon gyis/_/kun nas yongs su bskor bar ni/_/rdo rje ra ba dra ba sogs/_/phyogs mtshams bcing bar bya ba'o/_/de nas de yi rjes thogs la/_/sems can kun la phan don du/_/yum mchog sras dang bcas pa
[\[247b.2\]]rnams/_/mdun gyi nam mkhar bsam par bya/_/phyag byas nas ni me tog dang /_/bdug pa dri la sogs pas mchod/_/rtsa ba'i rgyud las gsungs pa ltar/_/mchod pa nyi shus mchod par bya/_/sdig pa thams cad bshags bya zhing /_/rjes su yi rang bskul ba dang /_/de bzhin
[\[247b.3\]]gsol ba gdab pa dang /_/sems can kun la thun mong bsngo/_/sdom pa gzung dang sdig pa dral/_/ye shes dbab dang ngan song dgug_/sdig pa dral bar bya ba'o/_/bdag nyid sems dpar bskyed nas kyang /_/byin gyis brlab par bya ba'o/_/de nas de yi rjes nyid la/_/
[\[247b.4\]]sngags pa gzhan la phan brtson pas/_/stong pa nyid la rab bsgoms nas/_/yi ge hUM las byung ba yi/_/rlung gi dkyil 'khor nas brtsams te/_/ri rab gling bzhi rab tu bskyed/_/de yi steng du mkhas pa yis/_/rdo rje rin chen las grub pa'i/_/gzhal yas khang ni sprul par bya/_/de yi
[\[247b.5\]]gnas su a siM as/_/seng ge'i gdan ni bcu gcig bskyed/_/seng ge'i gdan ni dbus ma la/_/pad+ma la gnas zla ba yi/_/de steng bdag nyid 'dug nas kyang /_/stong pa nyid du rab bsgoms nas/_/de yi rjes thogs nyid la ni/_/bdag nyid kyi ni snying ga ru/_/d+hi las pad+ma 'dab brgyad pa/_/de yi dbus su a las ni/_/
[\[247b.6\]]zla ba'i dkyil 'khor rnam par bsams/_/de dkyil yi ge d+hi bkod de/_/de yi 'od kyis bla ma dang /_/phyogs bcu'i bde gshegs rab tu mchod/_/de nas d+hi de las byung ba/_/pad+ma shes rab pha rol phyin/_/glegs bam dag gis mtshan pa'am/_/'di dag yongs su gyur pa las/_/phyogs
[\[247b.7\]]bcu dus gsum thams cad kyi/_/bde bar gshegs pa'i yum gyur pa/_/shes rab pha rol phyin pa'i yum/_/rdo rje skyil mo krung gis bzhugs/_/sku mdog dung ltar dkar ba la/_/g.yas pa mchog lam sbyin mdzad cing /_/g.yon pa'i phyag na bsnams pa ni/_/pad+ma la gnas
[\[248a\]]
[\[248a.1\]]glegs bam ste/_/rgyan rnams kun gyis rnam par brgyan/_/bsam gtan dag la rab gzhol ba/_/dri zhim me tog gis brgyan pa'i/_/ral pa'i cod pan brgyan pa'o/_/de lta bu yi yum mchog la/_/lha mo brgyad kyis mchod par bya/_/snying ga lkog ma smin mtshams
[\[248a.2\]]dang /_/spyi bo dag gi gnas su yang /_/dam tshig phyag rgyas byin gyis brlab/_/sbyor ba mchog gi ting nge 'dzin zhes bya'o//_//phyogs bcu'i dkyil 'khor dag tu ni/_/pad+ma la gnas zla dkyil du/_/d+hi ni bcu ru gsal ba las/_/rdzogs pa yi ni tshul nyid du/_/phyogs
[\[248a.3\]]bcu'i sangs rgyas bskyed par bya/_/shar phyogs pad gnas zla dkyil du/_/bde gshegs dkon mchog 'byung gnas ni/_/sku mdog dmar skyar gnas pa la/_/g.yas pa rin chen mchog sbyin mdzad/_/g.yon pa lte ba khung du brten/_/de nas go rims bzhin du ni/_/bde
[\[248a.4\]]gshegs mya ngan med pa ni/_/sku mdog nam mkha' lta bu la/_/phyag g.yas 'khor lo 'bar ba bsnams/_/g.yon pa lte ba khung du brten/_/bde bar gshegs pa gsum pa ni/_/rin chen gyi ni 'od 'phro ba/_/dung ltar dkar ba'i sku mdog la/_/g.yas pa mche ba gtsigs pa
[\[248a.5\]]bsnams/_/g.yon pa lte bar brten pa'o/_/byang phyogs zla ba'i dkyil 'khor la/_/rgyal ba'i dbang po zhes bya ba/_/sku mdog ljang gu 'bar ba la/_/g.yas pa'i phyag na pad+ma bsnams/_/g.yon pa lte bar brten pa'o/_/bde bar gshegs pa lnga pa ni/_/ting 'dzin glang po
[\[248a.6\]]dam pa'i dpal/_/btso ma gser gyi mdog 'dra ba/_/phyag g.yas chos ni 'chad pa la/_/g.yon pa chos gos 'dzin pa'o/_/bde gshegs pad+ma dam pa'i dpal/_/sku mdog dkar ba nyid la ni/_/g.yas pa'i phyag na pad+ma bsnams/_/g.yon pa lte bar brten pa'o/_/bde
[\[248a.7\]]bar gshegs pa bdun pa ni/_/nyi ma'i dkyil 'khor snang ba'i dpal/_/sku mdog rin chen margad la/_/phyag g.yas nyi ma'i dkyil 'khor bsnams/_/g.yon pa lte bar brten pa'o/_/dkyil 'khor brgyad pa'i bde gshegs ni/_/sangs rgyas gdugs chen dam pa'i dpal/_/
[\[248b\]]
[\[248b.1\]]sku mdog ljang gu 'od du 'bar/_/g.yas pa sna tshogs rdo rje la/_/g.yon pa lte bar brten pa'o/_/steng gi phyogs kyi sangs rgyas ni/_/dga' bar byed pa'i sems can la/_/sku mdog ut+pal sngon po la/_/phyag g.yas rin chen bum pa bsnams/_/g.yon pa dku ru brten pa'o/_/
[\[248b.2\]]bde gshegs bcu pa zhes bya ba/_/pad+ma dam pa'i dpal zhes bya/_/sku mdog gser ltar 'bar ba la/_/g.yas pa pad+ma bsnams pa la/_/g.yon gyis lte bar brten pa'o/_/bde gshegs 'khor gyi sems dpa' ni/_/g.yon pa pad+ma 'dzin pa la/_/g.yas pa rang gi mtshan ma
[\[248b.3\]]'dzin/_/rang gi rigs kyi mdog 'dzin pa'o/_/zla ba pad+ma ldan pa la/_/a yi sa bon las byung ba/_/chos kyi rgyal mtshan sems dpa' che/_/mdog dkar chu srin rgyal mtshan bsnams/_/traM gi sa bon las byung ba/_/sems dpa' dbang phyug rgyal po ni/_/nam mkha'i mdog
[\[248b.4\]]can lcags kyu bsnams/_/tri yi sa bon las byung ba/_/bkod pa'i rgyan gyi sems dpa' che/_/mdog dkar me tog ut+pal bsnams/_/traM gi sa bon las byung ba/_/rin chen 'od 'phro ljang gu mdog_/rin chen 'od 'bar bsnams pa'o/_/a yi sa bon las byung ba/_/sems
[\[248b.5\]]dpa' snang mchog dkar ba la/_/nyi ma'i dkyil 'khor bsnams pa'o/_/hUM gi sa bon las byung ba/_/phyag rgya'i rgyal po zhes bya ba/_/sku mdog sngo la mda' gzhu bsnams/_/traM gi sa bon las byung ba/_/sems dpa' spos kyi rgyal po ni/_/za ma tog bsnams dmar ba'o/_/oM gyi
[\[248b.6\]]sa bon las byung ba/_/spobs pa brtsegs pa ljang gu la/_/gser g.yu can gyi tog bsnams pa'o/_/tri yi sa bon las byung ba/_/pad+ma'i rgyal po dkar ba la/_/kha ni ma phyed pad+ma bsnams/_/ba yi sa bon las byung ba/_/pad+ma dam pa mdog sngon la/_/pad+ma bye ba bsnams pa'o/_/
[\[248b.7\]]hUM gi sa bon las byung ba/_/sems dpa' rdo rje mi g.yo ba/_/mdog dmar pusti bsnams pa'o/_/a yi sa bon las byung ba/_/thogs med rgyal po sems dpa' yang /_/ljang gu'i mdog can lcags kyu bsnams/_/traM gi sa bon las byung ba/_/rin chen dbang phyug sems dpa' ni/_/
[\[249a\]]
[\[249a.1\]]dung ltar dkar ba'i sku mdog la/_/rin chen zur brgyad bsnams pa'o/_/traM gi sa bon las byung ba/_/mi g.yo'i las ni sems dpa' che/_/nam mkha'i mdog tu gnas pa'o/_/sna tshogs rdo rje bsnams pa'o/_/i yi sa bon las byung ba/_/dga' ba ston pa'i
[\[249a.2\]]sems dpa' ni/_/dmar ba'i mdog la me long bsnams/_/a yi sa bon las byung ba/_/mi g.yo'i sems dpa' bsam gtan tshul/_/sku mdog ljang gu dag tu'o/_/ba yi sa bon las byung ba/_/sems dpa' phyag na rdo rje yang /_/sku mdog dung ltar dkar ba la/_/phyag na rdo rje
[\[249a.3\]]bsnams pa'o/_/hrIHyi sa bon las byung ba/_/byams dang snying rje'i bdag nyid can/_/sku mdog nam mkha'i mdog can la/_/pad+ma 'dzin par gnas pa'o/_/traM gi sa bon las byung ba/_/nam mkha'i snying po sems dpa' ni/_/sku mdog margad lta bu la/_/za ma tog gi phyag mtshan
[\[249a.4\]]bsnams/_/k+Sha yi sa bon las byung ba/_/sa yi snying po'i sems dpa' ni/_/ljang gu'i mdog tu gnas pa la/_/rin chen myu gu bsnams pa'o/_/traM gi sa bon las byung ba/_/sems dpa' kun du bzang po yang /_/mdog dkar rin chen snye ma bsnams/_/mu yi sa bon las byung ba/_/
[\[249a.5\]]sems can kun la 'jam pa'i dpal/_/nam mkha'i mdog ltar ral gri bsnams/_/a yi sa bon las byung ba/_/sems can kun gyi sgrib sel kyang /_/pad+ma rA ga'i mdog can la/_/ut+pal sngon po bsnams pa'o/_/mai yi sa bon las byung ba/_/byams pa mchog tu dam pa de/_/ljang
[\[249a.6\]]gu'i mdog can gun+d+he bsnams/_/pa yi sa bon las byung ba/_/sems dpa' mthu chen thob pa yang /_/pad+ma'i rtsa ba'i mdog can la/_/rdo rje rtse gsum bsnams pa'o/_/aM gi sa bon las byung ba/_/nyon mongs nad sel sems dpa' ni/_/sman pa'i rgyal po zhes bya ba/_/nam mkha'i mdog
[\[249a.7\]]tu gnas pa la/_/bdud rtsi bum pa bsnams pa'o/_/taM gi sa bon las byung ba/_/yon tan snying po sems dpa' ni/_/margad lta bu'i mdog can la/_/rin chen snye ma bsnams pa'o/_/a yi sa bon las byung ba/_/mthong ba dga' ba'i sems dpa' ni/_/in+d+ra nI la'i mdog can la/_/
[\[249b\]]
[\[249b.1\]]klu shing lo ma bsnams pa'o/_/a yi sa bon las byung ba/_/sems dpa' gzhon pa'i rgyan chags pa/_/ku mu da yi me tog bsnams/_/dung ltar dkar ba'i mdog tu'o/_/hUM gi sa bon las byung ba/_/skyes bu dam pa'i sems dpa' che/_/nam mkha'i mdog can ral gri bsnams/_/tri yi sa
[\[249b.2\]]bon las byung ba/_/seng ge 'dra ba'i seng ge'i sgra/_/dmar ba'i mdog la dung bsnams pa'o/_/hUM gi sa bon las byung ba/_/rdo rje spyan gsal sems dpa' ni/_/ljang gu'i mdog la spyan nyid bsnams/_/haM gi sa bon las byung ba/_/byang chub sems dpa' bzang skyong ni/_/mdog dkar
[\[249b.3\]]bum pa bsnams pa'o/_/traM gi sa bon las byung ba/_/sems dpa' dkon mchog 'byung gnas ni/_/nam mkha'i mdog can sdong bu bsnams/_/traM gi sa bon las byung ba/_/sems dpa' dpa' bar 'gro ba ni/_/dmar ba'i mdog la ral gri bsnams/_/a yi sa bon las byung ba/_/
[\[249b.4\]]byang chub sems dpa' gzhon nu rgyal/_/ljang gu'i mdog can zla ba bsnams/_/traM gi sa bon las byung ba/_/byang chub sems dpa' ye shes tog_/dung ltar dkar ba'i mdog can la/_/gser gyis brgyan pa'i tog bsnams pa'o/_/a yi sa bon las byung ba/_/mya ngan kun 'joms
[\[249b.5\]]sems dpa' ni/_/nam mkha'i mdog can ral gri bsnams/_/ta yi sa bon las byung ba/_/sems dpa' blo gros mi zad pa/_/dmar ba'i mdog la pusti bsnams/_/a yi sa bon las byung ba/_/ye shes 'od zer sems dpa' ni/_/'od dang bcas pa'i rdo rje bsnams/_/sku mdog
[\[249b.6\]]ljang gur gnas pa'o/_/lA s+ya la sogs lha mo brgyad/_/sku mdog phyag mtshan gdan la sogs/_/sgo srung bzhi dang bcas pa dag_/rtsa ba'i rgyud las 'byung ba bsam/_/'di ni dkyil 'khor rgyal mchog ces bya ba'i ting nge 'dzin to//_//'di dag gi phrin las ni sems can thams
[\[249b.7\]]cad kyis byang chub rnam pa gsum thob par mdzad pas na las kyi rgyal mchog ces bya ba'i ting nge 'dzin to/_/de nas rdo rje bsdu ba'i phyag rgya bcas la/_bsdu bar bya'o/_/'od zer gyi sgo nas byon te/_de rnams kyi snying po 'di yin no/_/oM pradz+nye ma hA pradz+nye hUM/_d+harma d+hA tu ye swAhA/_oM sarba ta thA ga
[\[250a\]]
[\[250a.1\]]ta ba yu rA ga ti swA hA/_oM d+harma ke tu swA hA/_oM ke tu shwa rA dza swA hA/_oM pad+ma la pad+ma d+ha ra swA hA/_oM rat+na pra brta ya swA hA/_oM sarba ta thA ga ta rat+na a rtsib ri ni swA hA/_oM a ka la ko pra brta na swA hA/_oM A tsar mu ta swA hA/_oM du ti pa ni ra dza Ni swA hA/_oM du pe pa
[\[250a.2\]]du na du pa nu de swA hA/_oM sarba ta thA ga ta rat+na dr-iSh+Ti sha ga sa tri bri sa ri swA hA/_oM ka ma la rA dza pad+ma d+ha ra swA hA/_oM pad+ma ba la pad+ma rA dza swA hA/_oM badzra ak+Sho b+h+yaHswA hA/_oM a mo g+ha rA dza pad+ma d+ha ra swA hA/_oM sarba ta thA ga ta bi shi rat+na na san+d+hi swA hA/_oM shwa ra rat+na d+ha ra swA hA/_oM karmA sid+d+hi
[\[250a.3\]]d+harma d+ha ra swA hA/_oM sarba ta thA ga ta b+ha ga ba te swA hA/_oM bi ya ma sa ba be swA hA/_oM tsaN+Da ma hA ro Sha Na hUM swA hA/_oM sa ri ti ga na ma rA swA hA/_oM traM A kA sha sarba satwa swA hA/_oM k+Shi ti gar+b+ha da na swA hA/_oM sarba ta thA ga ta du ru ma le ga to ba ye swA hA/_oM sa man+ta b+ha dra rat+na da re swA hA/_
[\[250a.4\]]oM many+dzu shrI ku mA ra muM swA hA/_oM sarba a pA ya bi sha ta ne raM ba ye swA hA/_oM mai tri mai tri mai tri swA hA/_oM sarba ta thA ga ta bi muk+te marga da sha ma ti swA hA/_oM ru na ma ya dza swA hA/_oM ru na Ti a rat+na d+ha ra swA hA/_oM A lo ka ti ri ti ri swA hA/_oM a mr-i ta tsa ra a mr-i ta ra sha Ne swA hA/_oM
[\[250a.5\]]sarba ta thA ga ta srur+ya mi la ta swA hA/_oM ku laM pad+ma d+ha ra swA hA/_oM sarba artse nan tig sna d+ha ra swA hA/_oM sarba ta thA ga ta ti ra mi ti badzra swA hA/_oM badzra tra ba le tra ba te swA hA/_oM rat+na saM b+ha ba rat+na d+ha ra swA hA/_oM shu rad+ga ma ti swA hA/_oM tsin+tA pra brta shu rad+ga me swA hA/_oM sarba ta thA ga ta pad+ma
[\[250a.6\]]ba la swA hA/_oM dz+nyA na ke tu bi da ra Na swA hA/_oM sarba sho ga ma to ni rga ti swA hA/_oM a k+Sho ka mo ni rga ti swA hA/_oM a k+Sha ya phu phu baM sha ne swA hA/_oM dz+nyA na pra brta d+ha ra swA hA/_de nas bsdu bas byon pa'i yum chen mo shes rab kyi pha rol tu phyin ma dang sras phyogs bcu'i sangs rgyas 'khor
[\[250a.7\]]dang bcas pa thams cad/_oM sarba ta thA ga ta ban+da naM ka ro mi/_zhes brjod cing /_e ma ho kun du bzang po'i byang chub sems dpa'i spyod pa mchog_/de bzhin gshegs pa'i 'khor lo yi/_/dbus na bde gshegs yum mdzes pa/_/ched du brjod par bsam par bya/_/de nas
[\[250b\]]
[\[250b.1\]]yum shes rab kyi pha rol tu phyin ma'i thugs kar zhugs nas slar byung ste de bzhin gshegs pa dkon mchog 'byung gnas la sogs pa dang gcig tu gyur te yang ched du brjod pa mdzad do/_/e ma ho sangs rgyas thams cad kyi/_/rgya chen gdod nas skye ba med/_/rdul phran ji snyed thams cad kyi/_/
[\[250b.2\]]sangs rgyas rnams ni gcig tu gyur/_/de nas byams pa'i sgo nas gnas pa'i rnal 'byor pas/_rdo rje lcags kyu la sogs pas dgug pa dang /_gzhug pa dang /_bcing ba dang /_dbang du bya ba nas phyag rgya chen po bzhis rgyas btab ste/_lag gnyis rdo rje bsdams pa las/_gung mo
[\[250b.3\]]myu gu ltar mnyam bsgreng /_/bde bar gshegs pa'i yum gyur pa'i/_/dam tshig phyag rgya yin par bshad/_/gung mo rin chen 'dra ba ni/_/dang po'i sangs rgyas yin par bshad/_/gung mo 'khor lo 'dra ba ni/_/mya ngan med pa'i phyag rgya yin/_/sor mo thams cad sbyangs byas
[\[250b.4\]]nas/_/mdzub gnyis mche ba ltar byas pa/_/'od chen 'phro ba'i phyag rgya yin/_/gung mo pad+ma 'dra ba ni/_/sangs rgyas bzhi pa'i yin par bshad/_/ting 'dzin tshul du byas pa ni/_/ting 'dzin dpal gyi phyag rgya'o/_/bsdams las pad+ma ltar byas pa/_/pad+ma dam pa'i phyag rgya'o/_/
[\[250b.5\]]sor mo rtse mo bsnol ba ni/_/nyi ma dpal gyi phyag rgya'o/_/bsdams las mdzub mo mthe'u chung gnyis/_/'od zer rtse sprad cung zad bskyed/_/gdugs chen dam pa'i phyag rgya'o/_/bsdams nas bum pa ltar bzhag pa/_/dga' ba'i dpal gyi phyag rgya'o/_/gung mo la sogs
[\[250b.6\]]gsum byas nas/_/mdzub mo pad+ma 'dra ba ni/_/sangs rgyas bcu pa'i phyag rgya'o/_/bsdams pa srin lag mthe chung gnyis/_/'od zer 'dra bar byas pa ni/_/chos kyi rgyal mtshan phyag rgya'o/_/bsdams las g.yas pa'i mdzub mo ni/_/lcags kyu 'dra bar byas pa las/_/g.yon
[\[250b.7\]]pa rgyab nas bsgreng ba ni/_/dbang phyug rgyal po'i phyag rgya'o/_/lag pa rting pa gnyis sprad nas/_/pad+ma che ba lta bu ni/_/bkod pa'i rgyal po'i phyag rgya'o/_/rdo rje bsdams pa dam bcas nas/_/gung mo rin chen 'dra ba ni/_/rin chen 'od 'phro'i phyag rgya'o/_/mthil sbyar rtse mo bsnol ba ni/_/
[\[251a\]]
[\[251a.1\]]snang ba'i mchog gi phyag rgya'o/_/bsdams pa g.yon pa'i mdzub mo ni/_/gzhu yi tshul du byas pa la/_/g.yas pa pad+ma ltar byas pa/_/phyag rgya'i rgyal po'i phyag rgya'o/_/rin chen sgrom ltar phyag rgya ni/_/spos kyi glang po'i phyag rgya'o/_/mthe chung srin lag gnyis bsdams
[\[251a.2\]]nas/_/gung mo se gol gtogs pa ni/_/spobs pa brtsegs pa'i phyag rgya'o/_/rting sprad pad+ma rgyas pa ltar/_/sor mo cung zad gdengs pa de/_/pad+ma rgyal po'i phyag rgya'o/_/gong gi phyag rgya de nyid las/_/sor mo de bas gdengs pa ni/_/pad+ma dam pa'i phyag rgya'o/_/lag gnyis sor mo
[\[251a.3\]]rtse bsnol nas/_/ting 'dzin phyag rgyar bya ba ni/_/mi g.yo ba yi phyag rgya'o/_/bsdams nas gung mo gnyis phyung nas/_/mdzub gnyis dang po'i tshigs sprad pa/_/thogs med rgyal po'i phyag rgya'o/_/bsdams las mdzub mo mthe bong gnyis/_/rtse mor sprad pa byas pa ni/_/rin chen
[\[251a.4\]]dbang phyug phyag rgya'o/_/bsdams pa'i gung mo gnyis phyung nas/_/mthe bo mthe chung gshibs te bskyed/_/grub pa'i las kyi phyag rgya'o/_/sor mo nang du bsnol nas kyang /_/mthe bong gnyis kyis gung mo mnan/_/mdzub gnyis bsgreng bar byas pa ni/_/dga' ba ston pa'i phyag rgya'o/_/
[\[251a.5\]]ting 'dzin phyag rgya bya ba ni/_/mi g.yo ba yi phyag rgya'o/_/bsdams las gung mo gnyis phyung ste/_/mthe bo mtheb chung so sor bsgreng /_/phyag na rdo rje'i phyag rgya'o/_/bsdams nas mdzub gnyis rtse sprad nas/_/pad+ma'i tshul du byas pa ni/_/spyan ras gzigs kyi phyag rgya'o/_/rin chen
[\[251a.6\]]sgrom ltar bya ba ni/_/nam mkha'i snying po'i phyag rgya'o/_/mtheb chung mdzub mo bsgreng ba la/_/lhag ma rnams ni bsnol byas pa/_/sa yi snying po'i phyag rgya'o/_/bsdams las mdzub gnyis gshibs te bsgrengs/_/mthe bo gnyis ni bsnol byas pa/_/kun du bzang po'i phyag rgya'o/_/
[\[251a.7\]]bsdams las gung mo gnyis phyung ste/_/gung mo gnyis ni sbyar byas pa/_/mthu chen thob pa'i phyag rgya'o/_/bsdams las mdzub mo gnyis brkyang nas/_/mthe bong gnyis ni rtse sprad pa/_/bdud rtsi rgyal po'i phyag rgya'o/_/bsdams las gung mo gnyis phyung ste/_/rin po che ltar bya ba ni/_/yon
[\[251b\]]
[\[251b.1\]]tan snying po'i phyag rgya'o/_/lag gnyis cung zad bsnol byas nas/_/gung mo gshibs te phyung ba ni/_/mthong na dga' ba'i phyag rgya'o/_/lag gnyis rdo rje bsnams byas te/_/gung mo pad+mar bya ba ni/_/gzhon nu rgyan gyi phyag rgya'o/_/bsdams las gung mo gnyis phyung nas/_/ral gri lta bur
[\[251b.2\]]bya ba ni/_/skyes bu dam pa'i phyag rgya'o/_/thal mo sbyar ba byas pa las/_/mdzub gnyis gung mo'i tshigs su sbyar/_/mthe bong gshibs la brkyang ba ni/_/seng ge'i sgra yi phyag rgya'o/_/bsdams las mdzub mo mthe bo gnyis/_/rtse sprad cung zad gnas pa ni/_/rdo rje spyan gyi phyag rgya'o/_/
[\[251b.3\]]thal mo khong stong sbyar ba ni/_/skyes bu bzang skyong phyag rgya'o/_/bsdams las gung mo gnyis phyung nas/_/mdzub mo gung mo'i rgyab tu sbyar/_/dkon mchog 'byung gnas phyag rgya yin/_/rdo rje bsdams pa dam byas nas/_/gung mo ral gri ltar byas pa/_/dpa' bar 'gro ba'i phyag rgya'o/_/
[\[251b.4\]]bsdams las mdzub mo mthe bong gnyis/_/zla ba kham pa ltar byas pa/_/zla 'od gzhon nu'i phyag rgya'o/_/bsdams las mdzub mo gnyis bsgreng ba/_/gung mo mthe bo so sor sprad/_/ye shes tog gi phyag rgya'o/_/bsdams las gung mo gnyis phyung ste/_/ral gri lta bur byas pa ni/_/mya ngan
[\[251b.5\]]kun 'joms phyag rgya'o/_/pusti 'dzin ltar bsnams pa ni/_/blo gros mi zad phyag rgya'o/_/bsdams las gung mo gnyis phyung ste/_/mdzub mo rgyab nas sbyar ba ni/_/ye shes 'od zer phyag rgya'o/_/'di dag ni dam tshig gi phyag rgya'o/_/snying gar rdo rje rtse lnga pa dkar po bskyed la sa ma ya s+t+waM/_
[\[251b.6\]]zhes brjod par bya'o/_/de nas chos kyi phyag rgya ni bde bar gshegs pa'i yum gyi ljags la/_badzra d+harmA d+hi/_zhes bya ba dgod par bya'o/_/phyogs bcu'i de bzhin gshegs pa'i ljags la badzra dz+nyA na/_zhes bya bas dgod par bya'o/_/snga ma bzhin du lce la rdo rje bsam par bya'o/_/de nas las kyi
[\[251b.7\]]phyag rgya bcing bar bya ste/_byang chub sems dpa' rnams kyi chos kyi phyag rgya ni sngar gyi 'byin pa'i sa bon gyi phyag rgya'o/_/phyung nas ji ltar phyag mtshan bsnams pa ni/_phyag rgya chen po yin par shes par bya'o/_/de las phyag mtshan med pa ni las kyi phyag rgyar shes par bya'o/_/las kyi phyag
[\[252a\]]
[\[252a.1\]]rgya la yang snying gar sna tshogs rdo rje bsams la bcing bar bya'o/_/rgyal po'i bka' rtags dang /_bzang mo'i dpung rgyan dang 'dra ba'i phyir dang /_nyo tshong mkhan gyi lag pa dang 'dra ba'i phyir ro/_/de nas yi ge brgya pas brtan par bya ste/_badzra satwa su saM gra haM badzra rat+na ma nut+ta raM/_
[\[252a.2\]]badzra d+harma gA ya ne/_badzra karma ka rob+ha ba/_zhes bya ba'i rdo rje'i glu blang zhing sgeg mo la sogs pa brgyad kyis mchod do/_/de ltar mchod pa brgyad kyis mchod nas/_lag pa g.yon pas rdo rje dril bu blangs la/_lag pa g.yas pas rdo rje gsor zhing /_Tak+ki hUM dzaH/_yang rdo rje rang gi snying
[\[252a.3\]]gar stod pa'i tshul gyis 'jog cing /_Tak+ki dza hoH/_zhes brjod par bya'o/_/de ltar byas pas lus dang ngag dang sems rdo rje 'dra bar 'gyur ro/_/thog mtha' med pa'i sems dpa' ni/_/rdo rje sems dpa' dga' ba che/_/kun du bzang po kun bdag nyid/_/rdo rje bsnyems tshul bdag po'i
[\[252a.4\]]bdag_/srid pa ngo bo nyid kyis dag_/ngo bo nyid kyis sring bral byas/_/rang bzhin dag pa'i sems dpa' mchog_/srid pa mchog tu byed par 'gyur/_/d+harmA a zhes bya ba ni dril bu'i sa bon no/_/de nas dam tshig gsum gyi glus mchod pa ni 'di yin te/_oM nam mkha' las byung mtshan
[\[252a.5\]]ldan phyir/_/thog ma tha ma med pa'i mchog_/yum mchog shes rab pha rol phyin/_/bde bar gshegs pa deng grub mdzod/_/kun mchog dngos grub chen po ste/_/dbang phyug chen po lhag pa'i lha/_/rdo rje 'dzin pa kun gyi rgyal/_/mi 'gyur mchog tu bdag sgrub mdzod/_/nyes pa mi mnga'
[\[252a.6\]]rtag pa khyod/_/'dod chags kun gyi rjes chags pa/_/'dod pa chen po dga' ba che/_/bcom ldan de nyid kyis grub mdzod/_/shin tu dag pa kun gyi mchog_/gdod nas grol ba de bzhin gshegs/_/kun du bzang po kun bdag nyid/_/byang chub sems dpa' bdag grub mdzod/_/dngos
[\[252a.7\]]grub chen po kun gyi mchog_/dbang phyug chen po phyag rgya'i mchog_/grub pa'i rdo rje cher bstod pa/_/rdo rje bsnyems bdag bdag mdzod cig_/de nas phyag bzhi byas la/_oM badzra At+ma ko\u0f85haM/_zhes bya ba 'dis/_de bzhin gshegs pa thams cad kyi sku dang gsung dang thugs rdo rjer
[\[252b\]]
[\[252b.1\]]bsgom mo/_/de nas swa b+hA wa shud+d+ho\u0f85haM/_zhes bya bas rang bzhin gyis dag par mos par byas la/_oM sarba sa mo\u0f85haM/_zhes bya bas bdag med pa'i mnyam pa nyid kyis bcom ldan 'das yum shes rab kyi pha rol tu phyin ma la sogs pa'i lha thams cad kyi ngo bo nyid du bsam par bya'o/_/de nas rdo rje
[\[252b.2\]]dbyings chen po'i yi ge brgya pa rdo rje tshig gam/_yid kyis bzlas la thams cad kyang bdag yin no zhes bsgoms te/_lha thams cad kyi zhal nas sngags 'byung bar bsams la bzlas pa la brtson par bya'o/_/de lta bu ni lha thams cad kyi bzlas par 'gyur ro/_/ji srid du skyo bar ma 'gyur
[\[252b.3\]]ba de srid du bsgoms la skyo bar gyur na yang mtshan brgya rtsa brgyad pas bstod la/_mchod yon phul te phyag bzhi byas nas/_phyag rgya gong nas 'byung ba de nyid dkrol nas/_mngon par 'dod pa'i dngos grub kyi phyir dge ba'i rtsa ba bsngo ste/_bdag gis cho ga ma tshang ba gang dag bgyis
[\[252b.4\]]pa de bzod par mdzod cig ces gsol ba btab la mchod yon phul/_oM krid+b+ha ba sarba satwAr+tha/_sid+d+hi dat+tA ya thA nu ga_/gats+tsha tAM bud+d+ha bi Sha yaM/_pu na ra ga ma na yats+tsha/_zhes bya ba thams cad gshegs pa'i phyir bskul bar bya zhing badzra satwa muH/_zhes bya ba'i snying po 'dis/_rdo rje
[\[252b.5\]]sems dpa' phyag rgya gyen du dgrol bar bya'o/_/de lta bus thams cad gshegs su gsol bar 'gyur ro/_/ji ltar sprul pa'i dkyil 'khor lha tshogs 'khor dang bcas pa rnams ni de bzhin du yid kyis rang gi lus la bcug la/_rdo rje gnod sbyin gyi srung ba thams cad byas te/_dkyil
[\[252b.6\]]'khor gyi las dang glegs bam klog pa la sogs pa bya'o/_/de ltar dus bzhir nyin re bzhin/_zla ba gcig gam zla ba drug gam dus ji srid kyi bar du bzlas par bya ste lha rnams las gnang ba thob kyi bar du'o/_/sngon du bsnyen pa'i cho ga'o//_//de ltar sngon du bsnyen pa byas nas
[\[252b.7\]]gtsug lag khang ngam kun dga' ra ba'am/_grong khyer gyi shar ram/_byang phyogs kyi cha'am gang yid dga' bar dkyil 'khor bya'o/_/lha khang grong khyer skyed tshal gyi/_/byang shar phyogs ni ji lta ba'i/_/sa yi cha ni yongs bzung la/_/cho ga bzhin du sbyar bar bya'o/_/yang na sngar
[\[253a\]]
[\[253a.1\]]ni brtags zin pa'i/_/gnas dang sbyang ba bya mi dgos/_/pus mo rked pa lte ba'am/_/lkog ma nub tsam sa brkos la/_/legs par yongs su brtags nas ni/_/thal ba sol ba gyo mo dang /_/gseg ma phub ma rus pa bsal/_/yum mchog nyid kyi sngags bzlas
[\[253a.2\]]shing /_/de bzhin bdud rtsi thab sbyor gyi/_/sngags bzlas pa yi chu nyid kyis/_/sa ni kun la bsang gtor bya/_/dri zhim pa yi sa yis ni/_/dkyil 'khor sa ni kun du dgang /_/de lta bu yi dbus dag tu/_/zhi ba la sogs sbyin sreg bya/_/sa yi lha la gsol ba gdab/_/de nas
[\[253a.3\]]tshad dang ldan pa ru/_/rgyal po'i khru ni brgyad nyid dam/_/de bzhin khru ni lnga bcu nyid/_/blon po tshong dpon ded dpon gyi/_/nyi shu rtsa lnga'am de yi phyed/_/khru de dag ni ma nus na/_/ci nus par ni bri bar bya'o/_/dkyil 'khor de yi sa gzhi ni/_/spos chus bsang gtor bya ba dang /_/ba yi rnam
[\[253a.4\]]lngas skyang nul bya/_/sa gzhi yongs su rdzogs pa ru/_/thig gdab cho ga rdzogs par bya/_/sa sbyang ba'i cho ga'o//_//legs par khrus byas lus dris byugs/_/ji snyed gos dang rgyan gyis brgyan/_/shin tu dmar ba'i gos gyon nas/_/yar gyi ngo nas brtsam par bya/_/dkyil
[\[253a.5\]]'khor sa gzhi'i dbus song ste/_/bdag srung bgegs gzhom la sogs bya/_/rdo rje 'khor lo'i phyag rgya yis/_/dkyil 'khor snga ma bzhin du sprul/_/phyag 'tshal mchod pa la sogs pa/_/sngon du song bas sdom pa gzung /_/khang pa gdan la sogs bskyed nas/_/dbus su skyil
[\[253a.6\]]krung gis 'dug ste/_/bdag nyid spro ba bskyed par bya/_/deng du bdag tshe 'bras bu yod/_/bdag ni gson pa'ang 'bras bur bcas/_/lha dang dam tshig gis mnyam par/_/gyur par bdag nyid the tshom med/_/byang chub sems dang sems gcig pas/_/mi ldog par ni bdag gyur te/_/
[\[253a.7\]]de bzhin gshegs pa'i rigs su ni/_/deng bdag skye bar the tshom med/_/deng bdag nyi ma dam pa ste/_/bdag gis mchod sbyin bla na med/_/sangs rgyas thams cad spyan 'dren pas/_/deng bdag 'dus pa'i mchog yin no/_/zhes bya'o/_/phyag rgya bdug spos thogs nas su/_/yum mchog
[\[253b\]]
[\[253b.1\]]sras dang bcas pa rnams/_/thams cad ma lus spyan drang ngo /_/ma lus phyogs na bzhugs pa yi/_/sangs rgyas thams cad dgongs su gsol/_/bdag ming 'di zhes bgyi bas ni/_/rdo rje can gyi dkyil 'khor bri/_/deng 'dir sangs rgyas kun gshegs te/_/dngos grub mchog ni stsal du
[\[253b.2\]]gsol/_/zhes brjod do/_/sbyor ba rnam gsum bsgoms nas ni/_/sgo rnams dbye ba byas nas su/_/byams pa'i sgo na gnas pa yi/_/yum mchog sngags zlos brtson pa yi/_/rnal 'byor nga rgyal cher ldan pas/_/dkyil 'khor bri bar bya ba'i phyir/_/bstod de gsol ba gdab par bya/_/
[\[253b.3\]]ma zhig na bar gyur pa la/_/bu rnams rim gro byed pa ltar/_/yum mchog gsung ba bya ba'i phyir/_/phyogs bcu'i de bzhin gshegs pa yis/_/nam mkha'i khams su gang gyur te/_/bdag gis gus te phyag byas nas/_/bdag nyid rang nyid rdo rje can/_/rdo rje sems dpa' bdag
[\[253b.4\]]rang nyid/_/bdag nyid sangs rgyas rgyal po che/_/stobs chen rdo rje can bdag nyid/_/bdag ni rnal 'byor dbang phyug che/_/phyag na rdo rje bdag brtan nyid/_/bdag po rdo rje chen po'i bdag_/byin gyis brlabs pa mi 'dor ro/_/de nas badzra tiSh+Tha ma Ta/_mig gnyis dag tu bkod nas
[\[253b.5\]]kyang /_/rkang mthil gnyis su a las ni/_/sna tshogs rdo rje bskyed byas te/_/dam tshig phyag rgyas rab bsrungs nas/_/badzra satwa badzra ut+tiSh+Tha/_de yis dkyil 'khor 'degs par bya'o/_/sngar bzhin byin gyis brlab byas nas/_/phyag rgya chen po de bcings te/_/g.yon pas
[\[253b.6\]]dril bu legs bzung nas/_/g.yas pas rdo rje gsor bar bya/_/yi ge hUM gi sgra sgrogs pas/_/cung zad gar byed gom stabs kyi/_/bskor ba'i tshul gyis song nas ni/_/dengs shig ces ni brjod par bya/_/sgyu 'phrul dra bar gsungs pa ltar/_/g.yas brkyang la sogs stang stabs
[\[253b.7\]]bya/_/bsgyings pa'i tshul gyis song nas ni/_/gdug pa'i bgegs rnams bskrad par bya/_/de nas phyag rgya 'di yis ni/_/gsang ba'i dkyil 'khor dgug par bya/_/rdo rje khu tshur gyis bcings nas/_/mdzub mo mthe bong rdo rje byas/_/dkyil 'khor dgug pa'i phyag rgya'o/_/oM badzra maN+Dal
[\[254a\]]
[\[254a.1\]]hUM dzaH/_de nas rdo rje 'khor lo yi/_/phyag rgya dang ni sngags 'di yis/_/dkyil 'khor byin gyis brlab par bya/_/ma hA badzra tsakra a d+hiSh+Tha sid+d+h+ya hUM/_rdo rje rgyu yi las kyi ni/_/phyag rgya nyid ni bshad pa yin/_/de nas phur bu btab nas ni/_/'og gi phyogs kyi bgegs rnams
[\[254a.2\]]bzlog_/oM badzra kI li kI la ya sarba big+h+nAM ban+d+ha hUM phaT/_brgya ni rtsa brgyad bzlas nas kyang /_/dkyil 'khor dbus dang grwa bzhi ru/_/g.yon pas bzung ste g.yas pas gdab/_/seng [(]sdeng [,]ldeng [)]phur bu lnga bskyed do/_/oM g+ha g+ha g+hA ta ya g+hA ta ya sarba duSh+TAn hUM phaT/_kI la ya kI la ya sarba pA paM
[\[254a.3\]]phaT/_badzra kI la ya badzra d+ha ra A dz+nya pa ya ti swA hA/_bdug pas bdugs te dbang bskur ro/_/de nas dkyil 'khor dbus su ni/_/dkyil 'khor yongs su brtag byas nas/_/tsan+dan gur kum la sogs pas/_/yum chen gyi ni gnas dag tu/_/rin chen zur brgyad thig le bya/_/de
[\[254a.4\]]bzhin gshegs pa'i gnas dag dang /_/byang chub sems dpa'i gnas su ni/_/grwa bzhi zlum por bya ba'o/_/yum mchog gi ni sngags kyis ni/_/lan gsum dag tu bzlas pa'o/_/de nas nam mkha'i phyogs nas ni/_/nam mkha'i dkyil 'khor bkug nas ni/_/gzhug nas bcing
[\[254a.5\]]dang dbang du bya/_/mchod pa lnga pos legs par mchod/_/de nas dbang bskur bum pa la/_/'bru sogs bcas par chu blugs la/_/yum mchog sngags ni brgya bzlas te/_/mchod yon legs par dbul bar bya/_/bdug pas bdugs nas me tog dor/_/lhag par gnas par
[\[254a.6\]]bya ba'o/_/thun gsum dag tu bzlas byas nas/_/des ni dbang bskur bya ba'o/_/lhag par gnas pa'i sbyin sreg bya/_/de nas phyi rol phyung nas kyang /_/dam tshig can la gtor ma sbyin/_/nye reg dag kyang byas nas ni/_/mtshan brgya rtsa brgyad dam pa ni/_/lan cig bar du brjod par bya/_/
[\[254a.7\]]de nas me tog la sogs dang /_/sgeg mo la sogs brgyad kyis mchod/_/slob ma lhag par gnas pa'o/_/re zhig dang por khrus byas la/_/shin tu gtsang ba'i gos gyon la/_/me tog thogs pa'i slob ma yis/_/slob dpon dag la phyag byas te/_/'di skad ces ni smra bar bya/_/dga'
[\[254b\]]
[\[254b.1\]]chen khyod bdag ston pa bas/_/slob dpon khyod ni dgongs su gsol/_/byang chub chen po'i tshul bstan pa/_/mgon po chen po bdag 'tshal lo/_/dam tshig de nyid stsal du gsol/_/sangs rgyas chos dang dge 'dun te/_/skyabs gsum dag ni bdag la stsol/_/thar pa chen po'i grong
[\[254b.2\]]mchog tu/_/mgon po bdag ni 'jug par bgyi'o/_/de nas sdig pa bshags pa byed du bcug ste/_rtog pa rnams ni shin tu bsdus nas ni/_/shin tu bsam pa bzang po ldan pas nyon/_/brjed ngas blo la rdo rje sems dpa' sogs/_/bde bar gshegs pa rnams kyis byin mi rlob/_/
[\[254b.3\]]dbang med bdag gis mi dge bgyis pa dang /_/rjes su yi rang yang na bgyid rtsal gang /_/de dag thams cad byang chub mchog tu ni/_/spyan sngar de lta ma lus so sor bshags/_/bde bar gshegs pa sras kyi lha rnams dang /_/rgya chen 'gro ba ma lus pa yi don/_/sgrub par byed dang de
[\[254b.4\]]las gzhan la'ang /_/rtag tu bdag ni rjes su yi rang ngo /_/thugs rjes khyab pa'i thugs dang ldan gyur cig_/blo gros sdig bral gti mug tshogs kun bcom/_/ma lus rigs kyi pad+ma'i nang bzhugs pa/_/bde bar gshegs pa rnams la skyabs su mchi/_/smra bsam brjod med
[\[254b.5\]]shes rab pha rol phyin/_/ma skyes mi 'gag nam mkha'i ngo bo nyid/_/so so rang rig ye shes spyod yul ba/_/dus gsum rgyal ba'i yum la skyabs su mchi/_/blo mchog rnams kyi kun dga' ra ba dang /_/dman pas 'jigs pa nyid kyi rgyal byed tshal/_/srid pa'i 'byor pa zil
[\[254b.6\]]gyis gnon pa'i mchog_/gsung mchog chos la bdag ni skyabs su mchi/_/'dod chags la sogs sbrul gyi dug bcom zhing /_/blo gros rnam rgyal thugs rje cher ldan pa'i/_/brtul zhugs bzang po'i tshogs la skyabs su mchi/_/srid dang bral ba rnams la phyag 'tshal lo/_/rgyu
[\[254b.7\]]yi rjes la bdag po'i yul bdag nyid/_/'bras bu'i stobs kyis dgra las rgyal gyur pa'i/_/snying rje'i rtsa ba zug cing yang dag rtogs/_/mnyam med byang chub yang dag gzung bar bgyi/_/sems can rnams ni yongs su smin pa'am/_/yang na yongs su bskyab par bya ba'am/_/
[\[255a\]]
[\[255a.1\]]rang gi sems ni dag par bya ba'i phyir/_/'di dag thams cad rtswa sog bzhin du btang /_/de bzhin tshul khrims bzod dang brtson 'grus dang /_/bsam gtan shes rab bla na med pa ni/_/bdag dang gzhan rnams dag par bya ba'i phyir/_/skad cig re re zhing ni bsgom par bgyi/_/
[\[255a.2\]]bde bar gshegs pa sngags la mkhas pa yi/_/chos rgyal rtag tu lhun gyis grub pa ni/_/'gro ba 'di yis thob par bya ba'i phyir/_/khyad par gnas la bdag ni gnas par bgyi/_/zhes lan gsum brjod do/_/bdag gis de skad brjod pa'i dge ba'i rtsa ba 'dis/_/bdag gis lus
[\[255a.3\]]thams cad yongs su gtang bar bgyi'o/_/bdag gis sems can thams cad la mnyam pa'i sems bskyed par bgyi'o/_/bdag gis sems can thams cad theg pa thams cad dang /_thabs kyi bye brag thams cad kyis btul nas mi gnas pa'i mya ngan las 'das pa'i dbyings la rab tu
[\[255a.4\]]gzhag par bgyi'o/_/bdag gis sems can thams cad mya ngan 'das kyang sems can 'ga' yang mya ngan las 'das pa med do zhes sems bskyed par bgyi'o/_/bdag gis chos thams cad skye ba med pa nyid du rjes su rtogs par bgyi'o/_/bdag gis ma yengs pa'i sems dang /_thams
[\[255a.5\]]cad mkhyen pa'i ye shes kyi pha rol tu phyin pa drug la bslab par bgyi'o/_/bdag gis ting nge 'dzin thams cad kyi rgyal po thob par bgyi ste sems can thams cad byang chub rnam pa gsum la dgod par bgyi'o/_/bdag gis theg pa gcig gi tshul du gnas par yang rtogs par bgyi'o/_/bdag
[\[255a.6\]]gis byang chub kyi phyogs kyi chos sum cu rtsa bdun la gnas pa so sor rtogs par bya ba'i phyir bslab par bgyi'o/_/bdag gis stobs bcu dang mi 'jigs pa dang so so yang dag par rig pa dang sangs rgyas kyi chos ma 'dres pa rnams so sor rtogs par bya ba'i phyir mngon par brtson par bgyi'o/_/de bzhin
[\[255a.7\]]du bdag gis sangs rgyas kyi chos ma lus pa'i bar la mngon par gnas par bya ba'i phyir mngon par bsgrub par bgyi'o/_/'di nyid ni byang chub sems dpa' rnams kyi byang chub kyi byang chub chen po'i sems bskyed pa rdo rje lta bu yin te/_de bzhin gshegs pa thams cad kyi yab dang /_de bzhin gshegs
[\[255b\]]
[\[255b.1\]]pa thams cad kyi bka' bzhin byed pa dang /_de bzhin gshegs pa thams cad kyi sras kyi thu bo ste/_'di nyid bcom ldan 'das kun du bzang po'o/_/de'i dge ba'i rtsa ba ji lta ba bzhin du yang dag par rdzogs par byas pa'i stobs kyis bdag sems bskyad pa 'di la gnas pas kun du bzang po'i spyod pa
[\[255b.2\]]zhes bya ba sgo mtha' yas pa la gnas pa/_mtha' med par 'gyur ba rdzogs par byas nas gdul bya 'gro ba'i tshogs ma lus pa rnams la spyod pa rab tu dbye ba'i sgo mang po bstan pas yang dag par mgu bar bya ba dang /_yang dag par dga' bar bya ba dang /_yang dag par gzengs bstod pa la
[\[255b.3\]]nges par sbyar bar bgyi'o/_/de nas sa ma ya a zhes bzlas pas/_slob ma'i snying gar zla ba'i dkyil 'khor bskyed la/_de'i steng du rdo rje rtse lnga pa dkar po de la bzhag la/_su ra ta sa ma ya s+t+waM ho badzra sid+d+ha ya thA su khaM/_zhes bya ba'i snying po yang snying gar bzlas la/_spyi bor spos chus brlan
[\[255b.4\]]pa'am gsher ba'i lag pa bzhag la/_rdo rje sems dpa' bzlas shing rdo rjer bsam par bya'o/_/dpral ba dang lkog ma dang spyi bor traM hrI dang kaM las rdo rje dang rin po che dang pad+ma dang sna tshogs rdo rjer bsams la/_badzra satwa/_badzra rat+na/_badzra d+harma/_badzra karma zhes zlos shing snying ga la sogs par
[\[255b.5\]]byin gyis brlab par bya'o/_/de nas a shwad+tha la sogs pa'i so shing sor bcu gnyis pa'i tshad la rtse mor me tog bcings la/_rdo rje bzhad pas bzlas la sbyin no/_/de nas shar ram byang du bltas te rtse mo nyid nas bca' bar bya'o/_/de nas ku sha sar pa la rdo rje gnon po bzlas te byin la/_'di
[\[255b.6\]]ni stan du gding zhing sngas su gyis la nyol cig ces bsgo'o/_/de nas dpung pa g.yon par ni/_/rdo rje srung ba bzlas pa yi/_/srung skud mdud pa gsum ldan pa/_/bdag nyid kyis ni legs par bcing /_/de nas zab mo rgya che ba'i/_/chos ni ci nus par bstan pas/_thams cad la gzengs bstod
[\[255b.7\]]par byas nas/_bzhin bzangs rnams longs shig nang par dkyil 'khor chen po mthong bar 'gyur zhes bsgo'o/_/lhag par gnas pa'i cho ga'o//_//de nas nyi ma 'char ka ru/_/dkyil 'khor nam mkhar 'degs par bya/_/de nas thig ni gdab par bya'o/_/dang por tshon rtsi sngon po dang /_/
[\[256a\]]
[\[256a.1\]]ser po dang ni dmar po dang /_/ljang gu dkar po dag la ni/_/dri zhim tshon gyis so sor bsgyur/_/go rims kyis ni bzhag pa la/_/de la hUM traM hrIHaHoM/_/rang gi sa bon der dgod do/_/dIp+ta dr-iSh+Ta aM ku sha dzaH/_mig gnyis dag tu rab dgod do/_/rab tu g.yo zhing 'bar ba'i
[\[256a.2\]]mig_/mig gi rdzi ma 'dren pa ni/_/zhes bya ba'i 'bar ba'i lta bas mi bskyod pa la sogs bskul zhing /_bcom ldan 'das yum chen mo'i dkyil 'khor thig gdab par bya ba'i phyir rdo rje'i thig gdab pa gsol cig ces bgyi bas kyang bskul bar bya'o/_/de nas rang gi sa bon gyi 'od kyis
[\[256a.3\]]bskul bas mi bskyod pa la sogs pas btang ba'i srad bu 'bar ba'i lcags kyus bkug ste/_rang gi lag na gnas pa'i srad bu de gang bar byas pa la/_a n+yo n+ya a nu ga ta sarba d+harmA pa ra spa ra a nu pra biSh+Ta/_sarba d+harmAHoM atrAn+ta a nu pra biSh+Ta sarba d+harmAHd+hi/_zhes bsgril bar bya'o/_/bsgril
[\[256a.4\]]nas mig g.yas dang g.yon du/_ma dang Ta las nyi ma dang zla ba bskyed la/_badzra dr-iSh+Ti ma Ta/_zhes bya bas brtan par byas la/_srad bu de dris byugs pa'i rin po che'i snod du bzhag la/_dri dang me tog dang bdug spos kyis mchod do/_/oM badzra sa ma ya sU traM mA ti kra ma hUM/_zhes rdo rje bsdams
[\[256a.5\]]pas bzung ste/_lan brgya rtsa brgyad bzla bar bya'o/_/de nas dris nye bar byugs la bar snang la bzhugs pa'i rigs thams cad la mchod yon phul te/_me tog ma la sogs pa lnga dang /_sgeg mo la sogs pa brgyad kyis mchod la phyag byas la/_dkyil 'khor gyi sa bzhi brtag par bya'o/_/
[\[256a.6\]]de la re zhig sngags bzlas pa'i srad bu mtha' ma dkar po dang ldan pa spangs la yid kyis badzra d+hA tu/_zhes bya bas rdo rje'i tshig gis bzlas la/_rnam par snang mdzad du gyur par byas nas/_badzra karma/_zhes brjod pas sgrub pa'i grogs mchog rang gi snying ga nas rdo rje las kyi gzugs su sprul par
[\[256a.7\]]bya'o/_/de nas srad bu de g.yon pa'i rdo rje khu tshur gyis bzung la/_dzaHzhes bya bas sgrub pa'i grogs mchog rdo rje las kyi gzugs can gyi lag tu srad bu gtad la phyogs thams cad mnyam pa nyid bsgom zhing /_shar phyogs su bltas te rdo rje srad bu gdab par bya'o/_/yang slob dpon lhor
[\[256b\]]
[\[256b.1\]]'dug la byang du bltas te/_gnyis pa gdab par bya'o/_/de nas me'i phyogs kyi char gnas la byang du bltas te/_phyi'i dkyil 'khor gyi shar du thig gdab par bya'o/_/rlung gi phyogs su gnas pa la lho'i phyogs su bltas te nub kyi thig gdab par bya'o/_/de nyid du 'dug ste byang gi thig gdab
[\[256b.2\]]bar bya'o/_/yang me'i phyogs su 'dug ste lho phyogs su thig gdab par bya'o/_/kha khyer gyi thig kyang gdab par bya'o/_/yang me'i mtshams su gnas te rlung gi phyogs kyi mtshams kyi thig gdab pa dang /_yang bden bral gyi mtshams su gnas te dbang ldan gyi mtshams kyi bar gyi thig gdab
[\[256b.3\]]par bya'o/_/slob dpon grogs mchog gnyi ga ni skor phyogs su 'gro bar bya'o/_/de la sgo ni 'khor lo'i brgyad cha'o/_/sgo khyud ni sgo'i tshad kyi phyed do/_/kha khyer ni sgo'i phyed do/_/tshon sna lnga'i sa ni kha khyer gyi phyed do/_/rta babs ni sgo'i sum 'gyur du bya'o/_/da ni lung las 'byung ba'i thig
[\[256b.4\]]gdab ste/_/gsar ba las ni bkal nas kyang /_/tshad mthun par ni mdzes pa yis/_/thig ni mkhas pas ci nus kyis/_/dkyil 'khor gyi ni thig gdab bo/_/dus gsum bde gshegs thams cad kyi/_/yum gyur dam pa'i dkyil 'khor ni/_/thig bzhi btab pas dkyil 'khor
[\[256b.5\]]dgu/_/dkyil 'khor dgu yi dkyil du ni/_/bde gshegs yum du gyur pa dgod/_/dung ltar sku mdog dkar ba la/_/g.yas pa rin chen mchog sbyin zhing /_/g.yon pa glegs bam 'dzin pa de/_/seng ge la gnas pad+ma'i gang na/_/zla ba'i dkyil 'khor dag la ni/_/sbyin pa tshul
[\[256b.6\]]khrims bzod pa dang /_/bsam gtan la sogs 'khor gyis bskor/_/phyi yi le'u tshe brgyad po la/_/phyogs bcu'i bde bar gshegs pa bcu/_/so so'i 'khor gyis bskor ba ni/_/seng ge la gnas pad+ma'i gdan/_/de steng zla ba'i dkyil 'khor la/_/go rims bzhin du dgod par bya/_/
[\[256b.7\]]phyogs bzhi'i zla gam bzhi'o la/_/sems dpa'i rdo rje la sogs ni/_/bdag nas zla ba'i dkyil 'khor la/_/go rims bzhin du dgod par bya/_/de yang phyi rim dag tu ni/_/thugs rje 'od kyi dkyil 'khor ni/_/pad+ma brgya'am stong dag tu/_/cho ga shes pas bri bar bya/_/rdo rje nyi mar
[\[257a\]]
[\[257a.1\]]yang dag ldan/_/grwa bzhi phyogs bzhi dag tu ni/_/lA se la sogs lha mo brgyad/_/pad gnas zla ba'i dkyil 'khor la/_/legs pa dag tu bri bar bya/_/lha yi snam bu dgod bya ba/_/bskal pa bzang po 'di nyid kyi/_/sangs rgyas stong du bzhis ma tshang /_/pad gnas zla
[\[257a.2\]]ba'i dkyil 'khor la/_/rang rang mtshan ma bsnams pa bri/_/sgo khyud bzhi po dag la yang /_/sgo ba bzhi po bri bar bya/_/rta babs bzhis ni mdzes byas la/_/dar dang me tog phreng bas brgyan/_/grwa bzhi phyogs bzhi thams cad dang /_/sgo khyud kyi ni nang rnams su/_/rdo rje rin chen spras par ni/_/
[\[257a.3\]]dkyil 'khor phyi rim bri bar bya/_/de ltar dkyil 'khor legs bris nas/_/dang por bdag nyid 'jug par bya/_/de nas slob ma gzhug par bya/_/zhes 'byung ngo /_/gal te bgegs byung na ni/_stong pa nyid kyi ting nge 'dzin mngon du byas nas/_de 'og a las rnam par snang mdzad du gyur nas rgyud
[\[257a.4\]]las bshad pa'i rnam par snang mdzad kyi skur yang nges par byas nas/_haM las 'phags pa mi g.yo ba thugs ka nas phyung ste/_badzra ban+d+ha zhes yid la brjod la/_phyi'i dkyil 'khor du rlung gi phyogs su dri'i thig le bdun byas te thig le re re zhing yang re re'i nang du chud par byas la dbus ma dang
[\[257a.5\]]mtha' ma yang thig le bdun dang ldan par byas te thig le bdun po de dag kyang rlung lha bdun po ri dgas la zhon pa/_mdog nag po 'phags pa mi g.yo bas zhags pas kun nas bcings par bsams la/_de rnams kyi dbus ma gcig ni gtso bo yin la/_lhag ma drug ni 'khor yin pas/_kun
[\[257a.6\]]nas bskor bar bsam pa'o/_/de nas kham phor a las ri rab tu bsams la/_de'i steng du a nyid las dbang chen gyi dkyil 'khor thams cad du rdo rjes g.yogs la/_dbus rdo rje rtse lnga pa/_yi ge hUM gi sa bon las byung ba/_mtshams rnams su mdung rtse rnams bsams la/_de bzhin du badzra
[\[257a.7\]]ban+d+ha zhes brjod do/_/de kham phor nges ji skad bshad pa'i thig le bdun dag par bya'o/_/de nas kham phor ri rab kyi steng du oM las bcom ldan 'das rnam par snang mdzad bsams te/_'phags pa mi g.yo ba yang bcom ldan 'das kyi spyan sngar g.yon pa brkyang bas ri rab bzung nas ral gri dang
[\[257b\]]
[\[257b.1\]]zhags bas rlung lha rnams la sdigs mdzub mdzad par bsams te/_de lta bus ni rlung thams cad bcing bar byas par 'gyur ro/_/de nas dkyil 'khor dbus na gnas pa'i phur bu hUM bzhis bton la/_'og nas bshad pa'i tshon sna lngas bu ga bkang la mnyam par gzhag go/_/de nas hri zhes bya
[\[257b.2\]]bas mig g.yas dang g.yon du nyi ma dang zla ba bskyed la/_khro bo'i lta bas kun du bltas la sgo rnams dbye'o/_/de nas tshon rtsi byin gyis brlab par bya ste/_oM badzra tsi tra sa ma ye hUM/_zhes bya ba 'di phyag rgya dang ldan pas tshon rtsi thams cad la lan bdun gyi bar du bzlas na rdo rje'i rang bzhin du
[\[257b.3\]]'gyur ro zhes bcom ldan 'das rnam par snang mdzad kyis gsungs so/_/phyag rgya gnyis las ni mdzub mo mnyam par sbyar bar byas nas tshon rtsi thams cad ni 'bar ba'i lta bas dgug par bya hri zhes bya ba dang /_rdo rje nyi ma khro bo'i dam tshig gi phyag rgya dang ldan pa g.yon pa'i rdo rje khu tshur gyi mthar
[\[257b.4\]]sbyar bar bya'o/_/oM badzra tsi tra sa ma ya hUM/_zhes zlos shing dgye bar bya'o/_/phyogs bzhir yang spos snod bzhi dang shes rab kyi pha rol tu phyin pa klog tu gzhug go/_/de nas dbus su 'dug nas ni/_/rdo rje slob dpon mnyam gzhag pas/_/rdo rje sgo ni rnam bzhi po/_/yid kyis su ni dbye bar bya/_/
[\[257b.5\]]oM badzrod+g+ha Ta sa ma ya pra be sha hUM/_rdo rje mdzub mo yang dag par/_/sbyar la bkan te bsdams nas su/_/rab tu khros nas dbye ba ni/_/sgo dbye ba yi mchog yin no/_/de nas rin po che las byas pa'i bum pa rtsa ba mi gnag pa gsus pa che ba mgrin pa ring ba/_mchu 'phyang ba/_byi ru dang /_
[\[257b.6\]]gser dang /_dngul dang /_mu tig dang pad+ma rA ga ste rin po che thams cad dang /_bri ha ti dang /_kaN+Da ka ri dang /_ha sa de ba dang /_daN+Dot+pa la dang /_shwe te a pa ra tsi ta ste sman thams cad dang /_'bras dang /_nas dang /_gro dang /_til dang /_ma sha ste 'bru thams cad dang spos chu dri zhim
[\[257b.7\]]pa dang me tog dri zhim pas yongs su bkang la dris kun du byugs pa'i me tog gi phreng ba btags pa'o/_/mgul pa ras dkar po bzang pos brgyan pa 'dab ma dang 'bras bu dri zhim pos kha brgyan pa dang /_badzra d+hA tu pradz+nye ma hA pradz+nye hUM/_zhes lan brgya rtsa brgyad bzla bar bya'o/_/brgya'am stong
[\[258a\]]
[\[258a.1\]]dam dpag tu med pa'am bcu las nyung bar mi bya'o/_/ras zung brgya'am stong ngam lha bshos dang mar me yang brgya'am stong ngam bdug spos brgya'am stong ngam bcu las nyung bar mi bya'o/_/glang po che'am rta la sogs pa'i tshogs kyang dgod do/_/rol mo'i tshogs 'di lta
[\[258a.2\]]ste/_pi wang dang /_gling bu dang /_rnga dang /_cang te'u dang /_cha lang dang /_rnga rings dang /_rdza rnga dang /_rnga bo che dang /_kuny+dza dang /_ti mi la brdung ba ste de dag kyang dbul bar bya'o/_/de nas dkyil 'khor gyi lha rnams mngon sum lta bur bsams la/_phyag bzhi sngon du 'gro bas me tog
[\[258a.3\]]la sogs pas yang dag par mchod la/_sdom pa gzung ba la sogs pa byas pa'i rjes la bdag nyid 'jug par bya'o/_/de nas/_de nyid kyis ni rdo rje gzung /_/chos kyi dril bu dkrol bar bya/_/dam tshig gi ni phyag rgya cher/_/byin gyis brlabs la snying po bzla/_/zhes bya ba'i sngar bshad
[\[258a.4\]]pa'i cho ga byas la yi ge brgya pa brjod la mtshan brgya rtsa brgyad pas bstod pa bya ste/_dpag med shes rab pha rol phyin/_/sdig med rnams kyi chos sku gang /_/skyon rnams thams cad med gzigs mnga'/_/rnam rtog mi mnga' khyod la 'dud/_/gang gi yang dag nyid du khyod/_/
[\[258a.5\]]nam mkha' bzhin du gos pa med/_/spros med yi ge med mthong na/_/des ni de bzhin gshegs pa mthong /_/'phags pa dam pa rnams dang ni/_/yon tan phyug mo khyod dang ni/_/sangs rgyas 'gro ba'i bla ma dang /_/khyad par ma mthong zla 'od bzhin/_/gus byas snying rje'i bdag
[\[258a.6\]]nyid can/_/sangs rgyas rnams kyi 'gro 'dren ma/_/khyod la brten bgyis nges par ni/_/bdag nyid chen po mnyam med thob/_/don yod gzigs ma gang yin ni/_/bsam pa dag pas lan 'ga' yang /_/tshul bzhin khyed la lta bgyid pa/_/des kyang nges par grub pa thob/_/khyod ni
[\[258a.7\]]dpa' mo gzhan don la/_/dga' ba'i bdag nyid thams cad ni/_/gso mdzad skyed par mdzad pa ste/_/byams shing gcugs pa'i yum lags so/_/dge ba gang slong khyod kyi sras/_/sangs rgyas 'jig rten bla ma dang /_/thugs rje can lags de slad khyod/_/sems can kun gyi phyi mo
[\[258b\]]
[\[258b.1\]]lags/_/ma smad skar ma rnams kyis ni/_/zla ba'i dkyil 'khor mdzes bzhin du/_/mi dmigs pha rol phyin kun gyis/_/khyod ni rab tu bskor ba lags/_/khyod ni nyag ma gcig lags kyang /_/de bzhin gshegs pas de dang der/_/skye bo 'dul ba'i rten mdzad nas/_/sna tshogs
[\[258b.2\]]mtshan gyis rnam snang bstod/_/nyi ma'i 'od dang mjal gyur na/_/zil pa'i chu thigs ji bzhin du/_/khyod dang mjal ba dag rnams kyi/_/skyon dang tshig rnams rab 'jig 'gyur/_/khyod nyid skrag pa skyed pa ste/_/byis pa rnams la 'jigs par gda'/_/yang dag dbugs 'byin skyed pa
[\[258b.3\]]ste/_/mkhas pa rnams la zhi bar gda'/_/gang la mgon khyod dbye ba ste/_/khyod la mngon du chags mi mnga'/_/gzhan la 'dod chags zhe sdang dang /_/ji lta bur ni 'byung gyur yum/_/khyod ni gang nas mi byon te/_/gang du bzhud par 'gyur ma lags/_/gang khyod de ltar mi
[\[258b.4\]]mthong zhing /_/yang dag nyid du rtogs 'gyur ba/_/rtogs nas nges par 'grub 'gyur ba/_/deng 'dir ngo mtshar shin tu che/_/khyod mthong na ni mchi 'gyur te/_/ma mthong na yang mchi bar 'gyur/_/khyod mthong na ni grol 'gyur te/_/ma mthong na yang grol bar 'gyur/_/kye ma ngo mtshar
[\[258b.5\]]skyed mdzad ma/_/zab mo lags so grags ldan ma/_/snang yang snang ba ma lags ma/_/shin tu rtogs dka' sgyu ma bzhin/_/sangs rgyas rnams dang rang rgyal dang /_/nyan thos rnams la nges bstan pa'i/_/thar lam gcig tu khyod lags te/_/gzhan ma mchis par nges par lags/_/
[\[258b.6\]]'jig rten mgon po'i thugs rje yis/_/lus can rnams la bstan slad du/_/khyod mdzad mdzad pa mdzad ma lags/_/mtshan nyid dang ni mtshan ma med/_/tshig lam kun las 'das khyod la/_/su zhig gis ni 'dir bstod nus/_/khyod ni gang la gnas mi mnga'/_/khyod nyid bstod bya ma
[\[258b.7\]]lags te/_/de ltar phun sum tshogs mnga' ba/_/de 'dra'i tshig gi lam dag gis/_/bstod pa rnams ni shin tu bde/_/rdzogs pa gang zhig rtogs 'dod pa/_/nyan thos zhi ba 'dod pa dag_/thams cad shes pa nyid 'gyur zhing /_/gang zhig thub mchog sras dag ni/_/lam gyi rnam pa
[\[259a\]]
[\[259a.1\]]kun shes 'gyur ba dang /_/gang zhig mchog rnams rgyal ba'i yon tan tshogs/_/rnam kun mkhyen pa mnyes par 'gyur ba yi/_/bde bar gshegs pa'i yum mchog de la ni/_/mkhas pa rnams kyis rtag tu 'jug par gyis/_/ser sna nyon mongs dag pa yi/_/yid bzhin
[\[259a.2\]]nor bu dam pa 'dis/_/khams gsum bsam pa rdzogs mdzad pa/_/dkon mchog 'byung gnas phyag 'tshal bstod/_/nyon mongs mtha' dag rab bsal bas/_/khams gsum pa ni thams cad kyi/_/sdug bsngal rnams kyis ma gos pa/_/mya ngan med la phyag 'tshal bstod/_/gsang ba'i
[\[259a.3\]]de nyid bsgoms pa yis/_/'od zer brgya phrag rnams 'gyed cing /_/'od kyis 'gro ba'i don mdzad pa/_/rin chen 'od 'phro phyag 'tshal lo/_/stong pa nyid la rab gnas pa/_/khams gsum 'khor ba'i sdug bsngal las/_/rab tu rgyal bar mdzad pa po/_/rgyal ba'i dbang po phyag 'tshal
[\[259a.4\]]bstod/_/khams gsum 'khor ba la gnas pa'i/_/'gro ba'i don rnams mdzad nas kyang /_/pad ltar skyon gyis ma gos pa/_/pad+mo dam pa phyag 'tshal lo/_/khams gsum gti mug 'khyams pa la/_/nyi ma lta bu'i 'khor lo yis/_/'gro ba'i don rnams rab mdzad pa/_/phyag 'tshal
[\[259a.5\]]nyi ma'i dkyil 'khor la/_/nyi ma drod chen 'od lta bur/_/thabs kyi dam pa brnyes 'gyur ba'i/_/'gro ba'i don la rab brtson pa/_/phyag 'tshal gdugs chen dam pa la'o/_/sngon gyi smon lam dam pa yis/_/glang chen lta bu'i ting 'dzin gyis/_/khams gsum 'khor ba las sgrol ba/_/phyag
[\[259a.6\]]'tshal ting 'dzin glang po la'o/_/khams gsum sems can thams cad la/_/dga' ba'i dam par 'gyur ba ni/_/byang chub rnam gsum thob mdzad pa/_/dga' ba'i dpal la phyag 'tshal lo/_/'khor ba'i 'dam las sku 'khrungs pa/_/srid pa'i nyes pas ma gos par/_/'gro ba 'khor ba las
[\[259a.7\]]grol ba/_/pad+ma'i phyogs la phyag 'tshal lo/_/'khor rnams kyi phyag rgya bcing ba dang bstod pa ni rgyal po dang 'bangs kyi tshul yin pas mi dgos so zhes slob dpon kha cig 'chad do/_/de nas sgeg mo la sogs pas kyang mchod do/_/dngos grub thams cad grub pa'i phyir sems can thams cad kyi don
[\[259b\]]
[\[259b.1\]]mdzod cig ces de bzhin gshegs pa thams cad la gsol ba gdab par bya'o/_/de nas grogs mchog dam pa dkyil 'khor du gzhug ste phyi rol du gtor ma sbyin par bya'o/_/'bras yos bcas shing til dang bcas/_/'bras chan gtor ma chu dang bcas/_/'bras chan bcas shing la du ba/_/snum
[\[259b.2\]]khur la sogs bza' ba rnams/_/zhes bya bas gtor ma'i las bya'o/_/de nas zhi ba'i sbyin sreg brgya rtsa brgyad dbul lo/_/de bzhin gshegs pa rnams la ni bdun bdun dbul te mnyes par bya'o/_/de nas dkyil 'khor du 'jug par bya ste dang por slob dpon bdag nyid 'jug par bya/_de
[\[259b.3\]]nas slob ma 'jug par bya ste/_bdag ming 'di zhes bgyi ba yi/_/rdo rje slob dpon dka' thub che/_/sems can kun la phan pa'i phyir/_/slob ma rnams ni gzhug par bya/_/de nas bcom ldan 'das dkyil 'khor chen po 'dir zhugs pa la snod du gyur pa dang ma gyur pa brtag mi 'tshal lo/_/de ci'i
[\[259b.4\]]slad du zhe na/_sems can kha cig sdig pa chen po mchis kyang yum chen mo shes rab kyi pha rol tu phyin ma'i dkyil 'khor chen po 'dir zhugs te mthong na ngan song thams cad dang bral bar 'gyur ro/_/shes rab kyi pha rol tu phyin pa'i 'od kyis phog pa tsam gyis kyang long bas gzugs mthong ba dang
[\[259b.5\]]'on pas sgra thos pa la sogs pa'i bde ba rnyed na dkyil 'khor chen por zhugs pa dag lta smos kyang ci 'tshal lo/_/de nas slob dpon gyi zhabs la phyag 'tshal te 'di skad ces brjod par bya'o/_/dga' chen khyod bdag ston pa bas/_/slob dpon khyod ni dgongs su gsol/_/byang chub sems
[\[259b.6\]]dpa'i tshul brtan pa/_/mgon po chen po bdag 'tshal lo/_/dam tshig de nyid bstan du gsol/_/sdom pa rnams kyang bdag la stsol/_/de nas slob ma la stod g.yogs dang smad g.yogs bskon la phyag bzhi byed du gzhug go/_/lag tu me tog bskur te bshags pa nas gsol ba gdab pa'i
[\[259b.7\]]bar du bya ste 'di skad brjod par bya'o/_/gtso bo bdag la sdom pa stsol/_/thub pa nyi ma ma lus pa/_/sangs rgyas rnams ni bdag la dgongs/_/bdag ming 'di zhes bgyi ba ni/_/slob dpon dbang du gnas pa la/_/sangs rgyas rol mo las byung ba/_/mi ldog pa yi 'khor los 'byor/_/thar pa'i
[\[260a\]]
[\[260a.1\]]rang bzhin grong khyer che/_/gsang ba chen por 'jug par bgyi/_/gsang ba thams cad bsdus par ni/_/slob dpon chen po bdag 'jug mdzod/_/mi ldog pa yi dbang bskur ba/_/skal pa chen po bdag la stsol/_/mtshan rnams kun gyis rgyas btab cing /_/dpe byad rnams
[\[260a.2\]]dang yang dag ldan/_/sangs rgyas kyi ni yid 'ong ba/_/slob dpon chen po bdag la stsol/_/dbang bskur chen po rmad byung ba/_/sems can kun gyi don bgyid phyir/_/bdag ni rtag tu slob dpon 'gyur/_/slob don chen po bdag la stsol/_/de nas slob dpon gyis/_che ge mo zhes bya ba 'di
[\[260a.3\]]nyid ni/_/byang chub sems ni yongs 'dzin pa/_/dam tshig mchog dang gsang ba yi/_/'khor lo 'dir yang 'jug par 'tshal/_/yang slob dpon gyis/_gsang ba chen po rigs dag pa'i/_/gsang ba yongs su 'dzin par ni/_/bdag nyid chen po khyod 'dod dam/_/des kyang 'tshal lo
[\[260a.4\]]zhes brjod par bya'o de nas/_sangs rgyas chos dang dge 'dun te/_/zhes bya ba la sogs pas sdom pa dbog go/_/sdom pa 'dzin par mi byed pa de la ni dbang bskur yang mi bya'o/_/'jug pa tsam zhig byed du gzhug go_/de ltar sdom pa 'dzin pa de la ni dang por chu'i dbang bskur ro/_/phyag
[\[260a.5\]]rgya'i dbang dang cod pan dang /_dar dpyangs dang /_rdo rje dang /_bdag po dang /_ming gi dbang bskur nas me tog la sogs pa dang sgeg mo la sogs pa brgyad kyis yang dag par mchod nas/_slob dpon la yon gyi mchog phul te dbang phyi ma yang bskur bar bya'o/_/de nas zhi ba'i sbyin sreg gis zhi
[\[260a.6\]]bar bya'o/_/tshon rtsi chu bo chen por dor ro/_/dus gsum sangs rgyas thams cad kyi/_/yum mchog spros pa med pa yi/_/sgrub thabs cung zhig sbyar ba las/_/kun gyis bde gshegs sku thob shog_/yum gyur sgrub thabs legs sbyar ba/_/bsgyur bas bsod nams gang thob des/_/khams
[\[260a.7\]]gsum sems can thams cad kyis/_/byang chub rnam gsum thob par shog_/slob dpon chen po kun dga' snying pos mdzad pa rdzogs so//[ {D2645}]@##/_/rgya gar skad du/_pradz+nyA pA ra mi ta maN+Da la bid+hi nA ma/_bod skad du/_shes rab kyi pha rol tu phyin pa'i dkyil 'khor gyi
[\[260b\]]
[\[260b.1\]]cho ga zhes bya ba/_spang dang blang ba'i gzhi rnams shes/_/gang zag gsum gyi lam rnams shes/_/thub pa yi ni rtog pa'i yul/_/rten gsum gyi ni bdag nyid can/_/sangs rgyas nyan thos sems dpa' yi/_/tshogs kyis bskor ba'i yum de la/_/sgo gsum dang bas phyag 'tshal lo/_/bde gshegs
[\[260b.2\]]lung bstan klu sgrub dang /_/de yi slob ma zla grags dang /_/mkhas pa yi ni b+ha bya dang /_/de sogs yum gyi sgrub thabs ni/_/legs pa nyid du bstan kyang ni/_/sla zhing dkyil 'khor rgyas pa ni/_/mkhas pas de dag ma bstan te/_/des rgyas bdag gis sla bar bstan/_/bdag 'dra shin tu blun gyur
[\[260b.3\]]kyang /_/bla ma yi dam drin dang ni/_/gzhung rnams kun nas bsdus nas ni/_/dkyil 'khor cho ga legs bar bshad/_/snying rje dang ldan rigs kyi bus/_/yum brjod pa yi mjug thogs su/_/dge ba rnams ni bsdu ba'i phyir/_/dkyil 'khor chen po bsham bya ste/_/de nas lha gnas nang
[\[260b.4\]]par ni/_/tshangs dang zur dang logs thig rnams/_/gzhan dang mthun par gdab par bya/_/phyi dang nang du dbye bar bya/_/phyi la sgo sogs rdzogs par gdab/_/nang la yang ni tshul bzhin gdab/_/nang gi le'u tshe bzhi la ni/_/pad+ma ze'u 'bru ldan dgu bri/_/de phyi le'u tshe bcu gnyis la/_/ze'u
[\[260b.5\]]'bru 'dab ldan bzhi rnams bri/_/de yi phyi yang gzhan dang mthun/_/bri dang bshad pa rim gyis bstan/_/dran bzhi brda bstan gdugs bzhi bri/_/spong bzhi brda bstan 'khor lo bzhi/_/rdzu 'phrul rkang pa bzhi yi brdar/_/pad 'dab bzhi ni bri bar bya/_/des 'byed yan lag rnam bzhi'i brdar/_/
[\[260b.6\]]rta babs bzhi yang bri bar bya/_/ye shes skad cig bcu drug brdar/_/bcu gcig rdo rje bcu drug bri/_/'phags lam yan lag brgyad kyi brdar/_/re khA lnga dang dra ba phyed/_/rin chen phag dang 'dod yon snam/_/de dag kyang ni rim bzhin bri/_/sa bcu pa yi brdar bstan pa/_/sgo yi nang yang
[\[260b.7\]]legs par bri/_/de ltar pho brang nang dag na/_/yum chen 'khor dang bcas pa bri/_/dbus kyi pad+ma'i lte ba la/_/sku mdog ser mo phyag bzhi ma/_/g.yas kyi dang po pad+ma'i steng /_/shes rab kyi ni bu sti'o/_/g.yon gyi dang po ut+pal te/_/mi shigs pa yi rdo rje'o/_/dang po'i 'og ma mchog
[\[261a\]]
[\[261a.1\]]sbyin dang /_/gnyis pa 'og ma mnyam gzhag ste/_/de lta bu yi yum bri'o/_/phyogs bzhi pad+ma'i 'dab steng du/_/sems ma rdo rje rin chen ma/_/chos dang las kyi sems ma'o/_/sku mdog phyag mtshan rigs dang mthun/_/mtshams bzhi pad+ma'i 'dab steng du/_/mA ma kI dang
[\[261a.2\]]gos dkar mo/_/sangs rgyas spyan dang sgrol ma ste/_/sku mdog phyag mtshan rigs dang mthun/_/shar gyi pad+ma'i lte ba la/_/rin chen 'byung gnas sku mdog ser/_/sa gnon phyag rgya can dgod do/_/phyogs bzhi yi ni pad+ma la/_/sems dpa' 'od zer kun 'byung dang /_/rin chen 'od
[\[261a.3\]]'phro rin dbang phyug_/rdo rje mi g.yo sems dpa' bzhi/_/pad+ma rdo rje dbyug to dang /_/rin chen lcags kyu rim bzhin thogs/_/lho yi pad+ma'i lte ba la/_/mya ngan med dpal sku mdog sngo/_/mchog sbyin pad+ma can dgod do/_/phyogs bzhi yi ni 'dab ma la/_/sems dpa' mya ngan med pa
[\[261a.4\]]dang /_/chos kyi rgyal mtshan bkod pa rgyal/_/dbang phyug rgyal te sems dpa' bzhi/_/pad+ma 'dab bzhi rin chen 'bar/_/rgyal mtshan rnams te rim bzhin thogs/_/nub kyi pad+ma'i lte ba la/_/rin chen 'od 'phro sku mdog dmar/_/mnyam gzhag phyag rgya can dgod do/_/phyogs bzhi yi ni
[\[261a.5\]]'dab ma la/_/spyod pa'i blo gros snang ba mchog_/phyag rgya dang ni spobs pa brtsegs/_/pad+ma dung dang lcags kyu dang /_/mnyam gzhag pusti bsnams pa'o/_/de dag thogs nas gtso la 'dud/_/byang gi pad+ma'i lte ba la/_/rgyal ba'i dbang po sku mdog ljang /_/skyabs sbyin phyag rgya can dgod
[\[261a.6\]]do/_/phyogs bzhi yi ni pad+ma la/_/rgyal ba byin dang grub pa'i lha/_/dga' ba ston dang mi g.yo ba/_/pad+ma rin chen pa tra dang /_/rgya gram mnyam gzhag ting 'dzin bsnams/_/byang shar pad+ma'i lte ba la/_/ting 'dzin glang po dmar ser mdog_/chos 'khor bskor ba'i phyag rgya can/_/phyogs
[\[261a.7\]]bzhi yi ni 'dab ma la/_/rgyal ba gnon dang kun du bzang /_/'jam dpal sgrib pa sel ba ste/_/pad+ma rin chen ga'u dang /_/rdo rje me tog rim bzhin thogs/_/shar lho pad+ma'i lte ba la/_/pad+mo dam pa dmar skya'i mdog_/chos 'chad phyag rgya can dgod do/_/phyogs bzhi yi ni 'dab ma la/_/
[\[261b\]]
[\[261b.1\]]lag na pad+mo mthu chen thob/_/sman gyi rgyal dang yon tan snying /_/pad+ma me tog myu gu dang /_/bum pa dang ni ral gri'o/_/de dag bsnams te gtso la 'dud/_/lho nub pad+ma'i lte ba la/_/nyi ma'i dkyil 'khor snang ba'i dpal/_/dmar ser mdog ldan chos 'chad tshul/_/phyogs bzhi yi ni 'dab
[\[261b.2\]]ma la/_/nyi ma rab snang rdo rje can/_/gzhon nu rgyan dang seng ge'i sgra/_/pad+ma dang ni me tog nyug_/rdo rje bdud rtsi bum pa ni/_/rim pa bzhin du thogs pa'o/_/nub byang pad+ma'i lte ba la/_/gdugs dam pa ste dmar ser mdog_/chos 'chad pa yi phyag rgya can/_/phyogs bzhi yi ni 'dab ma
[\[261b.3\]]la/_/rin chen mchog dang pad+mo rgyal/_/pad+ma dam pa thogs med rgyal/_/pad+ma dang ni rtse lnga dang /_/me tog dang ni mdzes gos dang /_/go rims bzhin du thogs pa'o/_/phyi rim shar phyogs lte ba la/_/dga' ba dpal te mdog dkar po/_/skyabs dang ldan pa dgod par bya/_/phyogs
[\[261b.4\]]bzhi yi ni 'dab ma la/_/dga' sbyin dang ni bzang skyong dang /_/dkon mchog 'byung gnas zla 'od gnas/_/pad+ma dang ni me tog dang /_/nyi ma zla ba bsnams pa'o/_/lho phyogs kyi ni lte ba la/_/shAkya thub gser gyi btso ma bzhin/_/bdud btul ba yi tshul can no/_/phyogs bzhi yi
[\[261b.5\]]ni 'dab ma la/_/byams pa nam mkha'i snying po dang /_/sa yi snying dang spyan ras gzigs/_/maud gal dang shA ri'i bu/_/kun dga' bo dang 'od srungs te/_/pad+ma dang ni rin chen dang /_/bum pa khri snyan sa le rnams/_/go rims thogs te gtso la 'dud/_/bzhi yi phyag mtshan lhung bzed do/_/
[\[261b.6\]]nub kyi pad+ma'i lte ba la/_/mar me mdzad de mdog dmar po/_/kun snang phyag rgya can dgod do/_/phyogs bzhi yi ni 'dab ma la/_/nyi 'od dang ni zla 'od dang /_/byams pa mai tri skyes bu dam/_/kun kyang rin chen 'dzin pa'o/_/byang phyogs pad+ma'i lte ba la/_/pad+mo'i dpal de mdog sngo ba/_/skyabs
[\[261b.7\]]sbyin ldan pa dgod par bya/_/phyogs bzhi yi ni 'dab ma la/_/pad+ma dam dang ye shes tog_/mya ngan kun 'joms blo mi zad/_/kun kyang pad+mo bsnams pa'o/_/mtshams su sgeg mo phreng ba ma/_/glu dang gar de gzhan dang mthun/_/phyi la me tog bdug pa ma/_/dri chab ma ste gzhan dang mthun/_/
[\[262a\]]
[\[262a.1\]]lcags kyu zhags pa lcags sgrog dril/_/de yang gzhan dang mthun pa'o/_/dkar dang ser dang dmar dang ljang /_/kun gyi nang rol mthing ba'o/_/shar du dkar po che ba ste/_/lho ru ser po che ba ste/_/nub tu dmar po che ba ste/_/byang du ljang gu che ba ste/_/dbus su mthing ga yang
[\[262a.2\]]dag ldan/_/mchod dang gtor ma rgyas par bshams/_/dkyil 'khor rgyan sogs legs par dgod/_/rang nyid bde ba'i stan la 'dug_/dang po tshogs kyi lam gyi chos/_/bzhi gsum bcu gnyis bsgom rtogs bya/_/de rjes sbyor ba'i lam gyi chos/_/nges 'byed bsgom zhing rtogs
[\[262a.3\]]par bya/_/de rjes mthong ba'i lam gyi chos/_/byang chub bdun bsgom rtogs par bya/_/de rjes bsgom pa lam gyi chos/_/'phags lam brgyad bsgom rtogs par bya/_/de rjes rdo rje lta bu gnas/_/de de yang ni rtogs par bya/_/de rjes bcu gcig pa yang thob/_/b+h+rUM las rin chen gzhal yas
[\[262a.4\]]bsam/_/kun gyi sa bon a yin te/_/de zhu mtshan ma lha ru bsam/_/lam lnga rdzogs pa'i pho brang du/_/yum chen 'khor dang bcas pa rnams/_/gzugs nas rga shi rtogs pa'i tshul/_/sbyin nas rnam pa thams cad mkhyen/_/de yang spyod pa'i tshul can rnams/_/mngon par rdzogs
[\[262a.5\]]par sangs rgyas nas/_/ring po ma lon de nyid kyi/_/yum chen 'khor bcas spyan drangs te/_/bsam brjod yul 'das 'gro ba la/_/mtshon phyir skye med mtshon bstan pa/_/skye ba med pa'i gzugs brnyan las/_/'gro ba'i don du yum du shar/_/yum sras 'khor dang bcas pa yang /_/
[\[262a.6\]]yon bdag sgrib rgyun sbyang ba dang /_/dam chos klog dang kha ton dang /_/yi ge 'dri sogs bgyis pa yis/_/yum chen dge ba bsdu ba'i phyir/_/rin chen pad+ma'i gdan steng du/_/snying rje'i dbang gis spyan 'dren na/_/byang chub sems kyis gshegs su gsol/_/bsam brjod yul
[\[262a.7\]]'das pha rol phyin/_/kun rdzob 'gro don yum gyi sku/_/yum chen pha rol phyin ma yang /_/yon bdag sgrib rgyun sbyang ba dang /_/dam chos klog dang kha ton dang /_/yi ge 'dri sogs bgyis pa yis/_/yum chen dge ba bsdu ba'i phyir/_/rin chen pad+ma'i gdan steng du/_/snying rje'i dbang
[\[262b\]]
[\[262b.1\]]gis spyan 'dren na/_/byang chub sems kyis gshegs su gsol/_/shar phyogs rin chen yong ba yis/_/dag pa yi ni zhing khams na/_/bde gshegs rin chen 'byung gnas la/_/byang chub sems dpa' khyim pa dang /_/rab tu byung dang khye'u dang /_/bu mo'i tshogs kyis 'khor du bskor/_/'khor
[\[262b.2\]]bcas ma lus pa dag kyang /_/yon bdag sgrib rgyun sbyang ba'i phyir/_/dam chos klog dang kha ton dang /_/yi ge 'dri sogs bgyis pa yis/_/yum chen dge ba bsdu ba'i phyir/_/rin chen pad+ma'i gdan steng du/_/snying rje'i dbang gis spyan 'dren na/_/byang chub sems kyis gshegs su gsol/_/
[\[262b.3\]]lho phyogs mya ngan med pa yi/_/dam pa yi ni zhing khams na/_/bde gshegs mya ngan med pa la/_/byang chub sems dpa' khyim pa dang /_/rab tu byung dang khye'u dang /_/bu mo'i tshogs kyis 'khor du bskor/_/'khor bcas ma lus pa dag kyang /_/yon bdag sgrib rgyun sbyang ba'i phyir/_/dam
[\[262b.4\]]chos klog dang kha ton dang /_/yi ge 'dri sogs bgyis pa yis/_/yum chen dge ba bsdu pa'i phyir/_/rin chen pad+ma'i gdan steng du/_/snying rje'i dbang gis spyan 'dren na/_/byang chub sems kyis gshegs su gsol/_/nub phyogs nye bar zhi ba yi/_/dag pa yi ni zhing khams na/_/bde
[\[262b.5\]]gshegs rin chen 'od 'phro la/_/byang chub sems dpa' khyim pa dang /_/rab tu byung dang khye'u dang /_/bu mo'i tshogs kyis 'khor du bskor/_/'khor bcas ma lus pa dag kyang /_/yon bdag sgrib rgyun sbyang ba'i phyir/_/dam chos klog dang kha ton dang /_/yi ge 'dri sogs bgyis pa yis/_/
[\[262b.6\]]yum chen dge ba bsdu ba'i phyir/_/rin chen pad+ma'i gdan steng du/_/snying rje'i dbang gis spyan 'dren na/_/byang chub sems kyis gshegs su gsol/_/byang phyogs rgyal ba can gyi ni/_/dag pa yi ni zhing khams na/_/bde gshegs rgyal ba'i dbang po la/_/byang chub sems dpa' khyim pa
[\[262b.7\]]dang /_/rab tu byung dang khye'u dang /_/bu mo'i tshogs kyis 'khor du bskor/_/'khor bcas ma lus pa dag kyang /_/yon bdag sgrib rgyun sbyang ba'i phyir/_/dam chos klog dang kha ton dang /_/yi ge 'dri sogs bgyis pa yis/_/yum chen dge ba bsdu ba'i phyir/_/rin chen pad+ma'i gdan
[\[263a\]]
[\[263a.1\]]steng du/_/snying rje'i dbang gis spyan 'dren na/_/byang chub sems kyis gshegs su gsol/_/byang shar ting 'dzin brgyan pa yi/_/dag pa yi ni zhing khams na/_/bde gshegs ting 'dzin glang po la/_/byang chub sems dpa' khyim pa dang /_/rab tu byung dang khye'u dang /_/bu
[\[263a.2\]]mo'i tshogs kyis 'khor du bskor/_/'khor bcas ma lus pa dag kyang /_/yon bdag sgrib rgyun sbyang ba'i phyir/_/dam chos klog dang kha ton dang /_/yi ge 'dri sogs bgyis pa yis/_/yum chen dge ba bsdu ba'i phyir/_/rin chen pad+ma'i gdan steng du/_/snying rje'i dbang gis spyan 'dren na/_/
[\[263a.3\]]byang chub sems kyis gshegs su gsol/_/shar lho snying po byang chub brgyan/_/shin tu yid 'ong zhing khams na/_/bde gshegs pad+ma dam pa la/_/byang chub sems dpa' khyim pa dang /_/rab tu byung dang khye'u dang /_/bu mo'i tshogs kyis 'khor du bskor/_/'khor bcas ma lus bdag kyang /_/
[\[263a.4\]]yon bdag sgrib rgyun sbyang ba'i phyir/_/dam chos klog dang kha ton dang /_/yi ge 'dri sogs bgyis pa yis/_/yum chen dge pa bsdu ba'i phyir/_/rin chen pad+ma'i gdan steng du/_/snying rje'i dbang gis spyan 'dren na/_/byang chub sems kyis gshegs su gsol/_/lho nub rdul dang bral ba yi/_/dag
[\[263a.5\]]pa yi ni zhing khams na/_/bde bar gshegs pa nyi ma yi/_/dkyil 'khor snang ba'i dpal la ni/_/byang chub sems dpa' khyim pa dang /_/rab tu byung dang khye'u dang /_bu mo'i tshogs kyis 'khor du bskor/_/'khor bcas ma lus pa dag kyang /_/yon bdag sgrib rgyun sbyang ba'i phyir/_/dam chos klog dang kha ton dang /_/yi ge
[\[263a.6\]]'dri sogs bgyis pa yis/_/yum chen dge ba bsdu ba'i phyir/_/rin chen pad+ma'i gdan steng du/_/snying rje'i dbang gis spyan 'dren na/_/byang chub sems kyis gshegs su gsol/_/nub byang dbang du bya pa yi/_/dag pa yi ni zhing khams na/_/bde gshegs gdugs kyi dam pa la/_/
[\[263a.7\]]byang chub sems dpa' khyim pa dang /_/rab tu byung dang khye'u dang /_/bu mo'i tshogs kyis 'khor du bskor/_/'khor bcas ma lus pa dag kyang /_/yon bdag sgrib rgyun spyang ba'i phyir/_/dam chos klog dang kha ton dang /_/yi ge 'dri sogs bgyis pa yis/_/yum chen dge ba bsdu ba'i phyir/_/
[\[263b\]]
[\[263b.1\]]rin chen pad+ma'i gdan steng du/_/snying rje'i dbang gis spyan 'dren na/_/byang chub sems kyis gshegs su gsol/_/steng phyogs mdangs dga'i zhing khams na/_/bde gshegs dga' ba'i dpal la ni/_/byang chub sems dpa' khyim pa dang /_/rab tu byung dang khye'u dang /_/bu mo'i tshogs
[\[263b.2\]]kyis 'khor du bskor/_/'khor bcas ma lus ba dag kyang /_/yon bdag sgrib rgyun sbyang ba'i phyir/_/dam chos klog dang kha ton dang /_/yi ge 'dri sogs bgyis pa yis/_/yum chen dge ba bsdu ba'i phyir/_/rin chen pad+ma'i gdan steng du/_/snying rje'i dbang gis spyan 'dren na/_/byang chub
[\[263b.3\]]sems kyis gshegs su gsol/_/'og phyogs pad+ma'i zhing khams na/_/bde gshegs pad+ma'i dpal la ni/_/byang chub sems dpa' khyim pa dang /_/rab tu byung dang khye'u dang /_/bu mo'i tshogs kyis 'khor du bskor/_/'khor bcas ma lus pa dag kyang /_/yon bdag sgrib rgyun sbyang ba'i
[\[263b.4\]]phyir/_/dam chos klog dang kha ton dang /_/yi ge 'dri sogs bgyis pa yis/_/yum chen dge ba bsdu ba'i phyir/_/rin chen pad+ma'i gdan steng du/_/snying rje'i dbang gis spyan 'dren na/_/byang chub sems kyis gshegs su gsol/_/mi mjed 'jig rten khams 'di na/_/bde gshegs
[\[263b.5\]]shAkya seng ge la/_/byang chub sems dpa' khyim pa dang /_/rab tu byung dang khye'u dang /_/bu mo'i tshogs kyis 'khor du bskor/_/'khor bcas ma lus pa dag kyang /_/yon bdag sgrib rgyun sbyang ba'i phyir/_/dam chos klog dang kha ton dang /_/yi ge 'dri sogs bgyis pa yis/_/yum chen
[\[263b.6\]]dge ba bsdu ba'i phyir/_/rin chen pad+ma'i gdan steng du/_/snying rje'i dbang gis spyan 'dren na/_/byang chub sems kyis gshegs su gsol/_/yongs su dag pa'i zhing khams na/_/bde gshegs mar me mdzad pa ni/_/byang chub sems dpa' khyim pa dang /_/rab tu byung dang khye'u dang /_/bu
[\[263b.7\]]mo'i tshogs kyis 'khor du bskor/_/'khor bcas ma lus pa dag kyang /_/yon bdag sgrib rgyun sbyang ba'i phyir/_/dam chos klog dang kha ton dang /_/yi ge 'dri sogs bgyis pa yis/_/yum chen dge ba bsdu ba'i phyir/_/rin chen pad+ma'i gdan steng du/_/snying rje'i dbang gis spyan 'dren
[\[264a\]]
[\[264a.1\]]na/_/byang chub sems kyis gshegs su gsol/_/phyi dang nang na rab gnas shing /_/sgo rnams skyong ba la sogs kun/_/ma lus de dag thams cad kyang /_/gnas 'dir mchod kyis gshegs su gsol/_/rin chen rgyas pa pad+ma'i gdan/_/shes rab gsal ba zla ba'i gdan/_/
[\[264a.2\]]thugs rje rgyas pa nyi ma'i gdan/_/yum chen sras dang bcas la dbul/_/dam chos klog dang kha ton dang /_/yi ge 'dri sogs bgyis pa yis/_/dge ba bsdu phyir gshegs su gsol/_/oM pradz+nyA pA ra mi tA sarba de ba At+ma nAM ni R+YA ta yA mi/_gdan sogs dbul zhing gnyis med bya/_/de nas
[\[264a.3\]]mchod pa 'di skad do/_/bde gshegs mnyes pa'i yon chab 'di/_/'khor gsum yongs su dag sgo nas/_/yum chen sras dang bcas la dbul/_/dam chos klog dang kha ton dang /_/yi ge 'dri sogs bgyis pa yis/_/dge ba bsdu phyir bzhes su gsol/_/de bzhin bsgres te sgra
[\[264a.4\]]mchod par/_/rgyal yum sras dang bcas la mchod/_/bdag gi sgo gsum dang ba yis/_/yum chen 'khor dang bcas pa la/_/bdag dang khams gsum sems can rnams/_/ngag yid dang bas phyag 'tshal lo/_/pradz+nyA pA ra mi tA de ba sarba At+ma nAM niR+YA ta yA mi/_phyag byas bstod pa 'di
[\[264a.5\]]lta ste/_/rang bzhin mnyam nyid gnyis med kyang /_/'gro ba'i don phyir yum gyi sku/_/rigs kyi yum gyis yongs bskor ba/_/dus gsum rgyal yum phyag 'tshal bstod/_/rdo rje sems ma rin chen ma/_/chos dang las kyi sems ma ste/_/rigs kyi yum bzhi phyag 'tshal bstod/_/mA ma
[\[264a.6\]]kI dang gos dkar mo/_/sangs rgyas spyan dang sgrol ma ste/_/mdzes pa'i yum bzhi phyag 'tshal bstod/_/shar phyogs rin chen yod pa yi/_/dag pa yi ni zhing khams na/_/bde gshegs rin chen 'byung gnas ni/_/sku chen mtshan bzang yon tan rdzogs/_/dam chos rmad du byung ba yi/_/gsung
[\[264a.7\]]chen pha rol phyin drug gis/_/zhing mchog gtsang mar yongs sgrogs shing /_/thugs chen mnyam nyid rtag gnas shing /_/mdzes pa'i bde gshegs phyag 'tshal bstod/_/lho phyogs mya ngan med pa yi/_/dag pa yi ni zhing khams na/_/bde gshegs mya ngan med pa ni/_/sku chen mtshan
[\[264b\]]
[\[264b.1\]]bzang yon tan rdzogs/_/dam chos rmad du byung ba yi/_/gsung chen pha rol phyin drug gis/_/zhing mchog gtsang mar yongs sgrogs shing /_/thugs chen mnyam nyid rtag gnas shing /_/mdzes pa'i bde gshegs phyag 'tshal bstod/_/nub phyogs nye bar zhi ba yi/_/dag pa yi ni zhing khams na/_/
[\[264b.2\]]bde gshegs rin chen 'od 'phro ni/_/sku chen mtshan bzad yon tan rdzogs/_/dam chos rmad du byung ba yi/_/gsung chen pha rol phyin drug gis/_/zhing mchog gtsang mar yongs sgrogs shing /_/thugs chen mnyam nyid rtag gnas shing /_/mdzes pa'i bde gshegs phyag 'tshal bstod/_/byang phyogs
[\[264b.3\]]rgyal ba can gyi ni/_/dag pa yi ni zhing khams na/_/bde gshegs rgyal ba'i dbang po ni/_/sku chen mtshan bzang yon tan rdzogs/_/dam chos rmad du byung ba yi/_/gsung chen pha rol phyin drug gis/_/zhing mchog gtsang mar yongs sgrogs shing /_/thugs chen mnyam nyid rtag gnas shing /_/
[\[264b.4\]]mdzes pa'i bde gshegs phyag 'tshal bstod/_/byang shar ting 'dzin brgyan pa yi/_/dag pa yi ni zhing khams na/_/bde gshegs ting 'dzin glang po ni/_/sku chen mtshan bzang yon tan rdzogs/_/dam chos rmad du byung ba yi/_/gsung chen pha rol phyin drug gis/_/zhing mchog gtsang mar
[\[264b.5\]]yongs sgrogs shing /_/thugs chen mnyam nyid rtag gnas shing /_/mdzes pa'i bde gshegs phyag 'tshal bstod/_/shar lho snying po byang chub brgyan/_/shin tu yid 'ong zhing khams na/_/bde gshegs pad+mo'i dpal la ni/_/sku chen mtshan bzang yon tan rdzogs/_/dam chos rmad du byung ba
[\[264b.6\]]yi/_/gsung chen pha rol phyin drug gis/_/zhing mchog gtsang mar yongs sgrogs shing /_/thugs chen mnyam nyid rtag gnas shing /_/mdzes pa'i bde gshegs phyag 'tshal bstod/_/lho nub rdul dang bral pa yi/_/dag pa yi ni zhing khams na/_/bde bar gshegs pa nyi ma yi/_/dkyil
[\[264b.7\]]'khor snang ba dam pa'i dpal/_/sku chen mtshan bzang yon tan rdzogs/_/dam chos rmad du byung ba yi/_/gsung chen pha rol phyin drug gis/_/zhing mchog gtsang mar yongs sgrogs shing /_/thugs chen mnyam nyid rtag gnas shing /_/mdzes pa'i bde gshegs phyag 'tshal bstod/_/nub
[\[265a\]]
[\[265a.1\]]byang dbang du gyur pa yi/_/dag pa yi ni zhing khams na/_/bde gshegs gdugs kyi dam pa ni/_/sku chen mtshan bzang yon tan rdzogs/_/dam chos rmad du byung ba yi/_/gsung chen pha rol phyin drug gis/_/zhing mchog gtsang mar yongs sgrogs shing /_/thugs chen mnyam
[\[265a.2\]]nyid rtag gnas shing /_/mdzes pa'i bde gshegs phyag 'tshal bstod/_/steng phyogs mdangs dga'i zhing khams na/_/bde gshegs dga' ba'i dpal la ni/_/sku chen mtshan bzang yon tan rdzogs/_/dam chos rmad du byung ba yi/_/gsung chen pha rol phyin drug gis/_/zhing mchog
[\[265a.3\]]gtsang mar yongs sgrogs shing /_/thugs chen mnyam nyid rtag gnas shing /_/mdzes pa'i bde gshegs phyag 'tshal bstod/_/'og phyogs pad+mo'i zhing khams na/_/bde gshegs pad+mo'i dpal la ni/_/sku chen mtshan bzang yon tan rdzogs/_/dam chos rmad du byung ba yi/_/gsung chen
[\[265a.4\]]pha rol phyin drug gis/_/zhing mchog gtsang mar yongs sgrogs shing /_/thugs chen mnyam nyid rtag gnas shing /_/mdzes pa'i bde gshegs phyag 'tshal bstod/_/mi mjed 'jig rten khams 'di na/_/bde gshegs shAkya seng ge ni/_/sku chen mtshan bzang yon tan rdzogs/_/dam chos
[\[265a.5\]]rmad du byung ba yi/_/gsung chen pha rol phyin drug gis/_/zhing mchog gtsang mar yongs sgrogs shing /_/thugs chen mnyam nyid rtag gnas shing /_/mdzes pa'i bde gshegs phyag 'tshal bstod/_/yongs su dag pa'i zhing khams na/_/bde gshegs mar me mdzad pa ni/_/sku chen mtshan
[\[265a.6\]]bzang yon tan rdzogs/_/dam chos rmad du byung ba yi/_/gsung chen pha rol phyin drug gis/_/zhing mchog gtsang mar yongs sgrogs shing /_/thugs chen mnyam nyid rtag gnas shing /_/mdzes pa'i bde gshegs phyag 'tshal bstod/_/sems dpa' 'od zer kun 'byung dang /_/rin chen 'od 'phro rin
[\[265a.7\]]dbang phyug_/rdo rje mi g.yo sems dpa' bzhi/_/pha rol phyin la rab dad de/_/mi mjed 'jig rten khams 'di ru/_/bya rgod spungs pa'i ri bo la/_/sprul sku shAkya seng ge yis/_/dri med pha rol phyin pa la/_/chos sgra chen po sgrogs pa'i tshe/_/chos 'byung rtag chen bstan pa'i drus/_/sems
[\[265b\]]
[\[265b.1\]]dpa' chen po khyed rnams kyis/_/rang gis gtso la rtag zhus te/_/gtso bos tshul bzhin lung bstan dus/_/mdzes pa gser gyi pad 'dab stong /_/shAkya seng ge mchod pa dang /_/pha rol phyin chos mnyan pa'i ched/_/mi mjed 'jig rten 'dir byon pa'i/_/blo chen khyod la phyag 'tshal bstod/_/sems
[\[265b.2\]]dpa' mya ngan med pa dang /_/chos kyi rgyal mtshan bkod pa rgyal/_/dbang phyug rgyal te sems dpa' bzhi/_/pha rol phyin la rab dad de/_/mi mjed 'jig rten khams 'di ru/_/bya rgod spungs pa'i ri bo la/_/sprul sku shAkya seng ge yis/_/dri med pha rol phyin pa la/_/chos sgra chen po sgrogs pa'i tshe/_/
[\[265b.3\]]chos 'byung rtag chen bstan pa'i dus/_/sems dpa' chen po khyed rnams kyang /_/rang gis gtso la rtag zhus te/_/gtso bos tshul bzhin lung bstan dus/_/mdzes pa gser gyi pad 'dab stong /_/shAkya seng ge mchod pa dang /_/pha rol phyin chos mnyen pa'i ched/_/mi mjed 'jig rten 'dir byon pa'i/_/
[\[265b.4\]]blo chen khyod la phyag 'tshal bstod/_/spyod pa'i blo gros snang mchog dang /_/phyag rgya rgyal dang spobs pa brtsegs/_/blo dang ldan pa'i sems dpa' bzhi/_/pha rol phyin la rab dad sde/_/mi mjed 'jig rten khams 'di ru/_/bya rgod spungs pa'i ri bo la/_/sprul sku shAkya seng ge yis/_/dri med
[\[265b.5\]]pha rol phyin pa la/_/chos sgra chen po sgrogs pa'i tshe/_/chos 'byung rtag chen bstan pa'i dus/_/sems dpa' chen po khyed rnams kyang /_/rang gis gtso la rtag zhus te/_/gtso bos tshul bzhin lung bstan dus/_/mdzes pa gser gyi pad 'dab stong /_/shAkya seng ge mchod pa dang /_/pha
[\[265b.6\]]rol phyin chos mnyan pa'i ched/_/mi mjed 'jig rten 'dir byon pa'i/_/blo chen khyod la phyag 'tshal bstod/_/rgyal ba byin dang grub pa'i lha/_/dga' ston dang ni mi g.yob/_/blo dang ldan pa'i sems dpa' bzhi/_/pha rol phyin la rab dang de/_/mi mjed 'jig rten khams 'di ru/_/bya rgod spungs
[\[265b.7\]]pa'i ri bo la/_/sprul sku shAkya seng ge yis/_/dri med pha rol phyin pa la/_/chos sgra chen po sgrogs pa'i tshe/_/chos 'byung rtag chen bstan pa'i dus/_/sems dpa' chen po khyed rnams kyang /_/rang gis gtso la rtag zhus te/_/gtso bos tshul bzhin lung bstan dus/_/mdzes pa gser gyi
[\[266a\]]
[\[266a.1\]]pad 'dab stong /_/shAkya seng ge mchod pa dang /_/pha rol phyin chos mnyan pa'i ched/_/mi mjed 'jig rten 'dir byon ba'i/_/blo chen khyod la phyag 'tshal bstod/_/nyi ma rab snang rdo rje can/_/gzhon nu rgyan dang seng ge sgra/_/blo dang ldan ba'i sems dpa' bzhi/_/pha rol phyin la
[\[266a.2\]]rab dad de/_/mi mjed 'jig rten khams 'di ru/_/bya rgod spungs ba'i ri bo la/_/sprul sku shAkya seng ge yis/_/dri med pha rol phyin pa la/_/chos sgra chen po sgrogs pa'i tshe/_/chos 'byung rtag chen bstan pa'i dus/_/sems dpa' chen po khyed rnams kyang /_/rang gis gtso la rtag zhus te/_/_
[\[266a.3\]]gtso bos tshul bzhin lung bstan dus/_/mdzes pa gser gyi pad 'dab stong /_/shAkya seng ge mchod pa dang /_/pha rol phyin chos mnyan pa'i ched/_/mi mjed 'jig rten 'dir byon pa'i/_/blo chen khyod la phyag 'tshal bstod/_/rin chen mchog dang pad+mo rgyal/_/pad+mo dam pa thogs med rgyal/_/blo
[\[266a.4\]]dang ldan pa'i sems dpa' bzhi/_/pha rol phyin la rab dad de/_/mi mjed 'jig rten khams 'di ru/_/bya rgod spungs pa'i ri bo la/_/sprul sku shAkya seng ge yis/_/dri med pha rol phyin pa la/_/chos sgra chen po sgrogs pa'i tshe/_/chos 'byung rtag chen bstan pa'i dus/_/sems dpa' chen po khyed rnams
[\[266a.5\]]kyang /_/rang gis gtso la rtag zhus te/_/gtso bos tshul bzhin lung bstan dus/_/mdzes pa gser gyi pad 'dab stong /_/shAkya seng ge mchod pa dang /_/pha rol phyin chos mnyan pa'i ched/_/mi mjed 'jig rten 'dir byon pa'i/_/blo chen khyod la phyag 'tshal bstod/_/dga' bzhin dang ni bzang
[\[266a.6\]]skyong dang /_/dkon mchog 'byung gnas zla 'od gzhon/_/blo dang ldan pa'i sems dpa' bzhi/_/pha rol phyin la rab dad de/_/mi mjed 'jig rten khams 'di ru/_/bya rgod spungs pa'i ri bo la/_/sprul sku shAkya seng ge yis/_/dri med pha rol phyin pa la/_/chos sgra chen po sgrogs pa'i tshe/_/chos 'byung
[\[266a.7\]]rtag chen bstan pa'i dus/_/sems dpa' chen po khyed rnams kyang /_/rang gis gtso la rtag zhus te/_/gtso bos tshul bzhin lung bstan dus/_/mdzes pa gser gyi pad 'dab stong /_/shAkya seng ge mchod pa dang /_/pha rol phyin chos mnyan pa'i ched/_/mi mjed 'jig rten 'dir byon pa'i/_/blo chen khyod la
[\[266b\]]
[\[266b.1\]]phyag 'tshal bstod/_/pad+mo dam pa me tog dang /_/mya ngan kun du 'joms pa dang /_/blo gros mi zad sems dpa' bzhi/_/pha rol phyin la rab dad de/_/mi mjed 'jig rten khams 'di ru/_/bya rgod spungs pa'i ri bo la/_/sprul sku shAkya seng ge yis/_/dri med pha rol phyin pa la/_/chos sgra chen po sgrogs
[\[266b.2\]]pa'i tshe/_/chos 'byung rtag chen bstan pa'i dus/_/sems dpa' chen po khyed rnams kyang /_/rang gis gtso la rtag zhus te/_/gtso bos tshul bzhin lung bstan dus/_/mdzes pa gser gyi pad 'dab stong /_/shAkya seng ge mchod pa dang /_/pha rol phyin chos mnyan pa'i ched/_/mi mjed 'jig rten 'dir
[\[266b.3\]]byon pa'i/_/blo chen khyod la phyag 'tshal bstod/_/byams pa sa snying nam mkha' snying /_/spyan ras gzigs te sems dpa' bzhi/_/'gro don brtson la phyag 'tshal bstod/_/maud gal dang shA ri'i bu/_/kun dga' bo dang 'od srungs te/_/mchog bzhi nyan thos phyag 'tshal bstod/_/nyi 'od dang ni zla
[\[266b.4\]]'od dang /_/byams pa mai tri skyes bu dam/_/thabs mkhas 'gro don brtson la bstod/_/nyams bdes bde gshegs mnyes mdzad pa/_/nang gi lha mo bzhi la bstod/_/mchod pa yi ni las kyis ni/_/bde bar gshegs pa mnyes mdzad pa/_/phyi yi lha mo bzhi la bstod/_/bde gshegs sgo srung
[\[266b.5\]]rab tu grags/_/sgo srung bzhi la phyag 'tshal bstod/_/bzhi gsum bcu gnyis chos rtogs pa/_/tshogs lam gnas la phyag 'tshal bstod/_/dbang po stobs kyi rab phye ba/_/nges 'byed rtogs la phyag 'tshal bstod/_/sa rab dga' ba rtogs 'gyur ba/_/mthong lam gnas la phyag 'tshal bstod/_/
[\[266b.6\]]sa brgyad rim gyis rtogs gyur pa/_/bsgom lam rtogs la phyag 'tshal bstod/_/rdo rje lta bu la gnas nas/_/chos kyi sku yang rab tu gsal/_/sa bcu gnas la phyag 'tshal bstod/_/sems bskyed la sogs rab ldan pa/_/rgyu dang 'bras bus rab phye ba/_/thams cad mkhyen gzhung de la bstod/_/
[\[266b.7\]]gang zag gsum gyi lam yang bshad/_/lam shes gzhung la phyag 'tshal bstod/_/shes rab snying rje ldan pa sogs/_/spang dang blang ba'i gzhi rnam shes/_/thams cad mkhyen gzhung de la bstod/_/rnam pa thams cad yongs bsdus pa/_/rnam kun mngon rdzogs gzhung la bstod/_/'phel ba
[\[267a\]]
[\[267a.1\]]la sogs rab ldan pa/_/rtse mo'i gzhung la phyag 'tshal bstod/_/'og ma kun gyi mthar phyin pa/_/mthar gyi gzhung la phyag 'tshal bstod/_/skad cig bzhi dang rab ldan pa/_/sangs rgyas sa yang rab tu gsal/_/byang chub gzhung la phyag 'tshal bstod/_/bde gshegs sku rnams kun
[\[267a.2\]]dang ldan/_/sems can don phyir phrin las gzhung /_/chos sku'i gzhung la phyag 'tshal bstod/_/'ga' zhig don du rgyas pa dang /_/'ga' zhig don du 'bring dang ni/_/rgyas 'bring gzhung la phyag 'tshal bstod/_/de rnams don bsdus la yang bstod/_/gzhung rnams rgyas par ma gyur kyang /_/don ni mi zhan
[\[267a.3\]]ston gyur pa/_/don mi zhan la phyag 'tshal bstod/_/de rnams gsal bar rab 'byed pa/_/mkhas pa yis ni mdzad pa gang /_/bstan bcos gzhung la phyag 'tshal bstod/_/'jig rten khams ni thams cad la/_/yum sras 'khor dang bcas pa yi/_/gzugs brnyan ci snyed yod pa la/_/thal mo
[\[267a.4\]]sbyar te phyag 'tshal bstod/_/smon lam bya ba 'di skad do/_/dus gsum rgyal ba kun gyi yum/_/bklags pa dang ni kha ton bgyis/_/bgyid du rtsal dang rjes yi rang /_/dge ba 'di yi stobs kyis ni/_/bdag cag 'khor dang bcas pa rnams/_/zhing mchog gtsang mar skye bar shog_/dus gsum rgyal
[\[267a.5\]]ba'i yum dag la/_/mchod bstod bkur sti bgyis pa dang /_/bgyid du stsal dang rjes yi rang /_/dge ba de yi stobs kyis ni/_/bdag cag 'khor dang bcas pa rnams/_/phyogs bcu'i sangs rgyas zhing du ni/_/bdag dang yon bdag skye bar shog_/zhing de nyid du skyes nas kyang /_/bde gshegs bcu
[\[267a.6\]]la mchod par shog_/pha rol phyin drug spyod par shog_/lam lnga rim gyis bgrod par shog_/lam lnga rim gyis bgrod nas kyang /_/mngon par rdzogs par sangs rgyas shog_/mngon par rdzogs par sangs rgyas nas/_/rtog pa dag ni mi mnga' yang /_/'gro ba'i don phyir sprul pa'i sku/_/rgyun mi 'chad
[\[267a.7\]]par ston par shog_/dus gsum rgyal ba'i yum kun la/_/bdag gis dge ba ci bsags dang /_/dge ba de yi stobs kyis ni/_/khams gsum sems can thams cad kun/_/thar pa'i lam la 'dzeg par shog_/bdag gi dge ba 'di dag la/_/bdud kyis bar du mi gcod par/_/dge ba'i 'bras bu
[\[267b\]]
[\[267b.1\]]smin gyur cig_/ji ltar sngon gyi 'phags pa rtag tu dus/_/lus kyi tsha grangs sdug bsngal mi lta bar/_/shes rab pha rol phyin don du/_/sdug bsngal sna tshogs tshol ba ltar/_/bdag dang khams gsum sems can kyang /_/'phags pa rtag tu du bzhin du/_/shes rab pha rol phyin don du/_/sdug bsngal ci
[\[267b.2\]]spyod der spyod shog_/ji ltar sngon gyi 'phags pa rtag tu dus/_/shes rab pha rol phyin don du/_/sha khrag rus rnams thogs med du/_/sdug bsngal mi lta gtong ba ltar/_/bdag dang khams gsum sems can kyang /_/'phags pa rtag tu du bzhin du/_/shes rab pha rol phyin don du/_/sha khrag rus rnams
[\[267b.3\]]gtong bar shog_/sngon gyi 'phags pa chos 'phags kyis/_/grong khyer chen po spos ldan du/_/shes rab pha rol phyin pa la/_/phyin ci ma log spyod pa ltar/_/bdag dang khams gsum sems can rnams/_/spos ldan lta bu'i grong khyer du/_/shes rab pha rol phyin pa la/_/phyin ci ma log spyod par shog_/
[\[267b.4\]]sngon gyi tshe yi tshong dus ni/_/mar me can gyi dbus su ni/_/sngon 'das bde gshegs mar me mdzad/_/sprul sku shAkya seng ge la/_/mngon par 'tshang rgya lung bstan dang /_/sring mo gang+ga'i lha mo dang /_/sems bskyed lung bstan thob pa ltar/_/bdag dang khams gsum sems can la/_/dus gsum sangs
[\[267b.5\]]rgyas thams cad kyi/_/byang chub tu ni sems bskyed cing /_/mngon par 'tshang rgya lung bstan shog_/mngon dga' phyogs bcu'i zhing khams su/_/mgon po bde gshegs bcu rnams kyis/_/shes rab pha rol phyin pa la/_/phyin ci ma log spyod pa ltar/_/bdag dang khams gsum sems can rnams/_/
[\[267b.6\]]mngon dga' phyogs bcu'i zhing khams su/_/shes rab pha rol phyin pa la/_/phyin ci ma log spyod par shog_/sngon tshe shAkya seng ge yis/_/kun dga' bo ni thos ldan la/_/shes rab pha rol phyin pa ni/_/nan gyis yang nas yang du ni/_/sgro skur bral ba gtad pa bzhin/_/bdag dang khams gsum sems
[\[267b.7\]]can rnams/_/dus gsum sangs rgyas thams cad kyi/_/kun dga' bo la gtad bzhin du/_/shes rab pha rol phyin pa ni/_/nan gyis yang dang yang du ni/_/sgro skur bral bar gtod par shog_/gal te bdag dang sems can rnams/_/tshe yi 'du byed byed pa na/_/yum chen pha rol phyin pa la/_/bklags dang kha
[\[268a\]]
[\[268a.1\]]ton byas pa dang /_/yi ge 'dri sogs bgyis pa dang /_/mchod dang bsnyen bkur ci bgyis pa/_/dge ba 'di yi stobs kyis ni/_/gnad gcod sdug bsngal med par ni/_/sangs rgyas byang chub sems dpa'i tshogs/_/sdun nas bsu zhing 'dren par shog_/bdag dang khams gsum sems can
[\[268a.2\]]rnams/_/tshe rabs dag ni gar skyes kyang /_/thos pa'i shes rab ldan gyur nas/_/the tshom yul de chod par shog_/bsam pa'i shes rab ldan gyur nas/_/ma rtogs pa rnams rtogs par shog_/bsgom pa'i shes rab ldan gyur nas/_/chos nyid don rnams rtogs gyur shog_/de ltar shes rab rnam gsum
[\[268a.3\]]gyis/_/spros pa rnam gsum chod par shog_/yul ni mkhyen pa rnam gsum la/_/dge ba'i las ni ci bsags pa/_/dge ba de yi stobs kyis ni/_/bdag dang khams gsum sems can rnams/_/mkhyen pa gsum la spyod par shog_/spang bya'i gzhi de spangs nas ni/_/blang bya'i gzhi la spyod par shog_/
[\[268a.4\]]lam gnyis tshul bzhin shes nas kyang /_/nges 'byung lam la spyod par shog_/rgyu yi mkhyen nyid rgyud la sbyar nas ni/_/'bras bu'i mkhyen nyid thob par shog_/yul ni mkhyen pa rnam gsum gyis/_/mjug tu bya ba'i cho ga'o//_//da ni bar gyi skabs bzhi yis/_/mjug tu bya ba'i cho ga bstan/_/de
[\[268a.5\]]nas dkyil 'khor bri ba ni/_/dbus su le tshe dgu ldan bri/_/de phyir pad+ma 'dab ldan bri/_/pad+ma de yi phyi nyid du/_/le tshe khra bos bskor ba bri/_/de yi phyi yi 'khyams su'o/_/sgo sogs legs par bri bar bya/_/de nas lha ni dgod bya ba/_/dbus su yum ldan shAkya seng ge bri/_/phyi yi le tshe brgyad la
[\[268a.6\]]ni/_/bzang skyong dang ni rin 'byung gnas/_/dkon mchog 'byung gnas de dang ni/_/rin chen snying po rin chen byin/_/ded dpon dam dang skyes bu byin/_/skyob pa sbed pa de dang ni/_/chu bdag lha dang dbang po byin/_/bzang po stobs dang blo gros dam/_/tha ma bzhi ni go rims bzhin/_/shar nas bzung nas zla
[\[268a.7\]]gam la'o/_/de phyir pad+ma'i 'dab ma la/_/'phags pa blo gros 'phel ba dang /_/blo gros mtha' yas don yod mthong /_/sgrib pa med pa blo gros dang /_/rab tu zhugs pa de dang ni/_/rnam gzhan brtson 'grus mtha' yas dang /_/rtag tu brtson dang rtag tu sbyor/_/mi gtong brtson dang nyi ma'i snying /_/zla snying blo gros
[\[268b\]]
[\[268b.1\]]dpe med dang /_/spyan ras gzigs dbang mthu chen thob/_/'jam dpal gzhon nur gyur pa dang /_/bdud kyi stobs ni rab tu 'joms/_/rdo rje de ni blo gros dang /_/lag na rin chen phyag rgya dang /_/rtag tu lag brkyang de dang ni/_/snying rje cher sems rgyan chen po/_/rnam par bkod pa'i rgyal po dang /_/ri bo'i zom
[\[268b.2\]]dang byams pa ste/_/pad+ma rnams kyi 'dab ma la'o/_/le tshe khra bo'i steng du ni/_/skye dgu'i bdag mo chen mo sogs/_/lnga brgya tsam yang rang bzhin dmigs/_/khyams su mchod ldan nyan thos dang /_/de sogs lnga stong tsam yang dmigs/_/dge bsnyen pha dang dge bsnyen ma/_/shin tu mang bar dmigs par bya/_/_
[\[268b.3\]]kun kyang yon tan ldan par ro/_/de nas sngon gyi ting 'dzin ni/_/sa bcu pa yi bar du bsgom/_/de nas spyan drang 'di skad do/_/yang dag don ldan mgon po yum/_/mdzes pa'i le tshe'i dbus su ni/_/dam chos klog dang kha ton dang /_/yi ge 'dri sogs bgyis pa yi/_/dge ba bsdu phyir spyan 'dren na/_
[\[268b.4\]]thugs rje'i dbang gis gshegs su gsol/_/gdan dang 'tsham par bzhugs su gsol/_/theg chen chos la longs spyod pas/_/bden pa mthong zhing sa thob pa'i/_/'phags pa'i tshogs bcas de dag kyang /_/rin chen pad+ma'i gdan steng du/_/bya ba la sogs sngar bzhin no/_/de nas phyag bya mchod
[\[268b.5\]]pa 'bul/_/de nas bstod pa 'di lta ste/_/yon tan 'dus pa sku gsung thugs/_/ro gcig gyur pa gtso chen mchog_/gtso chen khyod la phyag 'tshal bstod/_/dang po byang chub mchog sems bskyed/_/mos pa gnas shing lam gnyis 'dzin/_/bden pa mthong zhing 'phags pa ste/_/sems dpa'i
[\[268b.6\]]tshogs la phyag 'tshal bstod/_/sangs rgyas byin gyis theg chen spyod/_/nyan thos tshogs la phyag 'tshal bstod/_/gzhan rnams sngon dang mthun pa ste/_/lhag par bya ba 'di skad do/_/bdag dang khams gsum sems can rnams/_/sbyor ba rnam pa bzhi po dag_/rgyud la tshul bzhin sbyar nas ni/_
[\[268b.7\]]sku de thogs med thob par shog_/bdag dang khams gsum sems can rnams/_/rnam pa brgyad dang bdun cu gsum/_/sbyor ba dag ni bco brgyad dang /_/thar dang nges 'byin cha mthun dang /_/srid dang zhi ba mnyam pa dang /_/slob dpon rdo rje lta bu yi/_/de yi ting nge 'dzin dang ni/_/kun kyang tshul bzhin
[\[269a\]]
[\[269a.1\]]spyod par shog_/mtshan nyid dgu bcu rtsa gcig kyang /_/ma nor tshul bzhin sbyor bar shog_/bdud las bzhi bcu rtsa drug gis/_/bar du mi chod thar par shog_/yon tan bcu bzhi thob par shog_/phyir mi ldog pa'i rtag dang ni/_/tshul bzhin du ni ldan par shog_/snod bcud sbyong ba'i
[\[269a.2\]]mthu dang ni/_/thabs mkhas bcu dang ldan par shog_/bdag dang khams gsum sems can rnams/_/sbyor dang mthong dang bsgom pa dang /_/bar chad med pa'i lam mchog dang /_/lam bzhi'i rtse mo bgrod par shog_/bdag dang khams gsum sems can rnams/_/pha rol phyin drug rjes dran drug_/
[\[269a.3\]]ngo bo nyid ni dran pa ste/_/mthar gyis lam ni bgrod par shog_/bdag dang khams gsum sems can rnams/_/zag pa med dang rnam par smin/_/mtshan nyid med dang rnam par grol/_/dga' ba bzhi dang rab ldan te/_/chos kyi sku yang gsal bar shog_/de ltar sbyor ba rnam bzhi yis/_/rang bzhin don la
[\[269a.4\]]brtson par shog_/sbyor ba rnam bzhi'i mjug thogs su/_/cho ga 'di ni shin tu shis/_/tha ma skabs kyi cho ga bstan/_/de nas dkyil 'khor bri ba ni/_/mdzes pa'i dra ba 'khor lo can/_/rin chen gdung gis gru bzhir bcad/_/dbus dang phyogs bzhir bri bar bya/_/zur rnams kun du rin chen 'bar/_/kun gyi
[\[269a.5\]]phyi yang rin chen bskor/_/sgo sogs legs par bri bar bya/_/de nas lha ni dgod bya ba/_/dbus su yum chen dgod par bya/_/shar du chos kyi sku yi yum/_/mdog dkar yum gyi mtshan nyid can/_/lho ru longs spyod rdzogs pa'i yum/_/mdog ser yum gyi mtshan nyid can/_/nub tu ngo bo nyid kyi yum/_/
[\[269a.6\]]mdog dmar yum gyi mtshan nyid dang /_/byang du sprul sku shAkya seng /_/kun kyang legs par dgod par bya/_/de nas spyan drang 'di skad do/_/yum chen sku bzhi 'khor bcas dang /_/rin chen dra ba'i dkyil 'khor du/_/dam chos klog dang kha ton dang /_/yi ge 'dri sogs bgyis pa yis/_/dge ba bsdu phyir
[\[269a.7\]]spyan 'dren na/_/sngon gyi smon lam dbang gis ni/_/gnas 'dir mchod kyis gshegs su gsol/_/gdan dang 'tsham par bzhugs su gsol/_/de nas phyag dang mchod pa bya/_/de nas bstod pa 'di lta ste/_/dus gsum sangs rgyas thams cad kyi/_/rtogs pa yi ni yum gyur pa'i/_/skye med tsam las
[\[269b\]]
[\[269b.1\]]chos kyi skur/_/'ja' tshon lta bur shar ba yi/_/yum mchog sku la phyag 'tshal bstod/_/yang dag don ldan chos kyi sku/_/longs rdzogs sku yi yul gyur pa/_/gnas 'gyur ye shes ldan phyag 'tshal/_/thun mong ma yin gnas chen du/_/sems dpa'i tshogs kyis rab bskor ba'i/_/mtshan dang dpe
[\[269b.2\]]byad rab ldan pa/_/gnas 'gyur ye shes gnyis kyi bdag_/longs spyod rdzogs su phyag 'tshal bstod/_/bsam brjod yul 'das nyid kyi sku/_/rang bzhin mtshan ma rnam bral yang /_/sngon gyi smon lam dbang gis ni/_/'gro ba'i don phyir mtshan byad sku/_/kun gyi thun mong ma gyur pa'i/_/chos kyi sku yi
[\[269b.3\]]yul gyur pa'i/_/brjod bral ngo bo nyid kyi sku/_/ngo bo nyid sku phyag 'tshal bstod/_/'gro ba'i mgon po shAkya seng /_/bdud bzhi 'joms pa stobs kyi bdag_/dang po byang chub chen po yis/_/'gyur med byang chub sems bskyed cing /_/bar du brtson 'grus drag po yis/_/mi bzad dka' ba sna tshogs
[\[269b.4\]]spyad/_/gnas gyur ye shes bdag nyid can/_/gdul bya kun snang shAkya seng /_/mgon po khyod la phyag 'tshal bstod/_/dkyil 'khor lha la phyag 'tshal bstod/_/gzhan rnams sngar dang mthun pa ste/_/lhag par bya ba 'di skad do/_/bdag dang khams gsum sems can rnams/_/ngo bo nyid sku thob
[\[269b.5\]]nas kyang /_/gzhan gyi don phyir sku gsum po/_/thogs pa med par 'byung bar shog_/bdag dang khams gsum sems can rnams/_/sku bzhi tshul bzhin thob nas kyang /_/mdzad pa nyi shu rtsa bdun gyis/_/gzhan gyi don la thogs med du/_/phyin ci ma log spyod par shog_/chos kyi sku yi gzhung dag
[\[269b.6\]]la/_/bklags dang yi ge 'dri sogs dang /_/mchod bstod bsnyen bkur ci bsags pa/_/dge ba de yi stobs kyis ni/_/bdag dang khams gsum sems can rnams/_/brjod bral sku de thob par shog_/de nas bdag dang chos mkhan dang /_/bsngo bar bya ba'i dge ba kun/_/thams cad mi dmigs
[\[269b.7\]]par bsgoms la/_/de la cung zhig gnas par bya'o/_/de nas chos skyong dang 'byung bo'i tshogs tshim par bya ba'i phyir gtor ma yang gzhan bzhin du btang ngo /_/yi ge brgya pa gdon par bya/_ye shes pa gshegs shing dam tshig pa bsdu'o/_/'di don rin chen grags pa yis/_/yum chen dge rtsa bsdu ba'i
[\[270a\]]
[\[270a.1\]]phyir/_/dkyil 'khor gsum gyi bdag nyid kyi/_/cho ga 'di ni bstan pa yin/_/mkhas pa rnams kyis yum kun la/_/don bsdus cho ga de tsam zhig_/shes rab gsal bas shes par bya/_/de ltar min na thams cad kyis/_/cho ga legs par bstan pa min/_/de bas cho ga 'di dang
[\[270a.2\]]gzhan/_/khyad par yod pa kho nar zad/_/kun dga'i snying po'i don mthong nas/_/go ba sla phyir bstan pa yin/_/kun kyang 'di don 'jug par shog_/slob dpon chen po rat+na kIrtis mdzad pa rdzogs so//_//bal po ma hA pA Nas bsgyur ba'o//[ {D2646}]@##/_/rgya gar skad du/_pra tiSh+Tha bi d+hi saM
[\[270a.3\]]k+Ship+ta/_bod skad du/_rab gnas kyi cho ga mdor bsdus ba zhes bya ba/_dpal rdo rje sems dpa' la phyag 'tshal lo/_/'jam dbyangs chen po'i yon tan ni/_/rin chen 'od kyis brgyan pa la/_/btud nas rab gnas cho ga ni/_/lhag par 'dir bsdus brjod par bya/_/bde gshegs rtogs med go 'phang
[\[270a.4\]]brnyes/_/dri med mkha' 'dra'i sku mnga' zhing /_/brjod du med pa de dag la/_/rab gnas 'thad pa ma yin te/_/de dag sku ni kun rdzogs pa/_/brtse bzang ro las byung ba ltar/_/de la brten nas dge ba ni/_/mtha' yas ster te 'thad pa'ang yin/_/rnal 'byor de nyid shes skyon bcom/_/brtse ba'i rang bzhin
[\[270a.5\]]rigs su skyes/_/mdangs ldan bsgom pa shes rab can/_/kun la mkhas shing dad pa yis/_/chu klung chu dag btab pa yis/_/sems sbyangs mchog ni slob dpon yin/_/bdag kun slob dpon la phul ba/_/slob ma de ni legs rnams bzhi/_/sku gzugs dang ni mchod rten dang /_/dam chos gtsug lag khang
[\[270a.6\]]legs bzhes/_/nye bar 'tshe kun sel ba rnams/_/'dir ni bla mas rab gnas bya/_/gang zhig 'jim pa rngo dngul dang /_/ra gan gser dang shing bzangs las/_/rgyal ba rgyal ba'i ngang tshul mnga' ba'i sku gzugs byed pa de/_/yun ring dus su sa bdag bde longs spyad nas tha mar ni/_/skyob pa'i go
[\[270a.7\]]'phang mchog la rab tu 'jug par 'gyur/_/gang na sku gzugs bzhengs zin cing /_/yun rings ma mchod bzhugs pa der/_/mi shis pa ni 'byung bar 'gyur/_/bla mas thog mar cha rkyen kun/_/ji ltar rnyed bzhin rab bzung nas/_/gos rgyan bdug pa la sogs pas/_/rnam bkra mchod pa'i khang par ni/_/
[\[270b\]]
[\[270b.1\]]zhag bzang po la cho ga bzhin/_/dkyil 'khor dag la bri bar bya/_/bgegs bsal nas ni der sngags kyis/_/mgul rgyan rin chen shing tog la/_/sogs dang kha brgyan me tog gis/_/mtshan pa'i bum pa lhag gnas bya/_/sku gzugs la sogs pa dag la/_/bsang gtor dang me tog la sogs pa mchod
[\[270b.2\]]pa lnga la sogs pa dbul bar bya'o/_/phyi nas rnam par mi rtog pa'i ting nge 'dzin la gnas pa'i slob dpon gyis/_de bzhin gshegs pa nam mkha' la bzhugs pa rnams la mchod pa rnam pa lngas yang dag par mchod la/_spos snod thogs te tshigs su bcad pa 'di dag gis gsol ba gdab par bya'o/_/
[\[270b.3\]]sku gzugs sngon du phyogs byas te/_/rdo rje dril bzang legs bzung zhing /_/lus bsgoms gyur pas gus par ni/_/snyan gsan dbab pa'i tshigs bcad gdon/_/bcom ldan che ge rdo rje bzang /_/rig pa'i rgyal po khyod la 'dud/_/mgon po thugs rje'i bdag nyid can/_/slob ma rnams la brtse ba dang /_/khyod
[\[270b.4\]]la mchod pa bgyid slad du/_/bdag ni rab gnas bgyid par 'tshal/_/de phyir gus pas bdag la ni/_/bcom ldan bka' drin mdzad par 'os/_/'jig rten mgon po thugs rje can/_/sangs rgyas dgra bcom byang chub sems/_/gsang sngags lha gzhan gang dag dang /_/lha dang 'jig rten skyong rnams dang /_/
[\[270b.5\]]'byung po gang dag rdzu 'phrul che/_/bstan la mngon par dga' ba rnams/_/gang dag la la lha mig dang /_/ldan pa thams cad bdag la dgongs/_/rdo rje can dag che ge mo/_/ci nus par ni mchod pa yis/_/rig ba'i rgyal po'i dkyil 'khor du/_/rab tu gnas pa bgyid pa lags/_/de phyir thams
[\[270b.6\]]cad slob ma dang /_/bcas pa bdag la brtser dgongs te/_/rab tu gnas pa 'di la ni/_/nye ba nyid du mdzad pa'i rigs/_/sa ma ya s+t+waM sa ma ya s+t+waM/_rdzogs sangs rgyas kun dga' ldan dang /_/lha mo sgyu 'phrul lhums na ni/_/ji ltar rab tu zhugs de bzhin/_/sku gzugs 'di la bzhugs su gsol/_/
[\[270b.7\]]che ge mo yi don dang ni/_/byang chub sems rab bskyed slad du/_/mgon po rtag tu 'dir bzhugs nas/_/me tog la sogs 'di rnams bzhes/_/zhes lan gsum brjod la/_gus pas snyan gsan gdab par bya'o//_//slob dpon gnyis su med pa yi/_/sbyor ba dang ldan mkhas pa yis/_/slob
[\[271a\]]
[\[271a.1\]]ma gso sbyong bcas pa la/_/sku khrus gsol bya bgegs gzhil dang /_/sa bon zla ba mtshan la sogs/_/bsgom dang ye shes sems sku gzugs/_/dgod dang na bza' ser po yis/_/g.yogs dang gtor ma'i las rgyas pa/_/byas te de nas brjod par bya/_/yi ge brgya pa lan
[\[271a.2\]]gsum gdon/_/oM hUM hrI zhes bya sngags kyis/_/gtsug lag khang ni lhag gnas bya/_/yi ge b+h+rUM gyis rnam snang las byung ba'i/_/mchod rten dam chos glegs bam rgyal yum mam/_/de bzhin rdo rje sems dpa' rnams bsams nas/_/legs par gnas pa bdag ni 'dra bar bya/_/rmi lam dag dang mchod pa
[\[271a.3\]]yang /_/gus pas slob ma byed du gzhug_/ji skad bshad pa'i so shing ni/_/lan bdun sngags pa sbyin par bya/_/oM sarba bA paM da ha na badzra ya a s+ya sarba pA paM da ha na swA hA/_zhes bya bas so/_/oM badzra hUM zhes pa'i sngags kyis de la chu khyor ba gsum yang sbyin no/_/lag g.yon srad bu dang bcas shing /_/dag pa'i
[\[271a.4\]]mal la gnas byas te/_/de la bla mas rmi lam gyi/_/mtshan ma rnams ni bstan par bya/_/lhag par gnas pa'o//_//de nas rab gnas nyin par rnal 'byor can/_/rgyun du byas pa'i las ni yang dag bsgrub/_/mchod phyir thogs dang ldan zhing dar dpyangs bcings/_/lag pa g.yas pa gser gyi sor
[\[271a.5\]]gdub mtshan/_/legs par khrus byas lus dri zhim/_/gtsang mar gyur pa'i bgo ba bgos/_/byams dang snying rje rjes su 'brel/_/rtag sngags bsam gtan lhur len des/_/mchod khang phyogs ni rgyas pa yis/_/mdzes par yid du 'ong ba yi/_/stan la 'dug ste bsrung ba yi/_/'khor los
[\[271a.6\]]phyogs sogs bgegs med bya/_/bum pa rnams ni byin brlabs dang /_/dkyil 'khor man ngag bsgoms pa dang /_/mchod pa byas nas sngags rnams kyi/_/mda' sogs mdzes par dgod par bya/_/oM badzra yak+Sha hUM/_tshon sna lnga pa'i skud pa yis/_/yongs su dkri bar yang bya'o/_/de la sngags
[\[271a.7\]]ni 'di yin te/_oM badzra shi kha re ru Ta ma Ta di shaM ban+d+ha hUM/_zhes bya'o/_/bgegs zhi byas nas na bza' ser/_/gsal byed de nas mkhas pa yis/_/cho ga bzhin du sku khrus gsol/_/gang 'di ltar bcom ldan 'das de ni de bzhin gshegs pa dgra bcom pa yang dag par rdzogs pa'i sangs rgyas/_
[\[271b\]]
[\[271b.1\]]rig pa dang zhabs su ldan pa/_bde bar gshegs pa/_'jig rten mkhyen pa/_skyes bu 'dul ba'i kha los sgyur ba/_bla na med pa/_lha dang mi rnams kyi ston pa/_sangs rgyas bcom ldan 'das la mchod pa thams cad dang ldan pa'i sku khrus 'di dbul bar bgyi'o/_/de bzhin du gang bcom ldan 'das zhes bya bas kyang
[\[271b.2\]]ngo /_/yon tan dam pa sku mnga' zhing /_/lha dang mi yis mchod 'os pa/_/sku byad lta bas mi chog la/_/bdag gis sku khrus gsol bar bgyi/_/mchod rten rin chen chos sku'i bdag_/yon tan dam pa'i gzugs brnyan ni/_/bdag gis dang pas sku khrus gsol/_/bud med gzugs kyis 'dul
[\[271b.3\]]rnams la/_/thugs rjes rgyal ba'i sku gzugs pa/_/lha yi rnam pa de la ni/_/bdag gis sku khrus gsol bar bgyi/_/slob pa'i dge 'dun rnams kyi gnas/_/sangs rgyas rnams kyi sku gzugs bzhi/_/gtsug lag khang 'di bdag gis ni/_/dad pas khrus 'di dbul bar bgyi/_/bdag gis rab
[\[271b.4\]]tu gnas par bgyi/_/zhes thams cad la yang de bzhin du sbyar bar bya'o/_/gang bcom ldan 'das pha rol tu phyin pa drug po bsod nams dang ye shes kyi tshogs dpag tu med pa bsags pa/_skyes bu chen po'i mtshan sum cu rtsa gnyis kyis brgyan pa/_dpe byad bzang po brgyad cus sku mdzes pa/_lta bas chog mi shes
[\[271b.5\]]pa/_mi mthun pa med pa/_sku'i gzugs mthar phyin pa/_'gro ba mtha' dag gi gnyen sangs rgyas bcom ldan 'das de dag gis rab tu gnas par bgyi'o/_/thugs rje che zhing zhi ba ste/_/dul zhing bsam gtan go 'phang gnas/_/thugs kar gnas pa'i gsang sngags ni/_/thugs su chud phyir sangs
[\[271b.6\]]rgyas zhes/_/de yi mtshan can de ltar 'gyur/_/de bzhin gshegs pa sangs rgyas ni/_/sku gzugs 'di la spyan drang bgyi/_/zhes bya 'di yis rgyal ba'i sku/_/shin tu 'od gsal bkug byas te/_/sku gzugs la ni bzhugs par bya/_/de bzhin du/_na mo b+ha ga ba te ta thA ga tA ya ar+ha te saM mya ka saM bud+d+hA ya/_
[\[271b.7\]]tad+ya thA/_oM mu ne mu ne ma hA mu ne ye swA hA/_zhes bya ba dang /_tshigs su bcad pa gi wang gis bris te/_de bzhin bsod nams mtha' yas gdung bkrus nas/_/gdan khri la sogs nang du gzhug byas la/_sngags kyi rdo rje'i zhal mang bya'o/_/de la tshigs su bcad pa ni 'di yin te/_ye d+harmA he tu pra b+ha bA he
[\[272a\]]
[\[272a.1\]]tun+te ShAn+ta thA ga to h+ya ba data/_te ShAny+tsa yo ni ro d+ha/_e baM wA dI ma hA shra ma NaH/_zhes bya'o/_/gzhan la rang rang snying po ni/_/yang dag bris te gzhug par bya/_/sngags gzhug pa dang rdo rje zhal gyi sngags ni/_oM d+harma d+hA tu gar+b+he swA hA/_zhes bya ba dang /_oM badzra d+hA tu gar+b+ha ya swA hA/_zhes bya'o/_/
[\[272a.2\]]rol cha rnam pa sna tshogs dkrol bas rgyas pa'i glu rgyun gyis/_gsal bar snying rgyas sim pas bud med rnams kyi gar dang ni/_/bkra shis sgra ni rnam par bde ba ster ba byung ba'i tshe/_/sngags pas rnam par rgyal ba'i bum pas dbang ni bskur bar bya/_/sngags pas sku khrus tshul bzhin du/_/byas nas gser gyi
[\[272a.3\]]thur mang gis/_/lha bshos bzang po sngon btang ste/_/spyan dag bal gyis dbye bar bya/_/oM tsak+Shu sa man+ta tsak+Shur bi sho d+ha swA hA/_oM dI bya an na sa mA d+hi d+h+yA na prI na Ne swA hA/_gos mchog dri zhim bkra dang nor bu ni/_/sngags kyis dag par byas rnams rab mchod nas/_/mchod pa'i sprin tshogs mang por snang spros
[\[272a.4\]]pas/_/snying ga'i sa bon gnas te gsang sngags brjod/_oM su pra tiSh+Tha ta badzra ya swA hA/_oM hUM trAM hrI aH/_rgyal ba'i tshogs ni g.yo ba rnams/_/sku gzugs dag la bzhugs par bya/_/badzra gi ta bA t+yaiHbi sa bi sa zhes bya bas/_de bzhin gshegs pa rnams mnyes par byas te/_hUM gis yang dag
[\[272a.5\]]par mchod la/_phyi'i mchod pa dang /_de bzhin du gtor ma dag gis tshim par byas te/_mkhas pas bstod pa dang /_smon lam gdon par bya'o/_/mchod rten byin gyis brlabs pa ni/_'di ltar yin te/_oM hUM hrIHb+h+rUM tiSh+Tha tiSh+Tha/_de bzhin du yig 'bru a las grub pa'i shes rab kyi pha rol tu phyin pa la/_
[\[272a.6\]]oM pradz+nye pradz+nye shru ti smr-i ti bi dza ye swA hA/_zhes bya'o/_/dam chos glegs bam la sogs gzhan/_/gang gis rab tu gnas byas na/_/bdag po de dang de'am ni/_/yang na rdo rje 'chang dgod bya/_/de bzhin mchod rten gtsug lag khang /_/sa bon la sogs legs bsgom pa/_/sngags pas 'bad de
[\[272a.7\]]bum pa yis/_/de bzhin rgya cher bsang bar bya/_/oM u da ka a b+hi Shiny+tsa oM hUM hrIH/_de nas khams gsum rnam rgyal gyi/_/rnam pas nag po chen po dgug_/de la rgyal ba'i bka' dran bya/_/de la yun ring skyob byed 'gyur/_/kha cig las ni lus ngan la/_/gtor ma rgya chen sbyin zhes 'byung /_/
[\[272b\]]
[\[272b.1\]]b+h+rUM khaM badzra b+ha ba dr-iD+ha tiSh+Tha b+hUM khaM/_ma tshang lhag pa zhi bya'i phyir/_/yi ge brgya pa gus par gdon/_/cho ga bzhin du ci nus par/_/sbyin sreg gis ni las kyang bya/_/'bras bu mtha' yas dge 'dun mchod bya zhing /_/skye bo 'phongs dang gzugs kyang ma tshang dang /_/sems can chu rgyu sa rgyu mkha' rgyu dang /_/
[\[272b.2\]]'gro ba dag ni yongs su tshim par bya/_/sdig med gnyen bshes dang bcas mtshan mos dga' dang /_/glu dbyangs rol mo'i sgra snyan gyis sad dga' ba yi/_/bdud rtsis sems pa'i dngos po shas che'i gar ldan zhing /_/'khor ba'i mtshan mo zhi bar byed la gus par 'bad/_/nyi ma bdun gyi mtshan
[\[272b.3\]]tsam gyis/_/dga' ston cher sgrub rnal 'byor pa/_/mchod pas yang dag g.yeng ba yis/_/de nas gshegs su gsol bar bya/_/rdzogs sangs rgyas dang lha rnams dang /_/gang de'i sras dang tshangs la sogs/_/lha tshogs rnams dang 'byung po gang /_/mthu bo che dang bzod pa mdzod/_/sbyin
[\[272b.4\]]bdag la ni thams cad du/_/zhi dang bde legs cher mdzad de/_/sangs rgyas yul du gshegs nas ni/_/slar yang 'byon par mdzad du gsol/_/gang na bskal pa'am bskal pa las/_/lhag par sku gzugs 'di bzhugs par/_/sa dang chu dang me rlung gi_/lha rnams kun gyis srung du
[\[272b.5\]]gsol/_/shin tu dga' dang yid bde bar/_/gyur nas rab gnas bzang por shes/_/slob dpon slob mar bcas pa dang /_/bu dang tsha bo'ang srung du gsol/_/bla mas tshul bzhin rab gnas byas pa yin/_/mchod pa byas la lung bstan sbyin par bya/_/de tshe slob mas bka' 'di 'dod 'jo yi/_/bltar
[\[272b.6\]]rtag tu bsams te mchod las bya/_/de nas 'jigs pa dag ni myur du ldog_/de nas ngan 'gro ma lus chad par 'gyur/_/de nas sngon 'dod 'bras bu rtag tu 'byin/_/de nas nam yang mngon mtho 'jigs pa med/_/rab tu gnas pa'i cho ga mdor bsdus pa slob dpon dad pa'i 'byung gnas go chas mdzad pa rdzogs
[\[272b.7\]]so//_//rgya gar gyi mkhan po ka na ka wa rma dang /_bod kyi lo tsA ba pa tshab nyi ma grags kyis bsgyur ba'o//[ {D2647}]@##/_/rgya gar skad du/_Ar+ya pradz+nyA pA ra mi ta na ya da sha TI kA/_bod skad du/_'phags pa shes rab kyi pha rol tu phyin pa tshul brgya lnga bcu pa'i 'grel pa/_gsung rab 'di'i lo rgyus bshad na/_
[\[273a\]]
[\[273a.1\]]sngon sangs rgyas mi yul na lo brgyad cu bzhugs pa'i tshe na/_sarba bud+d+ha sa ma yo ga dang /_guh+ya sa many+tsa la sogs pas 'dul zhing theg pa de dag gi snod du gyur pa 'dzam bu'i gling gi mi yul na med pas rgyal chen ris bzhi dang sum cu rtsa gsum dang /_dga' ldan la sogs
[\[273a.2\]]pa'i gnas na lha rnams dang bskal pa bzang po'i byang chub sems dpa' la sogs pa snod du gyur nas de'i tshe mdo sde de ni bzhugs so/_/slad kyis sangs rgyas mya ngan las 'das pa'i 'og tu za hor gyi rgyal po 'khor dang bcas pa ngo mtshar du chos la dad pa dag cig 'dug pa theg pa de'i 'dul
[\[273a.3\]]skal du gyur cing snod du gyur nas/_sarba bud+d+ha sa ma yo ga la sogs pa sde chen po bco brgyad phyag na rdo rje'i byin gyi rlabs kyis za hor gyi yul du gshegs pa dang /_za hor gyi rgyal po in+d+ra b+hU ti sa mdo sde dag bltas na brnga ma phrad nas sngon gyi las kyi dbang gis na mngon par shes pa thob pas
[\[273a.4\]]bltas na yul gyi dbus yul ma la pa na A tsAr+ya ku ku ra nyin zhing khyi stong tsam la chos 'chad/_mtshan zhing ni khyi de dag la dam tshig longs spyod mdzad pa khyi'i slob dpon mdzad pa zhig bzhugs pa de theg pa'i snod du gyur la/_bdag gi 'dul skal du gyur pa yang 'dra nas rgyal pos pho nya btang
[\[273a.5\]]ste slob dpon gshegs su gsol ba dang /_slob dpon de yang sngon gyi las kyi dbang gis na mngon par shes pa lnga dang ldan nas/_rgyal po de bdag gi 'dul skal du 'bab bam mi 'bab mdo sde de dag gi snod du bdag gyur ram ma gyur brtags na/_bdag gi 'dul skal du yang 'bab/_
[\[273a.6\]]bdag kyang mdo sde'i snod du yang gyur/_rgyal po'i the tshom yang sel bar 'gyur mod kyi/_'on kyang mdo sde dag sngar ma bltas na brgya la rgyal po'i the tshom dag ma sol bar gyur na shin tu ma legs pas pho nya la slar spring ba/_mdo sde dag kho bos sngar blta 'tshal gyis tshur bskur cig ces spring ba
[\[273a.7\]]dang /_de nas mdo sde dag pas gshegs te bltas na mgo mjug gar lta ba'i cham mchis na de nyid du lus brdabs te mgon med do/_/skyabs med do zhes bos pa dang dpal rdo rje sems dpa' mngon par gshegs te khyod ci 'dod ces dris pa dang /_bdag mdo sde zab mo 'di bltas pa
[\[273b\]]
[\[273b.1\]]tsam gyis shes par 'dod ces gsol ba dang /_de bzhin gnang ngo zhes gsungs nas de nas sarba bud+d+ha sa ma yo ga la sogs pa'i glegs bam rnams ma phye bar de dag gi don yid la mngon sum du gsal bar gyur to/_/de nas slob dpon de za hor gyi yul du gshegs nas rgyal po 'khor dang bcas pa
[\[273b.2\]]rnams la d+harmA de dag bshad de/_rdo rje sems dpas lung bstan nas rgyal po 'khor dang bcas pa rnams rdo rje dbyings kyi dkyil 'khor ltar sgom du stsal te dbus su rgyal po nyid/_btsun mo dam pa bzhi yum gyi sar bkod/_blon po bzhi rigs bzhi'i sar bkod/_sras mo rnams nang gi
[\[273b.3\]]lha mo'i sar bkod/_btsun mo phal pa rnams phyi'i lha mo'i sar bkod/_blon po phal pa rnams sgo srung bzhi dang /_bskal pa bzang po'i byang chub sems dpa' ltar bkod pa dang /_rgyal pos bsams pa bdag cag 'khor dang bcas pa rig 'dzin gyi gnas su grub pa'i phyir dang dam
[\[273b.4\]]pa'i chos 'di mi nub par bya ba'i phyir sras sha kra bu ti rgyal tshab tu dbang bskur nas/_A tsAr+ya ku ku pas lung dang man ngag bstan pa rgyal bu de la bstan te bzhag nas bsgoms pa dang /_rgyal po 'khor dang bcas pa stong la gnas pa'i byang chub sems dpa'i rig 'dzin du grub bo/_/de'i
[\[273b.5\]]sras sha kra pu tis kyang de bzhin du bsgoms pa dang /_'khor sgom pa bdun brgya dang yang rig 'dzin gyi gnas grub bo/_/yang rgyal bu sha kra pu tis sras ni chung ste sras mo go ba de byi la dpal dam pa'i nang nas tshul brgya lnga bcu pa bkod de bshams nas in+d+ra b+hU ti'i lung de sras mo yul dang
[\[273b.6\]]sa 'dzin du stsal de la bstan pa las sras mo de yang 'khor dang bcas pa brgya dang yang rig 'dzin du grub bo/_/de nas sras mo des/_rgyal bu la lung dang man ngag bzhag pa las 'phel ba ni deng du 'di dag lags te/_mdo la 'di de rnams bsgrub ste tshun chad ni gsung rab 'di don khong du chud par
[\[273b.7\]]byas te/_bsgrub pas sngon chad grub pa yang grangs med phyin chad kyang nan tan cher byas na gdon mi za bar grub par gzhung 'di nyid kyi nang nas shes pa yin no/_/gzhung las bcom ldan 'das ma shes rab kyi pha rol tu phyin pa la phyag 'tshal lo zhes byung ba ni/_bdud bzhi bcom ste yon tan
[\[274a\]]
[\[274a.1\]]drug dang ldan pa de bzhin gshegs pa thams cad 'byung ba'i yum shes rab kyi pha rol tu phyin pa la dpal dam pa phreng ba zhes bya ba 'di yin no/_/yum smos pa las na de bzhin gshegs pa'i yab kyang smos dgos te gang zhe na/_yab ni tan+t+ra ta ta twA saM gra ha/_zhes bya
[\[274a.2\]]ba sngags kyi mdo sde zab mo yin par ston to/_/de bas na shes rab kyi pha rol tu phyin pa la phyag 'tshal zhes te/_de yang mdo zab mo 'di la dad cing mos nas gsung rab la 'jug pa'i phyir bsnyen bkur byas te phyag 'tshal na bsod nams kyi tshogs su 'gyur zhing 'phags pa kun
[\[274a.3\]]gyi byin gyis rlob pas nyan cing sgrub pa nan tan du byed pa la bgegs dang bar chad du mi 'gyur ba'i phyir ro/_/gzhung las/_'di skad bdag gis thos pa'i dus gcig na zhes 'byung mdo sde'i tan+t+ra mgo mjug tshang ba ni ma yin na ci'i phyir 'di skad smos she na/_gsung rab 'di yang mnyan cing
[\[274a.4\]]gzung sla bar bya ba'i phyir tan+t+ra chen po'i nang nas gud du phyung mod kyi/_tan+t+ra 'di'i mgo la smos pas 'dir brjod pa 'gal ba med do/_/bcom ldan 'das rnam par snang mdzad mngon par byang chub pas gsungs pa'i don 'di skad du dpal rdo rje sems dpas mngon sum du thos kyis gzhan
[\[274a.5\]]las brgyud pa ma yin pa'i phyir ro/_/de bzhin gshegs pas gsungs pa drang med mod kyi/_gzhung 'di gsungs pa thos pa de la dus gcig ces bya'o/_/gzhung las/_bcom ldan 'das de bzhin gshegs pa thams cad kyi rdo rje'i byin gyi rlabs dam tshig gi ye shes rnam pa tha dad pa'i bye brag gis ye shes
[\[274a.6\]]dang ldan pa zhes 'byung ba ni/_bcom ldan 'das rnam par snang mdzad la sogs te phyogs bcu'i de bzhin gshegs pa thams cad tshogs 'dus pa yang stong pa nyid kyi ye shes dang /_shes rab kyi pha rol tu phyin pa gnyis su med pa'i tshul
[\[274a.7\]]mnyam pa nyid du sbyor zhing /_lus dang ngag dang yid gsum rdo rje lta bu'i phyir rdo rje'i byin gyi rlabs kyis bdud dang bgegs la sogs pa bar chad du byed pa rnam pa thams cad du zil gyis mnan te rgol ba'i glags med pa'i phyir ro/_/spyi'i dam tshig ni byang chub kyi sems mi gtong
[\[274b\]]
[\[274b.1\]]ba dang /_theg pa chen po'i chos mi gtong ba dang /_sangs rgyas dang byang chub sems dpa' chen po mi gtong ba dang /_sngags dang phyag rgya dang rdo rje mi gtong ba dang /_rdo rje'i slob dpon rdo rje sems dpa' dang 'dra bar bsam pa dang /_tshangs pa mtshungs par spyod pa ngan sems mi byed pa dang /_
[\[274b.2\]]dkyil 'khor du ma zhugs pa dang /_bzhugs kyang dam tshig mi srung ba la sngags kyi gtam mi bya ba dang /_don med pa'i phyogs su lus chus mi gnon cing nyon mi mongs pa la sogs pa'i rnam grangs kyang mang mod kyi skabs 'dir shes rab kyi pha rol tu phyin pa mnyam pa nyid du sbyor zhing tshul
[\[274b.3\]]'di ni mi gtong ba dam tshig lta bu yin te/_dam tshig gi khyad par thams cad mkhyen pa dang /_sangs rgyas kyi ye shes chos kyi dbyings rnam par mi rtog pa mnyam pa nyid kyi ye shes dang /_me long lta bu'i ye shes dang /_chos so sor rtog pa'i ye shes dang /_bya ba nan tan gyi ye shes
[\[274b.4\]]lta bu rnam pa tha dad pa'i bye brag gi ye shes thams cad dang ldan pa'i phyir ro/_/gzhung las/_de bzhin gshegs pa thams cad kyis rin po che'i cod pan gyis khams gsum du chos kyi rgyal por dbang bskur ba thob ces 'byung ba dbang bskur ba'i dam tshig ni rin po che'i phreng bas dbang
[\[274b.5\]]skur bar byed de/_dper na 'khor los sgyur ba'i rgyal po yang rin po che sna bdun gyis rgyal thabs chen por dbang bskur na gling bzhi la/_dbang byed par 'gyur te/_de dang 'dra bar de bzhin gshegs pa thams cad kyis bcom ldan 'das rnam par snang mdzad mngon par byang chub pa la
[\[274b.6\]]de bzhin gshegs pa thams cad kyi rin po che'i cod pan gyis khams gsum chos kyi rgyal por dbang bskur te/_khams gsum thams cad la mnga' ba/_chos thams cad la longs spyod pa phyogs bcu thams cad du chos kyi 'khor lo bskor ba/_sems can thams cad yongs su smin
[\[274b.7\]]par mdzod cig ces dbang chen bskur ba thob pa'i phyir ro/_/gzhung las/_de bzhin gshegs pa thams cad kyis thams cad mkhyen pa'i rdo rje ye shes rnal 'byor gyi dbang phyug chen po de bzhin gshegs pa thams cad kyi ye shes kyi phyag rgya chen po thob pa zhes 'byung ba ni de bzhin
[\[275a\]]
[\[275a.1\]]gshegs pa thams cad kyis thams cad mkhyen pa chos thams cad kyi dbyings stong pa nyid du mkhyen pas ma nor ma 'khrul pa'i chos nyid ji lta ba bzhin du mkhyen pa'i phyir rdo rje'i ye shes zhes bya'o/_/shes rab kyi pha rol tu phyin pa mnyam par sbyor ba la rgyun du 'jug pas rnal
[\[275a.2\]]'byor gyi dbang phyug chen po zhes kyang bya ste/_'khor los sgyur ba'i rgyal po man chad kyi longs spyod dang yang ldan la/_chos kyi dbyings mnyam pa nyid las kyang mi 'gyur ba'i phyir chos so cog thams cad la dbang mdzad cing 'byor ba'i longs spyod chen po dang yang ldan pas na dbang phyug chen
[\[275a.3\]]po zhes bya'o/_/yang rnam pa gcig tu na sku'i phyag rgya chen po dang rin po che'i cod pan la sogs pa'i dbang bskur ba'i dam tshig gi phyag rgya dang /_gsung thams cad du yongs su dag pas chos kyi phyag rgya dang /_lus dang ngag dang yid thams cad rdo rje nyid kyi las mnyam pa nyid du spyod pas las
[\[275a.4\]]kyi phyag rgya ste 'di rnams kyi tshul du gnas pas rnal 'byor pa'i dbang phyug ces bya'o/_/stong pa nyid kyi ye shes kyi phyag rgya dang mtshan dang dpe byad bzang po dang ldan pa longs spyod rdzogs pa sku'i phyag rgya dang /_lus kyi phyag rgya ni g.yon pa'i mdzub mo g.yas pa'i khu tshur nang du bcug ste rdo rje
[\[275a.5\]]dang pad+ma'i dkyil 'khor sbyor ba bstan pa'i phyag rgya dang /_shes rab kyi pha rol tu phyin pa gnyis su med pa'i tshul du spyod pa'i dam tshig gi phyag rgya dang /_lus las 'od zer mang po 'phros te sangs rgyas kyi sku grangs med par sprul te las kyi phyag rgya dang /_de bzhin gshegs pa thams cad
[\[275a.6\]]kyi ye shes kyi phyag rgya chen po thob pa dang ldan pa'i phyir ro/_/gzhung las/_de bzhin gshegs pa thams cad kyi phyag rgya mnyam pa nyid thugs su chud cing bya ba sna tshogs mdzad pa na ma lus lus pa med pa'i sems dpa' dang /_ngag sems thams cad rdo rje'i de bzhin gshegs pa zhes 'byung ba
[\[275a.7\]]ni de bzhin gshegs pa thams cad kyi phyag rgya stong pa nyid kyi ye shes shes rab kyi pha rol tu phyin pa mnyam pa nyid du thugs su chud cing rdo rje dang pad+ma'i dkyil 'khor du sbyor ba'i don spyod pa sna tshogs ni sems can thams cad yongs su smin par mdzad pa yang /_sems can thams cad bla na med pa'i byang
[\[275b\]]
[\[275b.1\]]chub tu bsgral ba'i thabs sna tshogs grangs med de bsam gyis mi khyab mod kyi/_skabs 'dir ni chos mnyam pa nyid du bstan pa dul ba'i sems can ma lus pa gdan lus pa med pa'i re ba thams cad yongs su bskang ba'i las mdzad pas thabs de lta bus 'dul ba'i thabs la bab pa'i sems
[\[275b.2\]]can rnams smin par 'gyur ro/_/shes rab kyi pha rol tu phyin pa mnyam pa nyid du sbyor ba stong pa rnam par snang mdzad longs spyod rdzogs pa'i sku chen po ni chos kyi sku la bya'o/_/rnam pa gcig tu na shes rab kyi pha rol tu phyin pa gnyis su med pa'i tshul du sbyor ba yang rtag par dus gsum du mnyam
[\[275b.3\]]pa 'di la snyoms par zhugs te/_de bzhin gshegs pa'i sku dang gsung dang sems can thams cad la 'khrul pa med pa'i yang dag pa ji lta ba bzhin gyi phyir na rdo rje de bzhin gshegs pa zhes bya'o/_/gzhung las/_de bzhin gshegs pa thams cad kyis rab tu bsngags shing bstod de
[\[275b.4\]]zhes 'byung ba ni rnam par snang mdzad gnyis su med pa'i tshul gyis gsang ba'i dkyil 'khor mdzad de/_de bzhin gshegs pa'i rigs dang /_rdo rje'i rigs dang /_rin po che'i rigs dang /_chos kyi rigs dang /_las kyi rigs kyi gtso bo sangs rgyas dang /_'khor byang chub sems
[\[275b.5\]]dpa' phyogs phyogs na bkod pa'i tshe dam tshig la ma zhugs pa rnams la gsang ba'i tshad ni byams pa byang chub sems dpa' yang nang na 'ong du mi gnang ngo zhes bcom ldan 'das rnam par snang mdzad kyis bka' stsal pa dang /_byams pas gsol pa bdag ni tshe gcig gis thogs pa'i byang
[\[275b.6\]]chub sems dpa' ste/_dus phyi ma la mngon par 'tshang rgya bar de bzhin gshegs pa thams cad kyis lung bstan na phyogs bcu'i sangs rgyas kyi zhing thams cad dang /_de bzhin gshegs pa'i sku dang /_gsung dang /_thugs kyi yon tan bsam gyis mi khyab pa bdag gis mthong ste/_
[\[275b.7\]]sangs rgyas kyis la dar las bsgribs pa tsam du bas te ci la yang gsang ba ma mchis na/_dkyil 'khor 'di mdzad pa la bdag la gsang du ci mchis zhes gsol ba dang /_bcom ldan 'das kyis bka' stsal pa/_byams pa khyod kyis thams cad mthong gis kyang khyod kyis dkyil 'khor
[\[276a\]]
[\[276a.1\]]'di'i dam tshig tu sngar ma zhugs pas bstan du mi rung ngo zhes bka' stsal nas/_phyis byang chub sems dpa' byams pa yang dkyil 'khor 'di nyid du zhugs pa'i tshe phyogs bzhi dang /_dbus kyi gtso bo dang byang chub sems dpa' thams cad kyis shes rab kyi pha rol tu phyin
[\[276a.2\]]pa gnyis su med pa'i sbyor ba la gnas/_'dod pa rnam pa lnga sems kyis gtsang mar 'du shes te yon tan du blta ba dang /_pany+tsa a mr-i tar yang khyad par med pa mnyam par spyod pa thob nas shin tu ngo mtshar du bzung ste/_sdangs nas ye shes kyis brtags na chos thams cad chos kyi
[\[276a.3\]]dbyings stong pa nyid kyis khyab pas rnam pa sna tshogs su spyod kyang nyon mongs pa'i bcing ba yang med de/_rnam par dag pa'i spyod yul la rdul tsam yang 'gyur ba med la/_sems can gyi longs spyod chen po dang yang ldan zhing shin tu rgya che zhing yangs pa'i chos shes rab dang thabs kyi
[\[276a.4\]]spyod yul gyi sgo khyad par du 'phags pa bzang bar mthong nas/_byang chub sems dpa' byams pa mgu rangs te mod la bstod pa/_sangs rgyas yon tan bsam mi khyab/_byang chub sems ni bsam mi khyab/_chos mnyam pa nyid du sbyor ba yang bsam gyis mi khyab ste shin tu ngo mtshar che
[\[276a.5\]]zhing dge'o zhes bya ba la sogs pas rgyas par bstod de/_byams pa gcig bus bstod par yang ma zad de/_de bzhin gshegs pa thams cad kyang shin tu rgya che zhing yangs pa'i chos don chud mi za ba ma nor pa'i chos yin par rab tu bsngags shing bstod pa'i phyir ro/_/sangs rgyas dang
[\[276a.6\]]byang chub sems dpa' sku'i tshul dang spyod lam chen po 'di lta bu yin/_dkyil 'khor du bzhugs pa'i gnas khang ci 'dra zhe na/_gzhung las/_bzhugs pa na nor bu rin po che chen pos rab tu spras pa/_dril bu sna tshogs brgyus shing dkrol ba/_kha dog sna tshogs kyi lda lI dres
[\[276a.7\]]pa/_dar gyi ba dan mang po'i dril bu rlung gis bskyod pa/_me tog gi phreng ba dang /_rnga yab dang /_do shal dang /_se mo do dang /_zla ba lta bus shin tu mdzes par byas pa zhes 'byung ba ste/_dkyil 'khor gyi gnas khang gi yon tan ni 'di yin te/_rin po che sna tshogs kyis
[\[276b\]]
[\[276b.1\]]brgyan pa yang de bzhin gshegs pa'i rigs so so'i kha dog sna tshogs dang mthun pa/_rgyan thams cad kyang zla ba'i 'od dang 'dra zhing mdzes pa'i phyir ro/_/khang pa'i yon tan de 'dra na yul gyi tshul gang zhe na/_gzhung las/_'dod pa'i khams thams cad la gzhan 'phrul dbang byed lha'i
[\[276b.2\]]rgyal po'i gnas na zhes 'byung ba ste/_sems can gyi khams su ma gtogs pa ma yin gyi khams nyid ni dkyil 'khor chen po mdzad pas sems can so so na dkyil 'khor 'di mthong ba'i las yod pa rnams kyang zhugs shing dam tshig ma nor bas na don grub cing thar pa yang grangs med pa'i
[\[276b.3\]]phyir ro/_/dkyil 'khor 'di'i tshe bcom ldan 'das rnam par snang mdzad nyag gcig gam/_'khor byang chub sems dpa' dang bcas she na gzhung las/_byang chub sems dpa' bye ba phrag brgya dang /_thabs cig tu bzhugs pa la 'di lta ste/_byang chub sems dpa' sems
[\[276b.4\]]dpa' chen po lag na rdo rje/_spyan ras gzigs kyi dbang phyug dang /_nam mkha'i snying po dang /_rdo rje khu tshur dang /_'jam dpal dang /_sems bskyed ma thag tu chos kyi 'khor lo bskor ba dang /_nam mkha'i mdzod dang /_bdud kyi stobs thams cad rab tu 'joms pa dang /_
[\[276b.5\]]de dag la sogs pa bye ba phrag brgya stong rnams kyis bskor zhing mdun gyis bdar te zhes 'byung ba ste/_sangs rgyas nyag gcig ma yin gyi 'khor byang chub sems dpa' de snyed yod par bstan to/_/byang chub sems dpa' de snyed kyi nang nas nyung zad kyi ming smos pa ci'i phyir zhe na/_
[\[276b.6\]]rdo rje'i rigs kyi gtso bo dang /_chos kyi rigs kyi gtso bo dang /_rin po che'i rigs kyi gtso bo dang /_las kyi rigs kyi gtso bo nyi tshe'i mtshan smos pa ste/_gzhan ni grangs tsam du bzhag pa'i phyir ro/_/byang chub sems dpa' de rnams kyang phyogs bzhir so so'i rigs ma 'dres
[\[276b.7\]]par snam bu snam bur bkod de/_nang dang phyi rim du bdar nas kun gyis bcom ldan 'das rnam par snang mdzad kyi mdun du bdar te gral rim bzhin du gnas so/_/de'i tshe dkyil 'khor so so na bzhugs par zad dam chos kyang 'chad ce na/_gzhung las chos 'chad pa de thog mar dge_/bar
[\[277a\]]
[\[277a.1\]]du yang dge_/tha mar yang dge_/don bzang po/_tshig 'bru bzang po ma 'dres pa/_kun du rdzogs pa/_yongs su dag pa/_yongs su byang ba/_tshangs par spyod pa 'ba' zhig yang dag par rab tu ston cing chos thams cad kyi ngo bo nyid rnam par dag pa'i sgo zhes
[\[277a.2\]]bya ba shes rab kyi pha rol tu phyin pa'i tshul 'di bshad do zhes 'byung ba ste/_sangs rgyas dang byang chub sems dpas sems can gyi don gyi phyir dar ma dor sde bcu gnyis la sogs pa grangs med pa cig bshad mod kyi 'di skad du yang /_stong pa nyid kyi ye shes shes rab kyi pha rol tu phyin pa
[\[277a.3\]]gnyis su med pa'i don rgya cher ston pa dang /_kr-i ya'i gzhung gi brtag pa dang /_kha zas gtsang mar byed pa dang /_dus gsum du 'dzin pa lta bu ma yin gyi/_gnas la mtshan mar mi 'dzin pas bdam du med/_kha zas la mtshan mar mi 'dzin pas gtsang sme mi 'byed/_dus la mtshan mar
[\[277a.4\]]mi 'dzin pas dus thams cad du mnyam par 'jog pas dus gsum du dbyer med de thams cad du dge_/shes rab dang thabs su 'brel pas bsod nams dang ye shes kyi tshogs yongs su rdzogs par 'gyur bas don bzang ba mnyam pa nyid ma nor bar ston pas tshig bzang ba/_don bzang po'i
[\[277a.5\]]chos dang kr-i ya'i cho ga mang po dang /_ma 'dres pas ma nyams par spyod pa 'di la chos gzhan gang gis kyang bsnan mi dgos pas kun du rdzogs pa yongs su dag pa'i chos nyid pas bkru bshal bya ba ma yin/_'khrul pa med pas sgrib par mi 'gyur te yongs su byang ba yin/_gnyis su
[\[277a.6\]]med pa'i sbyor ba'i yang sems mnyam pa dang /_bsngo brgya che bas tshangs par spyod pa 'ba' zhig ste/_'di ltar yang dag pa'i chos rgya chen po ston cing chos so cog thams cad ngo bo nyid dang rang bzhin gyis stong ste grub pa med pas rnam par dag pa'i sgo zhes bya ba shes rab kyi pha rol tu phyin pa
[\[277a.7\]]mnyam par sbyor ba'i don bshad pa'i phyir ro/_/shes rab kyi pha rol tu phyin pa'i don ci yod ce na/_gzhung las 'di lta ste/_rab tu dga' ba'i rnam par dag pa'i tshig ni 'di lta ste byang chub sems dpa'i tshig go zhes 'byung ste/_sems can thams cad bla na med pa'i byang chub tu bsgral bar
[\[277b\]]
[\[277b.1\]]dga' ba'i phyir nyan thos la sogs pa sems rgya chung ngu'i chos las 'phags pa dang /_chos thams cad stong pa nyid kyi ye shes kyi shes rab kyi pha rol tu phyin pa mnyam par sbyor bas shin tu grol zhing dag pa'i dga' ba dang /_rdo rje pad+mo'i dkyil 'khor sbyor bas 'jig rten gyi dga' ba phun sum tshogs
[\[277b.2\]]pas bdag gi lha dang phyogs bcu'i 'phags pa thams cad la yongs su bsngos na/_'phags pa thams cad la yang bdag dang gzhan zhes dbyer med pa mnyam pa rab tu dga' ba/_yang bdag dang bdag gir bya ba med pa'i mnyam pas 'phags pa ma lus pa la yang bsngos pas bsod nams
[\[277b.3\]]kyi tshogs su 'gyur te/_'di lta bu'i spyod pa la gnas pa ni byang chub sems dpa'i spyod pa'o/_/don ji lta ba bzhin du bstan pa ni byang chub sems dpa'i tshig go/_/tshig gi rjes su 'brang zhing nan tan bsgrub pa ni byang chub tu 'gyur ro/_/gzhung las/_'dod chags kyi mda' rnam par
[\[277b.4\]]dag pa'i tshig de ni 'di lta ste/_byang chub sems dpa'i tshig go zhes 'byung ba sems can thams cad la phan pa dang bskyab pa'i yid kyi mda' sngon du btang ste/_rjes su bsgrub pa dang stong pa nyid kyi ye shes dang /_shes rab kyi pha rol tu phyin pa mnyam par sbyor ba'i yid kyi mda' sngon du btang
[\[277b.5\]]ste rjes su spyod pa dang /_'dod pa lnga'i yon tan dang bdud rtsi lnga la sogs te mtshungs par byed pa dang /_mnyam pa nyid kyi mda' sngon du btang ste/_longs spyod du byed pa'i phyir ro/_/gzhung las/_sdug pa bcing ba'i rnam par dag pa'i tshig de ni 'di lta ste byang chub sems dpa'i tshig go
[\[277b.6\]]zhes 'byung ba ni pha rol tu phyin pa dngos po bsnyen par bya ba'i phyir ni sdug pa'o/_/mi gtong ba'i phyir ni bcing ba ste/_bdag gi shes rab dang phrad nas mnyam pa nyid kyi gzugs bsngo ba dang dpyad pa ma nor bas rnam par dag pa'i phyir ro/_/gzhung las/_longs spyod thams cad kyi dbang
[\[277b.7\]]phyug rnam par dag pa'i tshig de ni 'di lta ste byang chub sems dpa'i tshig go zhes 'byung ba ni/_'jig rten gyi longs spyod thams cad dang ldan pa ni 'khor los sgyur ba'i rgyal po ste/_dbang phyug che bas na stong pa nyid kyi ye shes kyi shes rab kyi pha rol tu phyin pa mnyam par sbyor zhing 'dod pa lnga
[\[278a\]]
[\[278a.1\]]la mtshungs par spyod pa ni 'jig rten gyi longs spyod thams cad dang yang ldan la nyon mongs pa'i 'ching bar mi 'gyur ba'i phyir rnam par dag na/_'khor los sgyur ba'i rgyal po la sogs pa'i 'jig rten pa'i longs spyod thams cad kyi yang mchog phul du byung ba'i phyir ro/_/gzhung
[\[278a.2\]]las/_lta ba rnam par dag pa'i tshig de ni 'di lta ste byang chub sems dpa'i tshig go zhes 'byung ba ni/_stong pa nyid kyi ye shes kyis shes rab kyi pha rol tu phyin pa mnyam par spyor bas yang dag pa'i lta ba yin te/_rnam pa sna tshogs la spyod kyang nyon mongs pa'i 'ching bar mi 'gyur bas rnam par
[\[278a.3\]]dag pa'i phyir ro/_/gzhung las/_dga' ba rnam par dag pa'i tshig de ni 'di lta ste byang chub sems dpa'i tshig go zhes 'byung ba ni rtag tu bshad pa dang mthun te/_mdor na chos thams cad stong pa nyid du ro gcig pa'i lta ba dang bsngo ba ma nor bas rnam par dag pa'i phyir ro/_/gzhung
[\[278a.4\]]las/_srid pa rnam par dag pa'i tshig de ni 'di lta ste byang chub sems dpa'i tshig go zhes 'byung ba ni/_stong pa nyid ye shes kyi shes rab kyi pha rol tu phyin pa mnyam par spyod pa'i sred pa dang /_bdud rtsi lnga dang 'dod pa'i yon tan lnga mtshan mar mi 'dzin pa dbyer med par mnyam
[\[278a.5\]]par spyod pa'i sred pa dang /_sems can thams cad bla na med par bsgral bar bya ba'i thabs la sred pas na rnam par dag pa'i phyir ro/_/gzhung las/_nga rgyal rnam par dag pa'i tshig de ni 'di lta ste byang chub sems dpa'i tshig go zhes 'byung ba ni stong pa nyid kyi ye shes dang /_shes rab kyi pha
[\[278a.6\]]rol tu phyin pa yang phyag rgya chen po dang ldan mod kyi/_nyon mongs pa'i 'ching bar mi 'gyur te/_chos thams cad rang bzhin gyis mnyam pa nyid pas rnam par dag pa'i phyir ro/_/gzhung las/_rgyan rnam par dag pa'i tshig de ni 'di lta ste byang chub sems dpa'i tshig go zhes 'byung ba ni
[\[278a.7\]]bdag nyid phyag rgya chen po'i sku mnyam pa nyid yin pas nor bu dang gos la sogs te/_bzang po'i bya ba'i rgyan thams cad kyang 'phags pa bdag gi lha nyid la yon du phul ba dang /_bdag gi lha dang phyogs bcu'i sangs rgyas su yang khyad par dbyer med de/_'phags pa thams cad la
[\[278b\]]
[\[278b.1\]]mnyam par bsngos pas bsod nams kyi tshogs su 'gyur gyi nyon mongs pa'i 'ching bar mi 'gyur bas rnam par dag pa'i phyir ro/_/gzhung las/_'dod chags rnam par dag pa'i tshig de ni 'di lta ste byang chub sems dpa'i tshig go zhes 'byung ba ni/_rtag tu 'dod chags kyi mda' bshad pa
[\[278b.2\]]dang 'dra ste/_mdor na stong pa nyid kyi ye shes dang shes rab kyi pha rol tu phyin pa mnyam pa nyid du sbyor ba'i dus na 'dod chags su snang ba'i rnam pa sna tshogs ci spyod kyang sems can gyi ma rig pa'i spyod pa dang 'dra ste/_nyon mongs pa'i 'ching bar mi 'gyur bas rnam par dag pa'i phyir ro/_/_
[\[278b.3\]]gzhung las/_zhe sdang rnam par dag pa'i tshig de ni 'di lta ste byang chub sems dpa'i tshig go zhes 'byung ba ni/_chos thams cad stong pa nyid kyi ye shes dang /_shes rab kyi pha rol tu phyin pa mnyam par sbyor bas spyod pa byed pa'i tshe/_sems can ma rungs pa 'dul ba dang /_sdug
[\[278b.4\]]bsngal gyi gnas na sdod cing bskyed pa'i bsngo bas zhe sdang du snang ba'i chos spyod kyis kyang sems can ma rig pa'i spyod pa dang mi 'dra ste/_nyon mongs pa'i 'ching bar mi 'gyur bas rnam par dag pa'i phyir ro/_/gzhung las/_gti mug rnam par dag pa'i tshig 'di lta ste/_byang chub
[\[278b.5\]]sems dpa' tshig go zhes 'byung ba ni/_stong pa nyid kyi ye shes dang mnyam pa nyid du sbyor te/_bdag dang gzhan du khyad par gyi mtshan mar mi 'dzin pas rnam pa sna tshogs su spyod kyang phyin ci log gi gti mug ma yin gyi mi shes pa'i tshul gyis shes pas rnam par dag pa'i phyir ro/_/
[\[278b.6\]]gzhung las/_thams cad rnam par dag pa'i tshig de ni 'di lta ste byang chub sems dpa'i tshig go zhes 'byung ba ni/_chos thams cad stong pa nyid kyi ye shes dang /_shes rab kyi pha rol tu phyin pa mnyam par sbyor ba'i dus na dbang po drug yul drug la sogs te thams cad la spyod kyang /_
[\[278b.7\]]yang dag pa'i lta ba dang bsngo ba ma nor bas nyon mongs pa'i 'ching bar mi 'gyur te/_spyod do cog kyang bsod nams kyi tshogs su 'gyur bas rnam par dag pa'i phyir ro/_/gzhung las/_mda' rnam par dag pa'i tshig de ni 'di lta ste byang chub sems dpa'i tshig go zhes 'byung ba ni/_stong pa
[\[279a\]]
[\[279a.1\]]nyid kyi ye shes dang shes rab kyi pha rol tu phyin pa mnyam par spyod pas byang chub sems dpa' de bzhin gshegs pa'i sku dang mchod pa sna tshogs 'od zer las skye ste/_mchod pa bstod pa dang dga' ba phul bas nyon mongs pa'i 'ching bar mi 'gyur te rnam par dag pa'i dga'
[\[279a.2\]]ba'i phyir ro/_/rnam pa gcig tu na tshul 'di ltar spyod pa'i 'bras bu yang btsun pa rig 'dzin byang chub kyi gnas par 'gyur ro/_/gzhung las/_mtshan nyid rnam par dag pa'i tshig de ni 'di lta ste/_byang chub sems dpa'i tshig go zhes 'byung ba ni/_stong pa nyid kyi ye shes dang shes rab
[\[279a.3\]]kyi pha rol tu phyin pa mnyam pa nyid du gnas pa'i dus na chos thams cad kyi spyi'i mtshan nyid dang rang gi mtshan nyid ci la spyod kyang de nyid dbyer med par mnyam pa nyid pas mtshan mas bcings pa'i nyon mongs par mi 'gyur te rnam par dag pa'i phyir ro/_/gzhung las/_yid rnam par dag pa'i
[\[279a.4\]]tshig de ni 'di lta ste byang chub sems dpa'i tshig go zhes 'byung ba ni/_stong pa nyid kyi ye shes dang /_shes rab kyi pha rol tu phyin pa mnyam pa nyid du sbyor ba la phyag rgya chen po'i sku bas yid mgu ba dang rangs pa kun kyang bdag gi lha nyid la mchod pa dang yang 'dra/_bdag gi lha dang de bzhin
[\[279a.5\]]gshegs pa thams cad du yang dbyer med pa thams cad du yang dbyer med pas 'phags pa thams cad la yang mchod par bsngo/_yid dga' ba dang mgu ba'i longs spyod sems can thams cad kyis kyang myong bar bsngos na bdag gi yid dga' ba dang nyon mongs pa'i 'ching bar mi 'gyur bas su dga'
[\[279a.6\]]bar byed pa rkyen po yang bsod nams thob par 'gyur bas rnam par dag pa'i phyir ro/_/gzhung las/_snang ba rnam par dag pa'i tshig de ni 'di lta ste/_byang chub sems dpa'i tshig go zhes 'byung ba ni/_stong pa nyid kyi ye shes dang shes rab kyi pha rol tu phyin pa mnyam par sbyor ba'i phyag rgya
[\[279a.7\]]chen po'i sku bas gzugs snang ba thams cad kyang bdag gi lha'i gzugs mthong ba ste/_nyon mongs pa'i 'ching bar mi 'gyur bas rnam par dag pa'i phyir ro/_/gzhung las lus bde ba rnam par dag pa'i tshig de ni 'di lta ste byang chub sems dpa'i tshig go zhes 'byung ba ni/_stong pa nyid kyi ye
[\[279b\]]
[\[279b.1\]]shes dang shes rab kyi pha rol tu phyin pa mnyam par sbyor ba'i dus na lus nyid bdag gi lha'i gzugs pas sdug bsngal dang nyon mongs pa thams cad rang bzhin gyis med pas na lus shin tu bde ba yin te/_lus kyi spyod pa thams cad de bzhin gshegs pa'i phyag rgyas bsgyur bas nyon mongs pa'i
[\[279b.2\]]'ching bar mi 'gyur te rnam par dag pa'i phyir ro/_/gzhung las/_ngag rnam par dag pa'i tshig de ni 'di lta ste/_byang chub sems dpa'i tshig go zhes 'byung ba ni/_stong pa nyid kyi ye shes dang /_shes rab kyi pha rol tu phyin pa mnyam pa nyid du sbyor ba'i dus na ngag gi rang bzhin thams
[\[279b.3\]]cad ngo bo nyid kyis stong ste/_de bzhin gshegs pa'i sku'i byin gyis smras so cog thams cad sngags su gyur pas nyon mongs pa'i 'ching bar mi 'gyur gyi rnam par dag pa'i phyir ro/_/gzhung las yid rnam par dag pa'i tshig de ni 'di lta ste/_byang chub sems dpa'i tshig go zhes 'byung ba ni/_
[\[279b.4\]]chos thams cad stong pa nyid kyi ye shes dang /_shes rab kyi pha rol tu phyin pa mnyam par sbyor ba'i dus na yid kyi rnam par rtog pa ci byung yang chos thams cad rang bzhin gyis stong pa nyid pas bsngo ba ma nor na nyon mongs pa'i 'ching bar mi 'gyur te rnam par dag pa'i phyir ro/_/gzhung las/_
[\[279b.5\]]gzugs rnam par dag pa'i tshig de ni 'di lta ste/_byang chub sems dpa'i tshig go zhes 'byung ba ni/_stong pa nyid kyi ye shes dang /_shes rab kyi pha rol tu phyin pa mnyam par sbyor ba'i dus na gzugs so cog thams cad rang bzhin gyis stong pa'i phyir gzugs dang kha dog dang /_dbyibs ji
[\[279b.6\]]ltar mthong ba phyag rgya chen po'i sku nyid la mchod par bsngo ba ma nor bas sems can nyon mongs pa'i 'ching bar mi 'gyur gyi rnam par dag pa'i phyir ro/_/gzhung las/_sgra rnam par dag pa'i tshig de ni 'di lta ste/_byang chub sems dpa'i tshig go zhes 'byung ba ni/_stong pa nyid kyi ye shes
[\[279b.7\]]dang /_shes rab kyi pha rol tu phyin pa mnyam par sbyor ba'i dus na sgra bo cog rang bzhin med pas tshig dang ro kun snyan mi snyan dbyer med par thams cad rol mo'i sil snyan sna tshogs kyis bdag nyid lha'i gzugs la mchod par bsngos na sgra thams cad kyi nang na spyod kyang nyon mongs pa'i 'ching bar
[\[280a\]]
[\[280a.1\]]mi 'gyur te rnam par dag pa'i phyir ro/_/gzhung las dri rnam par dag pa'i tshig de ni 'di lta ste/_byang chub sems dpa'i tshig go zhes 'byung ba ni/_stong pa nyid kyi ye shes dang /_shes rab kyi pha rol tu phyin pa mnyam par sbyor ba'i dus na dri thams cad ngo bo nyid kyis stong
[\[280a.2\]]pa'i phyir dri zhim pa dang /_mi zhim pa khyad par du mi byed par dri mchog gis lha nyid la mchod par byed pas bsngos na nyon mongs pa'i 'ching bar mi 'gyur gyi bsod nams su 'gyur bas rnam par dag pa'i phyir ro/_/gzhung las ro rnam par dag pa'i tshig de ni 'di lta ste/_byang chub sems
[\[280a.3\]]dpa'i tshig go zhes 'byung ba ni stong pa nyid kyi ye shes dang /_shes rab kyi pha rol tu phyin pa mnyam pa nyid du sbyor ba'i dus na ro thams cad rang bzhin gyis stong pas na kha zas zhim po dang mi zhim pa dang /_gtsang ba dang /_sme ba med de thams cad kyang zil mngar bdud rtsi lta bu'i lha
[\[280a.4\]]la mchod par bsngos na nyon mongs pa'i 'ching bar mi 'gyur gyi rnam par dag pa'i phyir ro/_/gzhung las reg bya rnam par dag pa'i tshig de ni 'di lta ste/_byang chub sems dpa'i tshig go zhes 'byung ba ni/_chos thams cad kyi ye shes dang /_shes rab kyi pha rol tu phyin pa mnyam
[\[280a.5\]]pa nyid du sbyor ba'i dus na bde ba dang sdug bsngal gnyi ga ma yin pa'i lus kyi reg bya thams cad rang bzhin gyis stong pas na bde mi bde'i khyad par gyi dbye ba thams cad kyang bde ba'i mchog gis bdag gi lha nyid la mchod par bsngos na nyon mongs pa'i 'ching ba mi 'gyur gyi bsod nams su
[\[280a.6\]]'gyur bas rnam par dag pa'i phyir ro/_/gzhung las chos rnam par dag pa'i tshig de ni 'di lta ste/_byang chub sems dpa'i tshig go zhes 'byung ba ni/_stong pa nyid kyi ye shes dang /_shes rab kyi pha rol tu phyin pa mnyam pa nyid du sbyor ba'i dus na chos thams cad ngo bo nyid kyis mi skye mi
[\[280a.7\]]'gag rang bzhin gyis stong pa yin pas chos thams cad du spyod pa la 'jug gis byang chub kyi spyod pa la 'jug pa yin gyi nyon mongs pa'i 'ching bar mi 'gyur bas rnam par dag pa'i phyir ro/_/de bzhin du skye mched bcu gnyis la sogs pa chos kun la spyod pa'i tshe stong pa nyid kyi ye shes dang
[\[280b\]]
[\[280b.1\]]shes rab kyi pha rol tu phyin pa mnyam pa nyid la sbyor ba ni de bzhin gshegs pa'i ye shes kyi tshogs su 'gyur te/_chos rnam pa sna tshogs la spyod cing bsngo ba ma nor ba ni bsod nams kyi tshogs yongs su rdzogs par 'gyur ro/_/gzhung las/_de ci'i phyir zhe na/_'di ltar chos thams cad rang
[\[280b.2\]]bzhin gyis stong pas ngo bo nyid rnam par dag ste/_chos thams cad ngo bo nyid stong pa nyid kyi phyir/_shes rab kyi pha rol tu phyin pa rnam par dag pa'o zhes 'byung ba ni/_rtag tu smos pa'i chos kyi rnam grangs de la ma rtogs pa'i chos zhes bya ba gud na med de/_'phags pa'i spyod yul dang
[\[280b.3\]]byis pa ma rab kyi spyod yul yang chos nyid 'di la spyod par bzang de/_chos kyi mtshan nyid shes pa dang /_mi shes pa'i khyad par gyi nyon mongs pa'i 'ching ba dang /_rnam par dag par gyur pas bzang ngo /_/de'i phyir na/_rtag tu smos pa'i chos so cog thams cad rang bzhin gyis stong pa
[\[280b.4\]]ste/_chos nyid kyi rnam par dag pas na/_shes rab kyi pha rol tu phyin pa nyid kyang ji ltar chos thams cad rang bzhin gyis stong pa bzhin du shes rab kyi pha rol tu phyin pa yang stong pa'i mtshan nyid de rnam par dag pa zhes bya ba'i mtshan ma sna tshogs la spyod pa yang stong pa nyid kyi ye shes dang
[\[280b.5\]]ldan pas shes rab dang thabs dbyer med pa'i 'brel pas spyod do cog kyang chud mi zos shing bsod nams dang ye shes kyi tshogs yongs su rdzogs shing de bzhin gshegs pa'i sku gsum thob par 'gyur ro/_/gzhung las/_lag na rdo rje gsang ba'i bdag po su la las chos thams cad
[\[280b.6\]]kyi ngo bo nyid rnam par dag par bsgrub pa'i sgo/_shes rab kyi pha rol tu phyin pa'i tshul 'di lan cig thos na yang byang chub kyi snying po'i bar du sgrib pa dang /_mchod pa thams cad dang /_nyon mongs pa'i sgrib pa dang /_las kyi sgrib pa dang /_chos kyi sgrib pa la sogs pa sgrib pa chen po mang
[\[280b.7\]]du bsags kyang sems can dmyal ba dang ngan song du skye ba nam yang mi 'gyur/_sdig pa yang byas ma thag tu sdug bsngal med par 'gyur ro zhes 'byung ba ni/_rdo rje rigs kyi gtso bo lag na rdo rje la bshad de/_su la la zhig chos rgya chen po 'di la dad pas 'jug na chos 'di ni rnam par dag
[\[281a\]]
[\[281a.1\]]pa'i chos/_'di ni 'ching ba'i chos/_'di ni spyod pa'i chos/_'di ni mi spyod pa'o zhes rnam par dbye ba med do/_/chos thams cad ngo bo nyid kyis dag pa ni stong pa nyid de ye shes dang gnyis su med par mnyam par sbyor ba ni rnam par dag pa'i sgo mo yin te/_chos rgya chen po 'di
[\[281a.2\]]lan cig thos na yang nam byang chub kyi snying po'i bar du nyon mongs pa'i sgrib pa dang /_shes bya'i sgrib pa dang /_yang dag pa'i ye shes kyi bar du gcod pa la sogs te sgrib par mi 'gyur zhes bya ba'i chos thams cad kyi nang du bzhugs te spyod kyis kyang stong pa nyid kyi ye shes dang /_shes rab
[\[281a.3\]]kyi pha rol tu phyin pa mnyam pa nyid dang ldan pas sgrib ces bya ba'i chos thams cad ngo bo nyid ma bskyed par rang bzhin stong pas na nyon mongs pa'i 'ching ba dang /_'bras bu med pas dmyal ba dang ngan song du nams kyang skye bar mi 'gyur zhes gsungs pa yin no/_/sdig pa nyid kyi rang
[\[281a.4\]]bzhin med pas spyod pa nyid kyi tshe na 'ching bar mi 'gyur te/_sdig pa byas ma thag tu sdug bsngal med pa'i phyir ro/_/shes rab kyi pha rol tu phyin pa bsgom pa dang nan tan ji ltar byas na 'grub ce na/_gzhung las/_gang 'dzin pa dang /_nyin re zhing klog pa dang /_kha ton byed pa dang /_tshul
[\[281a.5\]]bzhin du yid la byed pa na zhes 'byung ba ste/_bcangs te mnyan nas gzungs su 'dzin pa dang 'dris par byed pa dang /_stong pa nyid dang gnyis su med pa'i sbyor ba nan gtan du byed pa'i phyir ro/_/shes rab kyi pha rol tu phyin pa mnyam par sbyor ba'i chos bsgrub pa'i don ji lta bu thob par 'gyur zhe na/_
[\[281a.6\]]gzhung las des tshe 'di nyid la chos thams cad mnyam pa nyid kyi rdo rje'i ting nge 'dzin rab tu thob pas chos thams cad la rab tu dbang bar 'gyur/_mos pa dang /_dga' ba dang /_rab tu dga' ba thams cad myong /_byang chub sems dpa' tshe bcu drug gis de bzhin gshegs pa'i rdo rje'i ting
[\[281a.7\]]'dzin rab tu thob par 'gyur ro/_/hUM zhes 'byung ba ste/_stong pa nyid kyi ye shes dang /_shes rab kyi pha rol tu phyin pa nyid du sbyor ba thams cad nan tan du byed pa ni thams cad mnyam pa nyid kyi rdo rje'i ting nge 'dzin rab tu 'dzin pas chos so cog thams cad ni chos kyi dbyings las tha mi dad pas
[\[281b\]]
[\[281b.1\]]sems bskyed pa'i phyir dge ba dang sdig pa'i chos mtshungs par spyod kyis kyang 'ching ba'i nyes par mi 'gyur bas chos thams cad la dbang ba yin/_'jig rten gyi longs spyod thams cad myong bar 'gyur kyang 'ching ba'i nyes par mi 'gyur bas dus thams cad du gnod pa'i mi bde ba med pas tshe bcu drug
[\[281b.2\]]gis de bzhin gshegs pa'am rdo rje 'dzin rab tu thob par 'gyur ba yang tshe shin tu ring ba'i gnas nas bsgrub pa yin/_hUM zhes bya ba ni chos thams cad bsdus pa'i don te/_thog ma med pa'i tshun chad nyon mongs pa'i las kyi bag chags thams cad bsdus nas med par bya ba'i don to/_/yang
[\[281b.3\]]rnam pa gcig tu na rdo rje'i rigs kyi snying po ste/_rdo rje byang chub sems dpa' thams cad sa bon 'di las bskyed pa'i phyir bsod nams kyi tshogs thams cad sdud pa'i phyir ro/_/yang rnam pa gcig tu na rdo rje lta bu drag shul che ba'i snying po bas sems can gdul dka' ba ma rungs pa thams cad
[\[281b.4\]]bsdus nas 'joms shing 'jig par byed pa'i don to/_/gzhung las/_de nas bcom ldan 'das de bzhin gshegs pa thams cad kyi theg pa chen po zhes 'byung ba nas/_badzra hUM zhes bya ba'i bar du ste/_'dir yang rdo rje rigs kyi dkyil 'khor gyi tshul ston te/_de bzhin gshegs pa
[\[281b.5\]]thams cad kyi ye shes dang /_shes rab kyi pha rol tu phyin pa mnyam par sbyor ba/_chos thams cad kyi rang bzhin sngon thugs su chud pa gnyis su med pa'i sbyor ba'i dam tshig dang ldan pa/_dkyil 'khor thams cad ma lus pa'i rdo rje 'dzin te sems can kun las 'phags pa'i phyir na mchog
[\[281b.6\]]go/_/'dod pa'i khams dang gzugs kyi khams dang gzugs med pa'i khams thams cad las rnam par rgyal ba/_sems can gyi khams thams cad ma lus par 'dul zhing mnyam pa nyid du sbyor ba'i don la sems can thams cad btsud nas sangs rgyas dang byang chub sems dpa' dang rig
[\[281b.7\]]'dzin gyi gnas thob par byas pa dang /_bdag nyid sangs rgyas kyi ye shes thams cad dang ldan pas sgrib pa med pa'i phyir don thams cad grub pa ni lag na rdo rje ste/_dam tshig thams cad dang yang ldan la mnyam par sbyor ba'i dam tshig chen po yang mi gtong ba'i tshul du gzhugs shing zhabs
[\[282a\]]
[\[282a.1\]]'bring ba 'khor yang rdo rje gnod sbyin mang pos byas nas shes rab kyi pha rol tu phyin pa mnyam pa nyid kyi tshul gyi don bstan pas sems can yang de la 'dzud par mdzad de/_sems can thams cad chos rgya chen po 'di la zhugs pa rnams don chud mi za bar thugs su chud pas
[\[282a.2\]]shin tu dgyes pa'i tshul gyis zhal 'dzum ste/_rdo rje chen po de bzhin gshegs pa lnga'i rigs dang yum lnga'i mtshan nyid dang ldan pa lag pa g.yon pas gsor te/_cis kyang mi 'jigs mi skrag pa'i bsnyems pas rang gi snying gar stod pa'i tshul gyis 'dzin cing bsod nams dang ye shes
[\[282a.3\]]chen po'i tshogs mnga' ba bde ba chen po'i longs spyod phun sum tshogs pa gnyis su med par sbyor ba'i dam tshig sems can thams cad yongs su smin par 'gyur ba'i don yod pa'i chos thugs su chud nas rang gi de kho na nyid kyi snying por gsungs te/_badzra hUM zhes bya ba ni rdo rje rigs kyi snying
[\[282a.4\]]po brtan par bya ba'i don bstan nas/_badzra swa bsnan to/_/gzhung las/_de nas bcom ldan 'das rnam par snang mdzad ces bya ba nas myur du bla na med pa yang dag par rdzogs pa'i byang chub tu mngon par 'tshang rgya'o/_/A zhes 'byung ba'i bar du ste/_bcom ldan 'das rnam par snang mdzad
[\[282a.5\]]kyi zhi ba'i dkyil 'khor thams cad rdzogs par bstan te/_rigs lnga'i dkyil 'khor stong pa nyid kyi ye shes dang /_shes rab kyi pha rol tu phyin pa mnyam par sbyor ba'i tshul du zhugs pa'i dkyil 'khor gyi tshul bshad do/_/rdo rje'i rigs kyi dkyil 'khor te/_rdo rje'i mtshan nyid
[\[282a.6\]]ni sra ba'i phyir phyag mtshan rdo rje bsnams te/_stong pa nyid kyi ye shes dang /_shes rab kyi pha rol tu phyin pa mnyam par sbyor ba'i rdo rje rigs kyi gtso bo dang /_gtso mo'i mtshan nyid lta bu ste mnyam par gnas so/_/rin po che'i rigs kyi dkyil 'khor te rin po che'i don ni dbang bskur ba yin
[\[282a.7\]]te/_phyag mtshan yang rin po che bsnams te chos stong pa nyid kyi ye shes dang /_shes rab kyi pha rol tu phyin pa mnyam par sbyor ba yang rin po che'i rigs kyi gtso bo dang gtso mo'i mtshan nyid dang ldan pa ste/_'khor los sgyur ba'i rgyal po rin po che lngas dbang bskur na gling bzhi la dbang byed
[\[282b\]]
[\[282b.1\]]pa bzhin du de bzhin gshegs pa thams cad kyis kyang dngos grub thams cad sbyin pa'i dbang gis byang chub sems dpa' rnams kyang rin po che'i cod pan la sogs pas dbang bskur ba'i dam tshig gi don mdzad cing mnyam par rdzogs pa'i gnas so/_/chos kyi rigs kyi dkyil 'khor te/_chos
[\[282b.2\]]thams cad rnam par dag pa'i phyir pad+ma 'dam gyis ma gos pa bzhin te/_phyag mtshan pad+ma bsnams te/_stong pa nyid kyi ye shes dang /_shes rab kyi pha rol tu phyin pa mnyam par sbyor bar yang chos kyi gtso bo dang gtso mo'i mtshan nyid du ldan pa mnyam pa nyid du rdzogs par gnas so/_/
[\[282b.3\]]las kyi rigs kyi dkyil 'khor te/_chos so cog thams cad dbyings kyis khyab ste ngo bo nyid kyis rnam par rtogs pa'i phyir ro/_/dngos grub kyi bya ba sna tshogs mdzad pas phyag mtshan yang las kyi rdo rje rgya gram bsnams te/_stong pa nyid kyi ye shes dang /_shes rab kyi pha rol tu phyin pa
[\[282b.4\]]mnyam pa nyid du sbyor ba yang las kyi rigs kyi gtso bo dang gtso mo'i mtshan nyid dang ldan pas gnas te/_de ltar so so'i rigs kyi dkyil 'khor yang longs spyod kyi tshul 'di ltar bzhugs/_dkyil 'khor 'dir 'jug 'dod pa rnams kyang chos stong pa nyid dang /_shes rab kyi pha rol
[\[282b.5\]]tu phyin pa mnyam par sbyor ba la goms par bya ste/_mngon par grub pa bzhi po 'di dag nyan thos la sogs pas nan tan du byas na chos so cog thams cad stong pa nyid kyi phyir thams cad spyod kyang nyon mongs pa'i bcing bar mi 'gyur bas snying po byang chub la 'dug gi bar du ngan song thams
[\[282b.6\]]cad las 'das par 'gyur/_chos nyid la gnas pas rnam par dag pa'i spyod yul te/_bsod nams dang ye shes kyi tshogs rdzogs shing bla na med pa'i byang chub tu mngon par rdzogs pa 'tshang rgya'o/_/A zhes bya ba ni de bzhin gshegs pa'i snying po ste/_chos thams cad ma skyes
[\[282b.7\]]pa spros pa med pa stong pa nyid kyi don ston pa'i phyir ro/_/gzhung las/_de nas de skad ces bka' stsal zhes bya ba nas/_badzra aM aH/_zhes bya ba'i bar du ste zhes 'byung ba rtag tu bstan pa'i dkyil 'khor bcom ldan 'das kyis bka' stsal pa lus dang ngag yid gsum rdo rje ye shes
[\[283a\]]
[\[283a.1\]]kyi khu tshur yongs su 'dzin pa zhes bya bas chos mnyam pa nyid kyi don bcom ldan 'das kyis bstan pa yang sems can yongs su smin pa'i don du 'gyur bas 'dzum mul te/_stong pa nyid kyi ye shes dang shes rab kyi pha rol tu phyin pa mnyam par sbyor ba nyid kyi phyir snying po/_/
[\[283a.2\]]badzra a aH/_zhes gsungs te/_stong pa ma skyes pa'i don aH'di la brten par bya ba'i phyir ro/_/a zhes bya ba'i don lta ba'i tshig go/_/gzhung las thams cad 'dul ba na zhes bya ba nas yang dag par rdzogs pa'i byang chub mngon par 'tshang rgya'o/_/hUM zhes bya ba'i bar du ste/_bcom
[\[283a.3\]]ldan 'das shAkya thub pas yang sems can gyi don gyi phyir stong pa nyid kyi ye shes dang /_shes rab kyi pha rol tu phyin pa mnyam pa nyid du sbyor ba'i don ni 'jig rten thams cad las rnam par rgyal ba bsod nams dang ye shes kyi tshogs bsdu ba'i dkyil 'khor rgya chen po yangs pa 'di bshad do/_/
[\[283a.4\]]rdo rje'i rigs kyi dkyil 'khor de bzhin gshegs pa rigs lnga yab yum lnga mnyam par gnas pa yang chos thams cad stong pa nyid kyi phyir 'dod chags kyi nyon mongs pa'i 'ching ba med pas 'dod chags spros pa med pa'i phyir bdag dang gzhan du lta ba med par mnyam pas na zhe sdang mi 'byung bas
[\[283a.5\]]zhe sdang spros pa med do/_/rin po che'i rigs kyi dkyil 'khor te/_snying rje chen po'i gzugs kyis sems can ma rungs pa 'dul ba dang /_gnas bde bar bskyed par bya ba'i phyir mngon spyod kyi dbang byed de/_chos thams cad rang bzhin gyis stong pas na stong pa nyid kyi ye shes dang /_shes
[\[283a.6\]]rab kyi pha rol tu phyin pa mnyam par sbyor bas zhe sdang gi las dang nyon mongs pa'i 'ching bar mi 'gyur bas zhe sdang spros pa med pa'i phyir ro/_/ci'i phyir zhe na/_gti mug gi gzung ba med pa'i phyir spyod pas gti mug spros pa med do/_/gti mug gi gzung ba'i 'dod chags dang zhe sdang ni bcing
[\[283a.7\]]bar 'gyur gti mug med pa'i 'dod chags dang zhe sdang gi las spyod pa ni rnam par grol bar 'gyur ba'i phyir ro/_/chos kyi rigs kyi dkyil 'khor te/_chos thams cad stong pa nyid kyi ye shes dang /_shes rab kyi pha rol tu phyin pa mnyam par spyod do/_/rnam par mi rtog pa nyid pas mi shes pa'i tshul
[\[283b\]]
[\[283b.1\]]gyis shes pa ste/_gti mug gi rang bzhin med pas gti mug spros pa med pa'i phyir chos so cog thams cad spros pa med do/_/las kyi rigs kyi dkyil 'khor te chos so cog thams cad chos kyi dbyings kyis khyab pas na gnyis su med pa'i mnyam pa'i tshul du sbyor zhing dngos grub thams cad kyi
[\[283b.2\]]las byed kyang /_nyon mongs pa'i 'ching ba med pas chos thams cad spros pa med pa'i phyir zhes bya ste/_de ltar chos so cog thams cad rang bzhin gyis stong ste spros pa med pa'i phyir shes rab kyi pha rol tu phyin pa mnyam par sbyor ba yang 'grib par mi 'gyur bas spros pa med par rig par bya'o/_/
[\[283b.3\]]'di ltar zhal nas gsungs pa'i dkyil 'khor 'di'i don la 'jug cing /_shes rab kyi pha rol tu phyin pa mnyam par spyod pa'i tshul 'di nyan pa la sogs pa nan tan du byed na de 'dul ba'i dbang gi phyir chos so cog thams cad stong pa nyid pas khams gsum du skyes pa'i sems can thams
[\[283b.4\]]cad bsad kyang ngan song du mi 'gro bar 'gyur te/_myur du bla na med pa yang dag par rdzogs pa'i byang chub tu mngon par rdzogs par 'tshang rgya'o/_/ci'i phyir zhe na/_chos nyid kyi sdig pa rang bzhin yod la sbras bu bsags na sems can gcig gsad pa'i sdig pa bzhin du mang du bsad pa
[\[283b.5\]]tshogs che bar yang mngon na/_stong pa nyid kyi ye shes dang /_shes rab kyi pha rol tu phyin pa mnyam par sbyor ba'i dus na chos kyi dbyings kyis khyab pas sems can gyi rang bzhin med pa'i phyir sdig pa'i rang bzhin yang med de 'dul ba'i dbang gi phyir sdig pa'i 'ching bar mi 'gyur gyi bsod nams
[\[283b.6\]]kyi tshogs rnam par dag par 'gyur ba'i phyir/_hUM zhes bya ba'i don 'di lhag ma dang 'dra'o/_/gzhung las/_de nas bcom ldan 'das lag na rdo rje zhes bya ba nas/_badzra hUM zhes bya ba'i bar du ste/_rtag tu gsungs pa'i dkyil 'khor gyi don bstan par bya ba'i phyir/_bcom ldan 'das lag na
[\[283b.7\]]rdo rje chos mnyam par spyod pa'i don sems can bstan pa yan chud mi za zhing rnam par dag par 'gyur ba'i phyir zhal 'dzum ste/_'jig rten gsum las rnam par rgyal bar 'gyur zhes bya ba'i phyag rgya bcings nas lus gzi brjid chen po gzhan thams cad skrag cing spa bkong ba'i tshul du
[\[284a\]]
[\[284a.1\]]'gyur te/_badzra hUM zhes bya ba gsungs so/_/badzra hUM gi don ni rtag tu bshad pa dang 'dra/_gzhung las/_de nas bcom ldan 'das de bzhin gshegs pa yongs su dag pa'i chos nyid ces pa nas/_mngon par rdzogs par 'tshang rgya'o/_/hUM zhes 'byung ba'i bar du ste/_
[\[284a.2\]]chos kyi rigs kyi byang chub kyi gtso bo 'phags pa spyan ras gzigs kyis bstan te/_stong pa nyid kyi ye shes dang /_shes rab kyi pha rol tu phyin pa mnyam par sbyor ba'i chos rgya chen po yangs pa ye shes kyi phyag rgya zhes bya ba'i tshul 'di ston to/_/rdo rje rigs kyi dkyil 'khor de stong pa nyid kyi
[\[284a.3\]]ye shes dang /_shes rab kyi pha rol tu phyin pa mnyam par sbyor ba'i dus na 'dod chags kyi spyod yul thams cad rnam par dag par 'gyur ba yin gyi 'dod chags kyi nyon mongs pas bcings par mi 'gyur te/_stong pa nyid dang mnyam par sbyor ba'i chos dag pa'i mtshan nyid pas nyon mongs
[\[284a.4\]]pa'i dus thams cad kyis gnod par mi nus pa'i phyir rdo rje'i rigs kyi dkyil 'khor zhes bya'o/_/rin po che'i rigs kyi dkyil 'khor te/_'dod chags kyi ngo bo nyid kyi stong pa'i phyir bdag gi phyogs mi 'dzin pas zhe sdang mi 'byung mod kyi snying rje chen po'i gzugs kyis sems can ma
[\[284a.5\]]rungs pa 'dul ba dang /_sdug bsngal gyi gnas ngan pa las gnod pa'i dbang mdzad mod kyi/_zhe sdang gi nyon mongs par mi 'gyur bas zhe sdang rnam par dag pa zhes bya ste/_thams cad la dbang du spyod pas na rin po che'i rigs kyi dkyil 'khor gyi mtshan nyid ces bya'o/_/chos kyi rigs
[\[284a.6\]]kyi dkyil 'khor yin te/_zhe sdang gi mtshan nyid rang bzhin gyis stong ste/_nyon mongs pa'i 'bras bur mi 'gyur bas sgrib pa med pas chos nyid stong pa nyid kyi dbyings yin pas dri ma thams cad rnam par dag pa zhes bya'o/_/chos nyid kyi ngo bos chos kyi rigs kyi dkyil 'khor gyi mtshan
[\[284a.7\]]nyid bstan to/_/las kyi rigs kyi dkyil 'khor gyi mtshan nyid de dri ma'i chos nyid ngo bo nyid kyi stong ste/_sdig pa'i tshogs su mi 'gyur bas sdig pa'i chos rnam par dag pa ste/_dngos grub kyi chos thams cad la spyod cing grub pas las kyi rigs kyi dkyil 'khor gyi mtshan nyid ces bya'o/_/
[\[284b\]]
[\[284b.1\]]rdo rje rigs kyi yum gyi dkyil 'khor gyi mtshan nyid de sdig pa'i chos thams cad chos nyid kyis stong ste/_nyon mongs pa'i 'ching bar mi 'gyur bas chos thams cad rnam par dag ces bya ste/_chos thams cad yongs su dag na nyon mongs pa'i 'ching ba'i bdud thams cad las rgyal ba'i phyir rdo rje'i
[\[284b.2\]]rigs kyi yum gyi dkyil 'khor zhes bya'o/_/rin po che'i rigs kyi yum gyi dkyil 'khor gyi mtshan nyid de chos thams cad chos kyi dbyings kyis khyab ste rang bzhin gyis dag pas chos la sems can tha dad pa med de/_sems can thams cad rnam par dag par 'gyur ro/_/chos stong pa nyid kyis
[\[284b.3\]]sems can dag pa'i dbang du byed pa'i rin po che'i rigs kyi yum gyi dkyil 'khor zhes bya'o/_/chos kyi rigs kyi yum gyi dkyil 'khor gyi mtshan nyid de sems can thams cad rang bzhin gyis ma grub ste/_ngo bo nyid rnam par dag pas na sems can dang /_ye shes
[\[284b.4\]]stong pa nyid kyi mtshan nyid du dbyer med pas ye shes rnam par dag pa zhes bya ste/_chos thams cad dbyings su mnyam pas chos kyi rigs kyi yum gyi dkyil 'khor zhes bya'o/_/las kyi rigs kyi yum gyi dkyil 'khor te/_stong pa nyid kyi ye shes rnam par dag pa'i mtshan nyid pas na
[\[284b.5\]]shes rab kyi pha rol tu phyin pa mnyam par sbyor ba yang ngo bo nyid kyis dag pa ste/_'ching ba med pas dngos grub thams cad grub par byed pa'i longs spyod pa'i phyir las kyi rigs kyi yum gyi dkyil 'khor zhes bya'o/_/de lta bas na chos thams cad stong pa'i rang bzhin du grub pa med
[\[284b.6\]]pa'i phyir ni shes rab kyi pha rol tu phyin pa mnyam par sbyor ba/_shes rab kyi pha rol tu phyin pa mnyam par sbyor ba nyid kyis kyang chos thams cad stong pa nyid du chud cing rnam par grol ba yang dag pa'i spyod yul du 'gyur ro/_/'di gnyis kyang gcig gis gcig bskyed pa yin te/_chos kyi phyag
[\[284b.7\]]rgya chen pos mnyam par don 'di nyan pa la sogs te/_grub pa nan tan du byas na 'dod chags la sogs pa chos sna tshogs kyi nang na 'dug kyang nyon mongs pa'i dri mas gos par mi 'gyur te pad+ma 'dam gyis mi chags pa bzhin no/_/de lta bas na stong pa nyid kyi ye shes gnyis su med par mnyam
[\[285a\]]
[\[285a.1\]]par sbyor ba'i dus na chos thams cad kyi mtshan nyid shes pas nyon mongs pa gsum yang mi spang ba'i dam tshig tu blang zhes 'byung ngo /_/sna tshogs la spyod kyang sgrib par mi 'gyur bas myur du bla na med pa yang dag par rdzogs pa'i byang chub tu mngon par 'tshang rgya'o/_/hrIHzhes bya
[\[285a.2\]]ba ni pad+mo'i rigs kyi snying po ste/_pad+mo'i rigs kyi byang chub sems dpa' thams cad sa bon 'di las skyes pa'i phyir te/_don mi skye mi 'gag spros pa med pa rang bzhin gyis stong pa'i mtshan nyid du blta'o/_/gzhung las/_de nas byang chub sems dpa'i zhes bya ba nas badzra hrIH/_
[\[285a.3\]]zhes bya ba'i bar du ste/_'phags pa spyan ras gzigs kyi dbang pos rtag tu gsungs pa'i don bstan par bya ba'i phyir yang gsungs te/_chos rgya chen po'i spyod yul 'di sems can rnam par dag pa'i don du 'gyur bas 'dzum mul te/_pad+ma 'dam gyis mi chags pa bzhin du chos
[\[285a.4\]]mnyam pa nyid du sbyor ba la nyon mongs pa'i dri mas mi gos par mkhyen te/_snying po badzra ha zhes gsungs so/_/gzhung las/_de nas bcom ldan 'das de bzhin gshegs pa zhes bya ba nas/_bde ba thob par 'gyur ro/_/trAM zhes bya ba'i bar du ste/_de bzhin gshegs pa rin po che'i
[\[285a.5\]]rigs kyi gtso bos stong pa nyid kyi ye shes dang /_shes rab kyi pha rol tu phyin pa mnyam par sbyor bas khams gsum thams cad kyi dbang pos dbang bskur ba'i dkyil 'khor bstan to/_/rdo rje'i rigs kyi dkyil 'khor te/_bcom ldan 'das rnam par snang mdzad mngon par byang chub
[\[285a.6\]]pa na de bzhin gshegs pa thams cad kyi khams gsum chos kyi rgyal por dbang bskur ba thob pas khams gsum thams cad kyi chos la mnga' mdzad pa/_log par lta ba thams cad kyi gnyen po ste mthu che ba'i phyir rdo rje dang dra bas rdo rje rigs kyi dkyil 'khor zhes bya'o/_/rin po che'i
[\[285a.7\]]rigs kyi dkyil 'khor te/_sems can thams cad don dam pa man chad ci nas kyang phan pa dang bde ba thob par bya ba'i don sbyin pa'i dbang mdzad de sems can re ba thams cad ji ltar 'dod pa yid bzhin du thob par 'gyur bas rin po che'i rigs kyi dkyil 'khor zhes bya'o/_/chos kyi rigs
[\[285b\]]
[\[285b.1\]]kyi dkyil 'khor te/_chos thams cad stong pa ma skyes pa'i don shes rab dang pha rol tu phyin pa mnyam pa nyid du sbyor ba'i sems can thams cad la ston to/_/chos kyi sbyin pas kun kyang dkyil 'khor dam pa 'di la 'jug cing stong pa nyid kyi ye shes dang gnyis su med pa'i mnyam par sbyor ba
[\[285b.2\]]thob par 'gyur ba'i phyir chos kyi rigs kyi dkyil 'khor zhes bya'o/_/las kyi rigs kyi dkyil 'khor te chos thams cad stong pa nyid kyi ye shes dang /_shes rab kyi pha rol tu phyin pa mnyam par sbyor bas dngos grub kyi las thams cad thob par byed pas yid bzhin gyi rin po che las nor
[\[285b.3\]]rdzas sna tshogs 'byung zhing rdzas kyi sbyin pa chen po zhes bya ste/_sems can dbul phongs pa thams cad lus dang ngag dang sems bde ba thob par 'gyur bas na las kyi rigs kyi dkyil 'khor zhes bya'o/_/so so'i dkyil 'khor 'di rnams su zhugs shing stong pa nyid kyi ye shes dang chos mnyam
[\[285b.4\]]pa nyid du nan tan gyis spyad na dkyil 'khor gyi yon tan 'di rnams kyang thob cing dbang byed par 'gyur ro/_/traM zhes bya ba ni rin po che'i rigs kyi snying po ste/_'di'i sa bon las rin po che'i rigs kyi byang chub sems dpa' thams cad 'byung ba'i phyir te/_mi skye mi 'gag spros pa med pa stong
[\[285b.5\]]pa nyid kyi don to/_/gzhung las/_de nas byang chub sems dpa' nam mkha'i snying po zhes bya ba nas/_dam tshig rin po che'i snying pos smras so/_/badzra traM zhes bya ba'i bar du te/_rin po che'i rigs byang chub kyi gtso bo nam mkha'i snying pos rtag tu bshad pa'i don 'di bstan par bya ba'i phyir
[\[285b.6\]]te dkyil 'khor dam pa 'di bstan na don yod par mkhyen pas bzhin 'dzum ste/_rang gi mgo bo rin po che'i phreng ba 'ching ba yang gzhan thams cad la dbang du byed pa'i tha tshig ste/_stong pa nyid kyi ye shes dang shes rab kyi pha rol tu phyin pa'i tshul bshad do/_/rdo rje'i rigs kyi dkyil 'khor te/_
[\[285b.7\]]chos thams cad du stong par byas pas stong par 'gyur ba ma yin gyi/_chos nyid kyis stong pas na yang dag par ma nor bas mtshan nyid la sus kyang mi 'gyur ba'i phyir rdo rje lta bu ste/_shes rab kyi pha rol tu phyin pa mnyam pa nyid du spyod pa rdo rje'i rigs kyi dkyil 'khor zhes bya'o/_/rin po che'i
[\[286a\]]
[\[286a.1\]]rigs kyi dkyil 'khor te/_chos thams cad mtshan ma med par byas pas mtshan ma med pa ma yin gyi/_chos nyid kyi mtshan ma med pas shes rab kyi pha rol tu phyin pa mnyam par spyod pa'i dbang du byed pas rin po che'i rigs kyi dkyil 'khor zhes bya'o/_/chos kyi rigs kyi
[\[286a.2\]]dkyil 'khor te/_chos thams cad smon pa med par byas pas smon pa med pa ma yin gyi/_chos nyid kyi smon pa med de/_gnyis su med pa'i mnyam par sbyor ba yang rang bzhin gyis stong pa'i chos nyid pas chos kyi rigs kyi dkyil 'khor zhes bya'o/_/las kyi rigs kyi dkyil 'khor te/_chos
[\[286a.3\]]thams cad rang bzhin gyis stong bas na/_shes rab kyi pha rol tu phyin pa mnyam par sbyor ba yang yongs su dag pas chos nyid kyis dri ma med pa'i phyir de bzhin gshegs pa'i sku man chad dngos grub thob par byed pas na las kyi rigs kyi dkyil 'khor zhes bya'o/_/a'i don ni rtag tu
[\[286a.4\]]smos pa dang 'dra/_gzhung las/_de nas bcom ldan 'das la 'jam dpal gzhon nur gyur pas zhes bya ba nas/_badzra a zhes bya ba'i bar du ste/_bcom ldan 'das 'jam dpal gzhon nur gyur pas kyang rtag tu bshad pa'i dkyil 'khor 'di shin tu rgya che ba'i phyir bzhin 'dzum
[\[286a.5\]]bzhin du bstan te/_badzra a zhes gsungs so/_/'jam dpal gzhon nur gyur pa'i sku'i mtshan nyid dang phyag rgya'i mtshan nyid ni shes rab chen pos chos thams cad la gcod pa'i ral gri lta bu yin pas na shes rab zab mo'i don 'di de bzhin gshegs pa thams cad kyis dgongs shig
[\[286a.6\]]gsungs shig pa'i bskul ba'i tha tshig pas ral gris de bzhin gshegs pa thams cad la bde bas zhes bya'o/_/gzhung las/_de nas de bzhin gshegs pa thams cad 'khor lo'i nang du chud pa zhes bya ba nas traM zhes bya ba'i bar du ste/_dkyil 'khor gyi nang du chud pa'i de bzhin
[\[286a.7\]]gshegs pa thams cad kyis stong pa nyid kyi ye shes dang /_shes rab kyi pha rol tu phyin pa mnyam par sbyor ba'i dkyil 'khor mdzad pa la 'jug pa'i don to/_/rdo rje rigs kyi dkyil 'khor te/_chos thams cad stong pa'i mtshan nyid du mthong la gnyis su med par sbyor ba la
[\[286b\]]
[\[286b.1\]]mnyam par 'jug pa ni cis kyang tshugs par mi 'gyur te/_rdo rje dang 'dra ba'i rdo rje rigs kyi dkyil 'khor la 'jug par 'gyur ro/_/rin po che'i rigs kyi dkyil 'khor te chos thams cad stong pa nyid du mthong ste/_gnyis su med par sbyor ba'i chos mnyam pas sems can ma lus
[\[286b.2\]]pa'i don thams cad mi gtong ba'i dbang du byed pa ni rin po che'i rigs kyi dkyil 'khor la 'jug par 'gyur ro/_/rnam pa gcig tu na rin po che'i ni dbang bskur ba'i las byed pas dbang bskur ba yang 'ga' tsam la ma yin gyi sems can thams cad la dbang bskur bas na mnyam pa zhes
[\[286b.3\]]bya'o/_/chos kyi rigs kyi dkyil 'khor te/_chos thams cad stong pa nyid de gnyis su med par mnyam par sbyor ba'i dus thams cad du chos nyid du mnyam pas na chos kyi rigs kyi dkyil 'khor la 'jug par 'gyur ro/_/las kyi rigs kyi dkyil 'khor te/_chos thams cad stong pa nyid kyi
[\[286b.4\]]ye shes dang /_gnyis su med pa mnyam par sbyor bas mnyam pa nyid du dngos grub kyi las thams cad du 'jug pas dkyil 'khor thams cad du 'jug par 'gyur ro/_/traM zhes bya ba ni rtag tu bshad pa'i don dang mthun no/_/gzhung las/_de nas byang chub sems dpa' sems bskyed ma thag
[\[286b.5\]]tu zhes bya ba nas/_badzra tsakra hUM zhes bya ba'i bar du ste/_byang chub sems dpa' sems bskyed ma thag tu chos kyi 'khor lo bskor bas rtag tu bshad pa'i dkyil 'khor gyi don shin tu rgya che bar mthong nas bzhin 'dzum bzhin du 'khor lo yongs su bskor ba'i dkyil 'khor thams cad la 'jug pa
[\[286b.6\]]zhes bya ba'i snying po gsungs pa yin no/_/badzra tsakra hUM zhes bya ba'i don rdo rje'i dkyil 'khor du bsdus pa zhes bya'o/_/gzhung las/_de nas bcom ldan 'das de bzhin gshegs pa zhes bya ba nas mchod pa'i cho ga rgyas pa'o/_/trAM zhes bya ba'i bar du ste rig pa'i lha mo rnams kyis sangs rgyas dang
[\[286b.7\]]byang chub sems dpa' thams cad kyi dkyil 'khor la mchod par bya ba'i phyir shes rab dang pha rol tu phyin pa mnyam par sbyor ba'i tshul 'di bshad do/_/rdo rje rigs kyi dkyil 'khor la mchod pa ste/_gnyis su med pa mnyam par sbyor ba las byang chub kyi sems bskyed pa las de bzhin
[\[287a\]]
[\[287a.1\]]gshegs pa'i sku dang mchod pa sna tshogs de'i rgyu las 'byung ste/_byang chub kyi sems kyang shin tu rgya che la yangs te/_mthu che ba bsam gyis mi khyab cing 'jig rten thams cad zil gyis mnan pa'i phyir rdo rje'i rigs kyi dkyil 'khor la mchod pa'i cho ga rgyas pa'o/_/rin
[\[287a.2\]]po che'i rigs kyi dkyil 'khor mchod pa ste/_gnyis su med pas mnyam par sbyor ba las 'od zer mang po phyogs bcur 'phros te/_sems can thams cad kyi mgon dang skyabs kyi dbang du byed pa dang /_sems can ma rungs pa thams cad 'dul zhing gnas bde ba bskyed de/_snying rje
[\[287a.3\]]chen po'i dbang du byed pas rin po che'i rigs kyi dkyil 'khor mchod pa'i cho ga rgyas pa'o/_/chos kyi rigs kyi dkyil 'khor la mchod pa ste/_stong pa nyid kyi ye shes dang mnyam par sbyor bar dam pa'i chos yongs su 'dzin pa ni chos kyi rigs kyi dkyil 'khor la mchod pa'i cho ga rgyas pa'o/_/
[\[287a.4\]]las kyi rigs kyi dkyil 'khor la mchod pa ste/_shes rab dang pha rol tu phyin pa mnyam par sbyor ba'i las byed pa dang /_shes rab kyi pha rol tu phyin pa yi ger 'dri ba la sogs pa ni las kyi rigs kyi dkyil 'khor la mchod pa'i cho ga rgyas pa'o/_/traM zhes bya ba'i don ni rtag tu bstan
[\[287a.5\]]pa'o/_/gzhung las/_de nas byang chub sems dpa' zhes bya ba nas/_oM ga ga na swa b+hA ba badzra oM zhes bya ba'i bar du ste/_dkyil 'khor 'di lta bu bstan pa'i don 'di dang byang chub sems dpa' nam mkha' mdzod don de dang mthun par bsnan te smras pa'o/_/gzhung las/_de nas
[\[287a.6\]]bcom ldan 'das de bzhin gshegs pa zhes bya ba nas/_sems can thams cad 'dul ba ni byang chub ho ha ha zhes bya ba'i bar du ste/_de bzhin gshegs pas sems can thams cad 'dul nus pa rdo rje'i khu tshur yongs su 'dzin pas shes rab kyi pha rol tu phyin pa dang mnyam par sbyor ba'i
[\[287a.7\]]don 'di bshad do/_/rdo rje'i rigs kyi dkyil 'khor te/_sems can thams cad rang bzhin gyis grub pa med do/_/stong pas mnyam pa'i phyir khro ba yang mnyam pa ste chos stong pa khro ba stong pa sems can stong pa bas chos nyid kyi don ma nor ba'i mtshan nyid kyis mthu che ba'i phyir rdo rje'i dkyil
[\[287b\]]
[\[287b.1\]]'khor lta bus 'dul lo/_/rin po che'i dkyil 'khor te/_sems can thams cad chos kyis 'dul zhing bla na med pa'i byang chub tu dgrol ba'i dbang du byas pas khro ba 'dul te/_stong pa nyid gnyis su med par mnyam par sbyor ba'i phyir sems can sna tshogs kyi don gyi phyir khro ba spyod kyang nyon
[\[287b.2\]]mongs pa'i 'ching bar mi 'gyur te/_rin po che'i rigs kyi dkyil 'khor zhes bya'o/_/chos kyi rigs kyi dkyil 'khor te/_sems can thams cad stong pa'i chos nyid kyi phyir khro ba yang chos nyid de/_chos kyi don ji lta ba bzhin du ma nor ba'i mtshan nyid pas na chos kyi rigs kyi dkyil 'khor
[\[287b.3\]]zhes bya'o/_/las kyi rigs kyi dkyil 'khor te/_sems can thams cad kyang bzod pa mu med pas rdo rje dang 'dra/_khro bas 'dul ba yang de bzhin du sems can rgya che bas khro ba yang rgya che ste sems can khro ba gnyis kyang dbyer med pa'i phyir mnyam pa nyid du sbyor zhing sems can gyi don chu'i
[\[287b.4\]]rgyun dang 'dra bar dus thams cad du byed pas las kyi rigs kyi dkyil 'khor zhes bya'o/_/ha ha zhes bya ba'i don ni sems can thams cad yongs su dga' ba'i phyir spro ba'i las byed pas mgu ba'am rangs pa'i tha tshig ste dgod pa'i mtshan mas ha ha zhes bya'o/_/gzhung las de nas byang
[\[287b.5\]]chub sems dpa' zhes bya ba nas/_badzra kro d+ha ha ha zhes bya ba'i bar du ste/_rtag tu bshad pa'i dkyil 'khor 'di yang sems can thams cad smin par 'gyur ba'i don yin pas lus chud mi za bar dga' ba bsnan pa'i phyir/_rdo rje gnod sbyin gyi gzugs shin tu pha rol 'jigs skrag
[\[287b.6\]]par byed pa'i gzugs su bsgyur nas/_rdo rje khro bo zhes bya'i gang mo snying po 'di smras so/_/gzhung las de nas bcom ldan 'das zhes bya ba nas/_shes rab kyi pha rol tu phyin pa las su rig par bya nas hri zhes bya ba'i bar du ste/_de bzhin gshegs pa chos thams cad stong pa nyid kyi
[\[287b.7\]]ye shes dang /_shes rab dang pha rol tu phyin pa mnyam pa nyid la gnas pas chos thams cad mnyam pa nyid kyi phyogs zhes bya ba bshad do/_/de bzhin gshegs pa rigs kyi dkyil 'khor de sems can thams cad ngo bo nyid kyis stong ste/_rang bzhin gyi mnyam pas shes rab dang pha rol tu
[\[288a\]]
[\[288a.1\]]phyin pa mnyam par sbyor ba yang stong pa nyid do/_/sangs rgyas kyi sku'i mtshan nyid pas de bzhin gshegs pa'i rigs kyi dkyil 'khor zhes bya'o/_/rdo rje'i rigs kyi dkyil 'khor te/_chos so cog thams cad rang bzhin gyis stong ste/_dbyer med cing mnyam pa'i phyir
[\[288a.2\]]shes rab dang pha rol tu phyin pa dngos por grub pa med pas stong pa'i mtshan nyid de mnyam pa nyid du 'byor zhing chos thams cad la spyod kyang nyon mongs pa'i 'ching bar mi 'gyur te/_bgegs thams cad las rgyal po'i phyir rdo rje lta bur mthu che bas na rdo rje'i rigs kyi dkyil 'khor zhes bya'o/_/
[\[288a.3\]]rin po che'i rigs kyi dkyil 'khor te/_rin po che'i phreng bas dbang bskur te don byed pa yang sems can 'ga' la byed pa ma yin gyi dbri bkol med par sems can thams cad kyi don du byed pas na shes rab dang pha rol tu phyin pa mnyam par sbyor ba yang sems can gyi don gyi phyir na rin po
[\[288a.4\]]che'i rigs kyi dkyil 'khor zhes bya'o/_/chos kyi rigs kyi dkyil 'khor te/_chos so cog thams cad chos kyi dbyings nyid las gzhan ma yin pas shes rab dang pha rol tu phyin pa mnyam par sbyor ba yang chos kyi dbyings te chos nyid pas chos kyi rigs kyi dkyil 'khor zhes bya'o/_/las
[\[288a.5\]]kyi dkyil 'khor te chos thams cad stong pa'i phyir/_chos thams cad spyod do cog kyang las zhes bya ste/_shes rab dang pha rol tu phyin pa mnyam pa nyid du sbyor ba yang dngos grub la sogs te rnam pa sna tshogs grub kyis kyang nyon mongs pa'i 'ching ba dang sgrib par mi 'gyur bas las kyi rigs kyi
[\[288a.6\]]dkyil 'khor zhes bya'o/_/hrI zhes bya ba'i don ni rtag tu bshad pa dang mthun no/_/gzhung las de nas bcom ldan 'das lag na rdo rjes zhes bya ba nas/_badzra a mo g+ha hUM/_zhes bya ba'i bar du ste/_bcom ldan 'das lag na rdo rjes de bzhin gshegs pa byang chub sems dpa' thams
[\[288a.7\]]cad kyi don 'dod pa'i dam tshig ces bya ba stong pa nyid kyi ye shes dang /_pha rol tu phyin pa mnyam par sbyor ba'i dam tshig mi gtong ba ste/_'di lta bu'i dkyil 'khor byin gyis brlabs nas mnyam par sbyor ba'i ting nge 'dzin la bdag dang gzhan zhes bya ba med pa'i snyoms par zhugs nas
[\[288b\]]
[\[288b.1\]]sems can thams cad yongs su smin par byed pa'i don yod pa thams cad kyi dam tshig ces bya ba rang gi snying po smras so/_/badzra a mo g+ha hUM/_zhes bya ba ni rdo rje'i gdon mi za bar btus pa zhes bya'o/_/gzhung las de nas bcom ldan 'das de bzhin gshegs pa rnam par snang mdzad ces
[\[288b.2\]]bya ba nas traM zhes bya ba'i bar du ste/_bcom ldan 'das rnam par snang mdzad mngon par byang chub pas stong pa nyid kyi ye shes dang /_shes rab dang pha rol tu phyin pa mnyam par sbyor ba'i ting nge 'dzin la snyoms par zhugs nas sems can thams cad la byin gyis rlob pa zhes bya ba 'di bshad do/_/
[\[288b.3\]]rdo rje'i rigs kyi dkyil 'khor te/_sems can thams cad rnam par snang mdzad kyi sku dang thugs thams cad dang ldan pas stong pa nyid kyi ye shes dang /_shes rab dang pha rol tu phyin pa mnyam par sbyor ba la gzhug nas kun kyang bla na med par mngon par 'tshang rgya bas na sems can thams
[\[288b.4\]]cad de bzhin gshegs pa'i sku las gzhan ma yin pas de bzhin gshegs pa'i mthu dang rlabs che bas rdo rje'i rigs kyi dkyil 'khor zhes bya'o/_/rin po che'i rigs kyi dkyil 'khor te/_rin po che'i phreng bas khams gsum gyi chos kyi rgyal por dbang bskur ba bzhin du shes rab kyi pha rol tu
[\[288b.5\]]phyin pas mnyam par sbyor ba'i rdo rje'i snying pos dbang bskur nas/_sems can thams cad kyang de'i spyod lam 'jug cing mnyam par sbyor ba'i rdo rje'i snying pos dbang byed par 'gyur ro/_/dam tshig rin po che'i dbang bskur ba yin te/_lag tu rdo rje byin nas las thams cad spyod du 'jug
[\[288b.6\]]pa'i dbang sbyin par byed pa sems can thams cad rdo rje'i snying po zhes bya ste rin po che'i rigs kyi dkyil 'khor zhes bya'o/_/chos kyi rigs kyi dkyil 'khor te/_chos kyi dbyings kyi ye shes dang shes rab dang pha rol tu phyin pa'i don bstan pa 'jug pas/_sems can thams cad ni chos
[\[288b.7\]]kyi snying po ste/_chos kyi rigs kyi dkyil 'khor zhes bya'o/_/las kyi rigs kyi dkyil 'khor te stong pa nyid kyi ye shes dang /_shes rab kyi pha rol tu phyin pa mnyam par sbyor bas sems can thams cad bya ba byed pa la rab tu sbyor gyis kyang nyon mongs pa'i 'ching bar mi 'gyur bas sems can
[\[289a\]]
[\[289a.1\]]thams cad las kyi snying po ste dngos grub thams cad mngon du spyod pas na las kyi rigs kyi dkyil 'khor zhes bya'o/_/traM zhes bya ba'i don ni rin po che'i rigs kyi sangs rgyas dang byang chub sems dpa' thams cad bskyed pa'i sa bon te/_rin po che'i rigs kyi dkyil 'khor
[\[289a.2\]]zhes bya'o/_/gzhung las de nas phyi rol gyi rdo rje'i rigs rnams zhes bya ba nas/_badzra hrI byo swA hA/_zhes bya ba'i bar du ste/_dkyil 'khor gyi phyi rim dang ra ba'i byang chub sems dpa' rnams kyang khyad par med de/_mtshungs shing 'dra bas rgya cher bstan nas snying po tshogs sngags rnams byin
[\[289a.3\]]te/_de yang gnyis su med pa mnyam par sbyor bas longs spyod chen po dang ldan pa'i dbang phyug chen pos rang gi snying po gsungs so/_/gzhung las/_de nas de bzhin gshegs pa mtha' yas mu med ces bya ba nas/_b+h+yo badzra oM sarba d+harma ta/_a pra pa ni tsa/_hi li hi li/_sarba d+harmata/_
[\[289a.4\]]mi lI mi lI/_sarba d+harma ta/_a nu rA ga gI ni swA hA/_zhes bya ba'i bar du ste/_bcom ldan 'das de bzhin gshegs pa mtha' yas mu med thug pa med pa'i chos kyang stong pa nyid kyi ye shes dang /_shes rab dang pha rol tu phyin pa mnyam par sbyor ba'i longs spyod chen po dang ldan par mdzad
[\[289a.5\]]pas cho ga 'di yang de bzhin gshegs pa'i mdzad pa dang mthun pa'i phyir cho ga 'di yang mtha' yas mu med thug pa med par yongs su byin gyis brlab pa'i phyir chos thams cad stong pa nyid dang mnyam par sbyor bas spyod yul thams cad du rnam par dag pa'i tshul 'di bshad do/_/rdo rje'i rigs
[\[289a.6\]]kyi dkyil 'khor te/_shes rab dang pha rol tu phyin pa mnyam par sbyor ba bsam gyis mi khyab mtha' yas pas de bzhin gshegs pa thams cad kyang mtha' yas te/_ci'i phyir zhe na/_de bzhin gshegs pa thams cad kyi dgongs spyod chen po nyid yin pas de bzhin gshegs pa'i sku ni
[\[289a.7\]]bdud thams cad las rgyal ba'i phyir/_rdo rje'i rigs kyi dkyil 'khor zhes bya'o/_/rin po che'i rigs kyi dkyil 'khor te shes rab dang pha rol tu phyin pa mnyam par sbyor ba'i chos thams cad du mnyam ste/_rdo rje lta bu'i mthu dang 'dra ba med cing gzhan gyi zil gyis mi gnon to/_/dbang grub
[\[289b\]]
[\[289b.1\]]pas rin po che'i rigs kyi dkyil 'khor zhes bya'o/_/chos kyi rigs kyi dkyil 'khor te/_shes rab dang pha rol tu phyin pa mnyam par sbyor ba ni du ma'i don ma yin te/_mnyam pa nyid gcig tu zad pas chos thams cad kyang shes rab dang pha rol tu phyin pa mnyam pa nyid gcig tu zad de
[\[289b.2\]]dbyer med pas na chos kyi rigs kyi dkyil 'khor zhes bya'o/_/las kyi rigs kyi dkyil 'khor te stong pa nyid kyi ye shes dang /_shes rab dang pha rol tu phyin pa mnyam pa nyid du sbyor ba chos mtshan ma sna tshogs kyi spyod yul la zhugs kyis kyang nyon mongs pa'i 'ching ba dang sgrib par mi
[\[289b.3\]]'gyur bas shes rab dang pha rol tu phyin pa mthar thug pas na chos thams cad kyang mthar thug pa yin no zhes bya ba yin te/_dngos grub thams cad sbyin par byed pas las kyi rigs kyi dkyil 'khor zhes bya'o/_/gzhung las/_gang la la shes rab kyi pha rol tu phyin pa zhes bya ba nas/_rdo rje
[\[289b.4\]]'dzin par myur du 'gyur/_badzra b+h+yo zhes bya ba'i bar du ste/_shes rab dang pha rol tu phyin pa mnyam par sbyor ba'i tshul 'di mnyan pa la sogs te bsgom pa'i bar du nan tan byas nas/_sangs rgyas dang byang chub sems dpa'i spyod pa dag pa'i mthar phyin te/_chos mtshan ma sna tshogs kyi sgor
[\[289b.5\]]zhugs kyis kyang mnyam ba nyid kyi don gyis sgrib pa thams cad zad nas de bzhin gshegs pa'am/_rdo rje 'dzin par 'gyur ro zhes bya ba yin no/_/gzhung las de bzhin gshegs pa thams cad la phyag 'tshal lo/_/rdo rje 'dzin pa thams cad la phyag 'tshal lo zhes bya ba ni/_de bzhin
[\[289b.6\]]gshegs pa dang /_rdo rje 'dzin pa ni khams gsum gyi sems can thams cad skyob pa dge ba'i bshes gnyen yin pas de dang nam du yang mi 'bral bar bya ba'i phyir gus pa zhes ri mor bya ba'i phyir phyag 'tshal lo zhes bya ba yin no/_/gzhung las/_oM b+ha ga bAn nA rdo pa raM bid shad+ha ya
[\[289b.7\]]swA hA/_zhes bya ba nas/_oM zhes bya ba ste sngags kyi yi ge 'bru drug po 'di rnams ni dkyil 'khor kyi nang na bzhugs pa'i byang chub sems dpa' so so'i rigs kyi snying po 'di'i don ni spyod pa thams cad kyi thog mar 'gro ba'i don yin no/_/rig pa chen po'i snying po 'di bshad pa'i tshe de bzhin
[\[290a\]]
[\[290a.1\]]gshegs pa thams cad kyi byin gyi rlobs kyis shes rab dang pha rol tu phyin pa mnyam par sbyor ba'i don te/_ma nor bar bton pa'i dam tshig gi sgra dang sngags kyi snying po yi ge 'bru drug brjod pa bar snang la grag go/_/sngags kyi snying po 'di rnams ni rig 'dzin thams
[\[290a.2\]]cad kyi rtag tu bsnyen bkur bya zhing rjes su dran par bya'o/_/de bzhin gshegs pa thams cad 'dus te chos kyi rnam grangs snying po bstan pa 'di dngos grub thams cad thob par byed pa'i don yod pas de bzhin gshegs pa kun kyang myur du 'grub par byin gyis brlabs nas legs so zhes bya
[\[290a.3\]]ba byin no/_/oM zhes bya ba'i don ni de bzhin gshegs pa rnam par snang mdzad kyi sku lta bu'o/_/bar ma ni k+Sho b+h+ya dang /_rat+na sam+b+ha ba dang /_a mo g+ha sid+d+hi 'dus pa'i sku lta bu'o/_/tha ma ni chos kyis a mi tA b+ha lta bur blta'o/_/yang rnam pa gcig tu na thog ma ni pha rol tu phyin pa tha ma ni
[\[290a.4\]]rab/_bar ni byang chub kyi sems lta bu yin no/_/gzhung las sems dpa' chen po zhes bya ba nas blo gros chen po legs so zhes bya ba'i bar du ste/_rigs kyi yum rnams kyis mnyam par sbyor ba'i dkyil 'khor so so'i yon tan rdo rje rigs kyi dkyil 'khor la bstod pa ni sems
[\[290a.5\]]dpa' chen po legs so zhes bya ste/_rdo rje sems dpa' ni khams gsum pa thams cad kyi slob dpon lta bu ste/_stong pa nyid dang shes rab kyi pha rol tu phyin pa mnyam par sbyor zhing bdud la sogs pa log par lta ba thams cad zil gyis gnon par mdzad de ma rungs pa thams cad
[\[290a.6\]]'dul ba'i gnyen po bas de'i phyir rdo rje zhes bya ste/_chos thams cad stong pa nyid mnyam pa las ma 'gyur bar 'jig rten gyi chos dang longs spyod thams cad la yang mngon par spyod pas yon tan phun sum tshogs pa bsam gyis mi khyab pas legs so zhes bya bas bstod do/_/rin po che'i
[\[290a.7\]]rigs kyi dkyil 'khor la bstod pa ni bde ba chen po legs so zhes bya ba yin no/_/chos kyi rigs kyi dkyil 'khor la bstod pa stong pa nyid kyi ye shes dang /_shes rab kyi pha rol tu phyin pa mnyam par sbyor bas don dam pa'i bden pa dang kun rdzob kyi bden pa dang yang ldan/_thabs dang
[\[290b\]]
[\[290b.1\]]shes rab zung du 'brel te mnyam pas bsod nams ye shes kyi tshogs rdzogs par 'gyur bas theg pa chen po'i chos kyi dkyil 'khor te/_yon tan bsam gyis mi khyab pas theg pa chen po legs so zhes bya ba yin no/_/las kyi rigs kyi dkyil 'khor la bstod pa ste/_stong pa nyid kyi
[\[290b.2\]]ye shes dang /_shes rab kyi pha rol tu phyin pa mnyam par sbyor bas dngos grub kyi las sna tshogs mdzad kyis kyang mnyam pa nyid kyi chos nyid las mi 'gyur bas ji ltar bstod pa bzhin du yang grub la/_shes rab dang thabs chen po chud mi zabs shin tu blo gros dang ldan pa yin pas yon
[\[290b.3\]]tan bsam gyis mi khyab pa'i phyir blo gros chen po legs so zhes bya ba yin no/_/gzhung las/_cho ga 'di ni dge bar smras/_/zhes bya ba nas/_bshad pa la ni mngon par bstod/_/ces bya ba'i bar du ste/_stong pa nyid kyi ye shes dang shes rab kyi pha rol tu phyin pa mnyam par sbyor
[\[290b.4\]]bas/_'jig rten gyi chos thams cad la 'dzem pa med par spyod/_shes rab dang thabs kyi spyod yul yang ngo bo nyid kyis mnyam pa ste/_bsod nams dang ye shes kyi tshogs yongs su rdzogs par 'gyur ba'i sgo/_sems can thams cad kyang mos shing dad par 'gyur ba'i chos chen po yin
[\[290b.5\]]pas dge bar smras so zhes bya'o/_/dkyil 'khor chen po mdzad pa'i tshe de bzhin gshegs pa phyogs bcu'i sangs rgyas thams cad kyang phyag na rdo rje bsnams te/_shes rab dang pha rol tu phyin pa nyid du zhugs nas/_mdo sde zab mo 'di yang de bzhin gshegs pas dkyil 'khor
[\[290b.6\]]mdzad pa'i tshul du bstan pa ste/_de bzhin gshegs pa thams cad kyi rdo rjer byin gyis brlabs pa zhes bya'o/_/chos thams cad rang bzhin gyi stong pa nyid yin gyis kyang kun rdzob tu rgyu dang 'bras bur sbyar ba ste/_de bas na mdo sde'i don 'di bstan pas thob pa'i shes rab bskyed de chos nyid
[\[290b.7\]]kyi rig pa la brten nas bsam pa'i shes rab kyis don gang yin pa la gzhig par byas nas mnyam par sbyor ba'i don la bsgoms na/_'bras bu byang chub kyi rig 'dzin la sogs te bla na med pa'i sa man chad dngos grub ci 'dod pa thob par 'gyur te 'bras bu yod pas sems can kun kyang
[\[291a\]]
[\[291a.1\]]dam pa'i chos spyod pas 'di la 'jug cing sgom par 'gyur bas 'dul ba'i mchog ces bya'o/_/mnyam par sbyor ba'i sgo yangs pa 'di la kun kyang mos shing dad par gyur la longs spyod dang ldan bzhin du bla na med pa thob par 'gyur bas thob pa'i rgyal po ste/_shes rab
[\[291a.2\]]dang thabs gnyis mnyam par spyod pas lhag pa'i chos gud na med pas sangs rgyas kyis thob pa'i sa che ba las bsgrub tu med pas bla na med pas bla na med pa zhes bya'o/_/sems can gang yang rung ste/_dam pa'i chos spyod lam 'di la nyan pa dang sems pa dang bsgom pa la sogs te nan
[\[291a.3\]]tan du byed pa la ni gdon dang bgegs la sogs pa thams cad kyis spyod pa'i bar chad du mi 'gyur ba dang 'tshe bar byed mi nus so/_/sangs rgyas dang byang chub sems dpa'i sa thob par bya ba dang /_dngos grub dam pa ci 'dod pa thams cad sangs rgyas kun gyis ring por mi thogs par ster bar
[\[291a.4\]]'gyur ro zhes gsungs pa yang mi 'gal bar myur du thob par 'gyur ro/_/stong pa nyid kyi ye shes dang mnyam pa'i chos chen po de bzhin gshegs pa thams cad kyis gsungs pa yang de bzhin gshegs pa thams cad kyis chos mnyam pa nyid kyi sbyor ba byin gyis brlabs pas gsang ba'i don 'di
[\[291a.5\]]yang rdo rje can gyis grub par 'gyur ro/_/theg pa chen po'i chos yangs pa shin tu rgya che la longs spyod dang ldan bzhin du grub pa'i chos bshad pa 'di la don chen po yod par mthong nas mngon par dga' zhing bstod do/_/gzhung las de nas bcom ldan 'das rnam par snang mdzad ces bya ba nas/_
[\[291a.6\]]swa badzra oM zhes bya ba'i bar du ste/_bcom ldan 'das rnam par snang mdzad chen po ni khams gsum thams cad kyi chos kyi rgyal por dbang bskur ba yin pas gsang ba'i chos nyid pas na stong pa nyid kyi ye shes dang gnyis su med par mnyam par sbyor ba spros pa med pa bde ba chen po'i don yod pa
[\[291a.7\]]mnyam par sbyor ba mi gtong ba'i dam tshig dang ldan pa chos yangs shing rgya che ba'i sgo 'di thog ma dad pas rtsom pa nas zhugs nas mjug bla na med pa thob kyi bar du nyon mongs pa med par sgrib pa thams cad spangs pas na thog ma dang tha ma dang dbus kyi khyad par med par dus thams cad du bde ba mnyam
[\[291b\]]
[\[291b.1\]]pa'i chos gsungs so/_/mur thug la sogs pa chos zab mo'i don ma mthong ba stong pa nyid kyi ye shes dang /_gnyis su med pa'i mnyam par sbyor ba'i chos nyid mi shes pa rnams kyis ni dka' thub pa nyon mongs pa spyad kyis kyang 'bras bu bde ba thob par mi 'gyur ro/_/des na spyod pa kun las 'phags
[\[291b.2\]]pa'i chos kyang thugs rje can gyis bstan par zad do/_/de bzhin gshegs pa'i rigs kyi dkyil 'khor te/_byang chub sems dpa' chen po rnams stong pa nyid kyi ye shes gnyis su med par mnyam par sbyor bas longs spyod dang ldan zhing /_bla na med pa'i dngos grub thob pa sems can thams
[\[291b.3\]]cad kyang byang chub tu sgrol bar byed pas thog ma dad pa la zhugs nas tha ma bla na med pa la sgrol ba la thug gi bar du dus thams cad du bde bas 'dod chags chen po'i dngos grub dam pa ni de bzhin gshegs pa thams cad kyi bde ba chen po'i dngos grub dam pa zhes bya ste/_de bzhin gshegs pa'i sku'i
[\[291b.4\]]spyod yul du bstan nas de bzhin gshegs pa'i rigs kyi dkyil 'khor zhes bya'o/_/chos kyi rigs kyi dkyil 'khor te stong pa nyid kyi ye shes dang shes rab dang pha rol tu phyin pa mnyam par sbyor ba las longs spyod tshad chen po dang ldan zhing bde ba 'di yang thams cad chos kyi dbyings la khyab te/_don
[\[291b.5\]]dam pa'i mtshan nyid pas chos kyi rigs kyi dkyil 'khor zhes bya'o/_/rin po che'i rigs kyi dkyil 'khor te/_stong pa nyid kyi ye shes dang gnyis su mnyam par sbyor bas bdud kyi stobs thams cad rab tu 'joms pa'i dngos grub dam pa yang de bzhin gshegs pa rnam par snang mdzad mngon par byang chub
[\[291b.6\]]pa phyogs bcu'i sangs rgyas thams cad kyi rin po che'i phreng bas khams gsum gyi rgyal por dbang skur bar byed pas na rin po che'i rigs kyi dkyil 'khor zhes bya'o/_/las kyi rigs kyi dkyil 'khor te/_stong pa nyid kyi ye shes dang mnyam par sbyor bas khams gsum pa thams cad kyi bdag po
[\[291b.7\]]byed pas sems can gyi khams ma lus pa thams cad dag pa'i spyod yul la dgod pa'i phyir 'khor ba'i nang na gnas shing sems can gyi don la brtson kyang 'khor ba'i nyon mongs pas mi chags pas mi gnas pa'i mya ngan las 'das te/_sems can thams cad kyi don chu'i rgyun dang 'dra ba'i
[\[292a\]]
[\[292a.1\]]las 'jug cing dngos grub dam pa thams cad thob pa'i las spyod pas na las kyi rigs kyi dkyil 'khor zhes bya'o/_/dkyil 'khor gsungs pa yang /_dkyil 'khor la lar ni lngar gsungs la/_la lar ni bzhir gsungs/_la lar ni gsum du gsungs pa ji lta bu zhe na/_
[\[292a.2\]]dkyil 'khor lngar gsungs pa ni de bzhin gshegs pa'i rigs dang /_rdo rje'i rigs dang /_rin po che'i rigs dang /_chos kyi rigs dang /_las kyi rigs te 'di rnams kyi mtshan nyid dang yon tan te/_de bzhin gshegs pa lnga dang yum lnga'i don bstan to/_/dkyil 'khor bzhir
[\[292a.3\]]bstan pa ni rdo rje'i rigs kyi nang du de bzhin gshegs pa'i rigs bsdus te dkyil 'khor bzhir bstan to/_/gsung rab kha cig las dkyil 'khor gsum du bstan te/_de bzhin gshegs pa'i rigs kyi nang du rdo rje rigs bsdu/_las kyi rigs kyi nang du rin po che'i rigs sdud pa dang /_
[\[292a.4\]]chos kyi rigs kyi dkyil 'khor te/_'di ltar gsungs pa/_de ci dang 'dra zhe na/_phyin ci log gi dbang gis lus dang ngag dang yid kyi spyod yul 'dod chags dang zhe sdang dang gti mug gsum byung ste/_sems can nyon mongs pas bcings pas 'khor ba'i nang du sdug bsngal ba yang lus dang
[\[292a.5\]]ngag dang yid gsum 'khrul pa'i dbang gis gyur to/_/phyin ci log med stong pa nyid kyi ye shes dang pha rol tu phyin pa mnyam par sbyor ba'i dag pas lus rdo rje zhes bya ste/_de bzhin gshegs pa'i sku phyag rgya chen po dkyil 'khor zhes bya'o/_/ngag rdo rje ste don dam pa'i chos kyi dbyings dang
[\[292a.6\]]mthun pas de bzhin gshegs pas chos kyi dbyings kyi dkyil 'khor zhes bya'o/_/yid rdo rje zhes bya ba ni de bzhin gshegs pa'i ye shes dang ldan pa yin pas na sems can gyi don bya ba sna tshogs mdzad pa dngos grub kyi las thams cad mngon par spyod pa'i dbang du byed cing las rnams la spyod pas
[\[292a.7\]]de bzhin gshegs pa rin po che'i rigs dang /_de bzhin gshegs pa las kyi rigs gcig tu bsdus pa'i dkyil 'khor zhes bya ste/_lus dang ngag dang yid gsum rdo rjer 'gyur bas 'dod chags ni de bzhin gshegs pa rdo rje'i rigs kyi dkyil 'khor gyi mtshan nyid du gyur/_zhe sdang ni
[\[292b\]]
[\[292b.1\]]de bzhin gshegs pa rin po che'i rigs kyi dkyil 'khor gyi mtshan nyid du 'gyur/_gti mug ni de bzhin gshegs pa chos kyi rigs kyi dkyil 'khor du gyur pas na 'dod chags zhe sdang gti mug rnams kyang de bzhin gshegs pa'i sku'i mtshan nyid du bshad pas nyon mongs pa'i chos zhes gzhan gud
[\[292b.2\]]na med pas chos so cog thams cad rnam par dag pa'i rang bzhin yin par mngon no/_/dkyil 'khor phyogs bzhi dbus lnga dang /_sangs rgyas dang byang chub pa'i ye shes dang spyod yul sngar so sor 'gyur te/_gcig tu na spyod yul gcig las med pa ma yin gyi/_rigs kyi dkyil 'khor
[\[292b.3\]]la yang rigs kyi lnga char gyi mtshan nyid yon tan dang spyod yul dang tshogs shing dang ldan pas ming tsam du dkyil 'khor yang lnga'i mtshan nyid du dbye bar zad do/_/dkyil 'khor lnga yang de bzhin gshegs pa'i sku ste chos kyi dbyings nyid yin/_rigs kyi yum dang gtso bo nyid las sprul to/_/mchod
[\[292b.4\]]pa'i lha mo bcu drug kyang rigs kyi yum las gzhan ma yin no/_/swa badzra oM zhes bya ba'i swAM ni dpal dang ldan pa'am bkra shis pa'i mtshan nyid/_badzra ni rdo rje'i mtshan nyid/_oM ni de bzhin gshegs pa'i mtshan nyid do/_/de bzhin gshegs pa thams cad kyi yum zhes bya ba nas swa
[\[292b.5\]]zhes bya ba'i bar du ste/_de bzhin gshegs pa thams cad kyi yum shes rab kyi pha rol tu phyin pa mnyam par sbyor ba'i bde ba chen mo de bzhin gshegs pa thams cad dang tha mi dad pa mnyam par sbyor ba'i chos don ji lta ba bzhin du mkhyen pa'i chos/_chos thams cad kyi dbyings las tha mi
[\[292b.6\]]dad pa'i phyir don thams cad bsgrub par gsungs te/_swA hA zhes bya ba ni zhi ba dang rgyas pa dang bkra shis kyi don yin/_hUM dang phaT ces bya ba ni mngon spyod dang dgug pa dang 'jigs par bya ba'i don yin te/_'di rigs kyi yum gyi chos thams cad dge zhing bkra shis par gsungs pa'i phyir zhes
[\[292b.7\]]brjod do/_/gzhung las/_ci'i phyir zhe na/_ji srid 'khor ba'i gnas su ni/_/zhes bya ba nas dngos grub kyi phyogs kyang tshe 'di la thob par 'gyur ro/_/hUM zhes bya ba'i bar du ste/_rigs kyi yum gyi stong pa nyid kyi ye shes dang /_shes rab dang pha rol tu phyin pa mnyam par sbyor ba la
[\[293a\]]
[\[293a.1\]]mkhas pa'i mchog thob par 'gyur zhing /_sems can 'khor ba'i mtha' med pa de srid du don mdzad pas na de bzhin gshegs pa dang byang chub sems dpa' ma gtogs par shes rab dang pha rol tu phyin pa mnyam par sbyor ba'i rgya chen po 'di la don chud mi za ba mkhyen nas
[\[293a.2\]]tshigs bcad du bstod pa yin no/_/'khor ba thog ma dang tha ma med pa'i phyir mtha'i mtha' yang med de/_ji tsam du 'khor ba mtha' med pa'i bar du stong pa nyid dang nyan thos dang rang sangs rgyas kyis ni de dang mnyam par sbyor ba ma yin no/_/de ltar 'khor ba mtha' med pa'i don la sems dang
[\[293a.3\]]po bskyed pa nas zhugs pas ni bla na med pa'i byang chub tu mngon par sangs rgyas kyis kyang thog ma snying rje chen po dang smon lam chen pos sems can gyi don la 'jug par bya ba'i shugs kyis sems can gyi don tshul rgyun dang 'dra bar mdzad pas nyan thos dang rang sangs rgyas dang rang bzhin du phung po'i
[\[293a.4\]]lhag ma ma lus pa'i mya ngan las 'da' bar mi mdzad do/_/shes rab ces bya ba ni chos thams cad stong pa mnyam pa nyid du shes pa yin te/_pha rol tu phyin pa zhes bya ba ni chos thams cad kyi dbyings kyi mtshan nyid de/_de shes rab dang dbyings gnyis su sbyor te mnyam par gyur pa'i dus na/_
[\[293a.5\]]shes rab dang yongs su rdzogs pa'i mthar phyin pa'i phyir shes rab kyi pha rol tu phyin pa zhes bya'o/_/thabs ni shes rab dang pha rol tu phyin pa mnyam pa nyid la byang chub kyi sems skyes te/_sems de las sangs rgyas dang byang chub sems dpa' thams cad bskyed pa dang /_de bzhin gshegs pa
[\[293a.6\]]thams cad kyi mchod pa phun sum tshogs pa bskyed pa dang /_dngos grub dam pa thams cad bskyed pa dang /_sems can la phan pa dang bde ba'i don byas pas na/_shes rab kyi pha rol tu phyin pa thabs su 'brel pa thabs kyis gzung ba'i shes rab pas shes rab kyang thabs shes rab kyis gzung
[\[293a.7\]]ba'i thabs pas na thabs kyang shes rab ste/_de ltar shes rab dang thabs dus thams cad du mnyam pa'i dus na ye shes kyi byin gyis brlabs pa'i sa pas chos so cog thams cad rnam par dag pa'i rang bzhin du gyur pas na rang bzhin med pas dag par 'gyur/_ji srid du sems can 'khor ba'i mtha'
[\[293b\]]
[\[293b.1\]]med pa'i bar du 'jig rten gyi sdig pa'i chos thams cad dang /_'dod chags kyi nyon mongs pa'i 'ching bar mi 'gyur gyis rnam par dag pa'i spyod yul du gyur pas na de bas na sems can thams cad kyang mnyam par sbyor ba la 'dzud cing sgrib pa med par byed pa'i phyir/_ji srid 'khor ba de tsam gyi bar
[\[293b.2\]]du sems can 'dul zhing dge ba'i bshes gnyen byed do/_/chos thams cad nam mkha'i mtshan nyid dang mtshungs pa rang bzhin gyis grub pa med de ci la yang mi gnas pa'o/_/nam mkha' zhes bya ba yang sems can phyin ci log gis las kyi 'bras bu la nam mkha' yang dngos po mi snang ba'i phyir
[\[293b.3\]]med par 'dzin gyis/_chos thams cad rang bzhin gyis stong ste mnyam pa'i dus kyi nam mkha' la ci zhig med na med ces bya ste/_med par lta ba yang mi 'byung bas na de bas na nam mkha' la yang mtshan grub pa med pa'i phyir ro/_/chos so cog thams cad kyang nam mkha' bzhin te grub pa
[\[293b.4\]]med pas mnyam/_rang bzhin gyis dag pa'i phyir nyon mongs pa'i 'ching bar mi 'gyur bas na kun gyi mchog mngon pa nyid rdzogs zhes bya'o/_/dper na pad+ma tshogs kyis bsgyur yang sman gyi kha dog gis mi 'gyur ba bzhin du stong pa nyid kyi ye shes dang gnyis su med pa'i mnyam par sbyor bas 'gro
[\[293b.5\]]ba la phan pa'i don byed kyi nyes pas 'ching bar mi 'gyur ro/_/shes rab pha rol phyin pa mnyam par sbyor bas longs spyod chen po'i nang du bzhugs te/_sems can thams cad 'khor ba las sgrol ba'i don byed kyang rnam par dag pa'i spyod yul du gyur pas na longs spyod chen po dang yang mi
[\[293b.6\]]'bral ba'i phyir na don che/_stong pa nyid kyi ye shes dang mnyam par sbyor ba la gnas pas sdug bsngal dang nyon mongs pa med pa'i phyir ni bde ba che ste/_de ltar na spyod pa la bsod nams dang ye shes kyi tshogs su rdzogs te/_sku gsum lhun gyis grub pas/_bcom ldan 'das dpal rnam
[\[293b.7\]]par snang mdzad mngon par rdzogs par sangs rgyas nas sems can thams cad yongs su smin par mdzad pas na sems can gyis hA zhes bya ba ni chos rgya chen po 'dis sems can smin par 'gyur bas dga' ste dgod pa'i tha tshig go/_/stong pa nyid kyi ye shes dang /_mnyam par sbyor ba'i chos ni
[\[294a\]]
[\[294a.1\]]nyan pa la sogs te bsgom pa nan tan chen por byas na bde ba thams cad thob pa dang dngos grub kyi mchog kyang tshe 'di nyid la thob par 'gyur ro/_/hUM zhes bya ba'i don ni rtag tu bshad pa dang mthun no/_/gzhung las/_bcom ldan 'das lag na rdo rje zhes bya ba nas de bzhin
[\[294a.2\]]gshegs pa thams cad kyi gsang ba'i dngos grub kyi dam pa rdo rje 'dzin chen po dang de bzhin gshegs par 'gyur ro zhes bya ba'i bar du'o/_/oM de bzhin gshegs pa'i sku'i mtshan nyid du byin gyis brlabs pa yin/_de bzhin gshegs pa ni sems can gyi mig chos kyi mtshan nyid rnam par
[\[294a.3\]]dag pa yongs su ston pas na/_oM ni chos thams cad la dbang byed pa'i phyir thog mar 'gro zhes bya'o/_/de man chad ni tshig gi mjug rgyan te/_yi ge'i nang nas dngos su zer bar zad do/_/zhal nas gsungs pa'i dgongs pa ni ma rab kun la bka' yis kyang tshig go cog gi don de ni de bzhin
[\[294a.4\]]gshegs pa'i byin gyi rlabs kyis byin gyis brlabs pa yin no bar gzhung las mngon sum du gsungs pa'i phyir sems can gyi phyir bstan pa rnams ma nor ba tsam mo/_/'phags pa shes rab kyi pha rol tu phyin pa tshul brgya lnga bcu ba'i 'grel ba/_rgya gar gyi mkhan po dz+nyA na mi tras mdzad pa
[\[294a.5\]]rdzogs so//[ {D2648}]@##/_/rgya gar skad du/_sha tAk+Sha ra bi d+hiH/_bod skad du/_yi ge brgya pa'i cho ga_/dpal rdo rje sems dpa' la phyag 'tshal lo/_/rdo rje sems dpa'i dkyil 'khor dang /_/de bzhin rnam par snang mdzad dang /_/khams gsum rnam rgyal nyid dang ni/_/
[\[294a.6\]]de bzhin spyan ras gzigs dbang phyug_/mkha' snying rdo rje khu tshur dang /_/'jam dbyangs chos kyi 'khor lo can/_/mkha' mdzod de bzhin gnod sbyin dang /_/bsdus pa dag tu yongs su bsgrags/_/zhi ba mdung gis mtshan dkyil 'khor/_/ma mo ming po'i dkyil 'khor dang /_/sring mo
[\[294a.7\]]rnams kyis bshad pa ste/_/dkyil 'khor bcu dang lnga rnams ni/_/pha rol phyin drug las bshad de/_/pha rol phyin pa'i sgo nas gsungs/_/dkyil 'khor rdo rje can de nyid/_/de bzhin bde bar gshegs pa'i dang /_/rdo rje me ltar 'bar nyid dang /_/'jig rten dbang dang mkha' snying po/_/
[\[294b\]]
[\[294b.1\]]bsdus dang ming po'i gang yin dang /_/sring mo lha dang klu dag go/_/lha mo'i dkyil 'khor gzhan dag kyang /_/de bzhin mchog gyur bshad pa yin/_/rdo rje can dang rgyal nyid dang /_/rdo rje me 'bar pad+ma gnyis/_/rin chen ming po sring mo dang /_/klu dang sdug bsngal grags bsdus pa/_/'di
[\[294b.2\]]rnams nyid kyis ras ris rnams/_/gong nas gong du bshad pa yin/_/rdo rje can dang bde gshegs nyid/_/phyag na rdo rje 'jig rten dbang /_/mkha' snying bsdus par bshad pa ste/_/nyi shu rtsa brgyad dag tu bshad/_/dpal mchog dang po'i gsum pa las/_/de ni dkyil 'khor bshad bya ste/_/
[\[294b.3\]]rdo rje can bde gshegs pad+ma/_/mkha' snying ming po'i dkyil 'khor dang /_/sring mo klu dang sdug bsngal grags/_/gsum pa bcu par bshad pa yin/_/ras ris lnga pa snang bar grags/_/lha mo lnga yi dkyil 'khor rnams/_/bsdus pa nyi shu rtsa gcig tu/_/dpal mchog dang por
[\[294b.4\]]bshad pa yin/_/rdo rje rnam snang nyi ma dang /_/'jig rten dbang dang mkha' snying dang /_/ming po rnams dang sring mo klu/_/sdug bsngal gdon dang bsdus pa'o/_/ras ris dkyil 'khor lnga rnams dang /_/bzhi pa dag tu yongs su bsgrags/_/dkyil 'khor rnams ni 'byung ba yi/_/mdor
[\[294b.5\]]bsdus nas ni bshad bya ba/_/grangs ni bdun cu rtsa dgu ste/_/'di la rnam rtog bya mi dgos/_/dkyil 'khor rnams kyi grangs byas nas/_/da ni da lta nyid du yang /_/phyag rgya'i dum bu bsdus pa dang /_/mdor bsdus nas ni bshad par bya/_/dang po phyag rgya chen po nyid/_/de bzhin gnyis
[\[294b.6\]]pa dam tshig ste/_/gsum pa chos kyi rgyar grags pa/_/bzhi pa las kyi rgya nyid do/_/rgya yi dum bu bsdus pa can/_/skye med nyid du shes bya ste/_/gang gi mchog tu gtsor grur gang /_/phyi nang thams cad yang dag 'dus/_/'di yi legs sbyor gtso bo yang /_/da ni ma lus bshad
[\[294b.7\]]par bya/_/gang zhig gang dang yang dag sbyor/_/phyag rgya rim bzhin sbyar bar bya/_/phyag rgya che dang las su grags/_/yang dag sbyor bar bshad pa yin/_/dam tshig rgya dang chos kyang ni/_/'degs pa sbyor ba yin par 'dod/_/'di dag nyid kyi bsdus pa dag_/ci 'dra ci phyir bshad bya
[\[295a\]]
[\[295a.1\]]ste/_/phyag rgya che dang yang dag sbyor/_/las kyi phyag rgyar bshad pa yin/_/gang phyir bsnams pa med na ni/_/nga rgyal 'byung bar mi 'gyur la/_/phyag rgya chen po bsten mi 'gyur/_/chos med par ni bsgrub bya yis/_/dam tshig phyag rgya bsten med pas/_/gang zhig
[\[295a.2\]]bsgrub par bya sngags la/_/sa ma ya s+t+waM zhes brjod bya/_/lus ni gnas pa med pa dang /_/dngos po med cing mtshan med la/_/skye ba med pa'i sbyor ba yis/_/phyag rgya 'di ni 'byung bar 'gyur/_/dang po zla ba byung ba la/_/de 'og yi ge'i gzugs can te/_/yi ge las ni mtshan ma byung /_/
[\[295a.3\]]mtshan las rdo rje 'dzin rang nyid/_/me long mnyam nyid ye shes dang /_/so sor rtog dang bya ba'i bzhi/_/rnam par dag pa'ang nam mkha' ste/_/dngos med gnas pa lnga pa yin/_/phyag rgya chen por sar gyur cing /_/chu nyid dam tshig yin par bshad/_/chos kyi phyag rgya me nyid de/_/rlung ni
[\[295a.4\]]las la rnam par gnas/_/'byung dang 'byung 'gyur yang dag sbyor/_/de bzhin khams dang skye mched dang /_/rgyu dang mi rgyu sna tshogs dang /_/de bzhin sa dang pha rol phyin/_/'di dag thams cad stong pa ste/_/phyag rgya'i sbyor ba rnam pa bzhir/_/mdor bsdus na ni 'byung 'gyur bas/_/de bas de
[\[295a.5\]]dag nyid du dgrol/_/las ni chos la dgrol bar bya/_/chos kyang de bzhin dam tshig la/_/dam tshig kyang ni rgya chen la/_/rgya chen zla ba stong pa la'o/_/ye shes sems dpa' snying rdo rje/_/lce la yang ni rtse gsum pa/_/bzhi pa'ang sna tshogs rdo rje ste/_/phyag rgya'i dam tshig yin par bshad/_/
[\[295a.6\]]gang gis bzhi po 'di dag gi/_/sbyor ba yang dag mi shes par/_/spro ba dang ni sdud pa nyid/_/de las dngos grub rgyab kyis phyogs/_/dam tshig ye shes sngags rnams kyi/_/chos kyi dbyings ni mtshan ma nyid/_/gal te dngos grub mchog 'dod na/_/bzlas brjod kyang ni 'di ltar bya/_/nyon
[\[295a.7\]]mongs thams cad zlog byed pa'i/_/yi ge brgya ba dang por brjod/_/thog ma dbus dang tha mar yang /_/byin rlob byed pas bzlas par bya/_/bdag la byin rlob byed nyid dang /_/tshe yang ring bar 'phel byed cing /_/rgya rnams brtan por byed pa dang /_/sku gsung thugs rnams sgrub pa po/_/oM badzra
[\[295b\]]
[\[295b.1\]]satwa zhes brjod pa/_/gsang sngags rgyal po mchog gis bstod/_/theg chen mngon du phyogs rnams la'ang /_/khyab bdag ye shes lnga rang bzhin/_/gzugs dang sngags dang phyag rgya dang /_/mchod rten dkyil 'khor brtag pa yang /_/yi ge brgya sngags gcig 'dra ba/_/de 'dra'i bsod
[\[295b.2\]]nams yod ma yin/_/yi ge brgya pa brjod pa las/_/bsod nams gang zhig legs gsungs pa/_/rdul phran gyi ni grangs snyed kyi/_/sangs rgyas kun gyis brgyan pa yin/_/gang zhig sa ma ya dang ni/_/ma nu pA la ya zhes brjod/_/rjes su bdag bsrungs shes pa ni/_/thams cad kyi
[\[295b.3\]]ni thun mong gis/_/lha rnams nye bar ston pa yin/_/badzra satwa twe no dang /_/pa tiSh+Tha zhes bya ba dang /_/dr-i D+ho me b+ha ba dang ni/_/su toSh+yo me b+ha ba nyid/_/a nu rag+to me b+ha ba/_/su poSh+yo me b+ha ba dang /_/khams gsum sarba sid+d+him+me/_/pra yats+tsha sarba karma su/_/tsa zhes legs par brjod pa dang /_/
[\[295b.4\]]me tsit+taM shre yaHku ru/_/hUM dang ho'i thog mtha' can/_/yi ge ha ha bzhi po brjod/_/b+ha ga bAn ni bdag gam kun/_/sarba ta thA ga tra nyid/_/badzra mA me muny+tsa dang /_/badzrI b+ha ba bzhi pa yin/_/ma hA sa ma ya satwa/_/AHnyid kun gyi thugs la gnas/_/de bas kun du khyab pa nyid/_/gsang
[\[295b.5\]]sngags rgyal 'di bla med pa'i/_/sangs rgyas kun gyi snying po ni/_/yi ge brgya zhes bshad pa yin/_/ji srid dpal mchog dang po dang /_/dpal ldan de nyid bsdus pa'i rgyud/_/rnal 'byor rgyud dang bya ba nyid/_/mdo dang rtog pa gnyi ga las/_/dngos grub bsgrub par brtson pa las/_/
[\[295b.6\]]gsang sngags rgyal po gsungs pa rnams/_/der ni bzlas pa'i bsod nams gang /_/de 'dir yi ge brgya pa yin/_/'dir bshad pa/_badzra satwa rdo rje can/_/sa ma ya rdor rgyal po nyid/_/ma nu pA la chags pa ste/_/tiSh+Tha badzra dag legs pa/_/dr-i D+ho me b+ha ba rin chen/_/su toSh+yo me b+ha ba gzi/_/
[\[295b.7\]]a nu rag+to rgyal mtshan no/_/su toSh+yo me b+ha ba bzhad/_/sarba sid+d+him+me pra yats+tsha rdo rje chos/_/sarba karma su tsa me rdo rje rnon po/_/tsit+taM shre yaHku ru rgyu/_/hAM dang ha bzhi rdo rje smra/_/ho b+ha ga bAn ni rdo rje las/_/badzrI b+ha ba rdo rje srung ba/_/sa ma ya gnod sbyin/_AHni khu tshur shes par bya/_/'dir
[\[296a\]]
[\[296a.1\]]bshad pa/_oM ni rig pa b+ha ga ste/_/hUM ni rdo rje gyur pa yin/_/ha bzhi dag ni ye shes te/_/nam mkha' rnam dag lnga pa'o/_/shug rag twa tse pi sha na/_/tsi taM nyid ni lnga pa'o/_/shes rab thabs dang ldan par ni/_/'di dag nyid kyis shes par bya/_/byang chub sems ni
[\[296a.2\]]gnas med pa/_/de ni bskul ba nyid du bya/_/yi ge brgya pa brjod nas su/_/sangs rgyas sprin ni spro bar bya/_/shes rab thabs dang ror ldan pa/_/ru d+hi rar bcas blangs nas ni/_/yi ge brgya pa'i 'khor lo ni/_/bcu drug rtsibs can rim gsum bri/_/lte bar rdo rje rgya gram bri/_/phyogs bzhi
[\[296a.3\]]dag tu ha bzhi bri/_/bsgrub bya dngos su chud byas la/_/de nyid gsum ni bri bar bya/_/rtsibs la yi ge brgya pa yis/_/bcu drug rkang par byas pa bri/_/dang po bskor ba'i nang du ni/_/yi ge ma mo lnga bcus bskor/_/gnyis pa la ni 'dod rgyal bri/_/gsum par gtso bo gnod mdzes kyi/_/
[\[296a.4\]]gro ga'i gzhi'am ras la bri/_/gi wang dag gam snag tsha yis/_/bcu bzhi dag la bris nas ni/_/gser gyis legs par g.yogs par bya/_/gal te bdag nyid dpal 'dod na/_/mchod cing rtag tu bcang bar bya/_/gang zhig yi ge brgya pa 'chang /_/dus min 'chi ba nyid dang ni/_/nad
[\[296a.5\]]dang mya ngan 'byung mi 'gyur/_/gang zhig yi ge brgya pa 'chang /_/dbul dang sdug bsngal sogs mi 'byung /_/rgyal po'i sgo ni cher mchod cing /_/dgra rnams kyang ni zad par 'gyur/_/'dod pa thams cad rab tu 'grub/_/yi ge brgya pa gang zhig 'chang /_/bu 'dod pas ni bu rnyed cing /_/nor
[\[296a.6\]]'dod pas ni nor thob 'gyur/_/yul med pa ni yul thob cing /_/bu mos khyo ni dam pa rnyed/_/ji ltar sangs rgyas la rab dang /_/de bzhin gzhan gyis mi thub la/_/gal te tshe ni ring 'dod na/_/yi ge brgya pa bcang bar bya/_/som nyi yid gnyis rnam spangs nas/_/gang zhig yi ge brgya
[\[296a.7\]]'chang ba/_/tshe 'dir bde bar 'gyur ba dang /_/shi 'phos bde ba can du 'gro/_/gang zhig don ni rgyas pa dang /_/dad dang ldan zhing dbang po thul/_/bla ma la gus dul ba dang /_/phrag dog chags pa spangs la sbyin/_/gal te tshe 'di ring 'dod na/_/chad lta khros bcas sgyu can dang /_/bra ya
[\[296b\]]
[\[296b.1\]]can dang gdug can la/_/sngags pas sbyin par mi bya'o/_/mi gtsang thams cad za ba'am/_/dgra yi nang du phyin na yang /_/gtsang mar gyur pas rab mchod la/_/yi ge brgya pa bcang bar bya/_/gnod mdzes mgon po'i spyan sngar ni/_/bum chu la brgyar bzlas nas su/_/dad dang ldan la
[\[296b.2\]]byin na ni/_/tshe dang nad med 'phel bar 'gyur/_/sdug bsngal 'phrog cing dpal bskyed la/_/sdig pa thams cad bzlog pa ste/_/ngan 'gro thams cad gzhig pa'i phyir/_/yi ge brgya pa bcang bar bya/_/gang zhig yi ge brgya pa 'chang /_/dag byed bkra shis dpal dang ldan/_/bgegs
[\[296b.3\]]rnams thams cad 'jig par byed/_/lha rnams kun gyi byin gyis rlob/_/zas dang de bzhin chang rnams la/_/yi ge brgya pa bzlas na ni/_/bdud rtsir byed pa'i mchog yin te/_/dug rnams ma lus sel bar byed/_/gang zhig yi ge brgya pa 'dzin/_/mkha' 'gro 'byung po ro langs dang /_/
[\[296b.4\]]grib gnon dang ni brjed byed kyis/_/'tshe bar byed par mi nus so/_/rdo rje sems dpa' nyid kyis ni/_/yi ge brgya pa'i sngags gsungs te/_/bdud rtsir byed pa nyid dang ni/_/rga dang na dang 'jig byed pa'i/_/yi ge brgya pa brjod nas ni/_/mnyam par bzhag pas sngags zlos pa/_/ltung ba che
[\[296b.5\]]dang ldan rnams kyang /_/sangs rgyas nges par mthong bar 'gyur/_/g.yul du rgyal mtshan la btags te/_/yi ge brgya pa mchod byas nas/_/rgyal po'i mdun du bzung na ni/_/dgra las rgyal zhing pha rol thub/_/g.yul sogs 'jigs pa mi bzad la/_/mtshon gyi char 'bab 'khrug pa ru/_/
[\[296b.6\]]pha rol gnod pa byas na ni/_/rgyal 'gyur 'di la the tshom med/_/yi ge brgya pa bzlas pa yis/_/mtshon cha gzhon pa lam 'jug dang /_/rtsed mo glu gar dga' ston cher/_/'byor pa bde bar 'byung bar 'gyur/_/gsang sngags yi ge brgya bzlas na/_/blun po blo ni 'phel 'gyur la/_/skal
[\[296b.7\]]ngan rnams kyang skal ldan 'gyur/_/byur dang sdug bsngal rnam par 'jig_/gal te dngos grub sgrub 'dod na/_/dam tshig spyod pa la gnas shing /_/gsang sngags yi ge brgya bzlas pa/_/sngags pa yis ni rtag tu bya/_/dkyil 'khor sbyin sreg dus dag dang /_/sgrub pa ras ris bri ba dang /_/
[\[297a\]]
[\[297a.1\]]rkang bsku mig sman sa 'og la/_/gus pas yi ge brgya pa bzlas/_/gsang sngags yi ge brgya bzlas pas/_/tshul 'chal brtul zhugs can 'gyur zhing /_/bcings pa 'ching ba las grol 'gyur/_/bud med nyid kyang skyes par 'gyur/_/yi ge brgya ba zhes bya ba/_/rang
[\[297a.2\]]bzhin gyis ni grub pa ste/_/lan cig brjod pa tsam gyis kyang /_/shes rab pha rol phyin 'bras mnyam/_/sems rtogs par ni gang gsungs dang /_/byang chub sems ni bskyed pa dang /_/gang yang rdo rje'i bdag nyid gnas/_/ji bzhin rdo rje 'dzin pa bdag_/de bzhin gshegs pa'i
[\[297a.3\]]nga rgyal dang /_/me long la blta sngon 'gro dang /_/dbab dang brtan par bya ba dag_/thams cad yi ge brgya pas bya/_/yi ge brgya pa zlos byed cing /_/sems dang mkha' la bzhag na ni/_/dag pa'i shel dang 'dra ba yi/_/bdud rtsi'i rgyun ni 'bab par 'gyur/_/rdo rje sems dpa' rang nyid
[\[297a.4\]]ni/_/mngon sum yi ge brgya nyid de/_/sangs rgyas mdzad pa mdzad pa'i phyir/_/sngags kyi gzugs kyis gzugs pa yin/_/tshe dang mdog dang gzi bskyed cing /_/lus ni zhi dang rgyas par 'gyur/_/ji srid nyi zla skar ma gnas/_/de srid lus ni brtan par byed/_/gang zhig yi ge brgya pa
[\[297a.5\]]bsgrub/_/srog chags gsad par mi bya zhing /_/dkon mchog gsum ni yong mi spang /_/lha gzhan dag la phyag mi bya/_/yi ge brgya pa'i gsang sngags ni/_/rnal 'byor pa yi khyad par mthu/_/byang chub sems kyi rang bzhin dang /_/'dra ba ma byung 'byung mi 'gyur/_/nad ni chen por 'byung ba
[\[297a.6\]]dang /_/mu ge dgra dang 'thab pa dang /_/tshe dang gnod byed grib mas phog_/yi ge brgya pa bzlas par bya/_/bdud kyi las nyid byung ba na/_/yi ge brgya pa bris nas ni/_/rgyal mtshan la ni btags nas su/_/phyogs kun du ni bskor bar bya/_/rdo rje sems dpa'i rang bzhin skur/_/bdag nyid
[\[297a.7\]]yongs su bsams nas ni/_/rnga chen dag ni brdungs nas su/_/gu gul gyis ni bdug par bya/_/gang du spyod pa'i gnas las ni/_/dgra bo nges par 'byung ba dang /_/der ni bdud rnams 'jig 'gyur ba'i/_/dngos grub yi ge brgya pas bya/_/lcags las khru gang tsam gyis ni/_/zhi ba'i spos
[\[297b\]]
[\[297b.1\]]khang byas nas su/_/yu ba rin chen rdo rjes brgyan/_/kha ni sna tshogs rdo rjes mtshan/_/snod nyid kyi ni nang dag tu/_/shin tu mdzes pa'i pad+ma bya/_/de yi dbus su bri ba ni/_/rdo rje rtse gsum pa nyid de/_/drag cing 'bar ba'i phreng bas 'khrigs/_/bsreg pa'i bskal pa lta bur mchog_/ha ha zhes
[\[297b.2\]]bya'i sgra yis 'khrugs/_/ba yi mar dang yang dag ldan/_/sa ni legs par brdungs nas su/_/shin tu mdzes pa'i pad+mo ni/_/bris nas sngags pas 'dab brgyad dang /_/dbus su sna tshogs rdo rje bri/_/spos dang me tog rnams dang ni/_/zho dang bu ram kha ras mchod/_/ba yi rnam lngas
[\[297b.3\]]bsang bya zhing /_/sha ni rnam par spang bar bya/_/'bru rnams kun dang ldan pa dang /_/til dang ma sha yang dag ldan/_/'byung po thams cad tshim byed pa/_/phyogs rnams kun du gtor bar bya/_/gang zhig khyim der gnas pa yi/_/'byung po ring du song nas ni/_/dpag tshad brgyar ni phyin
[\[297b.4\]]nas su/_/ha ha zer zhing sems med gnas/_/ji srid nyi zla gnas kyi bar/_/khyim dang grong rdal ljongs rnams su/_/nor dang 'bru rnams 'byor pa dang /_/bya ba thams cad 'phel bar 'gyur/_/rdo rje sems dpa'i bsnyems pa yis/_/phyogs rnams kun du song nas ni/_/skad gdangs che
[\[297b.5\]]ba dag gis ni/_/yi ge brgya pa'i sngags zlos shing /_/g.yas kyis rdo rje bsor byas la/_/g.yon gyis de bzhin dril bu gzung /_/a mr-i ta hUM zhes brjod cing /_/rtag par phyogs su tsham ngam bya/_/de 'og rdo rje bsdams pa yis/_/yu ba nas ni bzung nas su/_/rdo rje sems dpa'
[\[297b.6\]]bsgyings pa yis/_/gsang sngags yi ge brgya pa bzlas/_/rig 'dzin 'dis ni zhi ba la/_/'byung po bzlog pa'i phyag bya zhing /_/gdon rnams ma lus rnam 'jig phyir/_/zhi ba'i mchog tu bshad pa yin/_/gtso bor gyur pa brgya nyid ni/_/lus nyid la ni rten byed pas/_/des na 'di yi
[\[297b.7\]]ming gi gtso/_/rgyud 'dir yi ge brgya par bshad/_/mtshams med lnga dang ldan pa yang /_/yi ge brgya pa zhes bya ba'i/_/mtshan mchog gang gis thos gyur pa/_/ngan 'gro kun las grol bar 'gyur/_/gang la dmigs te gsang sngags ni/_/yi ge brgya zhes bya ba bri/_/rdo rje sems dpa' rang
[\[298a\]]
[\[298a.1\]]nyid ni/_/'chi bdag sgor bzhud bsnams nas byon/_/glegs bam la ni bris nas su/_/de bzhin brgya rtsa brgyad pa ni/_/dbus su ga bur bcug nas bcang /_/khyim du dus gsum dag tu mchod/_/de ni dbul por mi 'gyur la/_/nad kyang 'byung bar mi 'gyur zhing /_/yams
[\[298a.2\]]dang gnod byed nyid dang ni/_/'chi bdag la ni rgyab kyis phyogs/_/gang zhig gsang sngags rgyal po 'di/_/lus dang ngag sems dang ba yis/_/mos pas mnyam gzhag bzlas na ni/_/sangs rgyas mchog nyid thob par 'gyur/_/de ni dus byed gyur pa na/_/dur khrod kyi ni sems can rnams/_/
[\[298a.3\]]gang zhig dri ni snom byed pa/_/bde ba can du 'gro bar 'gyur/_/skye ba de dang de dag tu/_/'khor los sgyur ba'i rigs can 'gyur/_/mthar ni thar par gzhol 'gyur zhing /_/sangs rgyas nyid ni thob par 'gyur/_/las rnams thams cad byed 'di nyid/_/bya ba thams cad sgrub par byed/_/
[\[298a.4\]]zhi dang rgyas par byed pa dang /_/tshe ring mngon par 'phel bar byed/_/gro ga'i gzhi la bris nas ni/_/gang zhig 'phral la 'chang byed pa/_/tshe zad gyur pa'ang bde bar ni/_/lo ni sum brgya 'tsho bar 'gyur/_/'dir bshad pa/_oM badzra satwa rdo rje sems dpa'i sgo nas so/_/sa ma ya rdo rje rgyal
[\[298a.5\]]po'i sgo nas so/_/ma nu pA la ya rdo rje chags pa'i sgo nas so/_/badzra satwa twe no pa tiSh+Tha rdo rje legs pa'i sgo nas so/_/dr-i D+ho me b+ha ba rdo rje rin chen gyi sgo nas so/_/su toSh+yo me b+ha ba rdo rje gzi brjid kyi sgo nas so/_/a nu rak+to me b+ha ba rdo rje rgyal mtshan gyi sgo nas so/_/su poSh+yo me b+ha ba rdo rje bzhad pa'i sgo nas so/_/sarba sid+d+him+me pra yats+tsha rdo rje chos kyi
[\[298a.6\]]sgo nas so/_/sarba karma su tsa me rdo rje rnon po'i sgo nas so/_/tsit+taM shre yaHku ru rdo rje rgyu'i sgo nas so/_/hUM ha ha ha ha rdo rje smra ba'i sgo nas so/_/ho b+ha ga bAn sarba ta thA ga ta badzra rdo rje las kyi sgo nas so/_/mA me muny+tsa badzrI b+ha ba rdo rje srung ba'i sgo nas so/_/ma hA sa ma ya satwa rdo rje gnod sbyin gyi sgo nas so/_/AHrdo rje khu tshur gyi sgo nas so/_/yi ge brgya pa bshad
[\[298a.7\]]pa las/_/bsod nams legs par gang bsags pa/_/des ni 'jig rten ma lus pa/_/rdo rje 'dzin pa nyid gyur cig_/yi ge brgya pa'i bshad pa la/_/slob dpon pad+ma'i rdo rje lcags kyus stong phrag brgya pa las ji snyed pa rnams brjed du dogs nas bris pa yin no/_/sangs rgyas thams cad kyi snying po'i sngags/_yi ge brgya pa'i cho ga rdzogs so//_//
[\[298b\]]
[\[298b.1\]{D2649}]@##/_/rgya gar skad du/_sha tAk+Sha ra bi d+hiH/_bod skad du/_yi ge brgya pa'i cho ga_/'jam dpal gzhon nur gyur pa la phyag 'tshal lo/_/dang por sems dpa'i skyil mo krung du 'dug ste/_sa phyogs der sangs rgyas dang byang chub sems dpa' thams cad mdun gyi bar snang la dmigs
[\[298b.2\]]te/_de rnams la dang por mchod pa dang /_gsum la skyabs su 'gro ba dang /_sdig pa bshags pa dang /_bsod nams la rjes su yi rang ba dang /_byang chub tu sems bskyed pa dang /_lam la gnas pa la sogs pa byas nas/_de'i 'og tu bdag dang dngos po thams cad mi snang
[\[298b.3\]]par byas shing sngags 'dis stong pa nyid du bsgom mo/_/oM swa b+hA wa shud+d+haHsarba d+harmAHswa b+hA wa shud+d+ho\u0f85haM/_de nas oM tsit+taM pra ti bya d+haM kA ro mi/_zhes bya ba'i sngags 'dis a yongs su gyur pa las zla ba'i dkyil 'khor gyi gzugs can bskyed par bya'o/_/de nas oM bo d+hi tsit+ta ut+pAd yA mi/_
[\[298b.4\]]zhes bya ba'i sngags 'dis de nyid spro bar bya'o/_/oM tiSh+Tha badzra/_zhes bya bas hUM las byung ba nam mkha'i khams thams cad dang mnyam par gnas pa'i rdo rje bsams la/_de nas rdo rje'i gzugs de las sangs rgyas dang byang chub sems dpa'i tshogs 'dus pa dang /_rdo rje dang zla ba yongs su
[\[298b.5\]]gyur pa las bcom ldan 'das rdo rje sems dpa' phyag gnyis pa/_sku mdog dkar po rdo rje dang dril bu bsnams par sngags 'dis bdag nyid bsam par bya'o/_/satwa sarba ta thA ga ta ta thA ma haM/_de'i 'og tu hUM las byung ba'i 'khor lo rtsibs bcu drug pa bsams la/_de'i steng du sna
[\[298b.6\]]tshogs rdo rje/_de'i lte bar dpal rdo rje sems dpa' sna tshogs pad+ma'i steng du bzhugs par bsam mo/_/shar phyogs su mi bskyod pa/_lhor rin chen 'byung ldan/_nub tu 'od dpag tu med pa/_byang du don yod grub pa'o/_/shar lhor rdo rje sems ma/_phyag gnyis pa sku mdog nag po/_phyag g.yon pa dkur brten pa/_
[\[298b.7\]]phyag rked par 'jog pa/_phyag g.yas na rdo rje bsnams pa'o/_/lho nub tu rdo rje rin chen ma sku mdog ser ba phyag gnyis pa phyag g.yon pa dkur brten pa/_phyag g.yas na rin po che bsnams pa'o/_/nub byang du rdo rje chos ma sku mdog dmar ba/_phyag gnyis
[\[299a\]]
[\[299a.1\]]pa phyag g.yon pa dkur brten pa/_phyag g.yas na pad+ma bsnams pa'o/_/byang shar du rdo rje las ma sku mdog ljang gu phyag gnyis pa phyag g.yon dkur brten pa/_phyag g.yas na sna tshogs rdo rje bsnams pa'o/_/'khor lo'i dbang ldan gyi phyogs nas brtsams te bskor phyogs
[\[299a.2\]]su rdo rje sems dpa' la sogs pa rtsibs bcu drug la bsam par bya ste/_de la rtsibs kyi dbus su thams cad kyang sna tshogs pad+ma'i steng du zla ba'i dkyil 'khor la bzhugs par bya'o/_/de la dbang ldan gyi phyogs su rdo rje sems dpa' sku mdog ljang gu g.yon pa bsnyoms pas dkur
[\[299a.3\]]brten pa/_phyag g.yas na rang gi thugs kar rdo rje bstod pa'i tshul gyis bsnams pa'o/_/rdo rje rgyal po sku mdog ser po rdo rje lcags kyus 'gugs pa'i tshul du bzhugs pa'o/_/rdo rje chags pa sku mdog nag po phyag na mda' gzhu bsnams pa'o/_/rdo rje legs pa sku mdog margad lta bu/_phyag
[\[299a.4\]]gnyis kyis legs so zhes bya ba sbyin par byed pa'o/_/rdo rje rin chen sku mdog ser po rang gi dbang bskur ba'i gnas su phyag gnyis kyis dbang bskur ba'i phreng ba 'ching ba'i tshul gyis bzhugs pa'o/_/rdo rje nyi ma sku mdog dmar po phyag gnyis kyis thugs kar nyi ma'i dkyil 'khor 'dzin pa'o/_/
[\[299a.5\]]rdo rje rgyal mtshan sku mdog nam mkha' ltar sngo bsangs phyag gnyis kyis yid bzhin gyi nor bu'i rgyal mtshan 'dzin pa'o/_/rdo rje bzhad pa sku mdog pad+ma'i rtsa ba ltar dkar po phyag gnyis kyis so'i phreng ba gnyi ga dang bcas pa'i rdo rje gnyis bsnams pa'o/_/rdo rje chos sku mdog dmar skya phyag
[\[299a.6\]]g.yon pas pad+ma'i sdong bu 'dzin cing phyag g.yas pas pad+ma'i 'dab ma 'byed pa'o/_/rdo rje rnon po sku mdog gur kum gyi mdog can/_phyag g.yon pas thugs kar shes rab kyi pha rol tu phyin pa'i glegs bam bsnams pa phyag g.yas kyis ral gri 'phyar ba'o/_/rdo rje rgyu gser gyi mdog can
[\[299a.7\]]chos kyi 'khor lo'i phyag rgya dang ldan pa'o/_/rdo rje smra ba sku mdog dmar po phyag g.yon pa na dung bsnams pa phyag g.yas pa lce'i phyag rgya dang ldan pa'o/_/rdo rje las sku mdog ljang gu phyag gnyis rdo rje rtse gsum bsnams nas spyi bor 'jog cing gar mdzad pas bzhugs pa'o/_/rdo rje srung ba sku mdog
[\[299b\]]
[\[299b.1\]]ser po phyag gnyis kyis rdo rje go cha bsnams pa'o/_/rdo rje gnod sbyin sku mdog nag po phyag gnyis kyis mche ba gnyis rang bzhin gyis thad kar bsnams nas gdug pa thams cad 'jigs par byed pas bzhugs pa'o/_/rdo rje khu tshur sku mdog dkar po phyag gnyis kyis rdo rje bsnams pa dang ldan
[\[299b.2\]]par bsam mo/_/de nas rdo rje sems ma'i phyag rgya bcings la sa ma ya ho/_/haM zhes bya bas bdag nyid la bltas la/_sa ma ya s+t+waM/_zhes bya ba 'dis mdun du ye shes sems dpa' zla ba'i dkyil 'khor la bzhugs par bsgoms la/_sa ma ya s+t+waM a haM/_zhes bya ba 'dis snying gar bcug
[\[299b.3\]]ste/_bdag dang mi gnyis pa'i bdag nyid du bsgom mo/_/de nas yi ge hUM las byung ba rdo rje 'od dang ldan pa'i tshul can gyi lce bsam mo/_/de nas bcom ldan 'das de bzhin gshegs pa lnga rnams kyi bum pa'i dbang bskur ba dang cod pan gyi dbang dang /_phreng ba'i dbang dang /_rdo rje'i dbang
[\[299b.4\]]la sogs pa rdo rje sems ma la sogs pa rnams kyis dbang bskur bar bsam mo/_/yi ge brgya ba'i cho ga rdzogs so//[ {D2650}]@##/_/rgya gar skad du/_ak+Sha su tra lak+Sha Na/_bod skad du/_bzlas pa'i phreng ba'i mtshan nyid/_thams cad mkhyen pa la phyag 'tshal lo/_/rdo rje sems dpa' la
[\[299b.5\]]lha mo sangs rgyas spyan mas zhus pa/_bzlas pa'i phreng ba'i don ci lags/_/mchog gi dbang phyug gis gsung du gsol/_rdo rje sems dpas gsungs pa/_lha mo nyon cig rab tu bshad do/_/khyod kyis zhus pa de brjod par bya'o/_/de thams cad kyi gtam bshad do/_/sems can thams cad la
[\[299b.6\]]phan pa'i don du'o/_/mi spang ba'i sems kyi sdom pa de bzhin du bsod nams dang ye shes mi spang ba thob pa'i rnal 'byor pa'i bzlas pa'i phreng ba 'di'o/_/gang la bzlas pa'i phreng ba la dad pa mos pa gus pas gzung ngo /_/sdig pa thams cad spong ngo /_/sdug bsngal thams cad dang bral bar 'gyur
[\[299b.7\]]ro/_/gang du bzung na mgrin pa dang lag pa'i rtsa bar ro/_/des ni bya ba thams cad 'grub par nges so/_/bzlas pa byas pas lha mo dang dpa' bo nges par grub pa rab tu ster ro/_/rnal 'byor mchog gis thob pa'i rdo rje sems dpa' dang mnyam par 'byung ngo /_/byis pa gzhon nu rnams kyis sdig pa
[\[300a\]]
[\[300a.1\]]mang po byas pa dang /_thams cad spangs pa 'byung bar 'gyur ro/_/rkang pa gcig pa'i bzlas pa'i skud pa 'dzin pas/_bzlas na lha'i skye ba dran par 'gyur ro/_/phyed kyi tshad kyis bzlas na des lha dang lha mo'i bde ba mthong ngo /_/mang ba yis bzlas na brdzun pa'i ngag spangs
[\[300a.2\]]pa'o/_/dung gi la bzlas pa'i yon tan gcig 'byung ngo /_/lung tang la bzlas pas yon tan gnyis 'byung ngo /_/lcags la bzlas pas yon tan gsum 'byung ngo /_/de la la bzlas pas yon tan bzhi'o/_/nor bu mu tig byi ru la bzlas pas yon tan bcu dran no/_/dbang po'i dmigs
[\[300a.3\]]la bzlas pas yon tan bcu 'byung ngo /_/pad+ma la bzlas pas yon tan bye ba'o/_/yon tan bye ba ru drAk+Sha la'o/_/bo de tsi la bzlas pas bcu drug dang 'dra bar dus 'das pa yon tan dpag tu med pa 'byung ngo /_/bzlas pa phreng ba'i yon tan 'di dag rdo rje sems dpas gsungs pa'o/_/mkhas
[\[300a.4\]]pas lhag pa dang chad par mi bya'o/_/lhag pa chad pa la bgegs chen po 'jug go/_/des na mnyam par bya'o/_/bzlas pa'i dus song nas sbyin sreg brgya rtsa brgyad bya'o/_/sdigs mdzub snying gar byas te mdzub mos bzlas na bgegs bkug nas tshar gcod par 'gyur ro/_/gung mos
[\[300a.5\]]bgrangs pas the tshom med par dngos grub 'byung ngo /_/srin lag gis bgrangs pas gnod sbyin gyi dngos grub 'grub bo/_/mthe chung gis bgrangs pas sha za dgug pa dang bskrad pa 'grub bo/_/mdo 'dzin la bskor zhing bya'o/_/bzlas pa'i phreng ba'i mtshan nyid rdzogs so//_//paN+Di ta sa
[\[300a.6\]]ra he ta dang /_lo tsA ba dge slong shes rab rgyal mtshan gyis bsgyur ba'o//[ {D2651}]@##/_/rgya gar skad du/_sna kru bi d+hiH/_bod skad du/_sku khrus [(]gyi [,]kyi [)]cho ga_/dkon mchog gsum la phyag 'tshal lo/_/dang po rnal 'byor pa man ngag thob pas rdzogs pa'i rnal 'byor dang ldan
[\[300a.7\]]pas/_rang dang gzhan gyi ngo bo thob pa'i phyir bsod nams 'byung ba'i sangs rgyas la sku khrus gsol bar bya'o/_/de la 'di'i cho ga ni/_ci 'byor zhing gang thob pa'i me tog bdug pa mar me dri mchog zhal zas dang /_na bza' rgyan sogs mchod yon bum par 'bru lnga ni nas gro so ba til sran ma/_bo ga
[\[300b\]]
[\[300b.1\]]ling dang /_yungs kar dang star ka shri pha la go yu dzA ti pha la la sogs pa dang /_sman lnga ni ha sa de ba kaN+Da ka ri gr-i ha de ba ba la mu tra la sogs pa dang /_dri zhim po'i sman dang dri zhim po'i mar khu mar zho dang 'o ma dang /_ma su ra'i phye ma dang /_gro bag phye dang /_dar kha dog lnga pa'i 'phan dpyangs la
[\[300b.2\]]bum pa byin gyis brlab pa'i rim pa bya'o/_/de'i cho ga 'di'o/_/mdun du gang yin pa'i kha dog la sogs pas maN+Dal bya'o/_/g.yas su ci 'byor pa'i rdzas bzhag la/_de nas maN+Da la sngon du bum pa bcu'am lnga'am gcig gi nang du srog chags med pa'i dri zhim po'i chus yongs su gang ba 'bru
[\[300b.3\]]dang bri ha de ba la sogs pa gos phrog can gyis mgrin pa bcings la/_g.yon du snod cig yang dag par gzhag go/_/mchod yon gyi snod dri zhim po'i chu dang zho dang bo ga ling dang sman dang yungs kar dang ko su ma dang go yu rnams yang dag par bshams la/_yi dam gyi lha'i sngags nyi shu rtsa
[\[300b.4\]]gcig bzlas la/_de nas las thams cad pa'i snod g.yas su dri zhim pa'i chus yongs su gang ba gzhag go/_/bdud rtsi 'khyil ba'i sngags kyang bzlas te'o/_/de nas rnam par rgyal ba'i bum par zla ba rdo rje la sogs pa'am/_skad cig mas bsgom pa'i rim pas rdzogs par bya'o/_/pad+ma
[\[300b.5\]]lnga la hUM gyur pa las rdo rje hUM gis mtshan pa las 'od kyis de bzhin gshegs pa gzhug par bya'o/_/de zhu bas bcom ldan 'das rdo rje 'dzin pa dkar po zhal gcig phyag gnyis pa/_rdo rje dril bu bsgying bas 'dzin pa/_rgyan thams cad kyis brgyan pa/_snying gar zla ba rdo rje hUM gi rnam pa'o/_/
[\[300b.6\]]yi ge gsum gyis byin gyis brlab bo/_/mi bskyod pa'i dbu rgyan bsam gtan bya'o/_/de bzhin du bum pa rnam par snang mdzad/_rin chen 'byung ldan/_snang ba mtha' yas don yod grub pa/_spyan ma/_mA ma kI/_gos dkar mo/_sgrol ma bdud rtsi 'khyil pa mtha' mar rdzogs pa ni
[\[300b.7\]]phyag gnyis pa zhal gcig pa rang gi mtshan ma 'dzin pa/_rgyan thams cad kyis brgyan pa/_rang gi sa bon dang mtshan ma las nyi ma'i dkyil 'khor la g.yon brkyang ba'i bdud rtsi 'khyil pa sdigs mdzub dang rdo rje bsor ba bsgom mo/_/yi ge brgya pa lan gsum brjod cing sor mo'i rdo rje dang /_
[\[301a\]]
[\[301a.1\]]yi ge gsum gyi me tog la sogs pas yang dag par mchod de/_de nas dril bu'i sngags kyis mchod/_de la sngags ni/_oM AHhUM/_oM badzra g+haN+Da ra Na ra Na pra raN pra ra Na saM pra ra Na saM pra ra Na/_sarba bud+d+ha k+She tra pra tsa li ta ma hA pradz+nyA pA ra mi tA sra b+hA ba bi shud+d+he badzra hr-i da ya
[\[301a.2\]]san+to Sha ni hUM hUM phaT phaT swA hA/_de nyid g.yas pa'i sor mos rdo rje dang spos khang bzung la g.yon pas dril bu dkrol lo/_/yi ge brgya pa lan gsum brjod do/_/oM badzra d+h+r-i ka AHhUM swA hA/_oM dzi na dzika AHhUM swA hA/_oM rat+na d+h+r-i ka AHhUM swA hA/_oM A ro li ka AHhUM swA hA/_oM badzra
[\[301a.3\]]d+h+r-ika AHswA hA/_oM ru ru spu ru dzra la tiSh+Tha sid+d+ha lo tsa ni sarba ar+tha sA d+ha ni swA hA/_oM shaM ka ri shIn+taM ka ri go tra ni ga te ga te ku tra ni swA hA/_oM ka Te bi ka Te ni ka Ti ka ro Ti bi ri swA hA/_oM tA re tut+tA re tu re swA hA/_na maHsa man+ta kA ya bAka tsit+tA badzrA NA na mo/_badzra kro d+hA ya ma hA daM Sh+T+rot+ka Ta b+hai ra wA ya a si
[\[301a.4\]]mu sal pa ra shu pA sha hastA ya/_oM badzra a mr-i ta kuN+Da li kha kha khA hi khA hi/_tiSh+Tha tiSh+Tha/_ban+d+ha ban+d+ha/_ha na ha na/_da ha da ha/_pa tsa pa tsa/_gardza gardza/_bi s+pho Ta ya sarba bi g+h+nAM bi nA ya kaM ma hA ga Na pa ti dzI ba tIn+ta ka ra ya hUM hUM phaT swA hA/_'di ni spyan drang ba'i sngags so/_/de nas sngags 'di rim
[\[301a.5\]]pa ji lta bar rnam par rgyal ba la sogs pa'i bum par mchod yon me tog la sogs pa sbyin no/_/sngon du brjod pa'i dril bu dkrol zhing sbyin no/_/snang gsal mar me dri mchog zhal zas kyis gang ba'i snod sbyin no/_/de nas g.yon pa'i dril bu dkur brten la g.yas pa'i sor mo rdo rje dang bcas pa'i
[\[301a.6\]]rtse gsum pa'i phyag rgya bum pa'i steng du yang dag par bzhag la yang me tog la sogs pas mchod do/_/zhu ba'i bsam gtan gyi bum pa byin gyis brlab po/_/de nas thang sku la sogs pa la bcom ldan 'das ma'i yi ge gsum gyis byin gyis brlabs par bsam mo/_/khrus kyi las kyi yo byad
[\[301a.7\]]dang /_shis pa'i cho ga ni snod kyi stegs gru gsum pa'i shing bzhag la/_de'i gru la chang pa gnyis dang me'i snod dang mar me gsum bzhag la sngon du g.yas/_yungs kar las bdud rtsi 'khyil pa'i sngags kyis mngon par bsngags te/_oM sarba pA paM da ha na badzrA ya swA hA/_sngags 'dis
[\[301b\]]
[\[301b.1\]]me'i nang du blugs la bdud rtsi 'khyil pa'i sngags kyis bsnyen la lan gsum bskor te phyi rol du dor ro/_/bsang gtor gyis khrus bya ba'i thabs ni/_de bzhin du me tog la sogs pa la bdud rtsi 'khyil pa'i bsang gtor gyis gtor te/_bsang gtor gyis me long legs par phyis la/_oM
[\[301b.2\]]'di ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ni/_rig pa dang ni zhabs su ldan/_/bde bar gshegs pa 'jig rten mkhyen/_/bla na med pa'i skyes bu dang /_/'dul ba'i kha los sgyur ba dang /_/lha dang mi yi ston pa ni/_/sangs rgyas
[\[301b.3\]]bcom ldan 'das nyid do/_/de dag la 'dir mchod pa'i rdzas rnams dang /_khrus kyi yo byad thams cad thogs te sngon du mchod pa lngas mchod do/_/rim pas 'dag pa'i tshal dang so shing dang bum pa'i chus bkru'o/_/zho dang 'o ma dang 'bru lnga dang po ga ling dang star ka la sogs pa'i 'bras bu dang /_sman
[\[301b.4\]]lnga dang de bzhin du sman thams cad dang /_rin po che dang gur kum dang dri bzangs thams cad do/_/der rdzas rnams te bum pa'i chus bkru'o/_/oM rang gi rdzas dang sna na pU dza me g+ha sa mu dra s+pha ra Na sa ma ye hri ya bri he hUM/_zhes pa'i sngags kyis so/_/oM sarba ta thA ga ta kA ya bi sho d+ha ni swA hA/_chus
[\[301b.5\]]bkru ba'i sngags so/_/las thams cad pa'i bum pas bya'o/_/de nas lha la dbang bskur chen po bya ste/_bdud rtsi 'khyil pa'i sngags phreng rnams dang /_de bzhin gshegs pa dang lha mo'i sngags brjod cing /_de bzhin bltams pa rtsom dus su/_/lha rnams kyis ni khrus gsol ltar/_/
[\[301b.6\]]lha yi chu ni dag pa yis/_/bdag gis de bzhin khrus bya'o/_/zhes pas so/_/yang dag par rgyal ba'i bum pa la me tog la sogs pas mchod de/_yi ge brgya pa dang de bzhin du badzra d+h+r-i ka la sogs pa dang /_oM sarba ta thA ga ta a b+hi She ka sa ma ye hri bi hUM/_zhes pas dbang bskur ro/_/
[\[301b.7\]]de nas dri zhim po'i bdug pa la ras dag pas bdug ste/_me long gi chu dag par bya'o/_/dri zhim pa'i rdzas kyis me long la maN+Dal lnga'i mtshan ma byas te/_der me tog bzhag ste gzhug par bya'o/_/dril bu dang bdug spos thogs ta sngon du mchod pa'i bdug pa dang me tog la sogs pas
[\[302a\]]
[\[302a.1\]]mchod pa bya ste lha bshos kyi snod dbul lo/_/yi dam gyi lha'i dkyil 'khor gyi rim pa la zhal zas la sogs pa'i mchod pa phul la gtor ma sbyin no/_/bstod pas bstod de me tog dor te gzhag go/_/sems can gyi don du bsod nams bsngo'o/_/de nas gshegs su gsol lo/_
[\[302a.2\]]'di ni khrus kyi cho ga'o//_//paN+Di ta sa ra he ta dang /_lo tsA ba nag tsho dge slong shes rab rgyal mtshan gyis bsgyur ba'o//[ {D2652}]@##/_/rgya gar skad du/_tsai t+ya bi d+hiH/_bod skad du/_mchod rten sgrub pa'i cho ga_/bcom ldan 'das 'jam dpal chos kyi sku la phyag 'tshal lo/_/
[\[302a.3\]]gang gis sku gsum brnyes te 'gro don mthar phyin pa/_de la phyag 'tshal nas ni de nyid bsgrub bya'i phyir/_rang gis rtogs pa gtsor byas lung kun tshul mi 'gal/_/rnal 'byor gzhung lugs mchod rten bshad par bya/_de la dang por gnas dben pa yid du 'ong bar byi dor byas la ji skad
[\[302a.4\]]bshad pa'i sa sbyang ba la sogs pa'i cho ga byas te/_der stegs bu ji ltar mos pa byas la ba'i lci ba dang tsan+dan dang gur kum la sogs pa ci 'byor ba'i dri zhim po'i chus skyang nul byas te me tog gi sil ma bkram/_nye 'khor spos chus chag chag gdab/_bla re dang 'phan la sogs pa dag dang rol
[\[302a.5\]]mo'i rnam pa dag dang /_gdugs dang rgyal mtshan la sogs pa dag dang /_mchod pa'i bye brag rnams 'byor tshad bshams la gzhag_/gzhan yang mchod rten nam tsha tsha'i yo byad skol phor dang /_sku gdung dang /_rtsa ba'i snying po'am rten 'brel gyi snying po dang /_gtsug tor dri ma med pa'i gzungs
[\[302a.6\]]dang /_'bru mar ga bur la sogs pa dri zhim pos bsgyur ba dang /_phag ze dang gang gi don du bya ba'i ming dang /_me tog la sogs te mchod pa lnga dang /_'khor lo la sogs pa dag kyang bshams te gzhag_/tsha tsha 'debs pa'i slob dpon la sogs pa kun kyang ji skad gsungs pa'i khrus
[\[302a.7\]]dag byas te/_gos gtsang ma bgo ba dang rgyan gyis brgyan te/_shar dang nub gang bde bar stan bting ste sdig pa bshags pa dang /_byang chub tu sems bskyed pa dang /_rjes su yi rang ba dang /_sdom pa gzung ba dang /_phyag bzhi pas phyag bya ste/_cho ga'i rim pa rang gi lugs bzhin byas la
[\[302b\]]
[\[302b.1\]]mnyam par bzhag nas rtag tu byams pa dang ldan pa'i sems kyis mchod rten gdab par bya'o/_/mchod rten gdab pa'i sa gar brko ba'i gnas der brtag cing byin gyis brlabs te bgegs bskrad pa dang /_gtor ma byin te tshon skud la sngags/_oM badzra su tra sa ma ya hUM phaT/_ces bya ba dang rdo rje'i skud
[\[302b.2\]]par bsams la/_sa khyon ci ran tsam tshon skud kyis bskor te/_seng ldeng ngam lcags phur byin gyis brlab pa la sogs pa dang sngags bzlas te gdab bo/_/oM badzra kI li kI la ya sarba duSh+TAn hUM phaT/_phur bu'i sngags de lan bdun bzlas la dbus dang phyogs bzhir gdab bo/_/yungs kar
[\[302b.3\]]dang spos chu bsres la sngags bzlas la phyogs der gtor ro/_/bdud rtsi thab sbyor gyi sngags dang phyag rgya bya'o/_/de nas ci tsam 'dod pa'i sa de dag brko'o/_/sngags la oM badzra kha na kha nA ya hUM phaT/_ces brjod do/_/sa gzhi de nyid rin po cher gyur par bsam mo/_/de nas brkos te
[\[302b.4\]]cho ga pa dang hUM bzhis phur bu thams cad bton la/_oM ru ru spu ru dz+wa la tiSh+Tha sid+d+ha lo tsa ni sarba ar+tha sA d+ha ne swA hA/_zhes lan brgya rtsa brgyad bzlas pa'i 'o mas phur bu bkrus te bu gar blugs so/_/sa blangs pa rnams kyang phyogs gcig tu snod gtsang ma'i steng du bzhag ste/_sa brdung ba'i tho ba
[\[302b.5\]]la rdo rje tho ba'i phyag rgya dang sngags/_oM badzra mud+ga ra A ko Ta ya A ko Ta ya hUM phaT/_ces brdung ngo /_/de nas 'jim pa spru pa'i tshe spos chu la/_oM a mr-i te hUM phaT/_ces bdun nam nyi shu rtsa gcig bzlas te byin gyis brlabs la spos chu de a dkar po las zla ba'i dkyil 'khor du gyur te/_de'i
[\[302b.6\]]'od zer gyis spos chu nyid khyab par 'khyil nas bdud rtsi'i rang bzhin du gyur par bsams la sbru'o/_/sngags la oM badzra pra marda nA ya swA hA/_zhes pas so/_/de nas 'jim pa de la bdud rtsi thab sbyor gyi phyag rgya lag pa g.yon pa'i thal mo bang bar bkan la mthe'u chung gi sen mo mthe bos
[\[302b.7\]]mnan te/_sor mo gsum nas re tsam phye ste gzhag pa'i steng du lag pa g.yas pa'i thal mo kha spub la/_g.yon pa ltar byas te 'jim pa'i steng du bzhag la rig pa chen mo'i sngags/_oM suk+Sh+me suk+Sh+me suk+Sh+ma a nu ga te nir ku le ni rba Ni sarba bud+d+ha yA nu ga te ya sho ba ti ya sho dzi ni d+harma d+hA tu gar+b+he/_d+harma
[\[303a\]]
[\[303a.1\]]rA dza ba shi te/_sarba bud+d+ha a d+hiSh+Thi te swA hA/_zhes lan nyi shu rtsa gcig bzlas la byin gyis brlabs pas de las ye shes kyi 'od zer phyogs bcur 'phros pas sems can gyi don byas te slar bsdus bas 'jim pa de nyid rin po che sna lnga'i gong bu'i rang bzhin du gyur par bsam/_de
[\[303a.2\]]nas 'bi 'bi bya ba'i sngags la/_oM badzrod b+hA bA ya swA hA/_zhes lan bdun bzlas pas ye shes lnga'i 'od zer gyi sprin gyis phyogs bcu mtha' yas par 'phros shing khengs te 'gro ba mang po'i don byas nas/_slar 'dus pa 'bi 'bi'i nang du zhugs te thim par gyur pas/_ye shes lnga rgyas te
[\[303a.3\]]shel sgong dag pa ltar bsam mo/_/rang rang gi sa bon gyis seng ge la sogs pa dang /_rin po che'i gdan dang nyi zla dang pad+ma'i gdan khrir phyogs phyogs su gdan bshams la/_de rnams kyi dbus su sa bon gyi yi ge dang 'byin pa'i yi ges rang rang gi sgrub thabs las ji skad gsungs pa dang /_
[\[303a.4\]]ting nge 'dzin gsum dang ldan pa dang /_rnal 'byor gsum gyis rdzogs pa phyag rgya bzhi dang ldan pas dkyil 'khor gyi lha rim pa bzhin du rang rang gi sgrub thabs las bstan pa ji bzhin du byas te/_tsan+dan gyi lde gus thig le zlum por byas la byin gyis brlab pa ni hUM dmar po las ye shes kyi me
[\[303a.5\]]dbung rab tu 'bar bas de nyid du rab tu sbyangs te/_gzhi de yang rin po che sna lnga las grub pa'i dkyil 'khor du bsam mo/_/de nas re re'i gdan du yang pad+ma 'dab ma brgyad pa'i steng du a dkar po las zla ba'i dkyil 'khor bsam mo/_/de'i dbus su gong du bshad pa ltar lha re re nas rang gi rtog
[\[303a.6\]]ba las 'byung ba ltar bzhugs su gsol te dam tshig sems dpar byas la/_ye shes sems dpa' spyan drangs te lcags kyu la sogs pa'i sngags dang phyag rgyas dgug pa dang gzhug pa dang bcing ba dang dbang du byas te bsgrub par bya'o/_/bdag nyid kyang phyag rgya chen po dang ldan pas snying gar zla ba'i
[\[303a.7\]]dkyil 'khor gyi dbus su/_rdo rje dkar po rtse lnga pa las ye shes lnga'i 'od zer 'phro bar bsams la/_ba spu'i gseb thams cad nas kyang ye shes kyi 'od zer dang /_bde bar gshegs pa 'khor dang bcas pa sprin phung ltar mu 'byam par 'phro shing /_sems can gyi khams thams cad kyi don
[\[303b\]]
[\[303b.1\]]mdzad cing byin gyis brlabs nas slar 'dus te/_dam tshig sems dpa' de nyid la thim par bsam mo/_/de nas mchod pa lnga la sogs pa'i mchod pa'i tshogs kyis yang dag par mchod nas/_lha so so'i bstod pa re re nas byas la so so'i phrin las dang dam tshig gi sgo nas smon lam gdab bo/_/de
[\[303b.2\]]la 'di nyid kyi cho ga'i rim pa ni 'di yin te/_'bi 'bi'i nang du lha so so'i snying po/_/oM hUM trAM hrIHaH/_zhes bya ba la sogs pa dang snying po gong ma gnyis bcug la/_sngags badzra d+harma d+hA tu gar+b+he dz+wa la swA hA/_zhes brjod pas/_de bzhin gshegs pa thams cad kyi ye shes de de'i nang du zhugs
[\[303b.3\]]par bsam mo/_/de nas skol phor du yungs mar ram til mar gyis bsku ba'i sngags oM a ra dze bi ra dza swA hA/_zhes gsum brjod pas byang chub kyi sems bsgom par bsam mo/_/de nas skol phor du gzhug pa'i sngags/_oM badzra d+hA tu gar+b+he swA hA/_zhes brjod pas/_thabs dang shes
[\[303b.4\]]rab 'brel pa las chos kyi dbyings su bsam mo/_/de nas brdung ba ni/_oM badzra mud+ga ra A ko Ta ya A ko Ta ya hUM/_gong ma'i snying po gnyis kyang brjod la/_dbyung ba'i sngags oM d+harma ra te swA hA/_zhes brjod pas/_rgyu dang 'bras bu'i chos thams cad yongs su rdzogs pa dang /_thabs dang shes
[\[303b.5\]]rab 'brel pa las chos kyi skur grub par bsams te/_oM sarba ta thA ga ta d+harma kA ya ma hA su kha su ra ta sa ma ya s+t+waM/_de las gzugs sku rnam pa gnyis byung bas 'gro ba'i don bsam gyis mi khyab par bsams te/_oM sarba ta thA ga ta sam+b+ho ga kA ya sa ma ya s+t+waM/_oM sarba ta thA ga ta nirma Na kA ya sa
[\[303b.6\]]ma ya s+t+waM/_de la dang por mchod rten ni chos kyi sku'i gzugs brnyan zhes smos te/_sa dang rdo dang shing dang gser dngul la sogs pa dag las sems can gyi rtsol bas bsgrubs te/_dbyibs kyi bye brag tu byas pa de dag ni gzugs brnyan zhes gdags te/_ci'i phyir zhe na/_gzhung dag las/_
[\[303b.7\]]chos kyi sku ni sku med nam mkha' 'dra/_/zhes 'byung ste/_brjod du med pa'i ngo bo nyid yin yang chos thams cad kyi rgyu dang 'bras bu'i don gyis mchod rten gyi dbyibs lta bur grub pas/_des na chos kyi sku ni rgyu dang 'bras bu'i chos thams cad yongs su rdzogs pa de la chos kyi sku zhes 'dod
[\[304a\]]
[\[304a.1\]]do/_/de bas na 'di ltar snang ba ni gzugs brnyan yin par shes par bya'o/_/yang na gzugs 'di ltar grub pa ni sku gsum gyi tshul yin te rmang dge ba bcu dang /_bang rim dang po nas kha khyer gyi bar du byang chub kyi phyogs kyi chos sum cu rtsa bdun dang /_srog shing shes pa
[\[304a.2\]]bcu'i bar du rgyu'i chos bsod nams kyi tshogs yin te sprul ba'i sku yin pa dang /_'khor lo bcu gsum stobs bcu dang /_ma 'dres pa'i dran pa nye bar gzhag pa gsum dang /_char khebs thugs rje chen po dang /_zla tshes byang chub kyi sems rnam par dag pa dang /_me long ye shes gzhi
[\[304a.3\]]dang /_tog mngon par shes pa drug dang /_dar gyi cod pan dang gdugs kyis chos kyi skur mnga' gsol te chos kyi rgyal por gyur pa dang /_chu srin gyi rgyal mtshan thun mong ma yin pa'i rgyan chen po ste/_nam mkha' lding gi kha nas byung ba ni thams cad du thogs pa med pa'i stobs dang ye
[\[304a.4\]]shes kyi shugs mnga' ba dang /_ba dan chos kyi grags pa chen po dang /_dril bu snyan pas phyogs bcur khyab pa dang /_rdo rings mi 'jigs pa bzhi brnyes pa dang /_them skas srung ba med pa gsum mam so so yang dag par rig pa bzhi'am rnam par thar pa bzhi ste/_stong pa nyid dang mtshan ma med pa
[\[304a.5\]]dang smon pa med pa dang chos thams cad rang bzhin gyis 'od gsal zhing rnam par dag pa'i lam mkhyen pa dang /_dril bu tshangs pa'i dbyangs sam gsung yan lag drug cu dang ldan pas de dag ni 'bras bu'i chos ye shes kyi tshogs yin pas chos kyi skur bstan pa dang /_a ma la sar rin po che'i phreng
[\[304a.6\]]ba dang /_gzhan yang rin po che sna tshogs kyi rgyan gyis sbras pa mdzes pa dang blta bas chog mi shes pa sems can thams cad kyi dbang po tshim par byed pa longs spyod rdzogs pa'i sku ste de dag ni rgyu dang 'bras bu'i chos te/_nyan thos dang rang rgyal ba dang byang chub sems dpa' dang de bzhin gshegs pa spyi
[\[304a.7\]]la bstan pa'i tshes shin tu rgya che ba'o/_/de bas na 'di ni sku gsum gyi dam tshig gi sems dpar byas la dus gsum gyi bde bar gshegs pa thams cad dam/_dkyil 'khor gang dang gang la mos pa'i lha rnams sku gsum brnyes pa'am/_ldan pa de dag gi sku gsum ye shes kyi sems dpa' chos
[\[304b\]]
[\[304b.1\]]kyi dbyings nas spyan drangs te/_bstims nas bsgrub pa ni lcags kyu la sogs pa sngags dang phyag rgya dang gong du bstan pa'i sku gsum gyi snying pos bya'o/_/srog shing gi sngags la/_oM badzra A yu She swA hA/_sems can thams cad shes pa bcu dang ldan par gyur cig_/bde bar gshegs pa'i bstan
[\[304b.2\]]pa dam pa'i chos yun ring du mi nub par gyur cig_/sems can thams cad lhag pa'i bsam pa rnam par dag pas kun du bzang po'i smon lam la 'jug par gyur cig_/'khor lo'i sngags la/_oM pra marda na ye swA hA/_sems can thams cad de bzhin gshegs pa'i stobs bcu dang ma
[\[304b.3\]]'dres pa'i dran pa nye bar gzhag pa gsum thob par gyur cig_/rnam par thar pa brgyad thob par gyur cig_/ye shes bzhi dang ldan par gyur cig_/dar gyi cod pan gyi sngags la/_oM pa kaM pa la swA hA/_sems can thams cad dus dang rnam pa thams cad du dar gyi lhab lhub la sogs pa mchod
[\[304b.4\]]pa dang bsnyen bkur gyi rnam pa mang pos de bzhin gshegs pa thams cad dang /_de dag gi mchod rten dang sku gzugs dang gsung rab la sogs pa yang dag pa la mchod pa byed par gyur cig_/ba dan gyi sngags la/_oM pA taM ke swA hA/_sems can thams cad chos kyi grags pa dang snyan pa bsam
[\[304b.5\]]gyis mi khyab pa thob par gyur cig_/chu srin gyi rgyal mtshan gyi sngags la/_oM kum+b+hi ra d+h+wa dza swA hA/_sems can thams cad 'khor ba mi spong ba'i bdud bzhi las rgyal zhing chos mi nub pa'i rgyal mtshan du gyur cig_/gdugs kyi sngags la/_oM pra ma na ye swA hA/_sems can thams cad bla
[\[304b.6\]]na med pa'i skyabs dang ldan zhing chos kyi rgyal po chen por gyur cig_/me tog gi phreng ba'i sngags la/_oM rat+na mA le traM/_zhes bya ba'am/_na maHshre ya d+hA nu ga ta pra tiSh+Tha ta/_puSh+pe ke ta be ta thA ga tA ya/_ar+ha te samyak+saM bud+d+hA ya/_tad+ya thA/_oM duSh+pe swA hA/_sems can thams cad mtshan dang dpe
[\[304b.7\]]byad du ldan te blta bas chog mi shes pa phun sum tshogs pa thob par gyur cig_/gdan dbul ba'i sngags la/_oM sun+da ri dza ye swA hA/_sems can thams cad gdan gyi khyad par stobs bcu dang ldan la glang po che'i gdan dang /_mi 'jigs pa bzhi dang ldan pa seng ge'i gdan dang /_rdzu 'phrul
[\[305a\]]
[\[305a.1\]]gyi rkang pa bzhi dang ldan pa rta'i gdan dang /_dbang bcu dang ldan pa rma bya'i gdan dang /_thams cad du thogs pa med pa'i shugs dang ldan pa'i nam mkha' lding gi gdan dang /_dgos 'dod re ba yid bzhin du byung ba rin po che'i gdan dang /_chags pa'i skyon gyis ma gos pa pad+ma'i
[\[305a.2\]]gdan dang /_thams cad du rang bzhin gyis 'od gsal ba nyi ma dang zla ba'i gdan thob par gyur cig_/de nas mchod rten la na bza' gsol ba'i sngags la/_oM d+harma d+hA tu swa b+hA ba bi shud+d+he d+harma te swA hA/_gzhal yas khang du gshegs su gsol ba'i sngags la/_oM d+ha ra d+ha ra ku Ta ga ra ye
[\[305a.3\]]swA hA/_bzhugs su gsol ba'i sngags la/_oM su pra tiSh+Tha badzre swA hA/_zhes brjod pas/_rin po che'i gzhal med khang chos kyi dbyings zla ba'i dkyil 'khor du bzhugs par bsams/_de nas rdo rje dbyings kyi dbang phyug ma'i phyag rgya bcings la dbur bzhag ste dbang bskur bar bya'o/_/
[\[305a.4\]]sngags la oM badzra b+hA tu a d+hi tiSh+Tha hUM/_de ltar dbang bskur bas de'i ngo bo nyid du brtan par gyur pa yin no/_/de ltar mchod rten gdab pa yang sngar bshad pa ltar rim pa bzhin bya ste/_dang por mnyam par bzhag ste/_chos thams cad la mi gnas pa'i 'du shes bskyed nas/_'gro ba mtha' dag
[\[305a.5\]]dang gang gi don du bya ba de la byams pa dang snying rjes 'di skad brjod par bya'o/_/ngo mtshar chen po grangs med pa'i brtson 'grus dang ldan pa'i sangs rgyas bcom ldan 'das thams cad bdag la dgongs su gsol/_bdag gis sems can thams cad dbugs dbyung ngo /_/bdud la sogs pa pas kyi
[\[305a.6\]]rgol ba bgegs dang log 'dren thams cad pham par bgyi'o/_/sems can rnams nying mtshams sbyor ba'i nyon mongs pa'i rnyog pa bsal bar bgyi'o/_/nga rgyal gyi ri bo bsnyil bar bgyi'o/_/skye ba'i ljon shing rtsad nas gcod do/_/'chi bdag gi nyi ma phye mar brlag go/_/ma rig pa'i mun pa bsal
[\[305a.7\]]bar bgyi'o/_/ma dad pa dang phyi rol bdag dang lta ba phyin ci log pa dag yang dag pa'i lta ba la gzud cing dad par bgyi'o/_/las kyi chu bo bzlog par bgyi'o/_/srid pa'i rgya mtsho bskam par bgyi'o/_/chos kyi sgron ma rab tu sbar bar bgyi'o/_/byang chub kyi lam bstan par bgyi'o/_/bzod pa dang
[\[305b\]]
[\[305b.1\]]des pa la gzud par bgyi'o/_/bsam gtan gyi bde ba la cher stsal to/_/'dod chags kyi me dpung zhi bar bgyi'o/_/zhe sdang gi mtshon rnon po bcil bar bgyi'o/_/bde ba la gzud do/_/phrag dog gi 'tshub ma zhi bar bgyi'o/_/ser sna'i mdud ba dgrol bar bgyi'o/_/sdug bsngal thams cad zhi
[\[305b.2\]]bar bgyi'o/_/'jigs pa ma mchis bar bgyi'o/_/bde ba chen po'i grong khyer du 'jug cing gnas par bgyi'o/_/de bas na bdag la las kyi dngos grub mchog stsal nas gnang ba dam pa mdzad du gsol/_de nas gong du bshad pa ji bzhin du byas la bcom ldan 'das rnam par snang mdzad la
[\[305b.3\]]sogs pa dag dang 'khor phun sum tshogs pa dang bcas te/_tshul bzhin du so so'i sku mdog dang phyag mtshan dang /_sngags dang phyag rgya dang cho ga go rnams ji lta ba bzhin du bya'o/_/yang na ye shes lnga las grub pa'i mchod rten rang bzhin gyis dag cing gsal ba de dag gi bum pa'i dbus su
[\[305b.4\]]gong du smos pa'i snying po gang yang rung ba bcug la de dag las ye shes kyi 'od zer grangs med pa 'phros pas de bzhin gshegs pa'i sku grangs med pa'i sprin phung gis nam mkha'i mtha' klas shing chos kyi dbyings mur thug par brgyan zhing bklubs par gyur nas 'jig rten thams cad byin gyis
[\[305b.5\]]brlabs te 'gro ba thams cad kyi don mdzad cing re ba bskangs nas slar 'dus de nyid kyi dbu'i spyi gtsug dang thugs kar thim pas bsgrub par bya ba de'i las dang nyon mongs pa la sogs pa'i sgrib pa thams cad rnam par dag ste/_sku dang gsung dang thugs rdo rje nyid du gyur par bsams la/_oM sarba ta
[\[305b.6\]]thA ga ta kA ya bAka tsit+ta ma hA sa ma ya s+t+waM/_zhes brjod do/_/sku dang gsung dang thugs byin gyis brlab pa'i sngags dang phyag rgyas bya ba'am/_phyag rgya bzhis brtan par byas te/_dung phor gyi nang du dri spos sna tshogs dang /_'bras yos dang 'o mar ldan pa'i mchod yon gsol te/_ar+g+ha'i phyag rgya'i
[\[305b.7\]]steng du dung phor bzhag la yon chab kyi nang du a dkar po las zla ba'i dkyil 'khor du gyur pa'i 'od zer gyis yon chab nyid bdud rtsi'i rang bzhin du gyur par bsams la/_so so'i rigs kyi snying po bzlas la dbul lo/_/oM a mr-i te ar+g+haM d+hU pe pra tIts+tsha swA hA/_zhes lan gsum spyi bor bzhag ste sbreng ngo /_/
[\[306a\]]
[\[306a.1\]]'phags pa thams cad mnyes par gyur cig_/phyag rgya rgya mtsho sprin nyid kyi dbu'i gtsug tu bkram ste ye shes kyi 'od zer 'dus pa'i sku nang du thim zhing phun sum tshogs pa'i dbang bskur bar bsam mo/_/de nas mchod pa lnga dang mchod pa nyi shu dang /_sgeg mo la sogs pa mchod pa
[\[306a.2\]]brgyad kyis mchod pa dang /_mchod pa thams cad rnam par sbyang zhing dag par bya ba'i sngags/_oM sarba pU dza A yu swA hA/_zhes bya ba dang /_oM las byung ba'i mchod pa thams cad kyang sngags dang phyag rgyar bcas te dbul lo/_/de nas rdo rje dang dril bu blangs la bstod pa bya'o/_/'gro ba rgyu lnga'i
[\[306a.3\]]'khor lo'i dkyil 'khor du/_sdug bsngal 'khrul 'khor gyis gzir 'gro gzigs nas/_/thugs rjes sdug bsngal 'khrul 'khor 'joms mdzad pa/_/thugs rje'i bdag nyid khyod la phyag 'tshal lo/_/sems can smin cing grol bar mdzad pa'i phyir/_/sems can khams na bzhugs
[\[306a.4\]]pa'i spyod gyur kyang /_/chags pas ma gos pad+ma ltar dag pa/_/'dod chags dag pa'i bdag nyid khyod la 'dud/_/sems can bkres pa chos kyis phongs gyur pa/_/ma rig thibs po'i nang du song ba rnams/_/'phags pa'i nor bdun dag gis tshim mdzad pa/_/ye shes sgron ma khyod la phyag
[\[306a.5\]]'tshal lo/_/sems can 'khor ba'i rgya mtshor nub pa la/_/thugs rjes thabs dang shes rab grur zhugs nas/_/zhi ba rin chen mchog gling skyel mdzad pa/_/kun gyi ded dpon khyed la rnam par 'dud/_/sems can las kyi chu bos bdas pa rnams/_dam chos bdud rtsi'i zam pas sgrol mdzad
[\[306a.6\]]cing /_/'phags lam yan lag brgyad la sbyor mdzad pa/_/gsung gi mnga' bdag khyed la phyag 'tshal lo/_/de nas smon lam rgya cher gdab po/_/bdag cag gis che ge'i don du chos kyi sku'i gzugs brnyan bzhengs su gsol te/_mchod cing bstod de bsgrubs pa la sogs pa dag pa'i rtsa
[\[306a.7\]]ba 'dis che ge mo la sogs pa'i sems can thams cad 'khor bas mtshams sbyor ba'i bag chags thams cad rtsad nas gcod de sku gsum yongs su rdzogs par gyur cig_/mchod rten gcig byas pas kyang che ge mo la sogs pa'i sems can thams cad kyi tshe rabs bye bar bsags pa'i sdig pa
[\[306b\]]
[\[306b.1\]]thams cad byang bar gyur cig la sogs pa smon lam gzhan dag kyang rgya cher bya'o/_/de ltar mchod rten grub pa'i rtags gsungs pa/_de nas mchod rten 'bar 'gyur tam/_/yang na gzugs kyi zhal 'dzum mam/_/dri dang dud pa 'od kyang rung /_/snang ngam yang na ngad ldang ngam/_/lha la sogs pa'i
[\[306b.2\]]rnam pa ni/_/sna tshogs bar snang snang gyur tam/_/rdzu 'phrul rnam par 'phrul pa dang /_/me tog la sogs 'bab pa dang /_/dung dang rnga la sogs pa'i sgra/_/dril bu pi wang la sogs rnams/_/ci ste mtshan ma de dag ni/_/sdig pa'i blos ni ma mthong na/_/'bum gyi phrag ni brgya stong ngam/_/
[\[306b.3\]]ji srid mtshan ma byung bar du/_/de bzhin gshegs rnams mchod nas ni/_/mnyam par bzhag pas bzlas pa bya/_/de yi mthar ni mkhas pas kyang /_/mtshan gcig mi nyal thog thag bzlas/_/de nas de yi sdig pa ni/_/dag pa nyid du nges par mthong /_/zhes smos so/_/mchod
[\[306b.4\]]rten cho ga bdag gis cung zad tsam/_/byas la bsod nams rnam pa ci yod pa/_/des ni 'gro kun skye shi rgyun bcad de/_/bla med sku gsum rdzogs te sangs rgyas shog/_//bi ma la uShiNA Sha'i gzungs las mchod rten sgrub pa'i cho ga rnal 'byor gyi rgyud dang bsdebs te slob dpon zhi ba'i snying pos
[\[306b.5\]]mdzad pa rdzogs so//[ {D2653}]@##/_/rgya gar skad du/_akA+o b+h+ya sA d+ha naM nA ma/_bod skad du/_mi 'khrugs pa'i sgrub thabs zhes bya ba/_bcom ldan 'das mi 'khrugs pa la phyag 'tshal lo/_/mi 'khrugs pa la phyag 'tshal te/_/de yi sgrub thabs bri bar bya/_/dal 'byor
[\[306b.6\]]theg chen rigs chen dang /_/snying rje shes rab yon tan dang /_/byams dang snying rje ldan pa dang /_/dad cing bla ma la gus pas/_/skyabs su sor zhing sems bskyed pa/_/dam tshig sdom ldan dbang thob pas/_/las dang cho ga shes nas ni/_/dgon pa'i gnas dang grong gi mthar/_/las bya
[\[306b.7\]]bde ba'i stan 'dug nas/_/khrus byas gtsang ma'i gos can gyis/_/rang lhar gsal ba'i thugs ka ru/_/pad+ma zla ba'i steng du hUM/_/de nas 'od zer 'phros pa yis/_/bla ma dang ni mi bskyod pa/_/spyan drangs mdun du bzhugs pa la/_/bdun po rnam par dag par bya/_/tshad med bzhi dang ldan
[\[307a\]]
[\[307a.1\]]par bsgom/_/chos rnams thams cad dngos med par/_/sems kyis bsgom par byas nas ni/_/b+h+rUM dang baM las sna tshogs bsgom/_/a las zla ba'i dkyil 'khor bsam/_/rang gi sa bon dbus bsams nas/_/dam tshig dag dang phyag rgya dag_/bsam zhing de bzhin nyid du
[\[307a.2\]]sbyar/_/rnal 'byor pas ni bsgrub par bya/_/lha yi rnal 'byor tshul du bsgyur/_/zhal gcig phyag gnyis sku mdog sngo/_/g.yon pa mnyam gzhag rdo rje dang /_/g.yas pa sa gnon tshul can no/_/rgyan dang ldan par rang nyid bsgom/_/thugs kar pad zla'i steng du ni/_/de steng rang gi sa bon dang /_/
[\[307a.3\]]phyag mtshan phyag rgyas byin gyis brlab/_/rang nyid mi 'khrugs par bsgoms nas/_/sangs rgyas bzhi po phyogs dang bstun/_/rang rang phyag rgya ldan par bsgom/_/hUM las 'od 'phros pad+mo yi/_/'dab ma brgyad la lha mo brgyad/_/phyag mtshon brgyad las sku bskyed do/_/rtsa sngags brgyad po brjod pa
[\[307a.4\]]las/_/dri za'i phyogs su pad+ma can/_/sku mdog dkar mo dpal be'u bsnams/_/me yi phyogs su 'jigs byed ma/_/sku mdog dkar mo 'khor lo bsnams/_/gshin rje'i phyogs su rnam rgyal ma/_/sku mdog sngon po rgyal mtshan bsnams/_/bden bral phyogs su mdangs ldan ma/_/sku
[\[307a.5\]]mdog sngon mo gdugs bsnams pa/_/kU yi phyogs su 'od ldan ma/_/sku mdog dmar skya pad+ma bsnams/_/rlung gi phyogs su dkar sham ma/_/sku mdog dmar skya bum pa bsnams/_/gnod sbyin phyogs su dri med ma/_/sku mdog ljang gu 'bud dung bsnams/_/dbang ldan phyogs su yid gzhungs
[\[307a.6\]]ma/_/sku mdog ljang gu nya bsnams pa'o/_/sgo ma bzhi po 'dod lha ste/_/phyogs dang bstun zhing phyogs skyong dang /_/gzhal yas rim par bsgom par bya/_/de ltar dam tshig lha bskyed de/_/thugs ka'i rdo rje'i hUM las ni/_/'og min gnas su 'od 'phros pas/_/mi 'khrugs mdun nam spyi
[\[307a.7\]]bor bsam/_/rang lus mi 'khrugs bsgoms bstims la/_/ltag 'og rim pa ji bzhin du/_/lha yi go rims ji bzhin bar/_/sangs rgyas rnams kyis dbang bskur ro/_/yang na rang nyid lhar bsgoms la/_/mi 'khrugs mdun du bsgom par bya/_/gzungs drang pa yi ting 'dzin ni/_/thugs
[\[307b\]]
[\[307b.1\]]las 'od zer 'phros pa yis/_/de nyid sum brtsegs rang rang gzhan/_/lha dang bum pa mchod rten gtor/_/bum pa mchod rten la sogs nang /_/rgya mtsho zla ba pad+ma la/_/lha bskyed ye shes bstim par bya/_/dad pa dang ni dam tshig gis/_/bdag la rab tu dgongs par mdzod/_/oM ak+Sho b+h+ya dza/_a big+h+nAM
[\[307b.2\]]ta kr-i ta hUM phaT/_thal sbyar sor gnyis phyir bskyed de/_/ta thA ga to ta b+ha bA ya swA hA dzaH hUM baM hoH/_de nyid gdan la bzhugs pa la/_/mchod bstod la sogs dbul bya ste/_/oM ar+g+haM pra tIts+tsha puSh+pe/_d+hU pe/_A lo ke_/_gan+d+he/_ni bi d+h+ye shab+da/_ba liM ta pU ja khA hi khA hi/_chos nyid mnyam pa'i
[\[307b.3\]]dang las ma g.yos kyang /_/thugs rjes rtag tu mya ngan mi 'da' zhing /_/phrin las rnam bzhis 'gro ba'i don mdzad pa/_/bcom ldan mi 'khrugs pa la phyag 'tshal lo/_/gtor ma mgron du dmigs la bsngo/_/sgra dang sems dang gzhi la gzhol/_/yan lag bzhi dang dmigs pa gsum/_/
[\[307b.4\]]rang don du ni bsnyen pa yin/_/grangs dang dus dang mtshan ma'o/_/dngos grub sgrub pa'i bzlas pa ni/_/ngag dang shib bu rdo rje'i bzlas/_/yid kyis bzlas pa byas pa bzhi/_/me dang sgra dang sgra mthar gsum/_/brjod pa med pa'i bsam gtan te/_/thun gsum dag tu bzlas pa bya/_/gtong ma
[\[307b.5\]]mchod bstod gtor ma btang /_/ye shes gshegs dang dam tshig bsdu/_/de ltar thun gsum sbyor ba yis/_/bsnyen pa sngon du song ba dang /_/gang 'dod dngos grub bab pa'i phyir/_/de nas las la sbyar bar bya/_/bzlas brjod me la tshul khrims rlung gis sbar/_/brtson 'grus chen po'i me
[\[307b.6\]]lces sdig sgrib sreg_/pad+ma'i drod la char chu yis/_/kha zum 'od kyis 'byed pa dang /_/nyi ma me shel me 'byung bzhin/_/mi yi lus la dngos grub ster/_/mi gnas bsod nams ster bar byed/_/sgra yis thar pa ster bar byed/_/'di ni yid bzhin nor bu rin chen ltar/_/spyi bo'i gtsug tu
[\[307b.7\]]kun gyis bkur bar 'os/_/ngan song rnams las thar lam 'dis sgrub bo/_/rang gzhan mdun du bsgoms kyang dngos grub ster/_/mgon po mi 'khrugs pa yi ni/_/sgrub pa'i thabs mchog 'di bris pa'i/_/bdag gi dge ba'i las 'di yis/_/bdag dang 'gro ba thams cad ni/_/myur ba
[\[308a\]]
[\[308a.1\]]nyid du sangs rgyas nas/_/'gro la phan phyir chos ston zhing /_/sems can sdug bsngal las grol shog_/bcom ldan 'das mi 'khrugs pa'i sgrub thabs rgyas pa slob dpon dI baM ka ra shrI dz+nyA nas mdzad pa rdzogs so//_//paN+Di ta de nyid dang /_bod kyi lo tsA ba dge slong tshul
[\[308a.2\]]khrims rgyal bas bsgyur zhing zhus te gtan la phab pa'o//[ {D2654}]@/_mi 'khrugs pa'i sgrub thabs bzhugs//[# ]@##/_/bcom ldan 'das mi bskyod pa la phyag 'tshal lo/_/sgrub po dam tshig ldan pa yis/_/dgon pa'am grong mtha' la sogs par/_/khrus byas gtsang mar yongs
[\[308a.3\]]byas te/_/bde ba'i stan la 'dug byas nas/_/rang lhar gsal ba'i thugs ka ru/_/pad+ma zla ba'i steng du hUM/_/de las 'od zer 'phros pa yis/_/bla ma dang ni mi bskyod pa/_/spyan drangs mdun du bzhugs pa las/_/bdun po rnam par dag pa bya/_/tshad med bzhi [#]dang ldan par ni/_/chos rnams
[\[308a.4\]]thams cad dngos med par/_/sems kyis bsgom par bya ba yin/_/a las zla ba'i dkyil 'khor bsgom/_/rang rig [#]sa bon de dbus su/_/bsams nas dam tshig phyag rgya bca'/_/de nas rang gi sa bon dang /_/phyag mtshan phyag rgyas de byin brlab/_/de rnams gyur pa mi 'khrugs pa/_/zhal
[\[308a.5\]]gcig phyag gnyis sku mdog sngo/_/g.yon pa pad gzhag rdo rje dang /_/g.yas pa sa gnon tshul can bsgom/_/ltag 'og rim pa ji bzhin du/_/sangs rgyas rnams kyis dbang bskur ro/_/rang nyid rang lhar bsgoms nas ni/_/mi 'khrugs mdun nam spyi bor bsgom[#]/_/rang lus mi 'khrugs
[\[308a.6\]]bsgoms la bstim/_/thugs kar pad zla hUM las ni/_/dbus su mi 'khrugs pa nyid bsgom[#]/_/phyogs bzhir sangs rgyas bzhi bsgom bya/_/mchod dang bstod dang bzlas pa dang /_/gnyis su mchod bstod gtor ma sbyin/_/de ltar thun bzhi'i rim pa ni/_/bsnyen pa sngon du song ba yis/_/gang
[\[308a.7\]]'dod pa yi don du ni/_/sgrub pa las la sbyar bar bya/_/bcom ldan 'das mi 'khrugs pa'i sgrub thabs dpal mar me mdzad ye shes kyis [#]mdzad pa rdzogs so//_//rgya gar gyi mkhan po de nyid dang /_bod kyi lo tsA [#]ba dge slong tshul khrims rgyal bas bsgyur ba'o//_//
[\[308b\]]
[\[308b.1\]{D2655}#]@##/_/rgya gar skad du/_sarba karma [#]A wa ra Na bi sho d+ha ni maN+Dal bi d+hiH[#]/_bod skad du/_las kyi sgrib pa thams cad rnam par 'joms [#]pa zhes bya ba'i dkyil 'khor gyi cho ga_/bcom ldan 'das mi 'khrugs pa la phyag 'tshal lo/_/bden par gsungs la phyag 'tshal te/_/dkyil
[\[308b.2\]]'khor cho ga bri bar bya/_/gang du las ni yod gyur na/_/las kyi cho ga rnams med pa/_/de ni spyi yi rgyud dag las/_/gsungs pa'i cho ga mkhas pas brten[#]/_/dkyil 'khor sum stong dag dang ni/_/lnga brgyar gsungs pa gang yin pa'i/_/spyi yi cho ga bshad par bya/_/yid dang mthun [#]pa'i
[\[308b.3\]]gnas dag tu/_/sngags mkhan gzhan la phan brtson pa/_/snying rje ldan pas dbang bskur ro/_/grangs sam dus sam mtshan ma'am/_/bsnyen pa tshul bzhin byas pa yis/_/sa yi cho ga tshul bzhin bya/_/lha dang bum pa lhag gnas dang /_/gson gshin slob ma gang rung bas/_/bdun
[\[308b.4\]]po rnam par dag pa dang /_/skyabs 'gro sems bskyed sbyin par bya/_/so shing srung skud ku sha dang /_/chos bshad pa ni byas kyang rung /_/gtad dang drag po'i las dang ni/_/sbyang dang byin rlabs [#]bya mi dgos/_/gru bzhi sgo bzhi thig btab la/_/de yi dbus su pad+ma ni/_/'dab ma brgyad pa khru
[\[308b.5\]]do bri/_/dkyil 'khor lhag ma'i tshad dang ni/_/ci 'dod pa ni nyid du bri/_/yo long nga[#\u0f74] dag gis [#]kyang /_/bzlas brjod byas pas dkyil 'khor bri/_/phyi nas gcig nyid kyis kyang ni/_/tshig rkyang [#]du ni bri bar bya/_/dkyil 'khor kun du zlum por bya/_/de nas phyogs mtshams spyod pa dang /_/
[\[308b.6\]]'dod pa'i lha rnams bri bar bya/_/so so'i sngags kyi rim pa bzhin/_/de nas spyan yang drang bar bya/_/bdag po rnams kyi snying po yis/_/de yi 'og tu mchod par bya/_/bum pa gang ba de steng du/_/cho ga bzhin du rdzas gzhag go/_/las kun byed pa'i dkyil 'khor de/_/bsang [#]ba gsang ba'i
[\[308b.7\]]bdag po gsung /_/dkyil 'khor 'di ni kun bris nas/_/dngos grub thams cad 'grub pa dang /_/sgrub pa po ni dbang bskur ba/_/dkyil 'khor 'di dag nyid du bya/_/mchod pa la sogs thams cad kyang /_/rgyud las bshad pa bzhin du bya/_/zhes bshad pas 'dir khyad par ni/_'dab ma
[\[309a\]]
[\[309a.1\]]brgyad ba [#]dbus su ni/_/rdo rje chen po bri bar bya/_/'dab ma brgyad la bkra shis brgyad/_/shar du dpal be'u 'khor lo ste/_/lho ru pad+ma rgyal mtshan gnyis/_/nub tu gdugs dang bum pa ste/_/byang du dung dang nya bri'o/_/phur ba ra ba dra ba gzhag_/srung [#]ba rtsa ba'i sngags sam
[\[309a.2\]]ni/_/yang na de yi snying pos bya/_/bla re ba dan sku gzungs [#]sogs/_/mchod dang gtor ma la sogs dgram/_/'bru sman rin chen lnga ldan pa'i/_/bum pa de yi dbus su gzhag_/khrus dang chos gos ldan pa yi/_/rdo rje slob dpon mnyam bzhag pas/_/bdag dang gnas dang rnal 'byor
[\[309a.3\]]bsrung /_/shaM gis thams cad stong pa las/_/baM mam b+h+rUM [#]las gzhal yas khang /_/de nang pad+ma zla dbus su/_/bcom ldan 'das mi 'khrugs bskyed pa las[#]/_/pad 'dab brgyad la lha mo brgyad/_/pad+ma can dang 'od can ma/_/mdangs ldan ma dang dri med ma/_/dkar dang dmar dang sngo dang ljang /_/
[\[309a.4\]]dpal be'u [#]pad+ma gdugs dang dung /_/dbang po gshin rje chu bdag dang /_/gnod sbyin phyogs su bsgom par bya/_/'jigs byed ma dang rnal 'byor ma/_/dkar sham ma dang yid gzhungs ma/_/dkar sngo dmar skya ljang ba'i mdog_/'khor lo rgyal mtshan bum pa nya/_/me dang srin po rlung lha dang /_/dbang
[\[309a.5\]]ldan ngos su rnam par bsam/_/kun kyang sems dpa'i [#]skyil mo krung /_/zla ba'i rgyab brten [#]rin chen brgyan/_/g.yon pa thams cad dku la gtad/_/bkra shis lha mo brgyad kyi sngags/_/oM maM ga la shrI yaM [#]dza da ma dza swA hA/_oM maM ga la pad+ma swA hA/_oM maM ga la tsha traM [#]swA hA/_oM maM ga la shaM kha swA hA/_
[\[309a.6\]]oM maM ga la tsakra swA hA/_oM maM ga la d+h+wa dza swA hA/_oM maM ga la ka la sha swA hA/_oM maM ga la mang+h+ya swA hA/_spyan drang bstim dang mchod bstod bya/_/de yi snying ga'i zla ba la/_/gsang sngags dmigs te ci nus bzlas/_/mchod dang bstod dang gtor ma gtang /_/khrus byas brtsam [#]pa'i slob ma
[\[309a.7\]]rnams/_dkyil 'khor de yi mdun nyid du/_/bdun po rnam par dag pa dang /_/skyabs 'gro sems bskyed de la sbyin/_/gshin la brdeg [#]dang brab pa dang /_/'byor pa yong na sbyin sreg bya/_/de nas bum pa'i dbang bskur sbyin/_/'di ni sbyin pa'i rang bzhin chu/_/ser sna'i dri ma sbyong mdzad
[\[309b\]]
[\[309b.1\]]cing /_/sbyin pa dri yi [#]legs bsgos pas/_/khrus legs mdzad la phyag 'tshal lo/_/de ltar pha rol phyin drug la/_/gson po bkra shis rdzas brgyad bri/_/rak+Sha zhes pas bsrung bar [#]bya/_/a pa na yas byar par bya/_/mchod rten rab gnas tsha tsha gdab/_/ngan pa bzlog [#]la las 'di bya/_/'di ni
[\[309b.2\]]yid bzhin nor bu ltar/_/spyi bo'i gtsug tu bkur [#]ba'i 'os/_/chos bka' rgya chen zab mo 'di/_/rgyal po bzhin du mnyes par dka'/_/mnyes par gyur na de bzhin du/_/yon tan mchog gi nor sbyin byed/_/'di bris pa yi dge ba yis/_/ngan song rnam sbyang thar [#]lam sgrub/_/kun gyis
[\[309b.3\]]bzang po mthong bar shog_/slob dpon mar me mdzad kyis mdzad pa'i [#]dkyil 'khor gyi cho ga rdzogs so//_//paN+Di ta de nyid dang lo tsA [#]ba rin chen bzang pos bsgyur ba'o/_/[{D2656}]@##/_/mi 'khrugs pa'i sgrubs thabs bzhugs//_@##/_/mi 'khrugs pa la phyag 'tshal lo/_/mtshan nyid
[\[309b.4\]]ldan pa'i bum pa la/_/brdeg dang bdug dang mtshan ma dgod/_/nang du bcud rnams blugs la yang /_/mgul ching kha rgyan la sogs bcas/_/maN+Dal me tog bcas pa'i steng /_/bzhag la mchod sogs rim bzhin bsham/_/bdag dang gnas sogs bsrung byas la/_/mchod pa bsangs
[\[309b.5\]]shing byin gyis brlab/_/bdag nyid lhag pa'i lhar bsams nas/_/rang bzhin dag pa'i sngags brjod pas/_/bum pa sbyangs te baM las bskyed/_/rgya mtsho pad+ma zla stengs su/_/mi 'khrugs rgyal po spyan drangs la/_/bgegs bskrad rgyas btab mchod yon sogs/_/phul te dzaHhUM baM hoHsaM
[\[309b.6\]]dgug_/gdan la bzhugs gsol mchod bstod bya/_/'phro 'du tshul gyis bzlas brjod bya/_/brgya stong la sogs ci nus par/_/byas te mchod bstod gtor ma gtang /_/de ltar thun dang sbyor ba yis/_/ji srid 'dod kyi bar du bya/_/khrus kyi dus su bum nang lha/_/mchod bstod byas te
[\[309b.7\]]mkha' la bzhugs/_/de yis dbang bskur bsams la bkru/_/rang nyid lha yi sbyor ldan pas/_/rgyun gcod sngags la che ge mo/_/sarba pA baM zhes sogs pa'i/_/brjod cing bum pa'i chu rgyun gyis/_/bkru zhing de nas rma bya yi/_/sgro yis byab cing a pa na/_/zhes sogs brjod pas mi mthun
[\[310a\]]
[\[310a.1\]]phyogs/_/bsal bar bsams la slob ma de/_/mdun du gnas pas maN+Dal bya/_/bla ma la phul bla ma yis/_/srung skud srung 'khor gdags pa dang /_/ting 'dzin sngags dang phyag rgyas bsrung /_/lha la mchod bstod bzod par gsol/_/gtor ma byin la phrin las gzhol/_/
[\[310a.2\]]smon lam btab la gshegs su gsol/_/a k+Sha ro yi sngags brjod cing /_/maN+Dal mchod pa me tog bsdu/_/'di yis yid bzhin nor bu bzhin/_/mi mthun phyogs sel 'dod pa 'grub/_/slob dpon dpa' bo rdo rje mdzad pa'o/_/rdzogs so//[ {D2657}]@##/_/mi 'khrugs pa'i sgrub thabs bzhugs/_/
[\[310a.3\]]@##/_/mi 'khrugs pa la phyag 'tshal te/_/de yi sgrub thabs bri bar bya/_/rgyud las rigs kyi bu zhes pa/_/sgrub pa po yi mtshan nyid de/_/dal 'byor theg chen rigs can no/_/snying rje shes rab lon tan ldan/_/byams dang snying rje ldan pa dang /_/dad cing bla ma la gus dang /_/skyabs
[\[310a.4\]]su song zhing sems bskyed ba/_/dam tshig sdom ldan dbar thob pas/_/las kyi cho ga shes nas ni/_/dgon pa'i gnas sam grong gi mthar/_/las byas bde ba'i stan la 'dug_/khrus byas gtsang ma'i gos can gyis/_/bdun po rnam par dag pa dang /_/tshang med bzhi sogs ldan par
[\[310a.5\]]bsgom/_/chos rnams thams cad bdag med par/_/sems kyis bsgom par byas nas ni/_/a las zla ba'i dkyil 'khor bsam/_/rang gi sa bon dbus bsams nas/_/dam tshig dag dang phyag rgya dang /_/bsam zhing de bzhin nyid du bya/_/rnal 'byor pas ni bsgyur bar bya/_/lha yi
[\[310a.6\]]rnal 'byor tshul du bsgyur/_/de nas rang gi sa bon dang /_/phyag rgya phyag rgyas de byin brlab/_/lha yi go rims ji bzhin du/_/sangs rgyas rnams kyis dbang bskur ro/_/rang nyid rang gi lhar bsgoms nas/_/mi 'khrugs mdun nam spyi bor bsam/_/bdag nyid mi 'khrugs par bsgoms
[\[310a.7\]]nas/_/de nyid gsum sogs rang dang gzhan/_/bum pa mchod rten la sogs nang /_/rgya mtsho pad+ma zla ba la/_/dad pa dang ni dam tshig gis/_/tshur gshegs tshur gshegs bcom ldan 'dis/_/bdag gi mchod pa bzhes nas kyang /_/mchod pas bdag la dgyes par mdzod/_/oM big+ha nAn+ta
[\[310b\]]
[\[310b.1\]]kraMta hUM phaT/_/thal sbyar sor mo gnyis phyir bskyed/_/ta thA gto d+b+ha bA ya swA hA/_/dzaHtUM baM hoHsa de nyid gdan la bzhugs pa la/_/mchod dang bskyed dang bzlas ba bya/_/sgra dang sems dang gzhi la gzhol/_/lan lag bzhi dang dmigs pa gsum/_/gzhan don bsnyen pa byed pa ni/_/
[\[310b.2\]]dus dang mtshan ma'o/_/dngos grub bsgrub bya'i bzlas pa ni/_/dag dang shib bu rdo rje bzlas/_/yid kyi bzlas brjed bcas pa bzhi/_/me dang sgra dang sgra mtha' gsum/_/brjod pa med pa'i bsam gtan te/_/thun gsum dag tu bzlas pa dang /_/bstod nas mchod par gtong ma gtang /_/ye
[\[310b.3\]]shes gshegs dang dam tshig bsdu/_/mi gnas bsod nams ster bar byed/_/sgra mthar thar ba ster bar byed/_/bcom ldan 'das mi 'khrugs pa byon nas zhes pas rang lhar bsgoms pa'i rnal 'byor pas spyan ng+rang ba dang /_/mchod pa dang bstod pa dang /_bzlas pa dang /_bsgom pa byas
[\[310b.4\]]pas dngos grub stsol bar gyur pa'o/_/chos nyid mnyam pa nyid las ma g.yos kyang /_/thugs rjes gtan mya ngan mi 'da' zhing /_/phrin las rnam bzhis 'gro ba'i don mdzad pa/_/bcom ldan mi 'khrugs pa la phyag 'tshal bstod/_/bzlas brjod me la tshul khrims rlung gis sbar/_/
[\[310b.5\]]brtsom 'grus chen po'i me lces sdig pa sreg_/nyi ma me shel zhugs la me 'byung ltar/_/mi yi lus la dngos grub stsol bar mdzad/_/'di ni yid bzhin nor bu rin chen ltar/_/spyi bo'i gtsug tu kun gyis bkur bar 'os/_/ngan song rnam sel thar lam 'dis 'grub bo/_/rang gzhan mdun
[\[310b.6\]]du bsgoms kyang dngos grub ster/_/mgon po mi 'khrugs pa sgrub pa'i thabs slob dpon dzi tA ris mdzad pa rdzogs so//_//bla ma gnyan gyis rang 'gyur du mdzad pa'o//[ {D2658}]@##/_/mi 'khrugs pa'i sgrub thabs bzhugs//[# ]@##/_/bcom ldan 'das mi bskyod pa la phyag 'tshal lo/_/
[\[310b.7\]]sgrub po dam tshig ldan pa yis/_/dgon pa'am grong mtha' la sogs par/_/khrus byas gtsang mar byas pa yis/_/las byas bde ba'i stan la 'dug_/rang lhar gsal ba'i thugs ka ru/_/pad+ma zla ba'i steng du hUM/_/de las 'od zer 'phros pa yis/_/bla ma dang ni mi bskyod pa/_/
[\[311a\]]
[\[311a.1\]]spyan drangs mdun du bzhugs pa la/_/bdun po rnam par dag pa bya/_/tshad med bzhi [#]dang ldan par ni/_/chos rnams thams cad dngos med par/_/sems kyis bsgom par byas nas ni/_/a las zla ba'i dkyil 'khor bsam/_/rang gi [#]sa bon de dbus su/_/bsams
[\[311a.2\]]nas dam tshig phyag rgya bca'/_/de nas rang gi sa bon dang /_/phyag mtshan phyag rgya de byin brlab/_/de rnams gyur pas mi 'khrugs pa/_/zhal gcig phyag gnyis sku mdog sngo/_/g.yon pa pad gzhag rdo rje dang /_/g.yas pas sa gnon tshul can bsgom/_/ltag 'og rim pa ji bzhin
[\[311a.3\]]du/_/sangs rgyas rnams kyis dbang bskur ro/_/rang nyid rang lhar bsgoms la ni/_/mi 'khrugs mdun nam spyi bor bsam[#]/_/rang lus mi 'khrugs bsgoms la bstim/_/thugs kar pad zla'i hUM las ni/_/dbus su mi bskyod pa nyid bsgom[#]/_/phyogs bzhir sangs rgyas bzhi bsgom bya/_/
[\[311a.4\]]mchod dang bstod dang bzlas pa bya/_/sgra dang sems dang gzhi la gzhol/_/yan lag bzhi dang dmigs pa gsum/_/gzhan dang rang don bsnyon pa ni/_/grangs dang sus dang mtshan ma'o/_/dngos grub bzlas pa'i rim pa ni/_/ngag dang shib bu rdo rje bzlas/_/yid de brjod dang bcas pa bzhi/_/
[\[311a.5\]]me dang sgra dang sgra mthar gsum/_/thun gsum dag tu bzlas par bya/_/gnyis ni mchod bstod gtor ma sbyin/_/de ltar thun gsum sbyor ba yis/_/bsnyen pa sngon du rab song bas/_/gang 'dod dngos grub bsgrub pa'i phyir/_/de ni las la sbyar bar bya/_/pad+mo'i 'od la char chu yis/_/kha zum
[\[311a.6\]]'od kyis 'byed pa'am/_/nyi ma me shel mi 'byung bzhin/_/mi yi lus la dngos grub ster/_/bdag gi dge ba'i las rnams 'di dag gis/_/'jig rten du ni myur ru sangs rgyas shog_/'gro la phan phyir chos rnams ston byed cing /_/sems can sdug bsngal gzir las sgrol bar shog_/
[\[311a.7\]]bcom ldan 'das mi 'khrugs pa'i sgrub pa'i thabs rdzogs so//[ {D2659}#]@##/_/rgya gar skad du/_ho ma bi d+hiH[#]/_bod skad du/_sbyin sreg gi cho ga_/bcom ldan 'das mi 'khrugs pa la phyag 'tshal lo/_/sbyin sreg chen po'i rim pa ni/_/dkyil 'khor chen po'i dbus su ni/_/thab
[\[311b\]]
[\[311b.1\]]khung zlum po khru do bya/_/gru bzhi sgo bzhi rta babs bri/_/yang na ma bris pa yang rung /_/bud shing brtsigs te sreg rdzas bsog[# ]/mchod dang gtor ma la sogs dgram/_/bla re bris pa'i sa phyogs su/_/bde ba'i stan la 'dug ste bsgom/_/rab tu rdzas la brab brdeg [#]bya/_/me sbar me lha bskyed pa
[\[311b.2\]]ni[#]/_/raM las me lhar [#]drang srong ni/_/bgrang phreng ril ba phyag na 'dzin/_/tshur gshegs tshur gshegs 'byung po che/_/me lha'i rgyal po drang srong mchog_/dgang blugs zhal zas bzhes slad du/_/'bar ba'i gdan la bzhugs su gsol/_/oM ag+na ye dz+wa lA [#]ya dzaHhUM baM hoH/_gnyis su med
[\[311b.3\]]par bstims pa la/_/oM badzra yak+Sha hUM zhes/_bsangs te mar gyi dgang blugs dbul/_/mchod bstod sreg [#]rdzas rim par dbul/_/de nas mchod bstod me lha ni/_/gshegs pa'am 'bar ba'i rnam par ro/_/de nas pad+ma zla ba la/_/dad pa dang ni dam tshig gis/_/tshur gshegs tshur
[\[311b.4\]]gshegs bcom ldan 'dir/_/bdag la mchod yon bzhes nas kyang /_/mchod pas bdag la dgyes par mdzod/_/oM big+ha nAn+ta kr-ita [#]hUM phaT/_thal mo sbyar la mdzub gnyis dgyed[#]/_/oM ta thA ga tong+b+ha [#]bA ya swA hA/_dzaHhUM baM hoH/_/mchod dang bstod pa byas nas ni/_/mar dang gro dang sran ma
[\[311b.5\]]dang /_/zho dang sman dang dUr wa dang /_/ku sha yam shing me tog dang /_/til dang yungs kar la sogs bsreg_/thams cad rgyun gcod sngags kyis bya/_/khyad par las su bya ba ni/_/til dang yungs kar dag la ni/_/brgya'am stong ngam khri ru bsreg[# ]/sdig sgrib sbyong [#]ba'i las su bstan/_/
[\[311b.6\]]de nas mchod bstod gtor ma gtang /_/bsngo dang bzod par gsol te gshegs/_/rdzas lhag me yi lha la dbul/_/mchod bstod bzod par gsol te gshegs/_/khyod kyis sems can don kun mdzad/_/rjes su mthun [#]pa'i dngos grub stsol[#]/_/sangs rgyas yul du gshegs nas kyang /_/slar
[\[311b.7\]]yang 'byon [#]par mdzad du gsol/_/dman pa [#]bsdu zhing a kAr [#]bzlas/_/ji ltar grags pa'i bkra shis brjod/_/me yis [#]sbyangs pa'i nor bu bzhin/_/rang gi spyi bo'i gtsug tu bkur/_/sbyin sreg gi cho ga dI paM ka ra shrI dz+nyA nas mdzad pa rdzogs so/_/
[\[312a\]]
[\[312a.1\]{D2660}]@##/_/'phags pa rdo rje chos kyi ni/_rnal 'byor gcig pa sgom pa'i thabs/_/kun dga' snying po'i rjes 'brangs nas/_/rang la phan phyir 'di brtsam mo/_/de la rnal 'byor pa gang zhig byang chub tu sems bskyed pa/_gsang ba'i dkyil 'khor du zhugs shing dbang thob pa/_rig
[\[312a.2\]]pa'i sdom pa yongs su bzung ba/_ri bo'am nags sam/_chu 'gram mam/_skyed mos tshal lam/_gtsug lag khang la sogs pa yid dang rjes su mthun pa'i gnas su bde ba'i stan la 'dug nas/_dang por re zhig bdag med pa la lhag par mos pas nang gi bdag nyid can gyi khrus byas la
[\[312a.3\]]lkog ma'i phyogs su yi ge hrIHlas pad+ma 'dab ma brgyad pa bsams pa'i lce'i pad+ma'i 'dab mar hUM las rdo rje rtse lnga pa dkar po bskyed la/_badzra dzi hwa zhes bya ba 'dis byin gyis brlab par bya'o/_/lag pa gnyis su yang a las zla ba'i dkyil 'khor re re bsams la/_de gnyis kyi steng du hUM
[\[312a.4\]]gnyis las rdo rje rtse lnga pa gnyis bsam zhing lag pa'i sor mo rnams kyang rtse mor bsams la bgegs gzhom pa la sogs pa bya'o/_/de nas yi ge hUM las rdo rje me ltar 'bar bar bdag nyid bsams te/_khro bo ti rIn+ta ri'i phyag rgya bcings la/_oM gr-ih+Na badzra sa ma ya hUM baM/_zhes brjod la/_oM
[\[312a.5\]]badzra dz+wa lA na lArka hUM a b+hi Shiny+tsa mAM/_zhes bya ba dang /_rdo rje bsdams pa nang du bcings mthe bong gnyis gshibs te bsgreng bas sor mo'i steng nas dgab pa'i tshul du gzhag pa 'di ni ti rIn+ti ri'i phyag rgya ste/_'dis spyi bo nas brtsams nas phyogs bzhir rdo rje phreng ba'i dbang bskur ba blangs nas/_
[\[312a.6\]]oM TuM zhes pa'i yi ge gnyis kyi go chas go bgos la/_oM badzra dz+wA lA na lArka hUM/_zhes brjod cing g.yon pa'i khu tshur snying gar bzhag nas g.yas pa'i rdo rje khu tshur bsor zhing bgegs thams cad la bsnun par bya'o/_/de nas rdo rje me'i phyag rgya dang bcas pas bgegs bsreg par bya ste/_
[\[312a.7\]]hUM badzra a na la ha na da ha pa tsa ma tha b+hany+dza ra Na hUM phaT/_ces brjod par bya'o/_/rdo rje bsdams pa nang du bcings la sor mo rnams nang du 'bar ba lta bur byas te/_mthe bo rdo rjer 'greng ba 'di ni me'i phyag rgya'o/_/de nas rdo rje khu tshur gnyis bcings la mkhrig ma gnyis bsnol te mthe'u chung gnyis
[\[312b\]]
[\[312b.1\]]lcags kyur sprel la khams gsum rnam par rgyal ba zhes bya ba'i mdzub mo gnyis sdigs mdzub tu bsgreng ba ni rdo rje hUM mdzad kyi phyag rgya dang /_oM sum+b+ha ni sum+b+ha hUM/_gr-ih+Na gr-ih+Na hUM/_gr-ih+NA ba ya gr-ih+NA pa ya hUM/_A na ya ho b+ha ga bAn bid+yA rA dza hUM phaT/_ces bya ba'i sngags dang bcas pas rdo rje'i
[\[312b.2\]]ra ba dang dra ba rnams bya'o/_/de nas rdo rje 'khor lo'i phyag rgya dang /_oM badzra tsakra hUM zhes bya bas dkyil 'khor sprul par bya ste/_rdo rje khu tshur gnyis bcings nas/_/mdzub mo mthe bong rdo rjer mdud/_/rdo rje 'khor lo zhes grags te/_/dkyil 'khor thams cad sgrub byed yin/_/'dis phyogs
[\[312b.3\]]thams cad du g.yas phyogs nas bskor bas dkyil 'khor thams cad sprul bar bya'o/_/'di nyid khar bzhag la blta bzhin du rdo rje 'khor lo'i sngags lan brgya rtsa brgyad bzlas na dkyil 'khor thams cad du zhugs par 'gyur ro/_/de nas dkyil 'khor blos mngon sum lta bur dmigs
[\[312b.4\]]la me tog la sogs pas yang dag par mchod de/_oM sarba ta thA ga ta kA ya wAka tsit+ta pra Na me na badzra ban+d+ha nAM ka ro mI/_de nas phyag bzhi bya ste 'di ltar shar phyogs nas rdo rje thal mo brkyang ba la lus thams cad phab ste/_oM sarba ta thA ga ta pU dzo pas+thA nA ya At+ma nAM ni R+YA ta yA mi/_sarba ta thA
[\[312b.5\]]ga ta badzra satwa a d+hi tiSh+Tha swa mAM/_zhes bya ba 'dis phyag bya'o/_/de nas lho phyogs nas de bzhin du gnas pa las rdo rje thal mo snying gar bzhag ste dpral ba sa la reg par byas la/_oM sarba ta thA ga ta pU dza a b+hi She ka ya At+ma nAM ni R+yA ta yA mi badzra ra a b+hi Shiny+tsa mAM/_zhes bya ba 'dis phyag bya'o/_/
[\[312b.6\]]de nas ji skad du bshad pa'i rdo rje thal mo spyi bor bzhag ste kha sa la reg pa dang /_oM sarba ta thA ga ta pU dza pra warta nA ya At+ma nAM niR+yA ta yA mi sarba ta thA ga ta badzra d+harma pra warta ya mAM/_zhes bya ba 'dis phyag bya'o/_/de nas byang phyogs nas de bzhin du gnas pa las rdo rje thal mo spyi bo nas phab nas
[\[312b.7\]]snying gar sbyar la spyi bo sa la reg par bya ste/_oM sarba ta thA ga ta pU dza karmA Ne At+ma nAM niR+yA ta yA mi sarba ta thA ga ta badzra karma ku ru mAM/_zhes bya ba 'dis phyag bya'o/_/de nas sdig pa bshags pa dang /_rjes su yi rang ba dang /_bskul ba dang /_gsol ba gdab pa dang /_mchod pa nyi
[\[313a\]]
[\[313a.1\]]shus yang dag par mchod pa dang /_bdag dbul ba dang /_sems bskyed pa dang /_bla na med pa'i byang chub tu bsngo ba dang /_sdom pa la gnas pa'i bar du byas la/_de nas lag pa g.yas pa'i gung mo la oM mdzub mo la hUM/_srin lag la trAM/_mthe'u chung la hrIHmthe
[\[313a.2\]]bo la aHbsam zhing /_g.yon pa'i sor mo rnams la yang de bzhin du bkod de/_g.yas par gnas pa'i sa bon rnams la ni rnam par snang mdzad la sogs pa'i skur bsam mo/_/g.yon pa la gnas pa'i sa bon rnams ni rdo rje dbyings kyi dbang phyug ma la sogs pa'i skur bsams nas
[\[313a.3\]]phan tshun thabs dang shes rab dag bcas pa'i mngon par 'dod pas thal mo mngon du phyogs par byas te/_a n+yo n+ya a nu ga tAHsarba d+harmaH/_zhes brjod do/_/de nas sor mo rnams shin tu yang bcer te/_lha de rnams lha mo de dag gi thugs kar zhugs par bsams la/_a t+yan+ta a nu bra
[\[313a.4\]]beSh+TAHsarba d+harmaH/_zhes brjod do/_/de nas/_thal mo dam du bsdams pa las/_/sor mo thams cad bsnol ba ni/_/rdo rje thal mo bka' stsal te/_/rab tu bsdams phyir rdo rje bsdams/_/badzra any+dza li zhes bya ba ni rdo rje thal mo'i sngags so/_/badzra ban+d+ha zhes bya ba ni rdo rje bsdams pa ste/_badzra
[\[313a.5\]]ban+d+ha traT ces brjod cing snying gar lan gsum dral bar bya'o/_/badzra A be sha zhes bya bas rdo rje dbab pa'i dam tshig gi phyag rgya bcings nas aH/_zhes bya bas bdag nyid la dbab par bya'o/_/dbab pa de yang 'dis brtan par bya'o/_/tiSh+Tha badzra dr-i D+ho me b+ha ba shA shwa to me b+ha ba hra da yaM me a d+he
[\[313a.6\]]tiSh+Tha sarba sid+d+hi m+me pra yats+tsha hUM/_ha ha ha ha ho/_/badzra muSh+Thi/_zhes bya bas dam tshig gi rdo rje khu tshur bcings la 'di skad ces brjod do/_/oM badzra muSh+Ti baM/_de yi rjes la/_oM sarba a pA ya A karA Na bi sho d+ha na badzra sa ma ya hUM phaT/_ces bya ba phyag rgya dang bcas pas ngan 'gro thams cad dgug
[\[313a.7\]]par bya'o/_/rdo rje phyag rgya gnyis nang du/_/mdzub mo gnyis ni bcings nas su/_/legs par gyen du 'phangs pa ni/_/ltung ba slong ba'i dam pa'o/_/oM badzra pA Ni bi s+pho Ta ya ban+d+ha na ni pra mo k+Sha ya/_sarba a pA ya ga ti b+h+yaH sarba satwA ta thA ga ta badzra sa ma ya traT/_ces brjod cing sdig pa dral
[\[313b\]]
[\[313b.1\]]ba'i phyag rgya bcings la sdig pa thams cad dral bar bya'o/_/rdo rje bcing ba bsdams byas te/_/gung mo gnyis ka sbyar nas ni/_/tha ma bzhi yi rtse mor sbyar/_/sdig pa 'joms par grags pa yin/_/de nas mdun gyi dkyil 'khor gyi lha rnams badzra muHzhes brjod nas snying gar dgrol bar bya'o/_/
[\[313b.2\]]de nas rang gi snying gar gnas pa'i rdo rje'i dbus su rang gi snying po badzra d+harma zhes dam tshig gis bris la chos thams cad bdag med par bsgom par bya'o/_/de nyid dbyangs kyi yi ge bcu drug dang bcas pa zla ba'i dkyil 'khor gyi rnam par yongs su gyur par bsams la/_yang de'i steng du de nyid dang /_
[\[313b.3\]]yi ge ka la sogs pa skar ma'i rnam pa lta bu yongs su gyur pa las zla ba'i dkyil 'khor chen po'i gzugs can gnyis pa nyid du bsam mo/_/de las byung ba gang yin pa de la ni yang de'i tshe snying po dang bcas pa las rdo rje rtse lnga pa 'od zer gyi phreng ba dang bcas pa bsam mo/_/de nas de las byung ba
[\[313b.4\]]ni rang gi phyag rgya pad+mo'o/_/de nas rang gi phyag rgya'i dbus su rang gi phyag rgya'i nga rgyal du bsgom par bya ste pad+mo\u0f85haM/_zhes brjod do/_/rang gi snying po yang bzlas shing de bzhin gshegs pa thams cad kyi sku dang gsung dang thugs rdo rje'i dbyings phyag rgya la zhugs par bsams la bsnyems pa dang
[\[313b.5\]]bcas pas rdo rje bsor zhing badzra satwa haM zhes brjod par bya'o/_/de nas rang gi sngags badzra d+harma zhes brjod pas rang gi lha rdo rje chos sku mdog dmar skya sangs rgyas thams cad kyis brgyan pa/_stod dang smad pa ti'i tshi gu mnabs pa/_g.yon pa'i rdo rje khu tshur gyis thugs kar pad+ma'i sdong bu 'dzin
[\[313b.6\]]cing phyag g.yas pas kha 'byed pa'i tshul du mdzad pa/_sna tshogs pad+ma'i steng du zla ba'i dkyil 'khor la bzhugs par rang nyid bsams la 'di skad ces brjod par bya'o/_/ma hA sa ma ya satwA haM/_rang gi dam tshig gi phyag rgya bcings la 'di skad ces kyang brjod par bya'o/_/sa ma yo\u0f85haM/_de
[\[313b.7\]]nyid kyis snying ga dang /_dpral ba dang /_lkog ma dang /_spyi bor byin gyis brlab par bya'o/_/sa ma ya satwa a d+hi tiSh+Tha swa mAM/_de nas rang gi lha'i phyag rgya chen po bcings la rang gi snying po badzra d+harma dang sngags oM badzra d+harma hrIHzhes bya ba yang bzlas par bya'o/_/de nas sa ma ya aHzhes brjod de/_
[\[314a\]]
[\[314a.1\]]mdun du zla ba'i dkyil 'khor sprul la badzra d+harma a/_zhes bya ba 'dis de'i steng du pad+mar bdag nyid dbab par bya'o/_/de nas pad+mo\u0f85haM/_zhes pad+ma'i nga rgyal du rnam par bsgoms la/_pad+ma de nyid badzra Ne tro\u0f85haM/_zhes zlos shing rdo rje chos su bsgom par bya'o/_/de nas ye shes sems
[\[314a.2\]]dpa' rdo rje lcags kyu dang /_zhags pa dang /_lcags sgrog dang /_'bebs pa'i las kyi phyag rgya dang /_snying po de rnams kyis de nyid du dgug pa dang /_gzhug pa dang /_bcing ba dang /_dbang du bya'o/_/badzra aM gu sha dzaHbadzra pA sha hUM/_badzra s+pho Ta baM/_badzra g+haN+De hoH/_de rnams kyi las kyi
[\[314a.3\]]phyag rgya ni/_mdzub mo lcags kyu bcing ba ni/_/mthe'u chung las te lcags kyu che/_/mkhrig ma mdud pa mdzub gnyis gdub/_/rgyab gnyis kyang ni bsnyems te mnan/_/de nas bcom ldan 'das rdo rje chos kyi dam tshig gi phyag rgya rdo rje bsdams pa las/_mthe bo gnyis gshibs te mdzub
[\[314a.4\]]mo gnyis bkug la pad+ma lta bu dang /_badzra d+harma dr-i sh+ya zhes bya ba 'dis blta bar bya'o/_/ye shes sems dpa' de mthong nas/_/rang gi lus la rab tu bsgom/_/yang dam tshig gi phyag rgya de nyid dang /_dzaHhUM baM hoH/_zhes brjod pas rang gi lus la dgug pa dang /_gzhug pa dang /_bcing ba
[\[314a.5\]]dang dbang du bya'o/_/sa ma ya s+t+waM zhes brjod pas/_rgyab tu zla ba grub nas ni/_/sa ma ya s+t+waM a haM brjod/_der bdag sems dpa'i lus su bsgom/_/badzra d+harma zhes bya ba'i snying po dang /_oM badzra d+harma hrIHzhes bya ba'i sngags kyang brjod par bya ste/_de nas lce la rdo rje bsams la sarba kA ri zhes
[\[314a.6\]]chos kyi phyag rgya dgod par bya'o/_/de nas snying gar zla ba la rdo rje sna tshogs bsams la/_las kyi phyag rgya bcing bar bya'o/_/rdo rje khu tshur bcings te gar byas nas g.yon pa'i rdo rje khu tshur gyis/_pad+ma'i sdong bu 'dzin cing phyag g.yas pas pad+ma kha 'byed pa'i tshul du mdzad pa ni las kyi phyag
[\[314a.7\]]rgya'o/_/de nas phyag rgya chen po bcing ba ni rang gi snying gar sems dpa'i rdo rje bsams la sku mdog dang /_phyag mtshan dang /_bzhugs tshul la sogs ji lta ba bzhin du bsgom mo/_/dam tshig gi phyag rgya bcing ba la ni su ra ta s+t+waM zhes brjod par bya'o/_/de nas rang gi lus la rdo rje bsdu ba'i
[\[314b\]]
[\[314b.1\]]phyag rgya bcings te/_dzaHhUM baM hoH/_zhes brjod de/_yid kyis legs par sbyor ba yis/_/sangs rgyas thams cad gzhug par bya/_/de nas sbyor ba 'dis/_de rnams kyi rang gi dam tshig dang /_chos las dang /_phyag rgya chen pos rgyas gdab par bya'o/_/rdo rje dbyings kyi dam tshig
[\[314b.2\]]gi phyag rgya bcings la/_badzra d+hA tu dr-i sh+ya dzaHhUM baM hoH/_sa ma ya s+t+waM sa ma ya s+t+waM a haM/_zhes brjod do/_/de nas badzra d+hA tu/_zhes lan gsum brjod la/_oM sarba ta thA ga ta ma hA yo ge shwa ra hUM/_zhes bya ba bcom ldan 'das rnam par snang mdzad kyi sngags lan gsum brjod par
[\[314b.3\]]bya'o/_/de bzhin du mi bskyod pa dang /_rin chen 'byung ldan dang /_'od dpag tu med pa dang /_don yod grub pa'i phyag rgya bcings la 'di skad ces brjod do/_/badzra d+hA tu dr-i sh+ya dzaHhUM baM hoH/_sa ma ya s+t+waM sa ma ya s+t+waM a haM/_zhes bya ba dang /_badzra d+hA tu zhes bya ba spyi'i snying po lan
[\[314b.4\]]gsum brjod par bya zhing /_oM badzra satwa hUM/_zhes bya ba mi bskyod pa'i snying po dang /_oM badzra rat+na trAM/_zhes bya ba rin chen 'byung ldan gyi snying po dang /_oM badzra d+harma hrIH/_zhes bya ba 'od dpag tu med pa'i snying po dang /_oM badzra karma AH/_zhes bya ba don yod grub pa'i snying po yang lan
[\[314b.5\]]gsum brjod par bya'o/_/de rnams kyi dam tshig gi phyag rgya ni/_rdo rje bsdams pa ltar byas la/_gung mo myu gu ltar mnyam bsgreng /_/gung mo nang du gshibs pa ni/_/sangs rgyas gnyis pa'i yin par bshad/_/gung mo rin chen 'dra ba dang /_/gung mo pad+mo 'dra bar dgug_/sangs
[\[314b.6\]]rgyas lnga pa'i phyag rgya ni/_/de bzhin mdzub gnyis bkug pa'o/_/de bzhin gshegs pa'i dam tshig gi phyag rgya bcing ba la ni/_sa ma ya s+t+waM/_zhes brjod par bya'o/_/de bzhin gshegs pa rnams kyi ljags la chos kyi phyag rgya dgod par bya ste/_badzra dz+nyA na zhes bya ba ni/_sangs rgyas rnams
[\[314b.7\]]kyi phyag rgya yin no/_/snga ma bzhin du ljags la rdo rje bsams la sbyar ro/_/de nas/_las kyi phyag rgya bcings pa ni/_/rdo rje khu tshur dam bcings te/_/mnyam par bzhag pas gnyis su dbye/_/rdo rje'i phyag rgya gnyis bcings te/_/de nas bcing bar rab tu bshad/_/g.yon pa'i rdo rje mdzub mo ni/_/
[\[315a\]]
[\[315a.1\]]g.yas pa'i nang du bsgreng bar bya/_/byang chub mchog gi phyag rgya che/_/sangs rgyas byang chub sbyin byed pa'o/_/mi g.yo ba yi sa reg pa/_/rin chen gyi ni mchog sbyin pa'o/_/tshe dpag med pa'i ting 'dzin mchog_/gdon mi za ba'i mi 'jigs sbyin/_/de nas phyag rgya chen po bcing ba ni snying
[\[315a.2\]]gar sems dpa' rdo rje bsgoms te/_bcom ldan 'das rnam par snang mdzad ni sku mdog dkar po seng ge'i gdan la rdo rje'i skyil mo krung gis bzhugs pa/_byang chub mchog gi phyag rgyas rdo rje rtse mo lnga pa bsnams pa nyi ma'i 'od mnga' ba/_dar la'i stod g.yogs dang smad g.yogs mnabs pa/_rin po che'i
[\[315a.3\]]cod pan dang /_dar dpyangs kyis dbang bskur ba dang ldan pa zhal bzhi pa/_zhal dkar po shar phyogs su gzigs pa'o/_/de bzhin du mi bskyod pa dang /_rin chen 'byung ldan dang /_snang ba mtha' yas dang /_don yod grub pa yang sku mdog sngon po dang /_ser po dang /_dmar
[\[315a.4\]]po dang /_ljang gu'o/_/gdan ni glang po che dang /_rta dang /_rma bya dang /_nam mkha' lding la go rims bzhin du rdo rje skyil mo krung du bzhugs pa/_rdo rje dang /_rin po che dang /_pad+ma dang /_sna tshogs bsdams pa/_nyi ma'i 'od mnga' ba/_rin po che'i cod pan dang dar dpyangs
[\[315a.5\]]kyis dbang bskur ba dang ldan pa/_zhal gcig pa'o/_/de la rnam par snang mdzad kyi gnas ni spyi gtsug yin no/_/mi bskyod pa dang rin chen 'byung ldan dang snang ba mtha' yas dang don yod grub pa'i gnas ni snying ga dang /_dpral ba dang /_lkog ma dang /_spyi bo rnams yin no/_/de nas rdo rje
[\[315a.6\]]sems ma'i phyag rgya dang /_satwa badzri a d+hi tiSh+Tha swa mAM zhes bya bas snying gar byin gyis brlabs la/_snying ga'i zla ba la rdo rje rtse lnga pa'i gzugs su de bsam par bya'o/_/rdo rje rin chen ma'i phyag rgya dang /_rat+na badzri a d+hi tiSh+Tha swa mAM zhes bya bas rdo rje rin chen ma ni dbang bskur ba'i gnas su rdo rje rin po
[\[315a.7\]]che'i rnam par ro/_/rdo rje chos ma'i phyag rgya dang /_d+harma badzri a d+hi tiSh+Tha swa mAM zhes bya ba dang rdo rje chos ma ni lkog ma'i phyogs su rdo rje pad+ma'i rnam par ro/_/rdo rje las ma'i phyag rgya dang /_karma badzri a d+hi tiSh+Tha swa mAM/_zhes bya bas rdo rje las ma ni spyi bor sna tshogs rdo rje'i phyag rgya dang ldan par
[\[315b\]]
[\[315b.1\]]bskyed par bya'o/_/de nas oM badzra d+harma sa ma ya ma nu pA la ya/_badzra d+harma ya twe no pa tiSh+Tha/_dr-i D+ho me b+ha ba/_su toSh+yo me b+ha ba/_a nu rak+to me b+ha ba/_su poSh+yo me b+ha ba/_sarba sid+d+hi m+me pra yats+tsha/_sarba karma su tsa me/_tsit+taM shre yaHku ru hUM/_ha ha ha ha ho/_b+ha ga bAn/_sarba ta thA ga ta badzra ma m+me muny+tsa/_
[\[315b.2\]]badzrI b+ha ba ma hA sa ma ya satwa aH_zhes bya ba yi ge brgya pa lan gsum bzlas pas brtan par bya'o/_/de nas rdo rje rgyu'i las kyi phyag rgyas dkyil 'khor sprul la/_sa ma ya s+t+waM zhes brjod de/_rdo rje sems ma'i phyag rgya bcings la/_de nyid kyi gung mo gnyis kyis phreng ba blangs te/_sa ma ya
[\[315b.3\]]hUM/_zhes bya ba 'dis rang gi snying gar gnas pa'i dkyil 'khor du 'jug par bya zhing /_phreng ba de yang /_pra tI ts+tsha badzra hoH_zhes bya ba 'dis rang gi spyi bor dor bar bya'o/_/de nas phreng ba des/_oM pra ti gr-ih+Na twaM mi maM satwa ma hA ba la/_zhes bya ba 'dis rang gi mgo la bcing bar bya'o/_/
[\[315b.4\]]de nas oM satwa swa yan te tsak+Shu g+ha Ta na/_tad pa ru ta g+ha Ta ya ti sarba k+Sho/_badzra tsak+Shu ra nut+ta ra/_he badzra pa sh+ya/_zhes bya ba 'dis gdong g.yogs dgrol bar bya'o/_/de nas rdo rje lcags kyu nas brtsams te dkyil 'khor blta bar bya'o/_/yang rdo rje sems ma'i phyag rgya bcings te/_tiSh+Tha badzra/_
[\[315b.5\]]zhes zlos shir snying gar dkrol bar bya'o/_/de nas rdo rjes byin gyis brlabs pa'i bum pa las rdo rje khu tshur gyis chu blangs la/_badzra a b+hi Shiny+tsa/_zhes bya ba 'dis chu'i dbang bskur ba blang bar bya'o/_/de nas sangs rgyas lnga'i cod pan dang /_dar dpyangs kyi dbang bskur ba rdo rje dbyings kyi dbang
[\[315b.6\]]phyug ma la sogs pas blang bar bya'o/_/rdo rje dbyings kyi dbang phyug ma'i phyag rgya bcings la/_spyi gtsug tu oM las rnam par snang mdzad bskyed la 'di skad ces brjod par bya'o/_/oM badzra d+hA twI shra ri hUM a b+hi Shiny+tsa mAM/_mi bskyod pa'i phyag rgya bcings la/_yi ge hUM las dpral ba'i
[\[315b.7\]]steng du mi bskyod pa ste/_oM badzra badzri ni a b+hi Shiny+tsa mAM/_rin chen 'byung ldan gyi phyag rgya bcings la/_yi ge trAM las rna ba g.yas pa'i steng du rin chen 'byung ldan no/_/oM rat+na badzri ni a b+hi Shiny+tsa mAM/_'od dpag tu med pa'i phyag rgya bcings la/_yi ge hrIHlas rgyab tu ni 'od dpag tu
[\[316a\]]
[\[316a.1\]]med pa'o/_/oM d+harma badzre Ni hUM a b+hi Shiny+tsa mAM/_don yod grub pa'i phyag rgya bcings la yi ge a las don yod par grub par bskyed la 'di skad ces brjod par bya'o/_/oM karma badzri ni hUM a b+hi Shiny+tsa mAM/_rdo rje thal mo rab bcings la/_/mthe bong gnyis ni bsnol byas la/_/mdzub
[\[316a.2\]]mo'i rtse mo bkug nas ni/_/gung mo bsnyams pa'i tshigs su sbyar/_/rdo rje dbyings kyi dbang mor bshad/_/de nyid gung mo rdo rjer bya/_/gung mo gnyis ni rin chen 'dra/_/pad+mor srin lag mthe'u chung gung /_/lag pa'i sor mo rab tu brkyang /_/zhes bya'o/_/de'i rjes la oM TuM zhes bya ba
[\[316a.3\]]dang /_rdo rje khu tshur gnyis kyis snying gar mdud pa bcing ba'i tshul gyis go bgo bar bya zhing de bzhin du mgrin pa dang /_ltag pa dang /_yang snying ga dang /_nu ma'i bar dang /_yang snying ga dang /_mgrin pa dang rgyab dang /_dpral ba'i steng du bzhag_/dar dpyangs bcings pa'i tshul du byas
[\[316a.4\]]te sgeg pa dang bcas pas mtha' ma la sogs pa nas bkrol te/_badzra tu Sh+ya hoH/_zhes bya bas mnyes par byas te/_de nas/_sangs rgyas rnams kyi rdo rje'i dbang /_/di ring khyod la bskur bar bya/_/sangs rgyas kun du rab 'grub phyir/_/rdo rje 'di ni khyod kyis long /_/oM badzra a d+hi pa ti s+t+waM
[\[316a.5\]]a b+hi Shiny+tsa mi tiSh+Tha badzra sa ma ya s+t+waM/_zhes bya ba 'dis rang gi rdo rje'i dbang bskur ba blang par bya'o/_/rdo rjes rdo rje ming gi dbang bskur ba yang rdo rje de rang gi mgo la bzhag la/_oM badzra satwa s+t+waM a b+hi Shiny+tsA mi badzra nA ma a b+hi She ka ta/_kye rdo rje che ge mo zhes bya ba 'dis blang bar bya ste/_rang gi ming
[\[316a.6\]]yang gang yin pa de la kye zhes bya ba dang sbyar bar bya'o/_/de nas/_'di de sangs rgyas thams cad kyi/_/phyag na rdo rje'i lag na 'dug_/khyod kyis kyang ni rtag tu bcang /_/phyag na rdo rje'i brtul zhugs brtan/_/oM sarba ta thA ga ta sid+d+hi badzra sa ma ya tiSh+Tha e Sha twAM d+ha ra yA mi badzra satwa hi hi hi hi
[\[316a.7\]]hUM/_zhes bya ba 'dis rdo rje brtul zhugs blang bar bya'o/_/oM badzra satwa su saM gra ha da/_badzra rat+na ma nut+ta raM/_badzra d+harma gA ya nai/_badzra karma ka rod+b+ha ba/_zhes bya ba de glur blang zhing /_re re zhing rdo rje'i gar byas la/_rdo rje sgeg mo la sogs pa'i mchod pa brgyad kyi las kyi phyag rgyas yang dag
[\[316b\]]
[\[316b.1\]]par mchod de/_lag pa g.yon pas dril bu blangs la/_g.yas pas rdo rje gsor zhing /_rdo rje'i tshig tu 'di skad ces brjod par bya'o/_/Tak+ki hUM dza/_yang rdo rje de rab gi snying gar stod pa'i tshul gyis 'jog cing /_Tak+ki dzaHhoH/_/zhes brjod par bya'o/_/yi ge hUM nyid kyis gzung bar byas la/_
[\[316b.2\]]thog mtha' med pa'i sems dpa' ni/_/rdo rje sems dpa' dga' ba che/_/kun du bzang po kun bdag nyid/_/rdo rje snyems bdag bdag po'i bdag_/chos kyi dril bu dkrol bar bya'o/_/srid pa ngo bo nyid kyis dag_/ngo bo nyid kyis srid bral byas/_/rang bzhin dag pa'i sems dpa'
[\[316b.3\]]mchog_/srid pa'i mchog ni mdzad pa yin/_/d+harma aHzhes bya ba ni dril bu'i sa bon no/_/srid pa'i bde ba shin tu chung /_/sdug bsngal chen po dag bya'i phyir/_/shin tu bde ba dam pa'i thabs/_/dam tshig 'di ni rtag tu bskyed/_/'dod pa'i longs spyod thams cad ni/_/ci 'dod pa ni
[\[316b.4\]]bsten bzhin du/_/rang gi lha rnams sbyor ba yis/_/bdag dang gzhan la mchod par bya'o/_/de nas dril bu de krol zhing dam tshig gsum gyi glu'i mchod pa bya ba ni 'di yin te/_oM nam mkha' skye ba'i mtshan nyid phyir/_/thog ma mtha' ma med pa'i mchog_/rdo rje sems dpa' deng grub
[\[316b.5\]]mdzod/_/kun mchog dngos po chen po ste/_/dbang phyug chen po lhag pa'i lha/_/rdo rje 'dzin pa kun gyi rgyal/_/mi 'gyur mchog tu bdag grub mdzod/_/nyes pa mi mnga' rtag pa khyod/_/'dod chags kun gyi rjes chags la/_/'dod chags chen po dga' ba che/_/bcom ldan de nyid kyis
[\[316b.6\]]grub mdzod/_/shin tu dag pa kun gyi mchog_/gdod nas grol ba de bzhin gshegs/_/kun du bzang po kun bdag nyid/_/byang chub sems dpa' bdag grub mdzod/_/dngos grub chen po kun gyi mchog_/dbang phyug chen po phyag rgya'i mchog_/grub pa'i rdo rje cher bstod pa/_/rdo rje
[\[316b.7\]]snyems pa bdag mdzod cig_/de nas rdo rje chos kyi phyag rgya chen por gnas te/_oM badzra At+ma ko\u0f85haM/_zhes bya ba 'dis rang bzhin gyis dag pa'i mos pa byas la/_oM sarba sa mo\u0f85haM/_zhes bya ba 'dis bdag med pa'i mnyam pa nyid kyi rang gi lha'i ngo bo nyid du bsams la/_ji srid mngon
[\[317a\]]
[\[317a.1\]]par gyur pa de srid du thun bzhir rim pas bsgom par bya'o/_/bsgom pas skyo na snying ga'i zla ba'i dkyil 'khor la kun nas 'khor ba'i tshul du yid kyis bzlas pa'i sngags bris la/_bsam gtan gyis ni gsang sngags bzla/_/myur ches pa dang bul ches dang /_/mi gsal
[\[317a.2\]]gug skyed nyams pa dang /_/rnam rtog spangs te bzla bar bya/_/zhes bya ba'i tshul gyis ji srid skyo bar ma gyur ba de srid kyi bar du brjod par bya'o/_/de nas phyag rgya chen po'am sngags gtong 'dod na yi ge brgya pa rdo rje'i tshig gam yid kyis bzla'o/_/de nas ye shes sems dpa' yid kyis mdun
[\[317a.3\]]du bzhugs par bsams la me tog la sogs pa dang /_sgeg mo la sogs pas tshul bzhin du mchod la bzod par gsol nas/_oM khyed kyis sems can don kun mdzad/_/rjes su mthun pa'i dngos grub stsol/_/slar yang gshegs par mdzad du gsol/_/badzra muHzhes brjod de rdo rje
[\[317a.4\]]sems ma'i phyag rgya gyen du bkrol bas gshegs su gsol lo/_/srung ba byas nas mdo sde zab mo bklag pa la sogs pa bya'o/_/bdag 'dra rmongs pa gang dag gis/_/'di 'dra legs par ga la 'gyur/_/mkhas pa'i rjes su 'brangs pa'i phyir/_/'di la the tshom mi bya'o/_/'phags pa
[\[317a.5\]]rdo rje chos kyi rnal 'byor gcig pa'i sgrub thabs rdzogs so//[ {D2661}]@##/_/rgyan dam pa sna tshogs pa rim par phye ba bkod pa bzhugs//_@##/_/bcom ldan 'das dpal rnam par snang mdzad la phyag 'tshal lo/_/bzhi bcom drug ldan mtha' gnyis 'das/_/bdag gzhan gnyis ka'i
[\[317a.6\]]dpal mnga' zhing /_/rnam pa rnam med rnam snang mdzad/_/sku gsum che la phyag 'tshal lo/_/'jig rten pa la 'jig rten 'das pa dgos/_/dkyil 'khor dam tshig sgrub la yo gar 'brel/_/sku bzhi lha lnga yang sgos byang chub sems/_/dga' dang don bsdebs s+thi ra ma tis bshad/_/
[\[317a.7\]]spyir ni ston pa rnal 'byor nas/_/ma 'ongs ba dag sgrub thabs la/_/sde snod gsum gsungs snying po lnga'i/_gsang sngags rdo rje rgyud mchog las/_/bsgrub par bya ba'i 'khos dag ni/_/bar 'dir ma lus mdo gdon pa/_/rlung bcad dang po sa gzhi gzung /_/gnyis pa sta gon gnas par
[\[317b\]]
[\[317b.1\]]bya/_/nub gsum pa la gzhug pa'o/_las rnams thams cad bdag bsgoms la/_/sa stengs zla gam tshon sngon bsku/_/thig le bdun bris rlung rgyal dud/_/sha zhon ba dan dgug sogs bya/_/kham por laM dang hri yis bcad/_/g.yogs pa bal mig dong gzhug bcing /_/phur bus btab
[\[317b.2\]]phyung 'o mas bkru/_/zhag bdun bdun nas bya bar bshad/_/mtsher sa'i dbyangs las 'byung ba bzhin/_/brtag dang bslang dang gzugang phur rin/_/bskrad dang bsrung zhing sbyang dang bdun/_/de bdun ldan na las rnams 'grub/_/phyi nang brtag pa rung mi rung /_/bslang ba mngon nyo mi mngon nyo'o/_/de
[\[317b.3\]]dus dbang bcom sbran par bya/_/gzung ba rnam rgyal khro bo phur/_/bstan pa skyong ba'i bdag po lnga/_/rin chen la sogs nyi shu lnga/_/gus bcas rin du sbyin par bya/_/de nas phyag na rdo rje drag_/bdud rtsi 'khyil bas bskrad par shis/_/hUM swA AM hA gsum du ni/_/phyogs bzhir
[\[317b.4\]]mtshan bsgyur rtse gsum 'gros/_/ma dang Ta las nyi zla'i dkyil/_/shin tu khros byas mgo bstod de/_/hUM hUM hUM gi nga rgyal bya/_/lha dang lha min la sogs pa/_/'di na ma gnas mgo 'gas dengs/_/hUM rdo rje rigs mchog pho nya mang po'i tshogs/_/rig pa mang pos bsten pa'i lha mo de/_/
[\[317b.5\]]bzlas pa tsam gyis bgegs rnams phung ba dang /_/rngam pa 'thon cing phyogs bcur 'bros par 'gyur/_/ral gri spu gri nags tshal gtams pa yi/_/lcags bsregs sa gzhi rdo rjer nges shes pas/_/phyogs 'di nas ni myur du 'bros par 'gyur/_/bcom ldan mgon po 'jig rten phan
[\[317b.6\]]phyir gshegs/_/ngas ni gnas mchog 'di dag kun bsrungs pas/_/gnod byed bgegs kun 'di na ma gnas shig_/hUM hUM hUM na maHsa man+ta badzrA NAM sarba ta thA ga te a nu ga te/_ban+d+ha si na/_ma hA sa ma ya nir dzA te/_sma ra ni a pra ti ha ta/_ka Ta ka Ta/_tsa ra tsa ra/_ban+d+ha ban+d+ha/_da shi ti da
[\[317b.7\]]sha na sarba ta thA ga te/_a nu gan+te/_pra ba d+harma la ma ta bi dzA ya/_b+ha ga ba ti ku ru bi ku le/_le lu pu re swA hA/_de yis bdud srin rod rod por/_/rigs lnga'i phra men g.yog bcas kun/_/ci bgyi zhes su brjod pa dang /_/khyed kyis bgegs bskrad tshar gcod par/_/las kyi bdag po'i
[\[318a\]]
[\[318a.1\]]grogs bya'o/_/dus gsum sangs rgyas thams cad kyi/_/mngag gzhug pho nya'i las mdzad pa/_/khro chen bdud rtsi 'khyil pa yis/_/bgegs kyi sbyor ba rgyun chod cig_/na mo badzra rat+na tra yA ya/_na maHts+tsaN+Da badzra pA Na ye/_ma hA yak+Sha se nA pa ta ye/_na mo badzra krod+hA ya/_ma hA daM Sh+Tod ka Ta b+he
[\[318a.2\]]ra bA ya/_a si mu sa la pa ra shu pA sha ha stA ya/_tad+ya thA/_oM a mr-i ta kuN+Da li/_kha kha khA hi khA hi khA hi/_tiSh+Tha tiSh+Tha tiSh+Tha/_ban+d+ha ban+d+ha ban+d+ha/_ha na ha na ha na/_gr-ih+Na gr-ih+Na gr-ih+Na/_gardza gardza gardza/_s+pho Ta ya s+pho Ta ya s+pho Ta ya/_bi s+pho Ta ya bi s+pho Ta ya bi s+pho Ta ya/_sarba big+h+nAn ma hA ga Na pA ti/_dzi bin+tAn+ta kA rA ya swA hA/_
[\[318a.3\]]de bzhin du swa dang oM dang hAs bsgyur te/_rat+na pad+ma karmas mtshams gcad do/_/srung ba'i las dag bya ba yang /_/de bzhin stegs bu brtsigs nas su/_/lugs ma'i phyag rgya'am bdag gnas te/_/rgyan ldan de yis bdag gzhan srung /_/srung chen mo dang phyag rgya lnga/_/brtan rgyal brjid legs bde
[\[318a.4\]]bar gnas/_/badzra bzhi yis bsrung bar bya/_/sa rnams gzhan gyis ma gtses dang /_/'bab chu rgya mtshor ma gyur la/_/nyi zla'i mig dang yig 'bru'i tshogs/_/sbyang zhing spel ba'i las bya'o/_/kun rdzob don dam gnyis su brtag_/gleng gzhi rgyu dang bsnyen pa dang /_/nges pa'i tshig dang byang chub
[\[318a.5\]]sems/_/sta gon gnas dang phan yon rnams/_/mdor bsdus yan lag bdun bshad rigs/_/ci don gang la gang zhus bshad/_/chos rnams don bsgrub bstod gleng gzhi'o/_/ngo mtshar don zhus bshad thos langs/_/dran pa dang skyes gleng gzhi rgyu/_/mtshan ma dus dang grangs la brtson/_/
[\[318a.6\]]thabs la ma reg bsnyen pa'o/_/rang bzhin ting 'dzin gzugs brnyan gsum/_/sngags dang de don maN+Dal te/_/dga' ba chen po de nges tshig_/byang chub mchog gi sems ldan bskyed/_/sbyangs pa don dam kun rdzob bo/_/lha dang mi dang yo byad gsum/_/ting 'dzin nan tan sta gon bya/_/lha rnams
[\[318a.7\]]sta gon je gnas te/_/gnyis pa mi rnams sta gon no/_/tha ma yo byad sta gon bya/_/rim pa de yis las rnams 'grub/_/dkyil 'khor dag la las kyi skal yod gang /_/de bzhin gshegs dang 'khor gyi lha rnams dag_/bsgrub pa'i don phyir lhag par sngar mchod la/_/dri zhim maN+Dal gsol btab sta
[\[318b\]]
[\[318b.1\]]gon gnas/_/rtse gcig dul ba'i sems ldan slob ma rnams/_/chos gtam rim pas shin tu dbugs phyung ste/_/ku sha tshems shing phyag rgya mchog rnams dang /_/dag pa'i chus reg gtsang byas sta gon gnas/_/ston pa rdo rje gdan dag la/_/nam gshegs zhes ni brgya byin zhus/_/ku sha phul dang
[\[318b.2\]]dbang ldan gyi/_/tshod 'dzin bzhud ces de bzhin no/_/phyag na rdo rjes ston pa la/_/bil ba phul nas u dum dang /_/a shwad+tha yis tshig dbang sprul/_/phyag rgya rgya gram sku gsum mam/_/yang na cho ga'i phyag rgya dang /_/ldan pas pho g.yas mo g.yon dpung /_/de yis bdud las rgyal bar 'gyur/_/
[\[318b.3\]]bdag po sngags g.yog dam bcas te/_/dus gsum sangs rgyas ku sha brlag_/oM badzra tsakra tik+Sha hrI/_oM AHhUM a b+hi Shiny+tsa a/_'khor lo ral gri pad+mar gyur/_/bshad dang bsrung ba tshems shing brlab/_/oM badzra ha sa pa sha traM traM/_tshig dbang lha mos bkra shis rgyal/_/khro bo bcu yis
[\[318b.4\]]srung skud brlab/_oM badzra a mr-i ta kuN+Da li ban+d+ha rak+Sha haM/_rdo rje 'bar ba'i go char ldan/_/'jig rten 'di'am 'di nas gzhan/_/yod med ming nas bos nas bri/_/'phan dang nor bu gdugs ldan byung /_/cho ga ma rdzogs bar du ni/_/khams gsum bdag po rnam rgyal la/_/gtad pa'i
[\[318b.5\]]las rnams byas gyur na/_/de ni bde gshegs 'dra bar 'gyur/_/de ltar gtad pa ma byas na/_/slob dpon de yi las rnams ni/_/myur du 'grub par mi 'gyur zhes/_/thub pa'i gtso bo nyid kyis gsungs/_/bcom ldan khams gsum rnam rgyal gyi/_/mtshan nyid bdag gis bsgrubs pas na/_/
[\[318b.6\]]thugs rje bskul lo mthu mnga' ba'i/_/rgyal bas 'di la byin gyis rlobs/_/oM badzra kro d+ha trai lokya bi dza ya/_sa ma ya tiSh+Tha badzra hUM/_g.yas g.yon mdun rgyab byang chub sems/_/spyan ras gzigs dang nam snying ngo /_/rnam rgyal las rnams ma byas na/_/sdig can de dag mi thar zhes/_/
[\[318b.7\]]bde gshegs rgyal ba nyid kyis gsungs/_/sangs rgyas kun gyis gdan du brlabs/_/oM badzra dUr ba maM ga la tiSh+Tha tsakra hrI/_lha grangs bzhin du dbus nas dgod/_/ku sha'i steng nyal rmi ltas gdab/_/gzhan bsrung tshig dbang lha mos brlab/_/oM badzra ha sa pa sha traM hrI/_ma ga la tiSh+Tha hUM/_
[\[319a\]]
[\[319a.1\]]ngag gi nyes bzhi dag par byed/_/srung ba chen po chen mos brlab/_/oM badzra ban+d+ha rak+Sha haM/_badzra ka ba tsa man+du/_lus kyi nyes gsum dag par byed/_/mchod pa'i yo byad bzhugs gnas brgyan/_/bla re 'phan gdugs rgyal ba dan/_/lnga ldi tshon dang tshon skud bcas/_/mda' dang
[\[319a.2\]]ral gri phur bu bum/_/ci bgyi khyad par che rtags so/_/dar dang do shal dril bu rnga/_/nor bu me long spyan nyi zla/_/yon chab bdug spos me tog dri/_/me bshos 'o sbrang mar bu ram/_/bza' btung bca' ba sbyor legs bsog_/gtor ma nas kyi thug pa dang /_/til dang yungs kar yos 'bras dang /_/
[\[319a.3\]]'bras chan nas gro ma ngu pa/_/ga pur gtsang 'bob yam bud shing /_/shag te'u shug te'u dgang blugs gzar/_/phur bu gtun shing zhi ba'i rdzas/_/'o ma'i thug pa zho 'bras chan/_/nas ngar chan til sbyar gsum dang /_/nA ga pus pa bcil ba'i 'bras/_/'bru rnams rnam lnga bur sbrang ser/_/sgron
[\[319a.4\]]shing shag te'u sgron the'u dgang /_/blugs gzar yam shing bud shing rdzas/_/ba dang ra lug zho dag ni/_/bsrubs ma thag gi mar gsar dang /_/zangs phye tsha rnams yungs kar dang /_/skye tshe til dang zhim thig le/_/la phug yungs nag rdog chung dang /_/skyer ba'i shing tog thams cad dang /_/sbang ma'i
[\[319a.5\]]gtor ma skyar ba dang /_/dmar po'i shing ngam tsan+dan dmar/_/shag te'u tsan+dan yam bud shing /_/dbang gi phye ma ri lu sogs/_/btsag dang rgya skyegs kyis byugs te/_/dbang gi mchod dmar dgang blugs gzar/_/sha dang rus pa khrag dang skra/_/yungs kar yungs nag ske tshe dug_/dur khrod thal
[\[319a.6\]]ba rdo rje lcags/_/ko ba gtub pa'i dum bu dang /_/mgal dum seng ldeng tsher nag la/_/yam shing bud shing a ri sta/_/shag te'u tsher te'u rtsub par bya/_/drag shul spyod pa'i dgang blugs rdzas/_/rnam gsum phur bu gtun shing ni/_/so so'i shing la bya ba'o/_/zlum po gru bzhi zla gam dang /_/
[\[319a.7\]]gru gsum por ni bya bar bshad/_/zhi rtse rgyas par dbang gi sbom/_/drag po brdungs pa dag gi'o/_/zhi rgyas dbang drag bzhi yis bstan/_/pad+ma ku sha khri dang gsum/_/drag po sa gzhi nyid las shis/_/rgyal thabs las rnams kun gyi mchog_/rnam rgyal la sogs khro bo rnams/_/sbyin sreg
[\[319b\]]
[\[319b.1\]]kun gyi dang por mchod/_/rten yang phyogs phyogs khro bo la'o/_/sbyin sreg bum rgyan ldan bzhi yum/_/dpal rtse rtse gsum mda' gzhu sogs/_/kha dog chas gos g.yab dar dang /_/zhal khebs la sogs byang phyogs bsog_/gzhan yang las bzhi hom shing sogs/_/bsog pa nyid du
[\[319b.2\]]bya ba yin/_/rgyu bzang gser las nyis 'gyur ro/_/kha dog lnga las 'brel pa yi/_/bde gshegs gtso bo'i sku tshad do/_/gdugs chen gser gyi yu bar ldan/_/dkyil 'khor yog po'i sor phran can/_/dkar nag dmar ser le brgan dung /_khro bo ljang ser brgyan pa'o/_/khru brgyad
[\[319b.3\]]dpangs la khru bzhi lce/_/yu ba drang po ring po la/_/btags pa brgyad ni rgyal mtshan tshul/_/kha dog so so ci 'dra'o/_/kha dog sna tshogs nas 'bras tshul/_/bcas bcag rtsibs su 'brel pa'o/_/dkar po dmar po de bzhin ser/_/sngon po dang ni gnag dang lnga/_/tshon sna lnga po de la ni/_/
[\[319b.4\]]bde gshegs dkyil 'khor gang yin bsgom/_/thig skud dkyil 'khor gang yin pa'i/_/yum grangs bzhin du bsgril bar bya/_/rta babs brgyad dang dri zhim shing /_/chu srin khas gzung zlum sa gzugs/_/khru phyed bzhi mgo rgya mdud can/_/dkyil 'khor rnams ni zur bzhi la/_/chags
[\[319b.5\]]pa'i mtshan ma chags pa ni/_/rdo rje mda' bzhi khru do gzugs/_/thugs rje chags pas 'gro ba 'dren/_/mi shes rgya mo 'dra ba yis/_/mtha' gnyis gcod dang mi gnas phyir/_/khru do zur bzhir legs par bri/_/seng ldeng tsher ma can la sogs/_/sor ni brgyad pa cod pan can/_/khro bo lngas
[\[319b.6\]]sngags bar chad sel/_/bum pa nag por ri med/_/nyi shu rtsa lnga'i cho gar ldan/_/dkyil 'khor dag gi tha ma yang /_/sngon po dmar po gang yod pa'i/_/mu tig me tog la sogs pa/_/bsdogs pa'i dbus na rin chen can/_/tsong tsong dag la dpyad par bya/_/rta babs bar ni tsong tsong las/_/
[\[319b.7\]]gser dngul zangs 'khar dpyangs pa'i sgra/_/dkon mchog gsum gyi mtshan yang brjod/_/gtsang ma'i spu dang a shwad shun/_/dar dkar dag dang gsum la ni/_/rnga yab dar shing gser dngul sogs/_/tsong tsong dgal dpyad par bya/_/rin chen yid 'ong phreng ba'i tshogs/_/tsong tsong
[\[320a\]]
[\[320a.1\]]dag la dpyad par bya/_/dus gsum sangs rgyas thams cad kyi/_/'gro ba ma lus rang bzhin mtshon/_/gzugs brnyan chu zla smig rgyu zhes/_/rtogs par bya phyir sbyang bar bya/_/dus gsum sangs rgyas thams cad kyi/_/thugs kyi ye shes mtshon pa'i phyir/_/mkhas
[\[320a.2\]]par rin chen la sogs pas/_/sa gzhi snying po can du bya/_/'phan phran nyid la skal bzang dang /_/bkra shis tsa ka lis brgyan pa/_/nyi zla pad+mas mtshon pa yang /_/gtso bo dag la dpyangs pa'o/_/yon chab bdug spos dri chab bre/_/me tog mar me khal dag dang /_/lha bshos khur ba lha
[\[320a.3\]]grangs so/_/'o ma sbrang rtsi bu ram mar/_/bre re btung ba bca' ba'i tshogs/_/gtor ma'i rgyu cha sna tshogs dang /_/'byung po'i kha zas bsog par bya/_/gzhan yang zhi ba'i mchod rdzas ni/_/til dang yungs kar 'bras yos 'bras/_/nas dang gro dang ga pur rnams/_/bul gang yin no nas
[\[320a.4\]]thug dang /_/'bras chan ma du bre gang shis/_/gzhan yang rgyas dbang drag po yi/_/thug pa thams cad bre re'o/_/gzhan ma kun la phul re'o/_/lha bshos khur ba dog gu rnams/_/lha grangs bzhin du bsog par bya/_/pad+ma lhor bting ku sha nub/_/khri ni shar te gru gsum byang /_/las
[\[320a.5\]]bzhi'i gdan ni dgod par bya/_/rnam par rgyal lam khro phyogs hom/_/spyan sogs yum bzhis lhag chad 'bum/_/dbang po zhi bzla ba 'dra/_/dbang po rgyas pa pad+ma 'dra/_/dbang po dbang ni nyi ma 'dra/_/dbang po drag po dud pa 'dra/_/dbyig pa bgrang phreng spyi blugs gzung /_/dang po ting 'dzin
[\[320a.6\]]gyis bskul nas/_/bum pa zla ba pad+ma dang /_/btud pa'i mdangs ldan bsil byed yum/_/bdud rtsi'o ma bu ram zho/_/bkang ba'i bum pa so so la/_/rin chen 'phan byang gdugs ldan te/_/rnam snang mdzad dang gsum dag gis/_/zhabs kyi drung du gzung ba dang /_/khams gsum sems
[\[320a.7\]]can thams cad kyi/_/las dang sdug bsngal zhi bar byed/_/oM ga na ga ga ne lo tsa ne/_tsa le tsa le tsu na te/_ga tang gu tang shIn+taM ku ru swA hA/_dpal rtse rnon po rtse gsum pos/_/dug gsum 'joms pa'i las rnams mdzod/_/lus ngag yid gsum sbyang ba dang /_/btab pas gshegs
[\[320b\]]
[\[320b.1\]]chags brlab par byed/_/hom zlum lham pa zla gam e/_/rdo rje pad+ma mda' gzhu dang /_/rtsang thod rgyan gyis mdzes rgyan gdengs/_/zhi rgyas dbang drag lha rnams mchod/_/yaM baM e yi dkyil 'khor drang /_/phying bu'am ni dar gtsang 'bob/_/du yod pa la zung re'o/_/yam shing
[\[320b.2\]]dkar ser dmar nag la/_/khung ni khyad par rang sor gcal/_/brgyad dang bcu drug nyi shu'i gzhi/_/bud shing khru gang do gsum mtshungs/_/sbom phra sngags mkhan [(]mdzum [,]mdzub [)]mo tsam/_/zhi ba yi ni lha grangs bzhin/_/yam shing mdzub gang bcag khru gang /_/brkyang khru gang du shes par
[\[320b.3\]]bya/_/bud shing khru gang do bzhi ni/_/rgyas pa yi ni lha grangs bzhin/_/dbang gi yam bud zhi ba'i tshad/_/drag po'i yam bud rgyas pa'i tshad/_/zhi ba'i dris bsku rgyas sbrang rtsi/_/dbang btsag tsan+dan bsres pas bsku/_/drag po khrag spos bsres pa bsku/_/zho can ser skyur rtsub shing la/_/
[\[320b.4\]]sor bzhi yar rtse ral gri bzhin/_/rting zlum zur bzhi zor 'dra dang /_/zur gsum rdzu thur tshad du bya/_/lo ma sor bzhi so so'i shing /_/sor gnyis rtsa ba bshus lha grangs/_/thab kyi bye brag che chung las/_/zho can ser skyur rtsub shing la/_/yu ba sboms su mthe bong tsam/_/srid du khru do gang phyed gang /_/
[\[320b.5\]]sor bzhi bskyur khar nas sor gcig_/zabs sor gnyis la so so'i dbyibs/_/de dbus gtso mo'i phyag mtshan bri/_/kha ran phyogs bzhir phyag rgya gzhag_/bar bar rdo rje pad gzhu/_/thod pas mtshan pa dgang gzar bya/_/srid khru gang la dkyus sor gnyis/_/zabs su sor gcig de'i dbus su/_/
[\[320b.6\]]gtso bo'i phyag rgyas mtshan blugs gzar/_/blugs gzar steng phub mdun du gzhag_/zho can ser skyur rtsub shing la/_/mdud pa dag la gtso yum dgod/_/rtsibs la 'khor gyi yig 'bru dgod/_/rked mdud sgo ba khru khyud gang /_/rtse mo ya ma baM e phaT/_/gtso bo'i phyag mtshan spyir bris te/_/rtsibs
[\[320b.7\]]la chos kyi sig 'bru 'bar/_/khru gang tshad bya srid du'o/_/spom phra mtho gang sor bzhi bya/_/dkyus sor bco brgyad zabs su ni/_/sor ni brgyad pa de dbus su/_/ri rab rgya mtsho bri bar bya/_/ngos la ri bdun mtsho yang dgod/_/so so'i gtun gyi kha ran la/_/rdo rje pad gzhu me 'od 'bar/_/thod rtsang me
[\[321a\]]
[\[321a.1\]]'od 'bar gling mtsho/_/ji bzhin dkyil 'khor dag la'ang brgyan/_/las bzhi sngags pa'i chas gos ni/_/thugs kyi ze'u ldir stod g.yogs dang /_/brjid pa'i chos gos smad dkris dang /_/gar gyi gtsang gos so so'i mdog_/g.yab mos spyan 'dren phyag mtshan ni/_/
[\[321a.2\]]so so'i kha dog dar dag la/_/ba dan bzhi yang dar 'drar bya/_/dkar po ser po dmar nag la/_/ho ma'i 'gab ma 'khor ba'o/_/dri zhim ser skyur rtsub shing gi/_/sa phyogs de dag nye ba ru/_/shing gi lha ste mdog dkar la/_/rin chen sna tshogs dri zhim bcas/_/phul la snying rje byams bsgoms
[\[321a.3\]]la/_/rten 'brel brjod de rin phul la/_/me yi phyogs nas gcad par bya/_/srid du ho ma gyur mnyam la/_/sbom phra khru gang yod pa'i shing /_/bzhi gnyis sum gnyis mchog tu gces/_/gzhan yang ro bsregs shing dag la/_/sbom phra khru do yod pa yi/_/shar nub gnyis su re re
[\[321a.4\]]yang /_/srid du mchod snam yang na ni/_/dngos grub gsol bsgor gzhab shing gnyis/_/shing rgyu phra sbom do dang gsum/_/theg pa'i khyad par bstan pa ni/_/kri yog ma hA yo ga gsum/_/gang gi sgor zhugs de lhas sbyang /_/goms pa'i dbang du shes pa mchog_/rim pa gsum du shes
[\[321a.5\]]par bya/_/de steng khang pa lus mgo tshad/_/phrag non bzhi yang bzhir dmigs la/_/'tshogs nas shing gi bdag po la/_/mchod pa gtor ma sna tshogs ni/_/stegs bu khru gang pad+ma bre/_/de dbus shing la 'bag bris gzhag_/las kyi skal ldan gang dag gis/_/dkyil 'khor chen por
[\[321a.6\]]'jug pa ni/_/yo byad thams cad tshang ba mchog_/che chung mang nyung rgyu las tshad/_/ci yod yid 'ong mdzes pa dgram/_/de dag byin gyis brlab pa ni/_/khro bo khams gsum rnam rgyal dang /_/bdud rtsi 'khyil pas byin gyis brlab/_/oM badzra kro d+ha trai lokya bi dza ya/_oM AHhUM/_a a A/_
[\[321a.7\]]bla re gtsug tor rnam rgyal brlab/_/oM AHhUM/_oM AHhUM A/_ba dan 'phan tsho des byin brlab/_/oM gtso bo'i sa bon/_oM AHhUM A/_gdugs ni gtsug tor gdugs dkar brlab/_/oM suM oM AHhUM/_rgyal mtshan ke tu des byin brlab/_/oM rat+na ke tu oM AHhUM/_lnga ldi so
[\[321b\]]
[\[321b.1\]]so las rigs brlab/_/oM sarba karma trai lokya bi dza ya oM AHhUM/_tshon sna bde gshegs lnga yis brlab/_/de yang dkyil 'khor gang yin nyid/_/ser po oM oM oM A hUM/_bsgyur te smon lam gdab par bya/_/dkar po oM hUM oM AHhUM/_nag po oM swa oM AHhUM/_dmar po oM oM aM
[\[321b.2\]]AHhUM/_ljang gu oM ha oM AHhUM/_srad bu gang yin gtso bos brlab/_/oM oM oM AHhUM/_rta babs phyag rgya bzhis byin brlab/_/dzaHhUM baM hoHoM AHhUM/_mda' bzhi rdo rje chags pas brlab/_/oM badzrar ga oM AHhUM/_ral gri rdo rje rnon pos brlab/_/oM pad+ma tik+Sh+Na oM AHhUM/_phur bu
[\[321b.3\]]khro bo lngas byin brlab/_/oM a par tsi ta/_ya man+ta ka h+ya gr-I ba a mr-i ta kuN+Da li/_ma hA b+ha la oM AHhUM/_bum pa gang yin yum gyis brlab/_/oM d+hA tu shwa ri oM AHhUM/_'gab 'khor srung ba chen mos brlab/_/hUM hUM hUM a pra ti ha ta oM AHhUM/_do shal gtsug tor rgyal bas brlab/_
[\[321b.4\]]oM trAM oM AHhUM/_dril bu ku lan d+ha ras brlab/_/oM ku lan+d+ha ri pradz+nyo ba ba ba sho yo ga shu dz+nya oM AHhUM/_rnga yab rgyal po bzhis byin brlab/_/oM dr-iSh+Ta raSh+Ta bi ru snya ka/_bi ru pak+Sha/_be shra ba Ne/_oM AHhUM/_nor bu kun gyi yon tan brlab/_/oM sarba rat+na ku la oM AHhUM/_me long rdo rje
[\[321b.5\]]sems dpas brlab/_oM badzra satwa A daR+sha oM AHhUM/_spyan snying sangs rgyas spyan gyis brlab/_oM bud+d+ha sarba ku la tsit+ta dz+nyA na oM AHhUM/_nyi zla thabs dang shes rab brlab/_/oM srur+ya tsan+d+ra du na pradz+nyA oM AHhUM/_btung ba mA ma kIs byin brlab/_/oM rat+na badzra oM AHhUM/_bdug pa me
[\[321b.6\]]tog dri chab me/_/oM badzra d+hu pe puSh+pe A lo ke gan+d+he oM AHhUM/_lha bshos khur ba bca' ba'i tshogs/_/ku lan d+ha ras byin gyis brlab/_/oM badzra ku lan+d+ha ri oM AHhUM/_phung po lnga nyid rnam grol lngar/_/bsgyur zhing oM skan d+ha shu da nya oM AHhUM/_'o ma la sogs mngar gsum ni/_/mA
[\[321b.7\]]ma kIs ni byin gyis brlab/_/oM mA ma kI oM AHhUM/_gtor ma thug pa grangs ldan brlab/_/oM swasti badzra oM AHhUM/_'bru rnams mA ma kIs byin brlab/_/oM mA ma kI oM AHhUM/_'bras yos ma du gos dkar mo/_/oM pad+ma badzri oM AHhUM/_ga pur sman rnams las thams cad/_/
[\[322a\]]
[\[322a.1\]]oM badzra a mr-i ta kuN+Da li oM AHhUM/_gtsang 'bob sangs rgyas spyan gyis brlab/_/oM laM ke shwa ra ti d+hA tu oM AHhUM/_yam shing bud shing thams cad ni/_/me lhas byin gyis brlab par bya/_/oM ag+na ye oM AHhUM/_shag te'u shug te'u cang te'u sogs/_/
[\[322a.2\]]sangs rgyas spyan gyis byin gyis brlab/_/oM mUM badzra oM AHhUM/_zangs phye ske tshe til la phug_/kro ti shwa ri sangs rgyas spyan/_/oM kro ti shwa ri swa ta badzri oM AHhUM/_tsher te'u la sogs mA ma kI/_/oM mA ma kI oM AHhUM/_dgang gzar gang yin yum gyis brlab/_/blugs
[\[322a.3\]]gzar gang yin yab kyis brlab/_/phur bu gang yin gtso 'khor khro/_/gtun khung gang yin de yum 'khor/_/mda' gzhu ma mo tsau ris brlab/_/oM badzra tsau ri oM AHhUM/_gzhan rnams bdud rtsi 'khyil pas brlab/_/g.yab dar rlung lhas byin
[\[322a.4\]]gyis brlab/_/oM badzra ba ya bya oM AHhUM/_zhal kham mA ma kIs byin brlab/_/sreg shing b+h+rUM gyis brlab par bya/_/oM b+h+rUM e baM ma yA sbyar/_/oM AHhUM/_chas gos 'bru lngas byin brlabs gzhag_/ku sha bting ba'i stan steng du/_/sngags g.yog shar bltas nyal du gzhug_/lha
[\[322a.5\]]rnams kyis ni legs dgu ster/_/byin gyis brlab pa ma byas na/_/las rnams 'grub par mi 'gyur ro/_/de bas nan tan bskyed de bya/_/yang na rnam rgyal lam bdud rtsi/_/'khyil pa nyid kyis brlab kyang rung /_/dkyil 'khor ci yang bzhengs pa la/_/phrin las bzhi yi hom ldan bya/_/
[\[322a.6\]]yang ni ting 'dzin bye brag las/_/las bzhi'i cho ga rdzogs pa mchog_/cho ga ma tshang las mi 'grub/_/de phyir sta gon rdzogs par bya/_/u dum+bA ra'i me tog bzhin/_/ston pa po ni shin tu yang /_/de bas kyang ni 'jig rten du/_/'byung ba yang ni shin tu dkon/_/dam pa'i chos kyang ston pa dka'/_/_
[\[322a.7\]]dam pa'i chos ni ston srid kyang /_/gsang sngags ston pa shin tu dka'o/_/gal te gang sngags ston kyang rung /_/dkyil 'khor du ni 'jug pa dka'/_/bskal bar yang ni sngags spyad pa'i/_/las dbang gis ni deng mthong nas/_/rgyal po yang ni ma yin yang /_/rgyal po nyid ni chen por gyur/_/
[\[322b\]]
[\[322b.1\]]bde gshegs rnams ni thams cad kyi/_/yon tan gyi ni mchog kyang 'thob/_/tshe ring zhing ni longs spyod kyang /_/phun sum nyid ni tshogs par 'gyur/_/las rnams kun ni thams cad kyang /_/btang snyoms pa ni yan lag go/_/dkyil 'khor bri ba'i las dag dang /_/cho 'phrul bzhi yi che ba dang /_/gang zhig dkyil 'khor
[\[322b.2\]]nang gzhug pa/_/gsum po de ni gzhan don gsungs/_/dang po las gsungs rim pa ni/_/tshes grangs chos klog gzhi bdag dang /_/srad bu tshad ldan bgegs bsal bsrung /_/thugs dam bskul g.yog dbang bskur sbyang /_/rang bzhin thig gdab slar bsdu dang /_/tshon dgye phyag rgya rgyan rnams
[\[322b.3\]]dgod/_/gsum lnga bdun dang bcu gcig dang /_/bcu gsum bco lnga yar gyi shis/_/zhi dang rgyas pa mchog tu bshad/_/bcu bdun nyi shu gnyis brgyad do/_/dbang dang drag po'i dkyil 'khor mchog_/dus dang mtshan ma kri ya'o/_/nyi ma dge zhing rgyu skar bzang /_/mtshan ma'i sems
[\[322b.4\]]rtog mi dmigs pa/_/de ni chos dbyings gnas pa yin/_/de ltar dus dang mthun pa dang /_/phyogs bzhir dge bsnyen gtsang sbra can/_/sha dang chang bcad bud med spangs/_/tshul du shis pa rgyun mi bcad/_/shar du sdud pa tshigs su bcad/_/lhor ni bzang po spyod pa'o/_/nub tu snang
[\[322b.5\]]brgyad gsang ba'i mdo/_/byang du gser 'od dam pa gdon/_/gus par mchod cing bden pa bklag_/tshon sna lnga skud bu mos bkal/_/de nyid kyis ni brgyar bzlas te/_/rgyu bzang tshad la phebs pa dang /_/bzang po'i lta stangs sbyar nas ni/_/mkhas pas dkyil 'khor thig gdab bo/_/lag
[\[322b.6\]]na rdo rjes bgegs bskrad bya/_/srung ba chen mos bdag gzhan bsrung /_/phyogs bcu gtso la sogs pa yi/_/thugs dam bskul nas srad bur thim/_/de lta'i rigs bzhi'i thugs las phyung /_/gtso bo gang yin thugs zhugs phyung /_/de nas gtso bo gang yin gyi/_/sangs rgyas zhing
[\[322b.7\]]rnams sbyang ba dang /_/myur du sems can don bsgrub dang /_/las kyi dngos po gang byed pa'i/_/las rnams ma lus khyod kyis byos/_/las kyi rdo rje don yod grub/_/kha dog sna tshogs byung ba la/_/oM AHhUM swA hA/_karma zhes ni dbang bskur ro/_/bdag nyid shar lho mtshams
[\[323a\]]
[\[323a.1\]]'greng ste/_/sngags g.yog byang shar mtshams su ni/_/pus btsugs thal sbyar 'dug pa yis/_/dkyil 'khor gang bzhengs las rnams ni/_/gang bzheng gtso bo'i bka' bzhin du/_/las kyi byed por bdag gyur pas/_/thams cad ma lus bdag gis bgyi/_/
[\[323a.2\]]de nas thub dbang bskul byas nas/_/de nas sbyang bar bya ba ni/_/bdag po gang yin ting 'dzin las/_/yi gyis phrag dog gtor lud dkyil/_/de na rdo rje rtse lnga 'bar/_/'od 'phros dngos po'i mtshan ma bsregs/_/bdag nyid yi ge khar gyur gtso/_/mnga' bdag de yi byin brlabs chu/_/rgyun
[\[323a.3\]]gyi khams dag de nyid rang /_/de yi byin brlabs yon tan bcu/_/de mthu las byed las rnams 'grub/_/mkhas pas thig btab tsa thI'i dmigs/_/lha mos gshegs bskul skud la thim/_/hUM las rdo rje rtse lngar gyur/_/lte ba'i thad kar thal bkan la/_/g.yas pa bkan gzhag
[\[323a.4\]]mtheb ngos sbyar/_/de nas sbub ldog nam mkhar gdab/_/lan gcig gnyis gsum btab pa'i mthus/_/rang bzhin byon dang ting 'dzin gsal/_/ngan song gsum bde zhus bshad bstod/_/mchog gsum lha tshogs mchod phyag 'tshal/_/oM b+h+rUM shU n+ya tA dz+nyA na badzra swa b+hA wa at+ma ko\u0f85haM/_
[\[323a.5\]]zhes pas rang bzhin thig gdab bya/_/bdag nyid shar lho mtshams song ste/_/las bdag byang shar mtshams 'dug ste/_/de nas dkyil 'khor thig gdab pa/_/dam tshig bskul dang las bya'o/_/oM badzra sa ma ya sU traM mA ti kra ma hUM/_tshad ldan sngags g.yog med phur chogs/_/
[\[323a.6\]]sems can don byas bdag nyid kyi/_/slar yang thugs kar bsdu bar bya/_/oM badzra saM ha ra Na hUM hUM hUM/_sku dang gsung dang thugs dang ni/_/yon tan phrin las rigs lnga yi/_/gtso bo gang yin de nyid la/_/gsang gsum zhes su bsgrags pa'ang mchog_/tshon ni dri dang pa tsan dang /_/
[\[323a.7\]]rin chen phung po gsum du bstan/_/yon tan sku 'dra las thugs bzhin/_/dbus kyi pho brang bskor ba yin/_/'khor lo rdo rje ra ba ni/_/phye ma dkar pos nyis rim bri/_/lhas kyi lha las ma gtogs pa/_/phal pa dang ni bsrung bkra shis/_/phye ma dkar bo chig rkyang bri/_/sgo yi tshon sna
[\[323b\]]
[\[323b.1\]]pany+tsa'o/_/gnyis pa tri la sgo gong brtsig_/rkyang bris phyag rgya dgod pa yang /_/gtso bo gzugs la 'khor phyag rgya/_/phal la sogs pa yig 'bru'o/_/tha mal pa dag thig le'o/_/tshon la sogs pa'i las rnams kun/_/dbang ldan phyogs nas bya bar shis/_/dbang
[\[323b.2\]]ldan 'dren pa'i lha dbang phyogs/_/tshon ni nang nas dgye bar bya/_/de nas phyag rgya nor bu bum/_/dgod pa nyid du bya ba yin/_/gzungs thag slob dpon gzung ba shis/_/de 'og tshon rnams rim gyis gtang /_/de nas phyag rgya'am yig 'bru gzhag_/thog mar sgo yi tshon dgye nas/_/de
[\[323b.3\]]'og sgo yi phyag rgya dang /_/glang seng rnams kyang dgod par bya/_/maN+Dal thams cad byi dor ni/_/dang po ba lci de 'og tu/_/rnam lngas bskus nas de 'og tu/_/dri yi chus ni byug par bya/_/tshon dgye dus su thugs dam bskul/_/sems can khams ni zhi byed pa'i/_/'di ni chos dbyings ro
[\[323b.4\]]yin pas/_/sangs rgyas rnams kyis sngon gsungs te/_/de bas bdag gis bka' bzhin du/_/tshon 'gyed pa yi las bgyid na/_/rgyal ba kun byin dbang bskur cig_/phyag rgya dgod phyir thugs dam bskul/_/sku gsung thugs rtags mtshan ma 'di/_/'gro la phan phyir dgod do zhes/_/
[\[323b.5\]]sangs rgyas rnams kyis sngon gsungs te/_/rgyal ba kun gyis dbang bskur cig_/rgyan rnams dang po nor bu ste/_/de la sogs pa dgod par bya/_/byin gyis brlabs pa'i rin po ches/_/dkyil 'khor 'di la byin gyis rlobs/_/sngags rnams gong ma de las ni/_/tiSh+Tha badzra bsnan par
[\[323b.6\]]bsams/_/rin chen sna tshogs rgyu las byas/_/kha dog dbyibs su ldan pa yi/_/shes rab yum gyi bum pa 'dis/_/dkyil 'khor 'di la byin gyis rlobs/_/rten gyi 'bras bu mtshon 'brel rtags/_/ye shes lnga yi rang bzhin pas/_/thugs rje gzungs thag chen po yis/_/dkyil
[\[323b.7\]]'khor 'di la byin gyis rlobs/_/phrin las yon tan lhun grub pa'i/_/bla re kun bzang dang nyid rtags/_/'bras bu rtags kyi phyag rgya yis/_/dkyil 'khor 'di la byin gyis rlobs/_/dus gsum sangs rgyas ma lus pa'i/_/sku yi phyag rgya mtshon mdzad cing /_/mtshan dang dpe byad
[\[324a\]]
[\[324a.1\]]'phan chen gyis/_/dkyil 'khor 'di la byin gyis rlobs/_/nyon mongs gdung ba sel byed pa'i/_/gdugs mdzes gser gyi yu bar ldan/_/skyabs chen byams pa chen po yis/_/dkyil 'khor 'di la byin gyis rlobs/_/nyon mongs bdud las rgyal mdzad pa'i/_/rgyal ba'i rgyal ba rgyal mtshan te/_/_
[\[324a.2\]]rtags kyi rgyal mtshan chen po 'dis/_/dkyil 'khor 'di la byin gyis rlobs/_/phrin las cho 'phrul bzhi bzhi yis/_/las rnams rgya mtsho rdzogs mdzad pa'i/_/snyan pa'i ba dan gsung sgrogs pas/_/dkyil 'khor 'di la byin gyis rlobs/_/rgyu dang 'bras bur 'brel pa'i rtags/_/kha dog sna
[\[324a.3\]]lnga 'bar ba yi/_/lhab lhub lda ldi chen po yis/_/dkyil 'khor 'di la byin gyis rlobs/_/thugs rje gzungs thag ye shes bzhis/_/sangs rgyas bzhi yi phrin las thugs/_/thugs rje srad bu 'phel gzungs kyis/_/dkyil 'khor 'di la byin gyis rlobs/_/tshad med bzhi dang bsdu ba bzhis/_/
[\[324a.4\]]'gro ba'i don rnams rdzogs mdzad pa/_/dri zhim rta babs phyag rgya yis/_/dkyil 'khor 'di la byin gyis rlobs/_/mgo rmongs 'khyams pa'i mun sel mdzad/_/gti mug go bral shes rab mdas/_/gting dbugs byang chub lam 'god pas/_/dkyil 'khor 'di la byin gyis rlobs/_/
[\[324a.5\]]'khor ba'i dra ba chags pa'i rgyun/_/mtha' gnyis gcod mdzad byams pa'i mgon/_/shes rab rtags kyi ral gri 'dis/_/dkyil 'khor 'di la byin gyis rlobs/_/khro gtum rngam pa'i tshul 'chang bas/_/log par lta ba'i zhe sdang 'dul/_/ye shes 'bar ba'i kI la yas/_/dkyil
[\[324a.6\]]'khor 'di la byin gyis rlobs/_/mtshan ma'i yul rnams sel mdzad cing /_/srung dang mtshams kyi las mdzad pa/_/'gab 'khor srung ba chen po 'dis/_/dkyil 'khor 'di la byin gyis rlobs/_/dus gsum rgyal ba ma lus pa'i/_/dpe byad rtags kyi do shal chun/_/yid 'ong me tog 'bar ba
[\[324a.7\]]yis/_/dkyil 'khor 'di la byin gyis rlobs/_/shes rab pha rol tu phyin pa'i rtags/_/rin chen mchog gsum mtshan brjod pa'i/_/gsung dbyangs drug cu ldan dril 'dis/_/dkyil 'khor 'di la byin gyis rlobs/_/mtshan ma'i bag chags kun sel ba'i/_/dus gsum sangs
[\[324b\]]
[\[324b.1\]]rgyas thams cad la/_/rgyal chen bzhis phul mchod mchog gis/_/dkyil 'khor 'di la byin gyis rlobs/_/chos rnams gzugs brnyan 'dra ba yi/_/rang bzhin dag pas rtog pa med/_/ma rmongs ston pa'i me long 'dis/_/dkyil 'khor 'di la byin gyis rlobs/_/zhi ba'i mtha' la mi
[\[324b.2\]]gnas shing /_/'jig rten kun dang mthun 'jug rtags/_/thabs dang shes rab nyi zla 'dis/_/dkyil 'khor 'di la byin gyis rlobs/_/gzhan yang mchod pa'i rgyan 'os dang /_/lha bshos phyogs kyi gtor ma yis/_/rgyu drug 'gro tshim byed mthu yis/_/dkyil 'khor 'di la byin gyis
[\[324b.3\]]rlobs/_/gnyis pa bdag zhugs cho 'phrul gyis/_/che ba'i don thabs bstan pas 'dzin/_/ting nge 'dzin dang byin gyis brlab/_/dbang bskur mchod pa'i cho 'phrul lo/_/bdag nyid dang po rnal 'dug dang /_/ting 'dzin zhugs pa rnam gnyis so/_/bdag shar sgor 'dug 'dzin pa la/_/dam
[\[324b.4\]]bca' dbang thob snying rje yis/_/thabs dang shes rab don byed par/_/'phags pa kun mkhyen spyan drangs la/_/oM AHhUM swA hA lnga yis/_/byin gyis brlabs la swas dbang bskur/_/phyag rgya'i go cha haM gi bgo/_/tuSh+ya hoHdang san+d+hi tiSh+Tha dang /_/ya thA badzra satwa tiSh+Tha taM a haM baM/_/dgongs pas grub
[\[324b.5\]]pa zhugs dang bskyed/_/de nas khro bos bgegs mtshams bcad/_/zhugs pas de bzhin nyid kun snang /_/rgyu las 'byung ba rim la bskyed/_/de steng gzhal yas khang rgyan ldan/_/nang du gdan dag bskyed pa'i steng /_/'khor lo yid 'ong gru chad dang /_/sgo dang sgo khang bya dang bcas/_/sems can
[\[324b.6\]]pad+ma nyi zla'i gdan/_/ci rigs par ni mdzes par bya/_/de steng sems nyid dag pa yis/_/rgyu las chos nyid mngon byang chub/_/de gzugs zla ba yig 'bru dang /_/phyag mtshan dang ni sku rdzogs pa/_/'bras bu dang ni bskyed pa lnga/_/stong pa'i cho 'phrul lnga rgyu lnga/_/chos nyid rgyu las rnam snang
[\[324b.7\]]mngon byang chub/_/gzugs brnyan zla ba mi bskyod mngon byang chub/_/yig 'bru rin chen 'byung ldan mngon byang chub/_/phyag mtshan snang ba mtha' yas mngon byang chub/_/gzugs sku don yod grub pa mngon byang chub/_/snang ston sra brtan sreg byed dang /_/gyes 'dzin shugs bskyod zad
[\[325a\]]
[\[325a.1\]]par lnga/_/nam mkha' sa me chu rlung gi/_/de yi byin rlabs thams cad mngon byang chub/_/rgyu las bag chags gnas gyur chos dbyings bskyed/_/zla ba kun gzhi gnas gyur me long bskyed/_/yig 'bru nyon mongs gnas gyur mnyam sems bskyed/_/phyag mtshan yid
[\[325a.2\]]gyur so sor rtog sems bskyed/_/sku ni sgo lnga bya ba nan tan bskyed/_/rtag chad gzung 'dzin bdag gzhan bya ba grub/_/chos nyid rgyu las rnam snang mngon bstan pas/_/bsam gtan tshul te sangs rgyas rjes dran sku/_/oM tsit+ta pra ti be d+haM ka ro yA mi/_e ma'o/_/don dam rang bzhin spros med
[\[325a.3\]]sems kyi dbyings/_/rgyal ba rgyal mtsho'i thugs dang ye nas mnyam/_/mngon par byang chub nam mkha'i mtshan nyid de/_/chos dbyings nyid mi gnas ji bzhin dang /_/gzugs brnyan zla ba mi bskyod mngon bstan pas/_/ye shes tshul te dge 'dun rjes dran sku/_/oM bid+d+hi tsit+ta tsan+d+ra ut+pA da
[\[325a.4\]]ya mi/_e ma'o/_/bsod nams ye shes tshogs chen yongs rdzogs pa/_/zla ba nya ba bzhin du snang ba ste/_/kun du bzang po ye nas dag pa'i don/_/mngon par byang chub rang bzhin 'od kyang gsal/_/yig 'bru rin chen 'byung ldan mngon bstan pas/_/sbyin pa'i tshul te gtong ba rjes dran sku/_/
[\[325a.5\]]oM hUM swA aHha tiSh+Tha e ma ho/_/ma rig sel cing yang dag rig bskyed pa/_/gsung gi rang bzhin che ba'i byin rlabs te/_/gsang ba bsgrub pa'i mchog tu bsngags pas na/_/don gyi snying po spros med byang chub dbyings/_/phyag mtshan so so mtha' yas mngon bstan pas/_/tshul khrims tshul
[\[325a.6\]]de gnyis rtog chos dran sku/_/tsakra badzra rat+na pad+ma karma swA b+hA wa At+mako\u0f85haM/_e ma'o/_/dus gsum sangs rgyas thams cad kyi/_/thugs nyid ye shes lnga yi rtags su snang /_/mi g.yo mi ldog mchog gi rang bzhin pas/_/ji bzhin mnyam pas byang chub chen po'i ngang /_/skur gyur gzugs
[\[325a.7\]]las don yod skur ston pas/_/brtson 'grus tshul te lha rjes dran pa'i sku/_/oM hUM swa AHha ya tha satwa tiSh+Tha taM a haM/_e ma'o/_/de bzhin gshegs pa thams cad kyi/_/ma skyes ye shes mnyam pa nyid/_/thabs la mkhas dang thugs rje yi/_/de nyid phyag rgya chen por snang /_/sngags ni
[\[325b\]]
[\[325b.1\]]sangs rgyas kun gyis gsungs/_/tshigs bcad don grub rtog tshad gsol/_/de bzhin gshegs pa thams cad kyis/_/dgyes pa'i phyag ni spyi bor gzhag_/byin gyis brlab phyir oM AHhUM/_/dbang bskur swa 'bar rin po che/_/yongs su grub dang gzhan dbang dang /_/kun brtags pa ni thams
[\[325b.2\]]cad la'o/_/yongs su grub pa zhes pa ni/_/rnam snang mdzad chen de nyid do/_/gzhan dbang rjes su bstan pa ni/_/sangs rgyas mang pos sngags gsungs rtogs/_/kun brtags zhes su bstan pa ni/_/'og min gnas dang ri rab zom/_/rdo rje gdan la sogs ston pa'o/_/'khor rnams
[\[325b.3\]]thams cad sgo mdun bskyed/_/'bras bu lnga ni yongs su grub/_/bskyed pa gzhan dbang yin par bshad/_/ston pa'i cho 'phrul kun brtags so/_/snyan gsan gsol spyan drang la gzhug_/dam tshig phyag 'tshal mchod bstod chos/_/byang chub sdom go byin rlabs dang /_/mtshams bcad
[\[325b.4\]]dam tshig dbog rig bya/_/phyogs bcu'i 'jig rten rab 'byams na/_/rgyal ba gang bzhugs 'khor dang bcas/_/mgon po dam can ji snyed po/_/thams cad kun nas dgongs su gsol/_/gnyis med rnam dag dbyings mchog na/_/mnyam nyid gnas pa de bzhin gshegs/_/bskul
[\[325b.5\]]pa'i sa la bzhengs nas kyang /_/sems can don la rab brtson pa'i/_/rgyal ba sangs rgyas bcom ldan 'das/_/byang chub sems dpa' lcam dral dang /_/khro bo khro mo la sogs kun/_/rgyud lnga'i sems can sbyang ba dang /_/khyad par bdag dang yon bdag dang /_/dkyil 'khor 'di la byin
[\[325b.6\]]rlob don/_/rang bzhin rdzogs chen bzhugs gnas nas/_/ting 'dzin gzugs brnyan gzhal yas 'dir/_/thugs rjes byon dgongs spyan 'dren spyon_/e h+ye hi bud+d+ha d+hA twI shwa ri bo d+hi satwa sarba sa mA dzaH/_chos dbyings nam mkha'i dkyil 'khor yangs pa na/_/rgyal ba'i bzhugs
[\[325b.7\]]gnas khyad par can/_/rab 'byams mchod pa'i bklubs shing ni/_/nyi zla pad sogs gdan steng nas/_/mi mjed 'dzam gling 'jig rten 'dir/_/bkra shis dpal mchog gzhal yas khang /_/bla med mchod pa'i rgyan bshams nas/_/'gro ba'i don phyir spyan 'dren na/_/dus gsum/_
[\[326a\]]
[\[326a.1\]]gshegs pa'i 'jig rten sgron/_/thugs rje dam can smon lam gyis/_/sems can don phyir chos sku las/_/gzugs sku longs spyod rdzogs skur snang /_/thugs rjes sprul skur gshegs pa bzhin/_/dkyil 'khor ma nyams dam pa 'dir/_/byin gyis rlabs kyis gshegs
[\[326a.2\]]su gsol/_/dkyil 'khor gang lhags lha tshogs kun/_/tshom tshom mtshams bsdebs spyan drangs la/_/stobs bcu'i rtsal 'chang mi yi seng ge spyon/_/gti mug mun sel 'jig rten sgron ma spyon/_/nyon mongs nad sel sman pa'i rgyal po spyon/_/bdud rigs pham mdzad thar pa'i
[\[326a.3\]]lam ston spyon/_/dbang mdzad rgyal po 'dir spyon mchod pa bzhes/_/dkyil 'khor lha tshogs ma lus gnas 'dir spyon/_/e ma sangs rgyas thams cad kyi/_/yang dag spyan 'dren bstan pa'i bdag_/gang phyir bdag gis spyan drangs pas/_/dkyil 'khor 'di la brtan par gyur/_/e
[\[326a.4\]]ma sangs rgyas thams cad kyi/_/rin chen zhags pa dam po'i bdag_/rdul phran bzhugs pa thams cad kun/_/slar yang bdag gis drang bar bgyi/_/e ma sangs rgyas thams cad kyi/_/pad+ma lcags sgrog dam pa'i bdag_/bcings pa kun las grol ba rnams/_/sems can don du bcing bar
[\[326a.5\]]'dod/_/e ma sangs rgyas thams cad kyi/_/rgya gram dril bu dbab brtan bdag_/kun gyi chos bdag gyur pa yang /_/bran du yang ni gyur cing zhugs/_/dzaHhUM baM hoHe h+ye hi b+ha ga bA na/_ma hA kA ru Ni ka dr-i sh+ya hoHsa ma ya dzaHhUM/_oM la sogs pa'i lha rnams sngags/_/rting la a ka dzas
[\[326a.6\]]brgyan cing /_/so sor sku gsung thugs kyi lha/_/ma lus pa rnams spyan drang ngo /_/mdor na 'jig rten khams rnams su/_/sems can rnams kyi don gyi phyir/_/ji ltar 'dul ba sna tshogs kyis/_/rdo rje rin chen pad+mo dang /_/rgya gram 'khor lo bskor du gsol/_/mgon po thugs rje cher ldan pa/_/
[\[326a.7\]]thams cad kun mkhyen rgyud rig pas/_/'dul ba'i thabs ni sna tshogs kyis/_/'gro ba'i don rnams mdzad du gsol/_/gtor ma las rnams kun gyi mchog_/las kyi sna la bstan pa ni/_/shar du bstan pa bsrung ba la/_/lhor ni srid pa mnyam pa yin/_/nub tu klu gdug bzlog pa'o/_/
[\[326b\]]
[\[326b.1\]]byang nas las la gzhug pa'o/_/de nas so sor srung mtshams gcad/_/e h+ye his bos las la gzhug_/byin gyis brlab byas mchod bstod cing /_/smon lam gdab cing slar gting gtong /_/lag pa'i phyag rgya bcas nas ni/_/snying po 'jug la gdags pa ni/_/badzra satwa sa ma yaM karma/_/gdags
[\[326b.2\]]shing dbyangs dang sbyar ba'o/_/thugs brtse phan pa'i dgongs pa can/_/ji ltar phrin las bcol ba bzhin/_/'khor ba yun ring de srid du/_/don rnams mdzad cing brtan por ni/_/lag pa'i phyag rgya bcas nas ni/_/snying po 'jug la gdags pa ni/_/dzaHhUM baM hoHsa ma ya s+t+waM sa ma ya hoHsa ma ya s+t+waM tiSh+Tha badzra
[\[326b.3\]]A gats+tsha dzaH/_/oM na maHsarba ta thA ga ta pA da ban+da na ka ro mi/_oM sarba ta thA ga ta pU dza pA sha At+ma nAM ni R+yA ta yA mi/_oM sarba ta thA ga ta badzra satwa a d+hi tiSh+Tha swa maM/_oM sarba ta thA ga ta pU dza a b+hi ShekA ya/_At+ma nAM ni R+yA ta yA mi/_oM na maHsarba ta thA ga ta badzra rat+na a b+hi Shiny+tsa mAM/_oM na maHsarba ta thA ga ta pU dza
[\[326b.4\]]pra brta na ya At+ma nAM ni r+yA ta yA mi/_oM sarba ta thA ga ta badzra d+harma bra brta ya mAM/_oM sarba ta thA ga ta pU dza karma Ne/_At+ma nAM niR+yAta yA mi/_oM sarba ta thA ga ta badzra karma ku ru mAM/_de nas mchod pa'i rim pa ni/_/dang po sbyin sreg las bzhi ste/_/de nas lhag pa'i mchod skyabs gsol/_/de nas thun mong mchod
[\[326b.5\]]rnam lnga/_/de nas bstod pa'i mchod pa'o/_/de nas mchod sprin bya ba bshad/_/de kun ngag yid gdungs dbyangs mchod/_/mchod pa'i dang po 'di yin no/_/de 'og rdzas kyi mchod pa la/_/sbyin sreg mchod sbyin rnams kyi mchog_/sdeb sbyor mchog ni nyi ma'i lha/_/mi yi mchog ni rgyal po ste/_/rgya
[\[326b.6\]]mtsho chu bo rnams kyi mchog_/zla ba rgyu skar rnams kyi gtso/_/nyi ma snang byed rnams kyi gtso/_/bsgrub pa'i mchog ni gsang sngags te/_/las kyi mchog ni rnam bzhi'o/_/gnas kyi mchog ni dkyil 'khor bzhi/_/steng dang 'og dang thad kar yang /_/'gro ba'i 'gro ba ji snyed pa/_/lha dang bcas pa'i
[\[326b.7\]]'jig rten na/_/smra ba'i mchog ni rdzogs sangs rgyas/_/bstan pa'i mchog ni rdzogs chen po/_/rdo rje rgyud du bsngags pa yin/_/bzlas pa'i mdun dang bar skabs dang /_/de bzhin bzlas pa'i 'og tu yang /_/sngags pas sbyin sreg bya ba ni/_/thams cad du yang bsngags pa yin/_/sbyin sreg
[\[327a\]]
[\[327a.1\]]byas nas bzlas bya ba/_/dang por shin tu 'dod pa yin/_/bzlas dang sbyin sreg 'brel pa ni/_/de ni bar du 'dod pa yin/_/bzlas pa'i mjug gi sbyin sreg gang /_/de nas shin tu gtso bar bshad/_/dang pos bu lon rtog pa bsal/_/bar du lha rnams tshim bya'i phyir/_/tha mas
[\[327a.2\]]lhag chad bskangs pa'i don/_/baM gyis tshogs kyi dkyil 'khor mchog_/gsal ba'i gzi brjid 'tsher ba la/_/dang byams yid kyis mchod sbyin bya/_/las rnams brtsam par byas nas ni/_/gtum chen rngam po'ang lhan ner 'gyur/_/lha rnams dkar po byams dang ldan/_/zlum po dkyil
[\[327a.3\]]'khor rtsibs brgyad par/_/lha rnams 'khor bcas brgyan par bzhugs/_/ho ma mchog zlum gdengs pa la/_/rdo rje pad+mas rab brgyan te/_/phur pa dkar po drug btab par/_/yid la shin tu gsal byas te/_/byin za dge ba rab sbar bstan/_/yam shing dkar po rnams kyi me/_/rab sbar rdo rje
[\[327a.4\]]khro bo yi/_/ngang byams gzhag ste snyoms zhugs la/_/til bsregs bzhin du sdig bsregs shing /_/che ge sarba pA paM da ha na hUM phaT dz+wa la raM/_/shar lho kha khyer de nyid la/_/dam tshig nyid kyi raM spros te/_/zhal gcig phyag bzhi zla dkar bzhin/_/zhi ba'i lus dang lta ba'i thabs/_/skyin
[\[327a.5\]]chen dkar po'i gdan bzhugs bsam/_/ye shes ag+ne'i thugs dam bskul/_/oM na mo badzra pA Na ye/_na mo dz+nyA na ag+na ye de ba dz+wa la raM/_lan gsum brjod pas zhal phyogs shing /_/spyan gzigs thugs dgongs de nyid la/_/dam tshig pa yi lcags kyu bcas/_/gnyis min dbyings
[\[327a.6\]]las bskul pa yi/_/ye shes drang srong chen po nyid/_/sngon gyi smon lam thugs rje yis/_/byin gyis brlab phyir gshegs su gsol/_/dzaHhUM baM hoHe h+yi he/_oM badzra ha ri bi ga_/pa ta tsi ba lo ke ti/_ya sha de hi de ba bta ye swA hA/_na mo badzra pA Na s+ye/_oM dz+nyA na ag+na ye/_ki li ki li/_
[\[327a.7\]]dan+te la po tra/_i ha i ha A gats+tsha hUM ta sha nA ya swA hA/_ye shes me lha byon nas ni/_/dam tshig bskyed dang gcig gyur nas/_/mdun du bzhugs pa de nyid la/_/gnyis med drang srong ag+ne la/_/bdug spos chur byas bsang ba ni/_/stong gsum kun du dri mchog 'byung 'gyur ba'i/_/spos
[\[327b\]]
[\[327b.1\]]lnga sman sbyar chu gtsang rgyal ba'i khrus/_/ye shes sprin phung mkha' las cher 'bebs pas/_/mi gtsang dri ma'i tshogs kun dag gyur cig_/swa b+hA ba sarba d+harmAHshud+d+ho\u0f85haM/_dag pa nyid du byas nas kyang /_/mchod pa lnga yis mchod de gzhag_/gnyis min drang srong ag+ne la/_/bdug spos me
[\[327b.2\]]tog me dri bshos/_/yon bdag don du 'bul lags na/_/thugs rjes dgongs nas bzhes su gsol/_/oM na mo dz+nyA na sa ma ya satwa ag+na ye d+hU pe puSh+pe A lo ke gan+d+he/_A ha ra sarba d+harmAHpU dza pany+tsa swA hA/_de nas mchod bstod shing rta la/_/bzhugs pa nyid du bya ba'am/_/kha khyer
[\[327b.3\]]bzhag la las mchod bstod/_/de nas me yi dngos nyid pa'i/_/rang bzhin rnam rgyal khro bo phyogs/_/de la sogs pa gong nyid du/_/spyan drangs mdun du gsol bsgoms la/_/ting 'dzin gsal bas de nyid sbyang /_/rnam par rgyal ba bos nas ni/_/gzugs brnyan shar g.yas sam
[\[327b.4\]]dpral ba'i/_/rnam rgyal de yi lus gnyis gcig_/de nyid na ni bzhugs par bsam/_/dad pa dang ni dam tshig gis/_/tshur gshegs khams gsum rnam rgyal gtso/_/'bar ba'i nang du bzhugs nas ni/_/sreg blugs zhal zas ba ges me sbyangs/_/dzaHhUM baM hoHe h+ye hi/_oM tre+e
[\[327b.5\]]lokya bi dza ya sa ma ti mu dra hUM phaT/_A gats+tsha/_de ltar spyan drangs de nyid kyis/_/gdan mchog dam pa bstab pa ni/_/me tog lag tu thogs nas ni/_/mya ngan mi 'da' thugs rje'i ngang /_/nyon mongs mi spong gos pa med/_/ma chags rang bzhin dag pas na/_/pad+ma'i gdan la bzhugs
[\[327b.6\]]su gsol/_/pad+ma ka ma la ye s+t+waM/_de ltar gdan la bzhugs pa yang /_/yang dag nyid du dag mod kyi/_/dri ma'i mtshan ma med mod kyang /_/'jig rten srid zhu'i tshul gyis su/_/phyag dang zhal ni bsil mdzod cig_/A ha ra bi shud+d+he swa b+hA ba/_de nas mchod pa 'bul ba ni/_/khro bo khams gsum rnam rgyal
[\[327b.7\]]gyis/_/che ge mo yi sdig bshags nas/_/dkyil 'khor chen po'i dbang bskur te/_/yang dag nyid du sgrub pa la/_/bar chad byed pa'i log rtog ni/_/gnod sbyin skar ma gdong la sogs/_/chad pas bcad cing bka' phab ste/_/bka' 'am sngags kyi tshig tsam gyis/_/zhi ba
[\[328a\]]
[\[328a.1\]]la sogs rnam bzhi ni/_/bran bzhin du ni byed par 'gyur/_/de phyir dang po khro bo mchod/_/de phyir rnam par rgyal sogs la/_/mar khu shag te'u shu tse'u 'di/_/yon bdag don du 'bul lags na/_/thugs rjes dgongs la bzhes du gsol/_/snying ga'i thad nas dbul
[\[328a.2\]]bar bya/_/oM trai lokya bi dza ya kro d+ha ya dI bya dI bya na pU dza ye swA hA/_lag g.yas mtheb srin nyi ma a/_/thabs dang shes rab ldan pa yis/_/blangs te sku gsung thugs mnyes phyir/_/mchod pa'i gnas dang mchod rdzas dang /_/mchod mkhan nyid las byang chub sems/_/dkar po shel dag
[\[328a.3\]]byung ba yis/_/gang la dmigs pa der bstims pas/_/las dang nyon mongs bag chags zhi/_/khro rgyal khams gsum rnam rgyal la/_/mngar gsum 'o thug nas kyi thug_/'bras bu lag pan 'bras yos dang /_/'bru sna lnga la sogs pa 'bul/_/bdug spos me tog me dri bshos/_/oM
[\[328a.4\]]trai lokya bi dza ya kro d+ha ya d+hU pe puSh+pe A lo ke gan+d+he A ha ra sarba d+harmAHpU dza pany+tsa swA hA/_a dI bya dI bya ti ye swA hA/_de nas bstod pa'i mchod pa ni/_/rdo rje dril bu dbyangs ldan la/_/sku yi 'gying 'gyur dang bcas par/_/zhi rgyas gnyis las rdor dril nang /_/dbang drag rdor dril phyir bskor gsil/_/ye shes
[\[328a.5\]]bskal pa'i me ltar 'bar ba'i 'od/_/ma rig 'dod pa'i bdud khams thams cad sreg_/sprin gnyis 'thibs bzhin khro gnyer brjid pa'i zhal/_/zhe sdang gshin rje'i 'jig rten thams cad 'joms/_/dpa' bo chen po dba' mtshan stag lpags can/_/log 'dren srin po bgegs kyi
[\[328a.6\]]mtha' gnon pa'i/_/khro bo'i rgyal po dug gsum 'joms mdzad pa/_/khams gsum sems can ngan 'gro las sgrol ba/_/mdog sngo rdo rje pad+ma zhags pa bsnams/_khams gsum rnam rgyal che la phyag 'tshal bstod/_/khro bo khams gsum rnam rgyal sogs/_/me nyid sbyang ba'i las
[\[328a.7\]]mdzod bzhugs/_/tiSh+Tha badzra/_khro bo khams gsum rnam rgyal gyis/_/bdud rtsi lnga 'am zas lnga la/_/mtshan ma ming du bcas par bya/_/bkug nas rdo rje phur pas gdab/_/dum bur byas la tshogs la bstabs/_/oM trai lokya bi dza ya kI li a mr-i ta bany+tsa pU dza swA hA/_bde gshegs
[\[328b\]]
[\[328b.1\]]khro chen rnam par rgyal/_/thugs rje che dang bdag 'brel pas/_/gzhal yas nyid du bzhugs nas kyang /_/me nyid sbyang ba'i las bcol ba'o/_/de nas lag g.yas kha phar bstan/_/g.yon pa tshur bstan mkhrig ma bsnol/_/mtheb gnyis mthil gzhag sor brgyad bskyod/_/oM kI li kI
[\[328b.2\]]la badzra bi ma la rau tri pra kr-i ti/_ma hA kro d+ha badzra ya na dza ha gr-ih+Na ta hUM phaT/_sbyong ba'i las ni lha tshogs kyis/_/mdun du bya bar yang dag bshad/_/de nas dkon mchog gsum po ste/_/sbyar dang spyan drang gdan dag dang /_/mchod pa la sogs rnam rgyal bzhin/_/mgon po thugs rje cher ldan pa/_/
[\[328b.3\]]thams cad mkhyen pa'i ston pa po/_/bsod nams rgya mtsho yon tan gzhi/_/de bzhin gshegs la phyag 'tshal bstod/_/dag pas 'dod chags bral ba'i rgyu/_/dge bas ngan 'gro las sgrol zhing /_/gcig tu don dam mchog gyur pa/_/zhi gyur chos la phyag 'tshal bstod/_/grol nas grol
[\[328b.4\]]ba'i lam yang ston/_/bslab pa dag la rab tu gus/_/zhing gi dam pa yon tan gzhi/_/dge 'dun la yang phyag 'tshal bstod/_/bla med dkon mchog gsum po yis/_/zhi ba la sogs grub par gsol/_/bde bar gshegs so dkon mchog gsum/_/khyod kyis byams pa'i las
[\[328b.5\]]kun mdzad/_/dang ba'i yid kyis bskyed pa yi/_/gzhal yas nyid du gshegs su gsol/_/oM badzra be gA kra ma ya hi ga dza/_me lha gnyis ni spyan drang ba'i/_/mdun du kI lis me nyid sbyong /_/de nas g.yas pa'i mthe bo yis/_/mthe'u chung mdung tshugs g.yabs nas ni/_/dad pa dang ni
[\[328b.6\]]dam tshig gis/_/tshur gshegs zhes ni bos nas ni/_/dzaHhUM baM hoHe h+ye hi/_ma hA b+hU ta de ba ri Shi/_dwi dza sa ta ma ni/_hi twa a hu ti ma hA raM/_asmi san+ni hi to b+ha ba/_ag+na ye A gats+tsha/_ha bya ka bya ba ha nA ya swA hA/_de nas bzhugs par bya ba ni/_/lha yi drang srong kun dang ni/_/sreg sbyin
[\[328b.7\]]btab par khas 'ches pa/_/thugs rje dam tshig brtan pa ni/_/pad+ma'i gdan la bzhugs su gsol/_/ag+na ye sa ma ya s+t+waM tiSh+Tha/_swa b+hA wa bi ga ta bi dza lo hi ta A kA sha dI pa ya shud+d+he swA hA/_phyag zhal bsil ba byas nas ni/_/gnyis min drang srong me lha la/_/shag te'u la sogs
[\[329a\]]
[\[329a.1\]]bdun gsum dbul/_/oM raM raM ag+na ye ha bya ka bya dI bya dI bya na ya pU dza swA hA/_d+hu pe puSh+pe A lo ke g+han+d+he pU dza pany+tsa swA hA/_de nas rdo rje dril bur bcas/_/'gying 'gyur bcas la bstod pa ni/_/tshangs pa 'jig rten mgon gyi sras/_/me lha'i rgyal po drang srong mchog_/'byung
[\[329a.2\]]po yongs la bskyab pa'i phyir/_/thugs rje'i dbang gis sku sprul la/_/rig par grub pa'i drang srong mchog_/nyon mongs sreg pa'i shes rab 'od/_/bskal pa'i me bzhin gzi brjid 'bar/_/mngon shes rdzu 'phrul zhabs dang ldan/_/thabs kyis sprul pa'i theg pa bcibs/_/bgrad
[\[329a.3\]]phreng 'dzin cing rig sngags gsung /_/bdud rtsi bcud ldan g+hun+de bsnams/_/chos kyi bdud rtsi yongs la bsil/_/nyes pa'i skyon bral tshangs par spyod/_/'jig rten gnas kyang mya ngan 'das/_/zhi ba brnyes kyang thugs rje che/_/de la bstod de phyag kyang 'tshal/_/ag+ne chen po'i thugs
[\[329a.4\]]dam bzhin/_/me nyid ye shes mer byin rlobs/_/las kyi lha rnams mchod pa yi/_/sreg rdzas stobs pa'i las mdzod bzhugs/_/shing rta gcig la bzhugs gsol la/_/phyogs mtshams lha la bskor zhing mchod/_/ag+na ye ging ka ra pU dza tiSh+Tha/_las kyi lha rnams
[\[329a.5\]]mchod pa yi/_/me sbyang spyan drang gdan dbul bsil/_/las brtan phyag mchod bstod dang dgu/_/nang ston mchod rten chos nyid mkha'/_/chos dbyings ye shes rnam dag sku/_/byang chub mchog gi phyag rgya mdzad/_/phyag 'tshal rnam par snang mdzad la'o/_/sra brtan rdo rje
[\[329a.6\]]gzugs brnyan sa/_/me long ye shes thugs kyi sku/_/sa gnon chen po'i phyag rgya mdzad/_/phyag 'tshal sems dpa' mi bskyod la'o/_/sreg byed rin chen yig 'bru me/_/mnyam nyid ye shes yon tan sku/_/mchod sbyin chen po'i phyag rgya mdzad/_/phyag 'tshal 'byung
[\[329a.7\]]ldan dpal khyod la'o/_/dgyes 'dzin pad+ma phyag 'tshal chu/_/kun rtog ye shes gsung gi sku/_/chos sgrogs chen po phyag rgya mdzad/_/phyag 'tshal snang ba mtha' yas la'o/_/shag bskyod rgya gram sku ste rlung /_/nan tan ye shes phrin las sku/_/skyabs mdzad chen po'i
[\[329b\]]
[\[329b.1\]]phyag rgya mdzad/_/phyag 'tshal don yod grub pa la'o/_/baM gyi tshogs kyi dkyil 'khor du/_/lu gu rgyud du 'brel bsdams bskyod/_/bcings 'gyur bskyod pas phyogs bcur g.yo/_/thams cad g.yo ba med par 'gyur/_/shIn+taM ku ru swA hA/_dngul lam dkar po'i shing rnams la/_/
[\[329b.2\]]mgo bo rgya mdud rtse zlum po/_/ngos su lha rnams 'khor bcas bsgom/_/btab na gdug rtsub zhi bar 'gyur/_/kI li kI li shIn+taM ku ru swA hA/_lha mo rnams kyi dkyil 'khor du/_/lha yi grub pa bsgom bya ste/_/byams bcas zhi ba'i tho ba yis/_/brdungs pas gdug rtsub
[\[329b.3\]]zhi bar 'gyur/_/sham+ba ta shIn+taM ku ru swA hA/_dngul phye 'bras chan dkar po la/_/'o mas sbyar ba'i gtor ma yis/_/thams cad ma lus zhi bskongs nas/_/gtor mas gdug rtsub zhi bar 'gyur/_/s+pha ra Na shIn+taM ku ru swA hA/_las rnams bya ba'i don bstan pa'i/_/bdag nyid byams
[\[329b.4\]]pa chen po can/_/dkyil 'khor hom khung mchod rdzas tshogs/_/dkar po nyid du bsgom par bya/_/lha rnams thams cad dkar po ste/_/sku yi gzi 'bar yon tan brjid/_/thams cad kun kyang 'tsher zhing zhi/_/byams par bcas pa'i lag pa nas/_/gtong ba thams cad byang chub
[\[329b.5\]]sems/_/rgyun mi 'chad par kun khyab sgom/_/drang ba zhi 'gyur phur bu rgyas/_/brdungs pas dbang mdzad gtor ma drag_/de ni spyi yi las su gsungs/_/phyogs bcu gdug pa ma lus kun/_/gdug pa'i sems ni rab bor te/_/lhan ne dkar po'i 'og tu 'gyur/_/bde ldan byang
[\[329b.6\]]chub 'od 'phro 'bar/_/'jig rten gsum dang 'das gtum la/_/'bru lnga byams ldan byas nas ni/_/gsol ba gdab par bya ba ni/_/lha dang lha min gnod sbyin dri za grul/_/lto 'phye dang ni nam mkha' lding dang 'dab/_/lus sru la srin po gdon gyi rigs rnams dang /_/sa'am mkha' la gnas
[\[329b.7\]]pa'i rdzu 'phrul can/_/bu smad g.yog 'khor tshogs dang bcas pa rnams/_/de rnams sdug bsngal zhi bar bya ba'i phyir/_/dad byams yid kyis lha rnams mchod byas te/_/lha yis byin brlabs sprul pa'i 'phro 'du yis/_/las dang nyon mongs sdug bsngal zhi gyur cig_/na maHsa man+ta bud+d+hA nAM/_
[\[330a\]]
[\[330a.1\]]oM AHma hA shIn+taM ka ra shIn+taM ka ra pra sha ma d+harma nirdza ta/_a b+hA ba d+harma satwa/_bra ba ta shIn+taM/_shi baM ku ru swA hA/_de ba shIn+taM ku ru swA hA/_nA ga shIn+taM ku ru swA hA/_rAk+Sha sa shIn+taM ku ru swA hA/_yak+Sha shIn+taM ku ru swA hA/_gra ha shIn+taM ku ru swA hA/_mi tsi mi tsi shIn+taM ku ru swA hA/_gung ing shIn+taM ku ru swA hA/_
[\[330a.2\]]ra tang ra tang pra tang pra tang shIn+taM ku ru swA hA/_/ka rA lan bi ra lan shIn+taM ku ru swA hA/_bi ha sa nan shIn+taM ku ru swA hA/_i ba nan shIn+taM ku ru swA hA/_na mo shIn+taM ku ru swA hA/_a nr-i su du pre tri shIn+taM ku ru swA hA/_gung ka ri kung ga ri shIn+taM ku ru swA hA/_mi tsi mi tsi ra ra sraM sraM/_gaM gaM guM guM/_aM aM iM iM a a ra lan
[\[330a.3\]]shIn+taM ku ru swA hA/_shi dur na mye tre shIn+taM ku ru swA hA/_de nas las sbyar rnam rgyal thabs/_/phyag mtshan nam mkhar phyar nas kyang /_/gti mug rdo rje 'khor bcas pas/_/'jig rten khams ni rab 'byams kun/_/skad cig yud la zhi mdzad de/_/zhi bar gyur pas dbyings su rol/_/bde bar gshegs
[\[330a.4\]]so bcom ldan 'das/_/dad pa'i yid kyis bskyed pa yi/_/gzhal yas nyid du re zhig gshegs/_/slar yang 'gro ba'i don la dgongs/_/de bzhin lha tshogs mang po kun/_/go rims de bzhin las bya'o/_/me yi tshogs kyi dkyil 'khor mchog_/gsal ba'i gzi brjid 'tsher ba la/_/
[\[330a.5\]]snying rje dga' bas mchod byas nas/_/las rnams brtsam par byas nas ni/_/tshe dang longs spyod dpal 'phel 'gyur/_/puSh+TiM ku ru swA hA/_ya yi tshogs kyi dkyil 'khor mchog_/gsal ba'i gzi brjid 'tshe ba la/_/dga' chags yid kyis mchod sbyin bya/_/las rnams brtsam par
[\[330a.6\]]byas nas ni/_/thams cad ma lus dbang du 'gyur/_/e yi tshogs kyi dkyil 'khor mchog_/gsal ba'i gzi brjid 'tsher ba la/_/btang snyoms khros pas mchod sbyin bya/_/las rnams brtsam par byas nas ni/_/thams cad ma lus brlag par 'gyur/_/gzhan yang rgyud
[\[330a.7\]]las byung ba'i las/_/sdig pa sreg dang tshe 'phel hom/_/srung dang ro sreg sgrub pa kun/_/cha shas tsam du bstan pa ni/_/hUM gi tshogs kyi dkyil 'khor mchog_/ye shes tshogs kyi dkyil 'khor mchog_/haM gi tshogs kyi dkyil 'khor mchog_/raM gyi tshogs kyi dkyil 'khor
[\[330b\]]
[\[330b.1\]]mchog_/dkyil 'khor hom gyi tshad bstan pa/_/gsung gsum dkyil 'khor tha ma 'bring /_/rab ni bcu gnyis dgu dang bdun/_/khru gang thams cad sgo gang bya/_/yan lag thams cad tshad bstan pa/_/de khru gang nas brtsams nas ni/_/ji srid dpag tshad thug gi bar/_/'dul
[\[330b.2\]]ba'i dbang gi khyad par gyis/_/yang na tshad la nges pa med/_/hom khung tha ma 'bring dang rab/_/khru gang khru do khru gsum ni/_/'byor pa'i dbang bya pad zla kham/_/gru gsum dang ni 'khor lo rtsibs/_/brgyad pa'i steng du zla ba'i 'od/_/dkar po dgod de dbus rdo rje/_/rtse lnga shar ro rin chen lho/_/
[\[330b.3\]]nub tu pad+ma byang rgya gram/_/de steng kha 'khor sor bzhi rdo rje ra/_/sems dpa' sems dpa' pad+ma dang khong yon/_/'jig rten pa ni ci rigs mdzes par bya/_/nub phyogs 'dug ste zhi las bya/_/bram ze'i khyim du yang dag bshad/_/lho phyogs rgyas pa nub tu dbang /_/byang du drag po
[\[330b.4\]]hom du bshad/_/dkyil 'khor drug gam yang na ni/_/grong khyer phyi rol rje'u rigs dang /_/rgyal rigs smad 'tshong dmangs ma'i khyim/_/sngags pa nub dang lho shar byang /_/'dug la mchod pa'i don dag ni/_/gang gi gtso dang thabs dang ni/_/shes rab tshul du ldan pa'i
[\[330b.5\]]don/_/hom khung dag gi bye brag kyang /_/de ci rigs par bya ba bshad/_/de la sogs pa gtso yum ni/_/khung gi mthil du lhag par dgod/_/me 'od ngos la rdo rje kha/_/'khor rnams phyi rol yang dag dgod/_/ro sreg maN+Dal khru bcu gnyis/_/khru bzhi pa na khru do thabs/_/brko
[\[330b.6\]]ba'i dbus su 'khor lo ni/_/rtsibs brgyad pa la'ang byang chub kyi/_/mchod rten kun rig phyag rgya sogs/_/rigs bzhi dang ni yum bzhi'o/_/de mtha' rdo rje rtse lngas bskor/_/kha la me 'ong bri bar bya/_/de mtha' pad+ma pad+ma la/_/sems dpa' bskal bzang la sogs rnams/_/bri
[\[330b.7\]]bya gro la lha mo bri/_/'jig rten pa yi lha rnams kyang /_/phyi rim phyogs phyogs dag tu bri/_/gzhung dang 'gal byas nyes sdig bshad/_/sdig pa chen po skur btab yin/_/ston pa'i bstan dang dge ba'i las/_/pha ma mkhan po slob dpon dang /_/mched dang lcam dral
[\[331a\]]
[\[331a.1\]]rnam lnga yin/_/dge ba mi dge mi dge dge/_/rgyal ba'i chos la skur btab yin/_/sdig can de ni mi thar zhes/_/rnam par 'byed pa'i thub pas gsungs/_/dkyil 'khor 'jug 'byung byed pa'i phyir/_/ri mo'am yang ni de bzhin gzhan/_/ci bgyi tshad med bzhi bsgoms te/_/sha
[\[331a.2\]]dang chang dang sgog btsong dang /_/rku dang bud med spyad byas na/_/de ni yan lag skur btab yin/_/de las bshags pa byar yod thabs/_/ji bzhin dam la gnas byas sam/_/theg chen sde la mchod byed na/_/sdig can de ni myur du grol/_/pha ma gsad dang 'phrog bcom dang /_/chos kyi
[\[331a.3\]]mkhan po gsad pa dang /_/dam tshig lung dang shes rab rgyud/_/man ngag dbang gi slob dpon gsum/_/snying nas smad cing gsad pa dang /_/theg chen sde la gnas pa yi/_/mched dang lcam dral dbyen byas shing /_/dam las log cing 'khus pa ni/_/de ni mtshams med lnga zhes bya/_/de kun
[\[331a.4\]]dkyil 'khor 'di 'dra bar/_/las bzhi sdig bsreg byas bcug na/_/sdig can de yang myur du 'grol/_/sngags dang phyag rgya yig 'bru rnams/_/lhag dang chad par byas pa ni/_/de dang nye ba'i sdig pa yin/_/ci phyir dbyings dang rnam thar gyi/_/sgo rnams gzhan du gyur pas na/_/bskal par
[\[331a.5\]]brjod kyang dngos grub ni/_/thob par mi 'gyur dpa' bos gsungs/_/shes bya'i sdig pa thams cad ni/_/mi shes sdig las bcur 'gyur che/_/shes bya'i sdig bshags thams cad la/_/'bum lnga dag gis 'byang ngo zhes/_/tsha tsha bskor ba phyag dang ni/_/srog 'don mdo sde lnga dag las/_/'bum
[\[331a.6\]]'bum dag tu gsungs pa yin/_/de nas sdom pa gnas pa yin/_/mtshams med lnga la sogs pa yi/_/sdig can de dag rnams dang ni/_/skad cig yud tsam smra mi bya/_/shes nas dam tshig gang nyams pa'i/_/de yi sdig pa brjod mi lang /_/gso la nye bar mi brtson na/_/de dag dang yang smra
[\[331a.7\]]mi bya/_/skad cig yud tsam smras pas kyang /_/don gyi dngos po gang yin spangs/_/dmag la sogs don gcig pa bzhin/_/de yi bshags pa rgyud lngas so/_/bus 'gros thal 'bud tsher lcag dang /_/'greng phyag srog sdom dag gis so/_/lhag dang chad pa'i kha bskong ni/_/dkyil 'khor bdag po
[\[331b\]]
[\[331b.1\]]mnyes pa dang /_/tshe rabs slob dpon pha ma dang /_/slob ma'i sdig zhi dbang bskur dang /_/mtha' yas sems can don byas pas/_/de yi sdig pa nges 'byang ngo /_/ho ma bzhi yi gtso bo gang /_/sreg rdzas bdun gsum nyi shu gcig_/mnyes par bya phyir dbul bar bya/_/de nas tshe rabs slob dpon don/_/
[\[331b.2\]]dkon mchog gsum la bdun gsum gsum/_/dbul ba nyid du bya bar bshad/_/tshe rabs pha ma'i don gyi phyir/_/rigs kyi gtso bo rnams la'o/_/de nas slob ma rim gyis ni/_/bgegs bsal phyir ni spos chus bkru/_/de nas g.yon phyogs tsog pur gzhag_/lag g.yas slob dpon
[\[331b.3\]]lag g.yon gyi/_/byams par byas pas bzung nas ni/_/gtso bo dag gi sngags bdun bzlas/_/de nas sdig pa zad bya'i phyir/_/rigs yum lnga la bdun bdun no/_/de yis dbang bskur bsrung bar 'gyur/_/mtha' yas sems can don slad du/_/lha rnams kun la dbul bar bya/_/de dag bkra
[\[331b.4\]]shis bya ba'i phyir/_/yum bzhi gzungs kyis bya ba ni/_/sangs rgyas spyan ni tshim byed ma/_/dbang po zhi ba zla ba 'dra/_/bstod tshig gis bskul sngags brjod bya/_/de nas bshags pa gus par bya/_/de nas sngags pas kha phyogs nas/_/oM badzra satwa sa ma ya/_ma nu pA la ya/_badzra satwa twe no pa tiSh+Tha/_
[\[331b.5\]]dr-iD+ho me b+ha ba/_su toSh+yo me b+ha ba/_a nu rak+to me b+ha ba/_su poSh+yo me b+ha ba/_sarba sid+d+him+me pra yats+tsha/_sarba karma su tsa me/_tsit+taM shre yaHku ru hUM/_ha ha ha ha hoHb+ha ga wAn sarba ta thA ga ta/_badzra mA me muny+tsa badzrI b+ha ba/_ma hA sa ma ya satwa AH_rigs ldan dbye zhing brjod nas ni/_/skar ma rab rib mar me dang /_
[\[331b.6\]]sgyu ma zil pa chu bur dang /_/rmi lam glog dang sprin lta bur/_/'dus byas chos kyang de ltar blta/_/de ltar bsdu ba byas nas gzhag_/de nas dkyil 'khor chen po la/_/bltas te lhag pa'i mchod pa dbul/_/e ma bdag nyid slob bcas pa'i/_/dri zhim ngo bo thams cad kun/_/sngon 'das
[\[331b.7\]]dbyings kyi d+hU par ni/_/byin rlabs mchod 'bul bzhes su gsol/_/de bi puSh+pe pU dza ho/_/e ma bdag nyid slob bcas pa'i/_/gsal dro ngo bo thams cad kun/_/byon ma rag ston A lo ker/_/byin rlobs mchod 'bul bzhes su gsol/_/de bi A lo ke pAdza ho/_/e ma bdag nyid slob bcas pa'i/_/rlan
[\[332a\]]
[\[332a.1\]]bcas dri zhim thams cad kun/_/ma byon kun gyi gnas der ni/_/byin rlobs mchod 'bul bzhes su gsol/_/de bi gan+d+hi pU dza ho/_/de ltar mchod nas skyabs gsol ba/_/dkyil 'khor sangs rgyas rten nyid de/_/rnam dag sku las ting 'dzin dag pa'i sku/_/sprul sku phyag rgya mtshon pa'i lha tshogs kyi/_/
[\[332a.2\]]grags pas 'jig rten gsum bkang lham me ba/_/mgon po mchog nyid la ni skyabs su mchi/_/smra bsam brjod med gsung gi sprul pa'i tshogs/_/mtshan nyid so so ye shes kun ston pa/_/dus gsum rgyal ba thams cad bskyed pa'i yum/_/dam chos mdo sde bzhi la skyabs su mchi/_/rab tu
[\[332a.3\]]lam stor 'khor bar mig zum pa'i/_/'gro ba skyabs med kun gyi pha ma mdzad/_/phrin las bzhi yis rtse gcig don mdzad gtso/_/theg chen dge 'dun tshogs la skyabs su mchi/_/de nas dkyil 'khor lha tshogs la/_/gus dang bcas pas phyag byas mchod/_/gtsang zhing gtsang mar bsham
[\[332a.4\]]pa'i rdzas/_/khrus byas gdugs tog me dri bshos/_/dkyil 'khor lha tshogs rnams la 'bul/_/thugs rjes dgongs nas bzhes su gsol/_/na maHsa man+ta bud+d+hA nAM/_ga gan sa ma ye swA hA/_oM bi shwa bi shud+d+he swA hA/_na maHsa man+ta bud+d+hA nAM/_d+harma twA nu ga te swA hA/_na maHsa man+ta bud+d+hA nAM/_ma hA mai tre byut+ka Te swA hA/_na maHsa
[\[332a.5\]]man+ta bud+d+hA nAM/_dartse s+pha ra Na a ga sa ga nai d+ha rA ya swA hA/_na maHsa man+ta bi shud+d+he gan+d+hod+b+ha ba ya swA hA/_na maHsa man+ta bud+d+hA nAM/_a ra ra swa ra ra ka ra ra ba liM te ma ni swA hA/_snang stong mchod rten chos nyid mkha'/_/chos dbyings ye shes rnam dag sku/_/byang chub mchog gi phyag rgya mdzad/_/phyag 'tshal rnam
[\[332a.6\]]par snang mdzad la'o/_/de lta'i yon tan bcas pa la/_/rdo rje sems dpa' byams pa'i mchod/_/spos kyi sprin lding bdug pa 'phro/_/gtsug tor rgyal ba gdugs kyis khebs/_/byams pa'i thabs dang shes rab kyis/_/badzra d+hU pe mchod pas rol/_/rin chen 'byung ldan snying rje'i mchod/_/ut+pal
[\[332a.7\]]mthing ga me tog thod/_/rin chen zla gam 'od du sbyor/_/snying rje thabs dang shes rab kyis/_/rat+na puSh+pe mchod pas rol/_/snang ba mtha' yas dag pa'i mchod/_/dbal gyi sgron ma phyag na bsnams/_/chos kyi rgyal mtshan rab 'bar 'dzugs/_/dga' ba thabs dang shes rab kyis/_/pad+ma
[\[332b\]]
[\[332b.1\]]A lo mchod pas rol/_/don yod grub pas btang snyoms mchod/_/tsan+dan bdud rtsi char 'bebs ma/_/dkyil 'khor gtsang ma'i thig ler 'bebs/'bebs/_/spos spar thabs dang shes rab kyis/_/karma gan+d+he mchod pas rol/_/de ltar rigs la nye ba'i gzugs/_/mchod pa phul ba'i lan dag tu/_/
[\[332b.2\]]rnam par snang mdzad chen po yis/_/rdo rje sems dpa' rtogs pa'i yul/_/dung mdog sgeg mo rdo rje 'dzin/_/sems dpa' dkar po'i ye shes 'bebs/_/me long lta bu'i ye shes la/_/badzra lA s+ya mchod pas rol/_/rin chen 'byung ldan mnyam pa'i yul/_/yid bzhin rin chen gtsug 'bar ma/_/'jam
[\[332b.3\]]dpal rnon po'i dngos grub 'dzin/_/mnyam pa nyid kyi ye shes la/_/rat+na mA le mchod pas rol/_/snang ba mtha' yas mkhyen pa'i yul/_/pad+ma dbyangs mkhan rma bya'i mgrin/_/spyan ras gzigs kyi shes rab bskyed/_/so sor rtog pa'i ye shes la/_/pad+ma gI ti mchod pas rol/_/don yod grub pa las kyi
[\[332b.4\]]yul/_/gar mkhan 'gying ma gzi dang ldan/_/las kyi 'khor lo rnam par bsgyur/_/bya ba nan tan ye shes la/_/karma nirti mchod pas rol/_/de ltar gzungs kyis mchod byas nas/_/rigs bzhi tshad med bsdu ba bzhis/_/mchod phyir dpal gyis gsungs pa'o/_/sbyin pa phun sum tshogs pa'i rtags/_/byams pa chen po'i ngo bo
[\[332b.5\]]nyid/_/dpa' bar 'gro ba rnam dag la/_/badzra aM gu sha yi mchod pas rol/_/don mthun phun sum tshogs pa'i rtags/_/snying rje chen po'i ngo bo nyid/_/rin chen phyag rgya shes pa la/_/rat+na pA sha'i mchod pas rol/_/don spyod phun sum tshogs pa'i rtags/_/dga' ba chen po'i ngo bo nyid/_/shes rab sgron ma mdzad pa la/_/pad+ma s+pho
[\[332b.6\]]Ta'i mchod pas rol/_/snyan pa phun sum tshogs pa'i rtags/_/btang snyoms chen po'i ngo bo nyid/_/mchod rten chen mo kun rig la/_/karma gan+d+he'i mchod pas rol/_/de ltar tshad med mchod byas nas/_/rigs rnams byin gyis rlob pas mchod/_/zhe sdang ma skyes rdo rje dam tshig ma/_/ye shes me long pha rol phyin pa'i ngang /_/
[\[332b.7\]]gnyis med rgyas 'dabs drin lan phyag rgya ma/_/satwa badzra dbyings phyug mchod pas rol/_/nga rgyal bdag med rin chen dam tshig ma/_/ye shes mnyam nyid pha rol phyin pa'i ngang /_/mi 'gyur rmongs med drin lan phyag rgya ma/_/rat+na badzra dbyings phyug mchod pas rol/_/'dod chags mi dmigs chos kyi dam tshig ma/_/ye shes
[\[333a\]]
[\[333a.1\]]kun rtog pha rol phyin pa'i ngang /_/mi rtog za byed drin lan phyag rgya ma/_/pad+ma badzri dbyings phyug mchod pas rol/_/phrag dog ma grub rgya gram dam tshig ma/_/ye shes nan tan pha rol phyin pa'i ngang /_/mi skye tshe 'phel drin lan phyag rgya ma/_/karma badzri dbyings phyug mchod pas rol/_/de ltar byin
[\[333a.2\]]rlabs mchod byas nas/_/rgyan gyi mchod par gsungs pa ni/_/bde gshegs rgyal ba 'khor bcas ni/_/mchod gnas dam pa dpal gyi zhing /_/yid du 'ong ba'i mchod sbyin dang /_/rol mo sil snyan 'phan gdugs dang /_/bla re rgyal mtshan lhab lhub dang /_/me tog phreng dang bdug spos sogs/_/mar me
[\[333a.3\]]byug pa la sogs pa'i/_/mchod sprin sna tshogs phyogs bcur sprul/_/mchod sprin rig sngags bden pa dang /_/nam mkha' mdzod sngags ting 'dzin mthus/_/sangs rgyas zhing khams rab 'byams su/_/mchod sprin sna tshogs bklubs gyur cig_/na mo rat+na tra yA ya/_na mo b+ha ga wa te/_badzra sa ra pra
[\[333a.4\]]mar+b+ha ni ta thA ga tA ya/_ar+ha te samyaMka saM bud+d+hA ya/_tad+ya thA/_oM badzre badzre ma hA badzre/_ma hA te dza badzre/_ma hA bI R+ya badzre/_ma hA bo d+hi tsit+ta badzre/_ma hA bo d+hi sa man+to ba saM gra ma Na badzre/_sarba karma A ba ra Na bi shwa d+ha ni badzre swA hA/_na maHsarba ta thA ga te b+h+yo bi shwa mu khe b+h+yaHsarba tat+khaM ut+ga te s+pha ra Na hi maM ga ga na khaM swA hA/_de nas yum
[\[333a.5\]]lnga la brten mchod/_/shes rab dbyings phyug rigs yum lnga/_/phyag rgya'i tshogs la byin rlob cing /_/thams cad 'byung ba'i gzhir gyur mas/_/'gro ba'i don rnams mdzad du gsol/_/shes rab dbyings ma rigs kyi yum lnga ste/_/chos dbyings ye shes mkha' sogs gsal ba la/_/gsang chen
[\[333a.6\]]bde ba'i longs spyod rdzogs pa'i ngang /_/thabs ltar rol cing brtan par bzhugs su gsol/_/yum rnams dag la mchod thabs ni/_/sgrub mchod bcu drug gzhung bzhin bya/_/bcom ldan rnam snang mdzad chen gyi/_/chos dbyings ye shes chen po'i yul/_/yum chen bud+d+ha lo tsa na/_/thams cad zad par mkhas
[\[333a.7\]]dbang bskur/_/bde gshegs kun gyi yum chen mo/_/phyag 'tshal kun du bzang mo la'o/_/bcom ldan rdo rje sems dpa' yi/_/me long ye shes chen po'i yul/_/yum chen badzra lo tsa na/_/thams cad zad par sas dbang bskur/_/rdo rje rigs gtso mang po'i yum/_/phyag 'tshal sangs rgyas spyan khyod la'o/_
[\[333b\]]
[\[333b.1\]]bcom ldan rin chen 'byung ldan gyi/_/mnyam nyid ye shes chen po'i yul/_/yum chen rat+na lo tsa na/_/thams cad zad par mes dbang bskur/_/rin chen rigs gtso mang po'i yum/_/phyag 'tshal na bza' dkar mo la'o/_/bcom ldan snang ba mtha' yas kyi/_/kun rtog ye shes chen po'i yul/_/
[\[333b.2\]]yum chen pad+ma lo tsa na/_/thams cad zad par chus dbang bskur/_/pad+ma rigs gtso mang po'i yum/_/phyag 'tshal mA ma kI la'o/_/bcom ldan don yod grub pa yi/_/nan tan ye shes chen po'i yul/_/yum chen karma lo tsa na/_/thams cad zad par rlung dbang bskur/_/las kyi rigs gtso mang po'i
[\[333b.3\]]yum/_/phyag 'tshal dam tshig sgrol ma la'o/_/de nas sems dpa' bcu drug kyang /_/ci rigs pa'am yang na ni/_/mtshan brgya rtsa brgyad pa yis mchod/_/de nas lA s+ya la sogs brgyad/_/phyi nang gnyis kyi lha mo dam tshig ma/_/phyag rgya bzhi yi ye shes gsal ba la/_/rol pa chen pos mchod pas gtso
[\[333b.4\]]bo yis/_/dgongs pa skongs la 'gro ba'i don rnams mdzod/_/ye shes dus bzhi gzungs nye gzungs/_/sprul sku 'khor bar mi ldog cing /_/mya ngan 'das la mi chags pa'i/_/don rnams mdzad cing brtan por bzhugs/_/rdo rje sgeg mo byang chub sems kyi ngang /_/mchog sbyin smon byed gzi brjid 'bar cing sdud/_/
[\[333b.5\]]mdog dkar gser gyi khu tshur dkur brten te/_/phyag 'tshal rdo rje smon byed sgeg mo la'o/_/rin chen dpal phreng gzungs dang ting nge 'dzin/_/yid bzhin mchog 'byung gzi brjid 'bar zhing skong /_/sngo bsangs rin chen phreng bas re 'dod skong /_/phyag 'tshal bdud rtsi char 'bebs phreng ba la'o/_/pad+ma dbyangs
[\[333b.6\]]mkhan gsung rab rgya mtshor sgrogs/_/snyam pas yid 'phrog gzi brjid 'bar ldan skong /_/mdog dmar gser gyi pi wang phyag na bsnams/_/phyag 'tshal thabs kyi yid 'phrog gI ti la'o/_/las kyi gar mkhan phrin las rgya mtsho sgrol/_/gzugs mdzes bskyod pas rol mo phyogs bcur mdzad/_/mdog
[\[333b.7\]]ljang sna tshogs skur ston gzi brjid 'bar/_/phyag 'tshal ba'ang mdzes spyod ni rti la'o/_/spos kyi sprin ldang bdug pa 'phro/_/kun du tshim byed dri bsung tshim/_/mthing skya gser gyi spos phor bsnams/_/phyag 'tshal rnam dag bdug pa la'o/_/lta mdzes rin chen phung po 'gro/_/byang chub yan lag me tog
[\[334a\]]
[\[334a.1\]]brgyan/_/mthon mthing me tog gzhong bu bsnams/_/phyag 'tshal skyon med me tog la'o/_/'od gsal 'phro bas kun du khyab/_/gti mug 'thibs po sel mdzad pa/_/dmar skya chos kyi mar me bsnams/_/phyag 'tshal sgron 'bar mar me la'o/_/tsan+dan bdud rtsi char 'bebs ma/_/
[\[334a.2\]]bdud rtsi bsil dro 'jam pa'i dbyings/_/ljang sngon dung phor phyag na bsnams/_/phyag 'tshal reg bya dri chu la'o/_/rdzu 'phrul che ba'i bskal bzang dang /_/phyogs skyong bcu dang bkra shis brgyad/_/rdo rje lcags kyu 'gugs byed dang /_/rin chen zhags pa gsol ka dang /_/pad+ma lcags sgrog pho nya'i las/_/rgya gram
[\[334a.3\]]dril bu shes rab mchog_/dpe med rgyal sras rang rgyal dang /_/dgra bcom rgyal chen lha chen dang /_/lha klu gnod sbyin dri za dang /_/lha ma yin dang nam mkha' lding /_/mi 'am ci dang lto 'phye che/_/sa bdag gza' skar rig 'dzin dang /_/srin po log 'dren sha za dang /_/rgyud drug dag gi mthu can sogs/_/thams cad ci rigs pa
[\[334a.4\]]yis mchod/_/dkyil 'khor bdag po de nyid kyis/_/dkyil 'khor lha yi ting 'dzin zhugs/_/lce thog a las zla dkyil steng /_/oM bsgoms rdo rje ye shes bsams/_/rdo rje lcags kyu bsgoms nas ni/_/chos kyi phyag rgya can gyis ni/_/slob ma de la bshad par bya/_/oM d+harma hUM d+harma trAM d+harma hrIHd+harma AHd+harma/_sa ma ya s+t+waM d+harma/_
[\[334a.5\]]a na ya sa d+harma/_a haM su khaM d+harma/_sA d+hu sA d+hu d+harma/_su pa ha swA d+harma/_ru pu ho de d+harma/_a tha pra ba ti d+harma/_ha ha hUM ha d+harma/_sarba ka ri d+harma/_duHkha ts+tshe da d+harma/_bud+d+ha po d+hi d+harma/_pra ti shap+da d+harma/_su ba shi s+t+waM d+harma/_ni ba ya d+harma/_sha traM b+hak+Sha d+harma/_sarba sid+d+hi d+harma/_ma hA ra tI d+harma/_rU pa sho b+he d+harma/_shU rod tra pai d+harma/_sarba pu dze
[\[334a.6\]]d+harma/_pra ha da ni d+harma/_pu te d+harma/_tsa kri d+harma/_su gan+d+ha ni d+harma/_a ya hi dza dza d+harma/_a ya hi hUM hUM d+harma/_me spo Ta baM baM d+harma/_g+haN+Da a a d+harma/_de ltar lha tshogs sku gsung thugs/_/dkyil 'khor gang yin thams cad kyi/_/so so'i snying po tha mar ni/_/d+harmas btags la brjod pas ni/_/lha rnams thugs dgongs
[\[334a.7\]]dngos grub stsol/_/kun rdzob dang ni don dam gyi/_/byang chub sems ni bskyed par bya/_/sdom pa yi ni dam tshig dang /_/dag pa'i chos rnams sdud pa dang /_/sems can don byed bcas pa yi/_/rnam pa gsum dang ldan par bshad/_/rdo rje go cha'i phyag rgya bcas/_/oM badzra ka ba tsa rak+Sha a d+hi tiSh+Tha haM/_de nas sku gsung
[\[334b\]]
[\[334b.1\]]thugs byin brlab/_/kA ya oM wAk+ka AHtsit+ta hUM/_'khor lo phyag rgya ting 'dzin sngags/_/bar du gcod pa bsal bar bya/_/oM dz+nyA na tsakra phaT/_nga yis bshad phog thams cad ni/_/dam pas gsungs pa'i tshig yin pas/_/khyod kyang de las ma 'da' shig_/oM badzra sa ma ya haM tha/_byang chub rigs can nyid du ni/_/
[\[334b.2\]]sngags 'di brjod par gyur pa'o/_/oM bo d+hi tsit+ta a sa me ma hA sa ma ya swA hA/_hUM hUM hUM/_gsum pa dkyil 'khor 'jug gzhug pa/_/slob dpon zhugs dang slob ma 'jug_/bshags pa lhag chad kha bskang ba/_/mthun par slar gshegs gsol dang lnga/_/las bzhi mchod nas bdag nyid kyis/_/dkyil 'khor sems
[\[334b.3\]]kyis nam mkha' la/_/bteg nas byang chub sems kyis ni/_/zhugs pa nyid du thub pas gsungs/_/bdug spos lag tu thogs nas su/_/blo gros ldan pas lha rnams la/_/gus pas gsol ba legs par gdab/_/de 'og sgo bzhi dbye bar bshad/_/zhugs la gnyis su med bsgoms la/_/'gro ba dran pa'i las
[\[334b.4\]]bya'o/_/bcom ldan nam mkha'i sangs rgyas kun/_/thugs rje chen po mthu ldan lags/_/bdag nyid rab tu bsgral ba'i phyir/_/rang bzhin ting 'dzin gzugs brnyan lhas/_/bdag la dbang mchog deng stsol cig_/dkyil 'khor la ni 'khor lo bshad/_/de nyid dam tshig yin par bshad/_/sangs rgyas bka' yi dkyil 'khor du/_/
[\[334b.5\]]bdag nyid dad pas 'jug lags na/_/dkyil 'khor bcas pa'i lha rnams kyis/_/bdag la byin gyis brlab tu gsol/_/bde bar gshegs so bcom ldan 'das/_/bsod nams can du bdag nyid gyur/_/sngon gyi las kyi 'brel pa lags/_/thugs rjes sras su dgongs par mdzod/_/At+ma ko\u0f85haM maN+Dal sarba A be sha
[\[334b.6\]]swa b+ha wa/_/rdo rje mdzub sogs legs par ni/_/sbyar la bkan te bsdams nas su/_/khros nas rab tu dbye ba ni/_/sgo dbye ba yi mtshan nyid do/_/gnas rab sgo bzhi zhe sdang dang /_/nga rgyal 'dod chags phrag dog bzhis/_/sngon med dus nas bcad lags na/_/tshad med bsdu rgyas rigs bzhi yi/_/thugs rje thabs las sprul
[\[334b.7\]]pa yi/_/lcags kyu zhags pa lcags sgrog dang /_/dril bu phyag rgya mchog nyid kyis/_/deng nyid thar sgo dbye ru gsol/_/oM badzra rat+na pad+ma karma kro d+ha g+ha Totas ma ya tsa tur/_pra be sha bi kran smA ra Na sa ma ya hUM phaT/_de nas/_bdag nyid rdo rje rin chen dang /_/pad+ma rgya gram shugs kyis ni/_/rab tu brgal te zhugs nas ni/_/
[\[335a\]]
[\[335a.1\]]gnyis su med par sangs rgyas 'gyur/_/snying rje slob ma la sogs la/_/lha mo sprul sras bsgom byas drang /_/de nas sngags g.yog dag gis ni/_/slob ma'i las rnams brtson bya ba/_/phyag 'tshal gsol 'jug khrus bkra shis/_/dam bca'
[\[335a.2\]]me tog dor mig dbye/_/slob dpon lan stsal lhas dbang bskur/_/dam tshig dbog dang dbang bskur dang /_/smon lam lha ngo bstan yul dbul/_/dge ba'i rtsa ba bsngo ba'o/_/de nas shar sgo dag tu ni/_/bdug spos lag tu thogs nas su/_/shar phyogs mngon
[\[335a.3\]]dga'i pho brang 'di'i/_/bcom ldan rdo rje sems dpa' la/_/skal ldan rgyal sras dag pa zhig_/ngag yid dang bas gus phyag 'tshal/_/lho phyogs dpal ldan pho brang 'di'i/_/bcom ldan rin chen 'byung ldan la/_/skal ldan rgyal sras dag pa zhig_/ngag yid
[\[335a.4\]]dang bas gus phyag 'tshal/_/nub phyogs bde ldan pho brang 'di'i/_/bcom ldan snang ba mtha' yas la/_/skal ldan rgyal sras dag pa zhig_/ngag yid dang bas gus phyag 'tshal/_/byang phyogs gser mdog pho brang 'di'i/_/bcom ldan don yod grub pa la/_/skal
[\[335a.5\]]ldan rgyal sras dag pa zhig_/ngag yid dang bas gus phyag 'tshal/_/bcom ldan snying po'i pho brang 'di'i/_/bcom ldan rnam par snang mdzad la/_/skal ldan rgyal sras dag pa zhig_/ngag yid dang bas gus phyag 'tshal/_/bdag ni dam tshig rdo rje ste/_/rdo rje sems dpa'
[\[335a.6\]]yin pa'i phyir/_/rdo rje bla na med pa 'di/_/di ring bdag la dbab tu gsol/_/bdag ni dam tshig rin chen te/_/rin chen 'byung ldan yin pa'i phyir/_/rin chen bla na med pa 'di/_/di ring bdag la dbab tu gsol/_/bdag ni dam tshig pad+mo ste/_/snang ba mtha' yas
[\[335a.7\]]yin pa'i phyir/_/pad+mo bla na med pa 'di/_/di ring bdag la dbab tu gsol/_/bdag ni dam tshig rgya gram ste/_/don yod grub pa yin pa'i phyir/_/rgya gram bla na med pa 'di/_/di ring bdag la dbab tu gsol/_/bdag ni dam tshig 'khor lo ste/_/rnam par snang
[\[335b\]]
[\[335b.1\]]mdzad yin par grags/_/'khor lo bla na med pa 'di/_/di ring bdag la dbab tu gsol/_/shar phyogs mngon dga'i pho brang 'dir/_/bla med byang chub sems bskyed de/_/dngos grub dam pa sgrub pa'i phyir/_/bdag gis dad pas 'jug par bgyi/_/lho phyogs dpal
[\[335b.2\]]ldan pho brang 'dir/_/bla med byang chub sems bskyed de/_/dngos grub dam pa sgrub pa 'phyir/_/bdag gis dad pas 'jug par bgyi/_/nub phyogs bde ldan pho brang 'dir/_/bla med byang chub sems bskyed de/_/dngos grub dam pa sgrub pa'i phyir/_/bdag gis dad pas
[\[335b.3\]]'jug par bgyi/_/byang phyogs rnam dag pho brang 'dir/_/bla med byang chub sems bskyed de/_/dngos grub dam pa sgrub pa'i phyir/_/bdag gis dad pas 'jug par bgyi/_/bcom ldan snying po'i pho brang 'dir/_/bla med byang chub sems bskyed de/_/dngos grub dam pa sgrub pa'i
[\[335b.4\]]phyir/_/bdag gis slob ma gzhug par bgyi/_/phyogs bcu rnams su lta ba'i phyir/_/mtha' las 'das pa gnas par bgyi/_/rdo rje sems dpa' me long yul/_/kun bzang phyag rgya'i bum pa ste/_/gnyis min byang chub sems rtags chus/_/zhe sdang rnam smin
[\[335b.5\]]dag gyur cig_/rin chen 'byung ldan mnyam shes yul/_/na bza'i phyag rgya'i bum pa ste/_/gnyis min byang chub sems rtags chus/_/nga rgyal rnam smin dag gyur cig_/snang ba mtha' yas kun rtog yul/_/mA ma'i phyag rgya bum pa ste/_/gnyis min byang chub
[\[335b.6\]]sems rtags chus/_/'dod chags rnam smin dag gyur cig_/don grub nan tan ye shes yul/_/sgrol ma'i phyag rgya bum pa ste/_/gnyis min byang chub sems rtags chus/_/phrag dog rnam smin dag gyur cig_/rnam snang chos dbyings ye shes yul/_/spyan gyi
[\[335b.7\]]phyag rgya bum pa ste/_/gnyis min byang chub sems rtags chus/_/gti mug rnam smin dag gyur cig_/mi 'khrugs rgyal po srid dang gti mug rnam sbyong ba/_/mgon po yon tan mtha' dag rdzogs pa'i bkra shis dang /_/dge mnyam bsam sems ldan pa'i bkra shis
[\[336a\]]
[\[336a.1\]]gang yin pa/_/bkra shis des ni ding 'dir zhi byed legs gyur cig_/sangs rgyas kun gyi yon tan rgyan gyis brgyan byas shing /_/yang dag 'byor ba'i sbyin pas sbyin mdzad mi slu ba/_/rin chen 'byung ldan zhes bya'i bkra shis gang yin pa/_/bkra shis
[\[336a.2\]]des kyang ding 'dir zhi byed legs gyur cig_/bsam gtan dam pa ting 'dzin pha rol phyin pa'i gnas/_/ye shes pad+ma'i steng bzhugs dpag med tshe ldan zhing /_/tshe grangs med par byin gyis brlabs pa'i bkra shis gang /_/bkra shis des kyang deng 'dir zhi byed legs
[\[336a.3\]]gyur cig_/sems can don phyir las la thugs ni sbyor mdzad cing /_/'gro ba thams cad bcings pa bcings las grol gyur pa/_/thub mchog don yod grub pa'i bkra shis gang yin pa/_/bkra shis des kyang deng 'dir zhi byed legs gyur cig_/rnam par snang mdzad
[\[336a.4\]]ye shes dam pa mtsho chen ldan/_/zla ba nya 'dra sku mnga' srid pa'i mthar 'byin pa/_/dgongs pa mtha' dag rdzogs pa'i bkra shis gang yin pa/_/bkra shis des ni deng 'dir zhi byed legs gyur shog_/yan maM ga lan/_/shu b+ha sha man+to/_/sa ya dzi na ta ka sha s+ye a
[\[336a.5\]]k+Sho b+h+ya rA dza/_bi shi na ta s+ye/_sarba kun/_maM ga la s+ye/_naM maM ga la da/_b+ha ba tu shAn+te/_ka sa pradz+nya sta ban+tu t+yaM/_ya maM ga lan/_ma ni ku lan hi na bu ha ra/_pa ba shu sha sha tsi na se ta no to ne/_kha la na pi pi pu ti na/_tan maM ga lan/_tan maM gA lan b+ha ba tu shAn+te/_/
[\[336a.6\]]ka ra na bad h+yaM yan maM ga lan/_a ga ni/_A yur byid ta sa s+ye/_ma ne bu ra ta li yas s+ye/_gArna badzra/_pa ri ga te s+ye/_ta thu ga te smi/_tan maM ga lan/_b+ha ba tu shAn+te/_kar nar+ya phaT traM/_yan maM ga lan/_ma ma mu ne pa ra sha s+ye/_a mog+ha si d+d+hi sa twa twa ra gar ma na nai/_b+hu
[\[336a.7\]]na sha ba na/_sha ta le s+ye yo tsi ta man sa sa s+ye mu na sa s+ye/_ban+d+ha b+ha b+ha mye bya/_tan maM ga lan/_b+ha ba tu shAn+te/_rna ta t+yaM/_yan maM ga lan/_sa ka la mA tor ta sa s+ye/_bai ro tsa na s+ye/_be ra ta nyi rna/_ma hA ra rna ba s+ye/_ma hA ra rna b+hu ra ra rna/_tsa tra b+hu she he ban+ta ka s+ye/_tan maM ga lan/_
[\[336b\]]
[\[336b.1\]]b+ha ba tu shAn+te ka ra ta ban+t+yaM/_de la de bzhin gshegs gtso dang /_/chos rnams kun la dbang bskur ro/_/rdo rje rigs gtso chen po dang /_/khams gsum bdag por dbang bskur ro/_/rin chen rigs gtso chen po dang /_/lha mis mchod par dbang bskur ro/_/pad+ma'i
[\[336b.2\]]rigs gtse chen po dang /_/chos kyi rgyal por dbang bskur ro/_/las kyi rigs gtso chen po dang /_/las bzhis gzhan don spyod dbang bskur/_/bkra shis brjod pa'i byin rlabs kyis/_/'jig rten dag tu mi rnams kun/_/grags pa rnam spel bgegs kyang
[\[336b.3\]]med/_/sems nyid bde 'gro nges byed la/_/mthar yang nges pa kho nar ni/_/zhi ba'i 'bras bu thob par 'gyur/_/de nas dam bca' bya ba ni/_/dpa' bo chen po rgyud dag pa'i/_/sdom pa legs par blang bar bya/_/de la sdom pa'i yon tan ni/_/dang po sdom pas rgyud
[\[336b.4\]]gnyis sbyong /_/tha ma'i sdom pas lha min sbyong /_/rdo rje rin chen pad+mo yi/_/sdom pa yis ni ngan 'gro sbyong /_/de bas sdom pa mnos pa mchog_/de 'og dam bca' yang dag bya/_/sangs rgyas rnal 'byor sdom pa la/_/tshul khrims kyi ni bslab pa dang /_/
[\[336b.5\]]dge ba'i chos ni sdud pa dang /_/sems can don byed brtan par bzung /_/de ni spyi yi tshul khrims so/_/rdo rje rigs mchog chen po yi/_/rdo rje dril bu'i phyag rgya yang /_/yang dag nyid du gzung bar bgyi/_/slob dpon dag kyang gzung bar bgyi/_/rin chen rigs mchog chen
[\[336b.6\]]po yi/_/dam tshig yid du 'ong ba la/_/nyin re bzhin ni lan drug tu/_/sbyin pa rnam bzhi rtag tu sbyin/_/byang chub chen po las byung ba/_/pad+ma'i rigs mchog dag pa la/_/phyi nang gsang ba'i theg pa gsum/_/dam pa'i chos kyang gzung bar bgyi/_/las kyi rigs
[\[336b.7\]]mchog chen po la/_/sdom pa thams cad ldan par ni/_/yang dag nyid du gzung bar bgyi/_/mchod pa'i las kyang ci nus bgyi/_/sangs rgyas chos dang dge 'dun dang /_/bla na med pa'i dkon mchog gsum/_/deng nas brtsams te gzung bar bgyi/_/nam du yang ni mi spong ngo /_/
[\[337a\]]
[\[337a.1\]]sems can kun gyi don gyi phyir/_/bdag gis sdom pa ma lus gzung /_/de nas shar sgor gnas pa de/_/na bza' stod smad dar dmar dkri/_/rdo rje 'dzin ma'i phyag rgyar 'char/_/bcug la lag tu rin chen dang /_/me tog phreng ba la sogs thogs/_/gdong
[\[337a.2\]]g.yogs dar dkar gyis g.yogs nas/_/a sa me tri sa me ma hA sa ma ya hUM/_oM badzra a ba tiSh+Tha hUM/_oM badzra sa ma ya hUM/_sngon gyi tshe rabs grangs med nas/_/dge ba'i las kyis bsnyen pa'i lha/_/lhag pa'i lha ni gang yin pa/_/da lta nyid du 'bab par shog_/sangs rgyas dngos grub
[\[337a.3\]]thob bya'i phyir/_/bdag la thugs brtser dgongs nas kyang /_/'gro la phan pa'i gtse chen gyis/_/sman par dgongs nas bzhes su gsol/_/oM badzra pra ti gr-ih+Na hUM/_oM badzra pra tIts+tsha sa ma ya s+t+waM/_bo d+hi tsit+ta pU dza ho/_me tog rin chen la sogs pa/_/gang la bab pa rigs kyi lha/_/
[\[337a.4\]]gtso bo rigs de bsgrubs na ni/_/dngos grub myur ster the tshom med/_/de nas lcags kyu'i phyag rgya yis/_/rin chen lhar bcas blangs nas ni/_/slob ma'i spyir bzhag thim gyur nas/_/mi gnyis gcig pa'i ltar bsams nas/_/oM sa ma ya hr-i da ya me/_oM AHhUM/_a b+hi
[\[337a.5\]]Shiny+tsa AH_da ni dad pa rab tu bskyed/_/dkyil 'khor bzang po 'di la ltos/_/khyod ni theg chen 'di nyid la/_/gsang ba chen po'i snod du gyur/_/rnyed pa mnyam med di ring rnyed/_/thob pa mnyam med di ring thob/_/dam tshig gong 'og ma 'da' zhig_/bla med byang chub chen po 'thob/_/oM
[\[337a.6\]]badzrA ha s+yod+g+ha Ta ya hUM/_oM badzra pra be sha hUM phaT/_slob dpon lan gnyis dbyangs sbyar te/_/rdo rje phyag rgya legs bcas la/_/nga ni dam tshig rdo rje ste/_/rdo rje sems dpa' yin par grags/_/rdo rje ye shes bla med 'di/_/di ring khyod la sbyin par bya/_/oM badzra sa ma ya a b+hi Shiny+tsa a
[\[337a.7\]]a/_nga ni dam tshig rin chen te/_/rin chen 'byung ldan yin par grags/_/rin chen ye shes bla med 'di/_/di ring khyod la sbyin par bya/_/oM rat+na sa ma ya a b+hi Shiny+tsa a a/_nga ni dam tshig pad+mo ste/_/snang ba mtha' yas yin par grags/_/pad+mo ye shes bla med 'di/_/di ring khyod la sbyin par bya/_/oM pad+ma
[\[337b\]]
[\[337b.1\]]sa ma ya a b+hi Shiny+tsa a a/_nga ni dam tshig rgya gram ste/_/don yod grub pa yin par grags/_/rgya gram ye shes bla med 'di/_/di ring khyod la sbyin par bya/_/oM karma sa ma ya a b+hi Shiny+tsa a a/_nga ni dam tshig 'khor lo ste/_/snying po'i 'khor lo yin par grags/_/'khor lo ye shes bla med 'di/_/
[\[337b.2\]]di ring khyod la sbyin par bya/_/oM tsakra sa ma ya a b+hi Shiny+tsa a a/_a b+hi Shiny+tsa a a sa ma ya hrIHtha/_'di ni khyod kyi dmyal ba'i chu/_/dam las 'das na sreg par byed/_/dam tshig bsrungs na dngos grub ni/_/rdo rje bdud rtsi chu 'dis 'grub/_/ci ste dam tshig 'das na ni/_/de ma thag tu bkas
[\[337b.3\]]nas gshegs/_/rdo rje 'dzin rgyal khros nas kyang /_/bdun brgyud rigs ni brlag par mdzad/_/de bas rtag tu bu khyod kyis/_/rgyal bas gsungs pa'i dam tshig dang /_/sdom pa dang ni bla ma'i bka'/_/shin tu mos pas bsrung bar bya/_/ma byin par yang blang
[\[337b.4\]]mi bya/_/brdzun dang 'dod la spyod pa rnams/_/dngos grub 'dod pas bya ba min/_/chang ni btung bar mi bya zhing /_/sha la sogs pa bza' mi bya/_/sems can gnod pa'i sbyor ba ni/_/nam yang bya ba ma yin te/_/dkon mchog gsum ni yong mi spang /_/dus kun du ni
[\[337b.5\]]byang chub sems/_/snying po sngags dang phyag rgya dang /_/lha dang bla ma de bzhin no/_/sdig la sogs pa gang yin dang /_/bla ma'i bka' las 'da' mi bya/_/lha la phul ba'i rnying pa dang /_/de yi grib ma 'gom mi bya/_/phyag rgya'i gzugs la'ang de bzhin no/_/sngags
[\[337b.6\]]dang lha la smad mi bya/_/gdon gyi las sogs bya ba min/_/mu stegs can la'ang smad mi bya/_/mdor na yid gnyis dogs mi bya/_/bdag gi de nyid sngags dang ni/_/thams cad 'dra bas de bzhin no/_/de nas dbang mchog bskur ba ni/_/pash+tsi ma yi
[\[337b.7\]]phyogs dag tu/_/khru gang ba yi dkyil 'khor la/_/pad+ma 'dab ma brgyad pa bri/_/tshon ni dmar pos legs bris la/_/bkra shis brgyad kyi phyag rgya dgod/_/dbu rgyan cod pan me tog phreng /_/phyag rgya bzhi dang rin chen bdun/_/gser byas thur
[\[338a\]]
[\[338a.1\]]ma 'khor me long /_/dung dang bkra shis ras thogs gzhag_/bdug spos ras sar gdugs sham can/_/rnga yab bsil yab zho phor gang /_/bum pa bzhi sogs mi res gzung /_/mchod pa la sogs bkra shis brjod/_/
[\[338a.2\]]oM b+h+r-i ta b+h+r-i ta sarba A ba ra Na ni hUM phaT/_oM tra Ta tra Ta sarba A ba ra Na ni hUM phaT/_bi dra ba bi dra ba sarba a pa ya tang dwa na hUM phaT/_sku gsung thugs su byin gyis brlab/_/de nas thur ma me long dung /_/'khor lo rtsa ba'i yig 'brus bskur/_/phreng ba
[\[338a.3\]]bum pa nyan pa dang /_/gsang sngags phyag rgya cod pan dang /_/'khor bsgyur ming dbang dbu rgyan dang /_/las dang bcu'o gzungs rje'o/_/bcu gsum pa ni nor dbang bskur/_/'khor lo rin chen bstabs pas ni/_/sa bcu kun la dbang ba
[\[338a.4\]]dang /_/theg pa mtha' dag ston pa yi/_/chos kyi rgyal po chen por shog_/glang po rin chen bstabs pas ni/_/theg pa kun gyi don rtogs nas/_/stobs bcu kun la dbang thob cing /_/byang chub 'bras bu thob par shog_/rta mchog rin chen
[\[338a.5\]]bstabs pas ni/_/rdzu 'phrul rkang bzhi'i dbang thob nas/_/nyon mongs rgya mtsho rgal ba yi/_/thar pa'i 'bras bu thob par shog_/nor bu rin chen bstabs pas ni/_/'jig rten dag tu de bzhin gshegs/_/dpe byad mtshan gyis brgyan pa yi/_/
[\[338a.6\]]gser gyi sku mdog thob par shog_/dmag mi rin chen bstabs pas ni/_/mi 'jigs bzhi yi dbang thob nas/_/phas kyi rgol ba tshar gcod pa'i/_/go cha chen po bgos par shog_/blon po rin chen bstabs pas ni/_/sum cu rtsa gsum
[\[338a.7\]]dbang phyug rje/_/rdzu 'phrul chen po'i brgya byin gyi/_/lha yi rgyal po thob par shog_/btsun mo rin chen bstabs pas ni/_/shes rab yum gyi dbang thob cing /_/skye 'gag med pa'i don rtogs nas/_/bla med 'bras bu thob par shog_/de
[\[338b\]]
[\[338b.1\]]bzhin gshegs pas byin gyis brlabs pa yi/_/nyon mongs sel ba'i grub rdzas dpa' bo 'dis/_/bar chod bgegs kyi tshogs rnams rnam 'jig cing /_/skye 'grub mchog thob deng 'dir bkra shis shog_/ji ltar lha yi dbang po brgya byin gyis/_/byin
[\[338b.2\]]gyis brlabs pa'i rtsa mchog pu ta na/_/dUr ba'i gdan la bzhugs nas bdud btul ltar/_/deng 'dir bkra shis phun sum tshogs par shog_/ji ltar sngon gyi drang srong a ga stas/_/byin gyis brlabs pa'i phyugs kyi dngos grub 'di/_/khyim bdag dbang phyug
[\[338b.3\]]che la byin pa yis/_/skye dgu'i gsos gyur bcud ldan bkra shis shog_/rdo rje dang ni rin chen chu skyes dang /_/de bzhin las kyi sems dpa' dbang bskur ba'i/_/li khris 'jig rten gsum po dbang bsdus shing /_/dngos grub mchog thob ding 'dir bkra shis shog//
[\[338b.4\]]ji ltar bcom ldan 'das kyis chos kyi dung /_/na ra ya nar dung sgra bsgrags pa ltar/_/bu khyod dam pa'i chos sgra rab sgrogs shing /_/'gro ba 'dren mdzad deng 'dir bkra shis shog_/chos rnams thams cad gzugs brnyan lta bu sta/_/smig rgyu lta bur yang dag
[\[338b.5\]]rtogs pa'i mthus/_/ma rig mun sel ye shes thob gyur nas/_/dngos grub mchog thob deng 'dir bkra shis shog_/ji ltar glang po chen po a ga ta'i/_/gi'u wang srog gi dbang por gyur pa ltar/_/de bzhin bu khyod tshe srog 'dzin gyur nas/_/dngos grub
[\[338b.6\]]mchog thob deng 'dir bkra shis shog_/ji ltar rgyu dang sa bon chung ba las/_/'bras bu cher smin shing thog bil ba ltar/_/de bzhin bsod nams rgyu tshogs chung ngu las/_/'bras bu bla med byang chub thob par shog_/gtsug tor spyan ljags go chas bskur/_/
[\[338b.7\]]lag gnyis bcings te gung gshibs bsgreng /_/mdzub gnyis bkug sbyar gtsug tor ro/_/na maHsa man+ta bud+d+hA nAM hUM hUM hUM/_lag gnyis bcings te gung srin lag_/brkyang ste mthe bo nang bcug mig_/na maHsa man+ta bud+d+hA nAM/_ga ga na ba ra la k+Sha Na/_gu ru na ma
[\[339a\]]
[\[339a.1\]]ya ta thA ga ta tsak+Shu swA hA/_lag gnyis thal mo khong stong sbyar/_/mdzub gnyis dkris la srin lag gtugs/_/mthe bo gnyis gshibs ljags su bshad/_/na maHsa man+ta bu d+d+hA nAM/_ta thA ga ta dzi hwa sarba d+harmA pra ti tiSh+Tha/_lag pa gnyis
[\[339a.2\]]ni khong stong sbyar/_/mdzub gnyis ngos nas dkris pa ni/_/go cha'i phyag rgya zhes su bshad/_/na maHsa man+ta bud+d+hA nAM/_pra tsaN+Da badzra la bi yu ra hUM/_de nas slob ma'i thog dag tu/_/gdugs mdzes gser gyi yu ba can/_/theg chen chos kyi ngo bo ste/_/nyon mongs
[\[339a.3\]]gdung ba sel byed pa'i/_/dbang mchog dam pa bskur bar bya/_/sum cu rtsa lngas legs dbang bskur/_/de nas dge pa sgo bzhi nas/_/sgra yi rjes su legs sbyar zhing /_/blo dang ldan pas smon lam gdab/_/shar phyogs sgo la pU rbas bsdu/_/sngon dang thog ma phur pas bsdu/_/
[\[339a.4\]]de mthun rdo rje sems la sogs/_/sgrib gnyis byang bas tshogs gnyis rdzogs/_/de bzhin slob ma tshogs rdzogs nas/_/me long ye shes thab par shog_/lha sgo dak+Shi Na sa bsdu'o/_/sbyin gnas la yang dak+Shi Na bsdu'o/_/nub sgo pash+tsi mas bsdu'o/_/phyi ma ma 'ongs pash+tsi
[\[339a.5\]]bsdu/_/byang sgo ut+ta ra yis bsdu/_/thugs rje gzungs la ut+ta ras bsdu/_/gong gi rigs dang ye shes drang /_/sngon gyi smon lam ston bstan pa/_/dri ma med pa'i dpe bzhin no/_/dkyil 'khor rang bzhin lha dag kyang /_/ci rigs par ni bstan par bya/_/tan+t+ra rgya
[\[339a.6\]]mtsho dbyings kyi gting rum nas/_/don mchog cha shas btus pa'i nying khu ste/_/sbyor ba'i lam rgyud phyogs 'grol 'brel pa yi/_/mchog thob rnam snang mdzad kyi zhal mthong shog/_//rgya gar gyi mkhan po s+thi ra ma ti sa yo ga'i gzhung rgyud phyi nang las nges don
[\[339a.7\]]mdor bsdus te mdzad pa/_rgyan dam pa'i le'u bam po gcig tu byas pa rdzogs so//_//cog ro klu'i rgyal mtshan gyis skad phyi mo dang gtugs pa'o//_//