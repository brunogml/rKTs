[\[1a\]]
[\[1b\]]
[\[1b.1\]]@##/_/de ltar ji skad du bshad pa'i tshul gyis theg pa chen po mngon par rtogs pa'i rtog pa bla na med pa'i chos kyi rgyal po brnyes pa dang /_'jig rten gsum las rnam par rgyal ba bla na med pa mdzad par
[\[1b.2\]]bstan nas/_rnam par rgyal ba rnams kyi gnas rnam par dgod pa bstan pa'i phyir/_de nas bcom ldan 'das zhes bya ba la sogs pa gsungs te/_de nas zhes bya ba ni gnas skabs so/_/rnam par rgyal bar mdzad
[\[1b.3\]]pa'i sa gsum gyi skye bo rnam par gzhag pa'i nang na/_lha chen po ni mchog yin la de yang dkyil 'khor thams cad du zhugs nas phyag na rdo rje'i zhabs kyi mthil gyi 'og nas srog gi dbang po dang bral bar gnas te/_de bas
[\[1b.4\]]na de las thar bar bya ba'i phyir yang /_bcom ldan 'das de bzhin gshegs pa thams cad 'dus te zhes gsungs pa yin no/_/'jig rten gsum las rnam par rgyal bar gsol ba gdab pa'i phyir/_sngar 'dus
[\[1b.5\]]pa mdzad pa yin la de la ltos pas na yang zhes gsungs so/_/mkhyen bzhin du zhes bya ba ni 'di ni ma shi ba dang /_bdag cag gis bskul na/_gdon mi za bar gtong ngo zhes de ltar mkhyen bzhin du/_byang chub
[\[2a\]]
[\[2a.1\]]sems dpa' chen po phyag na rdo rje la bka' stsal pa/_bcom ldan 'das de bzhin gshegs pa thams cad kyi bka' nyon cig ces gsungs so/_/mnyan par bya ba'i bka' de yang gang yin zhe na dbang phyug chen po'i lus
[\[2a.2\]]'di khyod kyi rkang pa'i 'og nas gtang bar byos zhes bya ba 'di ni mnyan par bya ba'i bka' yin no/_/de skad ces bka' stsal pa dang /_bcom ldan 'das phyag na rdo rjes de bzhin gshegs pa thams cad la 'di skad ces gsol to/_/bdag ni bcom
[\[2a.3\]]ldan 'das kyis ma rungs pa thams cad gdul ba'i khro bor dbang bskur nas/_de bdag gis bkum lags na/_ji ltar bdag gis de gtang bar bgyi/_bcom ldan 'das phyag na rdo rjes de skad ces gsol pa dang /_de bzhin gshegs pa
[\[2a.4\]]thams cad kyis dbang phyug chen po'i lus de gso ba'i phyir/_shi ba'i rnam par shes pa dgug pa'i snying po 'di bka' stsal to/_/shi ba zhes bya ba ni brgyal ba la bya ste/_de'i rnam par shes pa gnyid kyis log pa'i 'du shes kyis yul gzhan
[\[2a.5\]]dang /_'gro ba gzhan dang /_phyogs gzhan du rmi lam zhes bya ba'i snang ba bskyed do/_/gnyid log pa de rmi lam du sad par byed pa'i rkyen mthong ba gang yin pa de rnam par shes pa de'i sngon gyi gzhi las skyes pa'i rgyu byed pa la ni sad par byed pa zhes
[\[2b\]]
[\[2b.1\]]bya ste/_dper na skyes bu dug gis zin pa'i lus ni g.yo ba med cing gnyid stug pos non pa dang 'dra bar gnas so/_/de'i rnam par shes pa de yang brgyal bar gyur cing /_mun nag thibs pos bkab pa bzhin du 'du shes med par gnas so/_/mun nag gi gnas lta bu dug gis myos pa de sngags pa
[\[2b.2\]]'ga' zhig gis bsal bar byas pa dang /_des de'i brgyal ba bsal bas rnam par shes pa de'i mun nag sel bar byed pa zhes bya'o/_/lus der 'du shes gsal ba bskyed pa'i phyir rnam par shes pa 'jug pa'o zhes kyang bya'o/_/de bzhin du 'dir yang dbang phyug chen po'i lus dug dang gnyid kyis non pa
[\[2b.3\]]bzhin du brgyal bar gnas la de'i rnam par shes pa de yang rnal 'byor pa rnams kyis rnal 'byor la mnyam par gzhag pa'i mthus/_'jig rten gyi khams thal bas khebs pa zhes bya bar rmi lam gyi rnam par shes pa ltar 'gro ba gzhan dang /_yul gzhan du bdag gi lus phyin pa snyam du sems
[\[2b.4\]]so/_/de bzhin du thal bas khebs pa'i 'jig rten gyi khams der bdag nyid sangs rgyas par snang bar rmi lam ltar sems so/_/de nas snying po 'dis rmi lam lta bu'i rnam par shes pa zhes gang bshad pa rnal 'byor bsgoms pas 'phangs te shi bar btags pa gnyid kyis log pa dang 'dra ba'i rnam
[\[2b.5\]]par shes pa gang yin pa de/_de bzhin gshegs pa snyam du snang ba skye ba las phyag na rdo rje'i zhabs kyi mthil gyi 'og nas phyung zhing /_rnal 'byor pa'i byin gyi rlabs bsdus pa dang /_gnyid log pa las sad pa dang 'dra bar/_slar yang dbang phyug chen po'i lus rnam par smin pa las skyes pa'i
[\[2b.6\]]gzugs bdag nyid yin no snyam pa'i so sor snang ba skyes te/_de lta bu 'di la ni shi ba'i rnam par shes pa 'gugs pa zhes bya'o/_/de nas 'di'i phyag rgya bcings pa bshad de/_gsang ba'i lcags kyu bsdam byas te/_/zhes bya ba la sogs pa la/_gsang ba'i lcags kyu ni rdo rje bsdams pa nang du
[\[2b.7\]]bcings la mdzub mo gnyis lcags kyu'i tshul du gzung ngo /_/de ltar bcings nas/_mtha' ma mnyam du brkyangs nas ni/_/zhes bya ba la mthe'u chung gnyis mnyam du brkyang bar bya'o/_/shi ba'i mgo bor bzhag na ni/_/zhes bya ba ni brgyal ba'i spyi bor bzhag la/_sngags pas yid kyis sems can
[\[3a\]]
[\[3a.1\]]rkyen gang gis brgyal bar 'gyur ba de dang rjes su mthun pa'i gnyen po bsal bar bya ste/_zhabs kyi mthil gnyis kyi zla ba'i bla ma'i byang chub kyi sems kyi phyag rgya las byung ba'i bdud rtsi'i chus dbang bskur zhing /_sems can de'i cha byad ji lta bu yin pa de lta bu'i cha byad du gshin rje'i
[\[3a.2\]]yul nas phyag rgya 'dis drangs te spyi bor bzhag la spyi bo nas lus kyi yan lag thams cad du gzhug par bya'o/_/de nas yan lag thams cad kyang sor chud pas rtsol ba dang bcas pa dang /_g.yo ba dang bcas par gyur pa'am/_de'i lus kyi nang du bcug ma thag tu langs te 'dug gam/_bgreng bar bsams la lce
[\[3a.3\]]la rdo rje bsams na langs pa'am smra bar 'gyur ro/_/de ltar bcom ldan 'das kyi man ngag las/_bcom ldan 'das phyag na rdo rje sngags dang /_phyag rgya mdzad pa dang /_de nas de bzhin gshegs pa thams cad 'jig rten gyi khams de dag nas byon te/_de'i lus kyi nang du zhugs par gyur nas ched du brjod pa
[\[3a.4\]]'di ched du brjod do/_/e ma'o zhes bya ba ni ngo mtshar du gyur pa'o/_/ci zhig ngo mtshar yin zhe na/_sangs rgyas ye shes bla na med/_/ces bya ba ste/_shin tu khyad par du 'phags pa'o/_/sangs rgyas kyi ye shes 'dir ci'i phyir ngo mtshar che zhe na/_gang phyir shi ba'i lus 'di yang /_/'tsho ba'i khams su gyur pa
[\[3a.5\]]yin/_/zhes bya ba'o/_/de ltar 'tsho bar mdzad nas bcom ldan 'das phyag na rdo rje rkang pa 'degs pa zhes bya ba'i snying po 'di gsungs te/_de ltar de bzhin gshegs pas lus de la 'tsho ba'i khams dang ldan par mdzad cing /_dbang po nyams pa med pa/_rnam par shes pa skye bar 'os par mdzad nas rkang pa bteg
[\[3a.6\]]pa zhes bya ba'i snying po gsungs pa yin no/_/'di'i phyag rgya bshad de/_rdo rje khro bo'i mdzub legs par/_zur sprad bsdams te bzhag na ni/_/zhes bya ba ni rdo rje khro bo gnyis kyi mdzub mo gnyis gcig la gcig zur sprad la brtan por byas la bzlog ste/_de nas rdo rje zhes bya ba la ltung ba bzlog pa'i
[\[3a.7\]]rdo rje 'og tu song bas dbyung bar bya ba'i dngos po bzung la/_snying po 'dis slar gdeg cing /_phyag rgya gyen la bstan te dgrol bar bya'o/_/'di gsungs ma thag tu zhes bya ba ni rkang pa 'degs pa'i phyag rgya'i sbyor bas rdo rje 'dzin pa chen po'i zhabs kyi 'og nas lha chen po thar par rang gis shes par gyur to/_/de nas
[\[3b\]]
[\[3b.1\]]zhes bya ba ni gnas skabs so/_/dbang phyug chen po'i lus de de bzhin gshegs pa des zhes bya ba ni thal ba'i dbang po'i dbyangs kyis so/_/sos par byin gyis brlabs te zhes bya ba ni tshe dang drod dang rnam par shes pa dang ldan par byas pa'o/_/'di skad ston te/_rnal 'byor pa rnams kyi rnal 'byor
[\[3b.2\]]gyi mthus gang thal bas khebs pa'i 'jig rten gyi khams su thal ba'i dbang po'i dbyangs yin no snyam du snang ba skyes pa myong ba'i rnam par shes pa de yang bcom ldan 'das phyag na rdo rje'i rnal 'byor bsgoms pas 'phangs pa'i zhabs bteg pa des/_rnam par smin pa'i lus kyi dbang po rnam par shes pa dang ldan
[\[3b.3\]]par mdzad pa'o/_/'jig rten gyi khams 'dir ni zhes bya ba ni mi mjed kyi 'jig rten gyi khams 'dir rgyal tshab tu bzhag pa'o/_/de ci'i phyir zhe na/_sems can thams cad kyi don dang zhes bya ba ste/_sems can thams cad kyi don bsgrub par bya ba'i phyir ro/_/ma rungs pa thams cad gdul ba'i phyir zhes bya ba ni ma
[\[3b.4\]]rungs pa'i sems can rnams gdul ba'i phyir drag po zhes kyang bshad do/_/nyid kyi rgyal tshab tu bcug go zhes bya ba la/_rgyal po ni bcom ldan 'das rdo rje 'dzin pa ste/_lha chen po ni de'i rgyal tshab po/_/gzhan yang rang gi rigs kyi mtshan ma de spyi bor gzhag par bya ba'i phyir/_bcom ldan 'das phyag na rdo rje'i
[\[3b.5\]]nyid kyi zhabs kyi mthil nas zla ba'i bla ma zhes bya ba de bzhin gshegs pa thams cad du gtogs pa'i byang chub sems kyi phyag rgya byung ngo /_/de nas 'di'i phyag rgya bcings pa bshad de/_lha chen po'i rnal 'byor la gnas pa'i rnal 'byor pa de brlan pa phyag na rdo rje'i zhabs kyis mnan pa'i phyogs gang
[\[3b.6\]]du phyag rgya dang rig par bcas te bzhag pa gang yin pa'o/_/phyag rgya 'di'i mtshan nyid ni gsal ba nyid yin no/_/de nas 'di byung ma thag tu zhes pa ni rig pa'o/_/zhabs kyi mthil de las zhes bya ba ni phyag na rdo rje'i zhabs kyi mthil las so/_/zla ba'i bla ma de bzhin gshegs pa zhes bya ba ni gang gis byang chub
[\[3b.7\]]kyi sems bsgom pa'i sgo nyid nas yon tan thams cad bsdus pa 'di ni zla ba'i bla ma de bzhin gshegs pa de/_zla ba'i dkyil 'khor lta bu'i byang chub kyi sems bsgom pa ste/_byang chub kyi sems bsgom pa gtso bor gyur pa'i phyir ro/_/phyag na rdo rje yang sems can rnams gdul ba'i phyir/_bcom ldan 'das rdo rje
[\[4a\]]
[\[4a.1\]]/hUM mdzad kyi skur bzhugs te/_sku de yang sangs rgyas rnams kyi rdul phra rab bsags pa'i ngo bo nyid do/_/de bas na phyag na rdo rje'i zhabs kyi mthil nas/_de bzhin gshegs pa ji ltar byung zhes rnam par rtog pa mi bya'o/_/lhag ma rnams ni go sla'o/_/de nas zhes bya ba la sogs pa ni
[\[4a.2\]]bcom ldan 'das phyag na rdo rjes ji skad du bshad pa'i tshul gyis/_lha chen po'i lus la 'tsho ba'i dbang po byin zhing zhabs kyi 'og nas kyang btang ste/_zla ba'i bla ma byang chub kyi sems kyi phyag rgyas kyang dbang bskur ro/_/sngar ni stobs kyis gcer bur phyung ste dkyil 'khor du bcug pa yin gyi/_da ltar ni de bzhin
[\[4a.3\]]gshegs pa thams cad kyis phyag na rdo rje'i grogs su dbang bskur ba yin no/_/phyag na rdo rje'i zhabs kyi mthil la reg pas byang chub kyi sems kyis byin gyis brlabs pas na byang chub sems dpa'o/_/sems can gyi tshogs chen po'i don byed par bskos pas na sems dpa' chen po'o/_/mdung rtse des zhes bya
[\[4a.4\]]ba ni rdo rjes mtshan pa'i mdung rtses so/_/nga rgyal dang khengs pa dang dregs pa dang bral zhing yang dag pa'i lam rnyed par dka' bar 'gyur ba'i phyir mgal me'i 'khor lo ltar bskor zhing zhes bya ba mdung gi yu ba bskor ba'i tshul gyis te/_bcom ldan 'das phyag na rdo rje dang de bzhin gshegs pa thams cad la gar gyi mchod
[\[4a.5\]]pas mchod pa byas nas 'og nas bshad pa'i ched du brjod pa 'di ched du brjod do/_/e ma'o zhes bya ba ni ngo mtshar du gyur pa'o/_/su zhig gi ngo mtshar zhe na/_sangs rgyas thams cad kyi zhes bya ba'o/_/ci zhig ngo mtshar che zhe na/_byang chub sems ni bla na med/_/ces bya ba'o/_/ji ltar ngo mtshar du gyur
[\[4a.6\]]pa yin zhe na/_gang gi phyir/_zhabs mchog gis ni gang reg pa'am/_/sangs rgyas nyid du grub pa 'thob/_/ces bya ba'o/_/'di skad ston te dpal rdo rje 'dzin pa'i zhabs kyi mthil gyis reg pa tsam gyis byang chub kyi sems kyi yon tan rnams skyes shing /_thal ba'i dbang po'i dbyings kyi sangs rgyas su
[\[4a.7\]]'gyur te/_rang gi sangs rgyas kyi zhing rang la snang ba'i gnas skabs ched du brjod pa yin no/_/de nas byang chub sems dpa' chen po phyag na rdo rje zhes bya ba ni lcang lo can na gnas pa'o/_/rdo rje khro bo'i ting nge 'dzin de las langs nas zhes bya ba ni khro bo'i ting nge 'dzin la snyoms par zhugs nas gnas pa'o/_/gang gi
[\[4b\]]
[\[4b.1\]]zhe na/_de bzhin gshegs pa ste/_de bzhin gshegs pa nyid rdo rje hUM mdzad du gyur te/_de'i nang du zhugs shing de la babs nas des 'di dag thams cad mdzad do/_/da ni khro bo'i ting nge 'dzin las ldang ba'i tshe/_bcom ldan 'das de nas byung zhing de'i babs pa dang yang bral bar gyur to/_/babs pa dang bral
[\[4b.2\]]nas/_bcom ldan 'das kyi thad du bka' nod cing gnas te/_bcom ldan 'das de bzhin gshegs pa thams cad kyis bdag gi sug par rdo rje stsal te/_phyag na rdo rje nyid du dbang bskur bas zhes bya ba ste dkyil 'khor brtag pa la nges par sbyar ro zhes bya ba'i don to/_/de lta bas na lha la sogs pa'i phyi
[\[4b.3\]]rol gyi rdo rje'i rigs de rnams zhes bya ba ni lha chen po la sogs pa'o/_/'jig rten gsum las rnam par rgyal ba'i dkyil 'khor chen po 'di la zhes bya ba ni/_'jig rten gsum las rnam par rgyal ba'i rtog pa'i gtso bo ste/_'jig rten gsum las rnam par rgyal ba'i rtogs pa'i rjes la zhes bya ba'i don
[\[4b.4\]]to/_/gnas pa'i rim pa bgyis nas zhes bya ba ni 'jig rten gsum gyi 'khor lo'i dkyil 'khor rnam par dgod par bgyi'o/_zhes bya ba'i don to/_/gang gis zhes bya ba ni chos kyi 'khor lo la 'jug pa'o/_/sems can de rnams zhes bya ba ni phyi rol gyi rdo rje rigs kyis yang dag par bsdus pa rnams so/_/phyir mi
[\[4b.5\]]ldog par bgyi'o zhes bya ba ni ldog pa med par bgyi'o zhes pa'o/_/gang las she na/_bla na med pa yang dag par rdzogs pa'i byang chub las skyes so/_/de ltar bcom ldan 'das phyag na rdo rjes bcom ldan 'das la gnang bar gsol ba dang /_bcom ldan 'das kyis gnang ba'i tshul du sems dpa' gtsug tor
[\[4b.6\]]gsungs pa yin no/_/de nas 'di gsungs ma thag tu zhes bya ba ni bka' stsal ma thag tu'o/_/de bzhin gshegs pa thams cad kyi gtsug tor rnams las zhes bya ba ni/_bcom ldan 'das phyag na rdo rje de nyid 'od zer rnam pa sna tshogs su gyur te/_de bzhin gshegs pa thams cad kyi gtsug tor las byung zhing
[\[4b.7\]]'jig rten gyi khams du ma snang bar byas nas yang bcom ldan 'das phyag na rdo rje zhes bya ba ni rang gi spyi bo nyid du'o/_/de bzhin gshegs pa thams cad kyi gtsug tor gyi tshul du 'phungs nas 'khod do zhes bya ba ni de bzhin gshegs pa thams cad kyi gtsug tor lta bu phung por gyur nas gnas pa'o/_/de nas
[\[5a\]]
[\[5a.1\]]gzi brjid phung po de las zhes bya ba ni gang 'di de bzhin gshegs pa thams cad kyi gtsug tor nas byung ste/_rdo rje 'dzin pa'i spyi bor gnas pa'o/_/de nas de bzhin gshegs pa thams cad kyis gnang ba'i tshul lta bu ni sngags gnyis pa'o/_/sngags de gnyis ka yang rnam par snang mdzad kyi
[\[5a.2\]]gnas kyi yin no/_/bcom ldan 'das rnam par snang mdzad kyi mdun du ni nges par gnod mdzes rdo rje ste de'i thugs kar ro/_/bcom ldan 'das kyi g.yas logs su ni rdo rje snying po 'khor lo la brten te bzhugs pa'o/_/bcom ldan 'das kyi snam logs su ni rdo rje spyan pad+ma la brten te bzhugs pa'o/_/bcom ldan
[\[5a.3\]]'das kyi g.yon logs su ni rdo rje sna tshogs pad+ma la brten te bzhugs pa'o/_/phyag na rdo rje'i zhabs kyi drung na rdo rje rig pa mchog zhabs la phyag 'tshal ba'i tshul du gnas pa'o/_/de ltar byas na rdo rje hUM mdzad kyi dkyil 'khor du gsum 'jog ste/_bcom ldan 'das rdo rje hUM mdzad dang /_de'i thugs kar 'dod pa'i
[\[5a.4\]]rgyal po dang /_zhabs kyi drung na rdo rje rig pa mchog go/_/dad pa'i sems kyis rdo rje 'dzin pa'i zhabs la 'dud pa'i phyir rdo rje rig pa mchog ces bshad do/_/rang gi mthu ston pa'i phyir rdo rje khro bo zhes kyang bshad do/_/bcom ldan 'das kyi zhabs gnyis la phyag 'tshal nas zhes bya ba ni zhabs la phyag 'bul ba'o/_/_
[\[5a.5\]]yang rang gi rang bzhin bstan pa'i phyir snying po 'di gsungs pa yin no/_/rim pa gnyis pa'i shar phyogs kyi dkyil 'khor gang yin pa de'i dbus su rdo rje bzhag la/_rgyal po bzhi'i dkyil 'khor bya ste/_dgod par bya'o/_/de bzhin du lho phyogs kyi sgo'i thad ka'i dkyil 'khor gang yin pa de'i dbus su bri ba'i rdo rje
[\[5a.6\]]bzhag la rdo rje 'khyil pa la sogs pa khro bo bzhi dang /_tshogs kyi bdag po rnams gnyis pa nyid du bri bar bya'o/_/nub phyogs kyi sgo'i thad ka'i dkyil 'khor gyi dbus su rdo rje nyid bzhag la/_rdo rje gtum po la sogs pa pho nya bzhi rim bzhin bri bar bya'o/_/de nyid kyi phyir phyogs kyi sgo'i thad ka'i dkyil 'khor gyi dbus su
[\[5a.7\]]rdo rje bzhag la/_rdo rje'i lcags kyu la sogs pa bran bzhi rim bzhin du bri bar bya'o/_/shar gyi sgo nas brtsams te sgo bzhir ni rdo rje lcags kyu la sogs pa bzhi rim bzhin du dgod par bya'o/_/de nas zhes bya ba ni gnas skabs so/_/rdo rje rigs kyi dkyil 'khor chen po yin pas na rdo rje rigs kyi dkyil 'khor chen po ste/_
[\[5b\]]
[\[5b.1\]]'jig rten gsum gyi 'khor lo zhes bya ba'i don to/_/'di zhes bya ba ni thugs la gnas pa'o/_/bshad do zhes bya ba ni gsungs pa'o/_/ji lta bu zhe na/_dkyil 'khor chen po dam pa ste/_/zhes bya ba'o/_/ji ltar thig gdab par bya zhe na/_de'i phyir/_chos kyi dkyil 'khor 'dra ba ni/_/dkyil 'khor thams cad srad bu bre/_/zhes
[\[5b.2\]]bya ba ste/_chos kyi 'khor lo 'dra ba zhes bya ba ni chos kyi 'khor lo dang mtshungs pa'o/_/dkyil 'khor thams cad srad bu bre/_/zhes bya ba ni phyi dang nang du bcas par zhes bya ba'i don to/_/da ni thig gdab pa'i cho ga bstan pa'i phyir/_dkyil 'khor gyi ni dbus su yang /_/seng ldeng phur pa btab nas ni/_/zhes bya ba
[\[5b.3\]]la sogs pa gsungs te/_bgegs dang log 'dren thams cad 'dod pa'i rgyal pos bkug la/_dkyil 'khor gyi dbus su seng ldeng gi phur pa gdab par bya'o/_/seng ldeng phur pa btab nas ni/_/zhes bya ba nyid ni bgegs thams cad gzhig pa'i phyir dang /_dkyil 'khor yang dag par gnas shing
[\[5b.4\]]rnam par dag par bya ba'i phyir gzugs pa yin no/_/srad bu nyis rim du byas nas zhes bya ba ni dbyibs rnam par dag par bya ba'i phyir srad bu phur bu la dkris te nang gi dkyil 'khor sbyong bar bya'o/_/srad bu bzhi dang ldan pa dang /_/zhes bya ba ni zlum por byas nas phyogs dang mtshams rnams su srad bu bre bar bya'o/_/_
[\[5b.5\]]de yi phyi rol byung nas ni/_/zhes bya ba ni rim pa gnyis par ro/_nyis 'gyur du zhes bya ba ni srad bu'o/_/de bzhin no zhes bya ba ni rim pa dang po'i tshad ji tsam yin pa/_rim pa gnyis pa'i tshad kyang de tsam du bya'o zhes pa'o/_/rim pa dang po'i ri mo bris pa nas bsngogs te phur pa la thug gi bar de lta bus ni srad bu nyis 'gyur
[\[5b.6\]]du 'gyur ro/_/de yang rim pa gsum du'o/_/zhes bya ba ni rim pa gsum pa yang rim pa dang po'i tshad tsam kho nar bya'o/_/rim pa de gsum gyis ni dang po'i srad bu sum bltab tu byas pa yin no/_/rim pa gsum par bri ba ma smos mod kyi de yang phyis bshad par bya'o/_/srad bu bzhi dang ldan pa dang /_/zhes gong du
[\[5b.7\]]smos su zin kyang /_phyogs mtshams kyi ri mo gang yin pa de chos kyi 'khor lo rtsibs kyi dbyibs su bya ste/'di ni 'jig rten gsum gyi 'khor lo chen po'i thig gdab pa'i cho ga'o/_/de nas srad bu bres pa der/_/dag pa'i tshon gyis dgang bar bya/_/zhes bya ba la/_dag pa ni yongs su bzlas pa dang /_shin tu
[\[6a\]]
[\[6a.1\]]legs par brtags pa'o/_/tshon ni dkar po dang ser po la sogs pa'o/_/tshon dgye ba brtsam pa ji ltar bya zhe na/_de'i phyir g.yon pa'i zhes bya ba la sogs pa ste/_lag mthil g.yon pa na rdo rje yod pa ni g.yon pa'i rdo rje'o/_/des byin gyis brlabs pa'i khu tshur nyid ni khu tshur chen po ste/_des
[\[6a.2\]]dang por tshon dgye bar bya'o/_/de nas phyis ci bde zhes bya ba ni/_g.yas dang g.yon gang rung ba'o/_/de ltar thig ji ltar btab pa rnams tshon gyis bkang la phyag rgya rnams kyang bris te de nas dbus su 'dug par bya'o/_/su zhig ce na rdo rje slob dpon no/_/mnyam par gzhag pa ni rdo rje hUM mdzad kyi rnal 'byor la gnas te/_
[\[6a.3\]]yid kyis khang pa brtsegs ma mngon sum du dmigs la de'i yang rdo rje'i sgo bzhi dbye bar bya'o/_/de nas 'og nas 'byung ba'i snying pos dam tshig rnams dgod par bya'o/_/'jig rten gsum gyi 'khor lo'i dkyil 'khor 'di la ni bdag po bcom ldan 'das phyag na rdo rje yin pas bcom ldan 'das kyi bka' nyid kyis/_
[\[6a.4\]]de nas de bzhin gshegs pa thams cad des stobs kyis bkug ste/_gzi brjid phung po'i gzugs kyi rang bzhin gyi spyi bor dbang bskur ro/_/de rnams kyang gzhan dbang yin par bstan pa'i phyir/_gdan pha gu zhes gsungs te/_ji ltar rdo rje dbyings kyi dkyil 'khor du seng ge'i gdan gsungs pa bzhin du/_de dag kyang ngo bo
[\[6a.5\]]nyid kyi rdzu 'phrul che ba yin pa'i phyir/_gser ram yang na dngul zhes gsungs pa yin no/_/de ni ji ltar bris pa'i lha rnams bzhag pa de dag gis dgod pa'i snying po ston te/_snga ma ni bzlas pa'i sngags su gsungs pa yin no/_/de ltar sangs rgyas bcom ldan 'das rnams dgod pa'i snying po gsungs nas de nyid kyi
[\[6a.6\]]phyogs bzhir bcom ldan 'das phyag na rdo rje 'jig rten gsum las rnam par rgyal bar mdzad cing bzhugs so/_/de bas na de'i spyan snga nas brtsams te/_snying po bzhi rim pa ji lta ba bzhin du rig par bya'o/_/rdo rje shugs ni shin tu grags par zad do/_/dkyil 'khor gnyis pa rgal nas zhes bya ba ni bcom ldan
[\[6a.7\]]'das rnam par snang mdzad kyi spyan snga'i dkyil 'khor gang yin pa ste/_der dbus su rdo rje bzhag la rdo rje sgyu ma la sogs pa bzhi bri bar bya'o/_/bri zhes smos su zin gyis kyang bzhag pa nyid du rig par bya ste gang gi phyir dkyil 'khor 'di nyid sngar bris zin kyang /_bri bar bya zhes bya ba'i tshig de sngar ma gsungs pa'i
[\[6b\]]
[\[6b.1\]]phyir ro/_/yang na snga ma'i thig gi rjes tshon gyis dgang zhes gsungs pas 'khor lo'i dbyibs su khang pa brtsegs ma bris te/_rim pa gsum du re re zhing sgo bzhi bya la/_der sgo dbye ba byas nas phyag rgya bri ba dang lha bri ba la bya'o/_rim pa 'di nyid du lho sgo'i thad ka'i dkyil 'khor gyi dbus su rdo rje bzhag la/_rdo rje
[\[6b.2\]]'khyil pa la sogs pa rdo rje khro bo gzhag par bya'o/_/de nas rim pa gnyis pa de nyid kyi shar nas brtsams te sgo bzhir rdo rje glang sna la sogs pa thams cad rim pa ji lta ba bzhin bri'o/_/rim pa de nyid kyi nub sgo'i thad ka'i dkyil 'khor gyi dbus su rdo rje bzhag la/_rdo rje gtum po la sogs pa bzhi rim pa ji lta ba
[\[6b.3\]]bzhin du bri'o/_/rim pa de nyid kyi byang sgo'i thad ka'i dkyil 'khor du snga ma bzhin du dbus su rdo rje bzhag la rdo rje lcags kyu la sogs pa bran bzhi ltag 'og gi rim pa ji lta ba bzhin du bri'o/_/da ni rim pa gsum par gang zhig bri ba de bstan par bya ba'i phyir phyi rol gyi dkyil 'khor bzhag pa ni zhes bya ba ste/_dkyil 'khor gyi phyi
[\[6b.4\]]rol gyi gnas su'o/_/ji bzhin zhes bya ba ni lha chen po la sogs pa rang rang gi chung ma rnams kha dog dang /_dbyibs dang /_mtshan ma dang /_rgyan ci dang ci 'dra ba de dang de lta bur bri bar bya'o/_/ltag 'og go rims zhes bya ba ni lha chen po la sogs pa lha rnams go rims ji lta ba bzhin du ma mo thams cad bri bar
[\[6b.5\]]bya ste 'jig rten gsum las rnam par rgyal ba'i rtsa ba'i dkyil 'khor du bstan pa'i sngags dang phyag rgya dang ldan par rim pa gsum par bskor te/_bkod pa'i rim pa bzhin du bri bar bya'o/_/rdo rje sgo ni thams cad du/_/zhes bya ba ni rtsa ba'i dkyil 'khor gyi sgo rnams su'o/_/sgo srung rnams kyang de nyid do/_/zhes bya ba
[\[6b.6\]]ni 'jig rten las 'das pa de dag nyid de'i phyi'i dkyil 'khor gyi sgo rnams su yang de nyid yin par shes par bya'o/_/cho ga rgyas pa ji bzhin pa'o/_/zhes bya ba ni 'dir slob dpon gyi las dang /_bka' nod pa la sogs pa rnams ji skad smos pa bsdus pa yin no/_/dgug pa la sogs pa'i las kun byas te
[\[6b.7\]]zhes bya ba ni/_dgug pa dang gzhug pa dang /_bcing ba dang /_dbang du bya ba dang /_phyag rgya rnam pa gsum bcing ba dang /_mchod pa dang /_bshos dang /_gtor ma dbul ba la sogs pa thams cad bsdu'o/_/rdo rje rnams kyi dam tshig ni phyag rgya dang dkyil 'khor la sogs pa ste/_de dag gi ye shes yin pas na
[\[7a\]]
[\[7a.1\]]rdo rje dam tshig gi ye shes so/_/bskyed par byas/_de khyod kyis su la yang ma smra shig ces bya ba ni sngags sgrub pa'i phyir dam tshig bsrung ba la gus par bya ba ston to/_/ma bsrungs na sngags mi 'grub pa 'ba' zhig du ma zad kyi/_mthong ba'i chos kyi nyes pa dang /_'jig rten phyi ma'i
[\[7a.2\]]nyes par yang 'gyur ro/_/de la mthong ba'i chos kyi nyes pa ni dus ma yin par 'chi ba'o/_/'jig rten phyi ma'i nyes pa ni ngan song du 'gro ba'o/_/de ltar dam bcas pa la bkod cing nyes dmigs bstan nas mna'i snying po sbyin par bya'o/_/dam tshig bsrung ba brtan par bya ba nyid kyi phyir/_khro bo ti rin ti ri'i
[\[7a.3\]]phyag rgya yang bstan par bya'o/_/mna'i snying po las 'das par gyur na yang mthong ba'i chos kyi nyes dmigs rigs rnams zad pa dang /_lus 'jig pa rnams bstan par bya ba ste/_rdo rje 'di ni zhes bya ba la sogs pas ni mna'i snying po ston to/_/dam tshig bcings pa'o zhes bya ba ni rdo rje khro bo ti rin ti ri'i phyag rgya
[\[7a.4\]]bcing ba'i snying po'o/_/de ltar dam tshig bsrung ba'i phyir mna' bsgags nas/_de ni dam tshig gi phyag rgya bcing ba bstan par bya ba'i phyir de nas rdo rje 'chang ba'i phyag rgya snying po 'dis bcing ngo zhes bya ba gsungs so/_/de bcing ba'i snying po bstan nas mtshan nyid bstan pa ni mthe'u chung zhes bya ba la sogs pa ste/_lag
[\[7a.5\]]pa g.yon pa mdun du kha sbubs te/_thad dkar brkyang la de'i steng du lag pa g.yas pa bkan te brkyang nas bzhag ste lag pa g.yon pa'i mthe'u chung gis g.yas pa'i mthe bong bzung /_g.yon pa'i mthe bos kyang g.yas pa'i mthe'u chung bzung la/_de ltar mthe'u chung dang /_mthe bong sbrel ba'i lag pa
[\[7a.6\]]gnyis ni bla 'og tu 'gyur te/_'di ni rdo rje 'dzin pa'i phyag rgya yin no/_/de nas rdo rjes byin gyis brlabs pa'i rdo rje chus dbang bskur bar bya'o/_/dbang bskur ba 'di ni bsang gtor bya ba lta bu yin te gang gi phyir dkyil 'khor 'di ni phal chen 'jig rten gyi lhas byin gyis brlabs pa yin la/_gang phyi rol gyi gtsang sbra
[\[7a.7\]]la dga' ba de dag gi phyir/_dbang bskur ba 'dis dag par byas la gzod gzhug par bya ba yin no/_/'di ni mgo smos pa tsam du zad kyi de rnams kyi gzung ba'i cho ga lhag ma ni rdo rje dbyings las gsungs pa'i cho ga bzhin du shes par bya'o/_/de nas gdong g.yogs pa bkrol nas zhes bya ba ni go sla'o/_/dkyil
[\[7b\]]
[\[7b.1\]]'khor bstan nas kyang 'di mi bstan to zhes bya ba la de ltar zhugs pa'i slob ma de la yang bstan par mi bya'o/_/gang yin pa zhes bya ba ni 'dri ba ste su zhig yin zhes bya ba'i don to/_/'di skad ston te gal te lha de rnams gang yin zhes 'dri na/_de'i tshe de la rnam par gses nas bstan par mi bya ste/_'di ltar dkyil
[\[7b.2\]]'khor gzhan dag tu ji ltar bris pa'i lha rnams so sor phye ste bstan pa bzhin du 'dir bstan par mi bya'o/_/de yang dkyil 'khor 'dir bcom ldan 'das phyag na rdo rjes thog ma kho nar de bzhin gshegs pa thams cad las bdag gis 'dir gnas par dgod par bgyi'o zhes bdag por gsol ba btab
[\[7b.3\]]ste/_de nas bcom ldan 'das rnam par snang mdzad kyi gan du gnas nas de bzhin gshegs pa thams cad bkug ste/_rang gi spyi bor gzi brjid phung po'i gzugs su gzhug nas/_dbang bskur zhing de bzhin gshegs pa thams cad dang /_lha'i khyad par lhag ma rnams kyang gnas skabs ji lta ba bzhin du
[\[7b.4\]]bkod nas/_dkyil 'khor du dbang bskur ba de dag kyang de la mi bstan te/_'di rnam par phye ste smra bar ma byed cig ces gsungs pa yin no/_/de ci'i phyir zhe na zhes bya ba ni de'i rgyu dris pa ste/_phal pa rnams kyi rang gi gsang ba bstan pa ni/_sems can log par lta ba dag kyang yod de zhes bya ba la sogs
[\[7b.5\]]pa gsungs pa yin te/_sems can rnams gdul bar bya ba'i phyir sangs rgyas nyid bcom ldan 'das phyag na rdo rje'i gzugs su bzhugs so zhes bya ba lta mi srid do zhes ma dad pa skye bar 'gyur ro/_/de 'di skad ston te/_ci 'di ltar sangs rgyas bcom ldan 'das rnams kyi ye shes gdon mi za ba ma yin
[\[7b.6\]]nam/_gal te de bzhin gshegs pa rnams phyag na rdo rjes dkyil 'khor du btsud cing dbang bskur du zin na ni/_phyag na rdo rje bas de bzhin gshegs pa rnams ye shes chung bar 'gyur zhing /_sangs rgyas bcom ldan 'das rnams kyi ye shes gdon mi za bar 'dod pa yang /_gdon mi za ba'i ye shes su mi 'gyur
[\[7b.7\]]na/_gang gi phyir de bzhin gshegs pa rnams de lta bu yin par de bzhin gshegs pa rnams bzhed do/_/de bas na phyag na rdo rjes dbang bskur ba mi rigs so snyam pa de lta bu'i nyes pa 'di spang bar bya ba'i phyir dkyil 'khor 'dir sangs rgyas bcom ldan 'das rnams phyag na rdo rjes dbang bskur to zhes smra bar
[\[8a\]]
[\[8a.1\]]mi bya ste/_'di ni dam tshig yin no/_/gzhan du na gang lha chen po la sogs pa la dad pa de rnams la mna'i snying po byin nas gdod bstan par bya'o/_/mna'i snying po 'di ni rdo rje khro bo chen po'i zhes bya ba la sogs pa sngar smras pa nyid yin no/_/de ltar mna'i snying po
[\[8a.2\]]byin nas dkyil 'khor gyi lha'i tshogs rnams so sor phye ste bstan par bya la/_de'i 'og tu dbang bskur bar bya'o/_/chu'i dbang bskur pa ni 'dir ma smos su zin gyis kyang /_rdo rje byin gyis brlabs pa'i bum pa las rdo rje'i chus dang por dbang bskur bar bya dgos so/_/de nas rdo rje rin po ches mtshan pa'i
[\[8a.3\]]phreng bas zhes bya ba ni rdo rje rin po ches mtshan cing /_rtags su byas pa'i phreng ba ni rdo rje rin po ches mtshan pa'i phreng ba ste des dbang bskur bar bya'o/_/gang gi phyir mngon par mtho ba don du mi gnyer zhing phyi rol gyi lha'i go 'phang sgrub pa rnams dang /_sangs rgyas rnams la sangs rgyas lnga'i dbu brgyan gyi dbang
[\[8a.4\]]bskur bar mi rigs te/_de bas na chos kyi rgyal po bla na med pa'i dbang phyug ston par byed pa'i rin po che'i dbang bskur ba 'di nyid bya'o/_/de bas na mngon par mtho ba'i don spyir ston pas spyi'i rdo rje rin po che'i dbang bskur ba gsungs pa yin no/_/de nas las kyi rdo rje'i dbang bskur ba sbyin par bya'o/_/_
[\[8a.5\]]de nas ming gi dbang bskur ba sbyin par bya'o/_/ji ltar sbyin par bya zhe na/_ji ltar rdo rje dam tshig gi dkyil 'khor chen po bzhin du bya'o zhes bya ba ste/_'jig rten gsum las rnam par rgyal ba'i zhes bya ba'i don to/_/de nas zhes bya ba ni gzhan yang ngo /_/phyag rgya bcing ba dam bcas te/_/zhes bya ba ni dam tshig gi
[\[8a.6\]]phyag rgya nyid la phyag rgya chen po zhes bya ba'i sgrar gsungs te/_phyag rgya chen po bsgom pa ni bsgrub pa'i tshul gyis bar mi bcad pa yin no/_/rdo rje bcing ba dam byas te/_/zhes bya ba ni rdo rje bsdams pa bcings te'o/_/ji lta bur zhe na/_mthe bo nang du sbyar nas ni/_/zhes bya ba ni mthe bong gnyis ka nang du gzhug pa'o/_/mdzub
[\[8a.7\]]mo bkug ste gnyis ka bkan/_/zhes pa ni rdo rje khu tshur gyi tshul du mdzub mo gnyis bkug nas mdzub mo gnyis ka'i zur gyis dgab pa yin te/_'di ni sems dpa'i gtsug tor zhes bya ba'i phyag rgya'o/_/rdo rje bcings pa de nyid las mthe bong dang /_mthe'u chung dang /_gung mo rnams gshibs te rtse mor
[\[8b\]]
[\[8b.1\]]byas pa rdo rje rtse gsum pa lta bu 'di ni gzi brjid phung po zhes bya ba'i phyag rgya yin no/_/phyag rgya de gnyis ni bcom ldan 'das rnam par snang mdzad kyi gnas su bya'o/_/rdo rje'i phyag rgya gnyis bcings te zhes bya ba ni rdo rje'i khu tshur gnyis bcings la mthe bong dang /_mthe'u chung gnyis rgyab logs nas gcig la gcig
[\[8b.2\]]'khyud pa ni rig pa chen po dam pa'i phyag rgya yin no/_/phyag rgya 'di nyid las mthe bong gnyis kyi ngos sprad de snying gar gtad pa ni snying po'i phyag rgya yin no/_/phyag rgya de gnyis ni bcom ldan 'das rnam par snang mdzad kyi spyan sngar rig par bya'o/_/de nyid las zhes bya ba ni rig pa chen po'i dam pa'i phyag rgya de las gung
[\[8b.3\]]mo dang /_srin lag gi sor mo rab tu bsdams nas ni zhes bya ba shin tu mnyam par gzhag pa'o/_/ji ltar zhe na/_/rdo rje rin chen tshul du ni/_/bsgyur nas gdong du gzhag par bya/_/zhes bya ba ste/_mthe bo 'og tu bzhag la gung mo dang srin lag gi rin po che dbang bskur ba'i gnas su gtugs par bya'o/_/rig pa chen po
[\[8b.4\]]dam pa'i phyag rgya de nyid snying ga'i thad kar bzhag la/_mthe bong sbrel ba gnyis bkrol zhing mthe'u chung lcags sgrog gi tshul du sbrel ba bskor te lag pa gnyis bkan par bya'o/_/de nas mdzub mo gnyis lcags sgrog gi tshul du gcig la gcig sbrel la/_lag pa gnyis ka'i gung mo dang srin lag gshibs te
[\[8b.5\]]gyen du bsgreng la ka ba bzhi'i tshul du gzhag par bya'o/_/mthe bong gnyis gung mo dang srin lag gi tshigs gsum pa'i drung du bzhag pa 'di ni me tog bzhi pa zhes bya ste pad+ma'i rig pa dam pa'i phyag rgya yin no/_/de nyid ces bya ba ni rig pa mchog gi phyag rgya nyid do/_/lus kyi dkyil 'khor bskor bar bya/_/zhes bya ba
[\[8b.6\]]ni spyi bo nas brtsams te g.yon logs su phab la/_'og tu rkang pa la thug gi bar du khyer te g.yas logs nas slar gyen du dkri zhing slar spyi bo'i bar du drang ba 'di ni lus kyi dkyil 'khor mchog bskor ba ste sna tshogs rdo rje'i phyag rgya'o/_/da ni rnam par snang mdzad kyi gnas de nyid kyis sarba bid ces bya ba'i snying po'i phyag rgya
[\[8b.7\]]gsum pa ni/_sems ma rdo rje dam byas te/_/zhes bya ba la sogs pas ston te/_rdo rje bcings pa'i gung mo gnyis sbyar nas rtse mor byas pa ni sems ma rdo rje'i phyag rgyar 'gyur ro/_/de nyid kyi mthe'u chung gnyis bsgreng ba ni sarba bid kyi snying po'i phyag rgya yin no/_/mthe bo mthe'u chung bcings nas ni/_/zhes bya
[\[9a\]]
[\[9a.1\]]ba ni rig pa mchog gi rang bzhin gyi phyag rgya ston te/_de nyid las g.yon pa'i sor mo gsum char brkyang ba'i rtse gsum pa'i dbus ma la mdzub mo g.yas pa'i rdo rje bzhag pa ni rtse gsum pa'i dbu ma rtse zhes bya ste/_dbus na rtse mo yod pas na dbu ma rtse'o/_/rdo rje'i phyag rgya bzung ba de/_/_
[\[9a.2\]]zhes bya ba ni lag pa g.yas pa na rdo rje 'dzin pa ste/_de ltar na/_rdo rje'i phyag rgya bzung ba de/_/zhes bya ba yin no/_/'di ni snying po gnyi ga'i spyi'i phyag rgya yin no/_/rdo rje bcing ba dam byas te/_/zhes bya ba ni rdo rje bcing ba bcings la/_mdzub mo g.yon pa btag ste/_mthe bong gi drung du bzhag la mthe bong yang de'i steng du bkug
[\[9a.3\]]ste bzhag nas/_de gnyis ka g.yas pa'i mthe bong dang mdzub mos bcing ba 'di ni g.yon pa rdo rjer bcing ba zhes bya ste/_phyi'i rdo rje rigs kyi rdo rje khu tshur zhes bshad do/_/rdo rje de ni gnyis byas te/_/zhes bya ba ni g.yon pa'i rdo rje khu tshur gnyis su byas na rang bzhin gyi khu tshur du 'gyur ro/_/mtshan ma kun ni nges bzhag
[\[9a.4\]]go/_/zhes bya ba ni rgyal mtshan dang kha T+waM ga la sogs pa dgod pa'o/_/phyag rgya rnams kyang 'byung ba ste/_/zhes bya ba ni rtse gsum pa la sogs pa'o/_/mdun brkyang steng du bzhag pa dang /_/zhes bya ba ni mdun du lag pa g.yon pa kha sbubs te nga brkyang la de'i steng du lag pa g.yas pa brkyang nas bzhag pa 'di ni
[\[9a.5\]]mdun brkyang steng du bzhag ces gsungs pa ste/_rdo rje sgyu ma'i 'khor lo'i phyag rgya'o/_/mdzub mos mtheb brtan bcang ba dang /_/zhes bya ba ni mdzub mo dang mthe bos lag pa g.yon pa bzung la dril bu dkrol ba'i tshul du kha thur du bstan nas bzhag pa 'di ni rdo rje gzhon nu'i dril bu'i phyag rgya'o/_/oM zhes bya ba spyir
[\[9a.6\]]bzhag ste/_zhes bya ba ni mdzub mo g.yon pa bkug la mthe bo'i rtse mor gtugs te/_sor mo'i lhag ma gsum brkyang la dbang bskur ba'i gnas su bkan te brkyang ba de lta bu ni oM zhes bya ba spyi bor bzhag pa yin no/_/rdo rje steng du bzhag pa'o zhes bya ba ni lag pa g.yas pa brkyang ste g.yon pa'i khu tshur gyi mthe bo'i
[\[9a.7\]]steng du kha sbubs pa ste/_'di ni brgya byin gyi gdugs kyi phyag rgya'o/_/rab tu brkyang nas lag gnas pa/_/zhes bya ba ni lag pa g.yon pa mdun du bkan la de'i steng du lag pa g.yas pa brkyang ste/_kha sbubs nas bzhag pa 'di ni rdo rje 'khyil ba'i phyag rgya'o/_/lag pa'i rgyab tu de bzhin te/_/zhes bya ba ni lag pa
[\[9b\]]
[\[9b.1\]]g.yas pa mdun du kha sbubs nas bzhag pa de'i steng du g.yon pa kha sbubs nas bzhag pa 'di ni rdo rje 'od kyi phyag rgya'o/_/g.yon pa rdo rje khu tshur bcangs la dbyug pa 'dzin pa'i tshul du mchan khung g.yon par bstan nas bzhag pa 'di ni rdo rje dbyug pa'i phyag rgya'o/_/rdo rje khu tshur de nyid kha'i thad kar sgeg pa dang bcas par
[\[9b.2\]]bskor ba 'di ni rdo rje ser smug gi gdong bsnyer bar byed pa'i phyag rgya'o/_/g.yon pa'i mthe bo'i steng du bzhag_/ces bya ba ni g.yon pa rdo rje khu tshur gyi mthe bo'i steng du g.yas pa'i rdo rje khu tshur bzhag pa 'di ni tshogs kyi bdag po'i sna'i gdugs kyi phyag rgya'o/_/g.yon pa'i rdo rje khu tshur mgal me
[\[9b.3\]]bskor ba'i tshul du mgo la bskor ba 'di ni rdo rje phreng ba'i phyag rgya'o/_/khu tshur g.yas pa brkyang la sbyin pa byed pa'i tshul du ston pa 'di ni rdo rje dbang gi phyag rgya'o/_/ral gri'i phyag rgya khu tshur mchog_/ces bya ba la khu tshur mchog ni 'dir 'jig rten las 'das pa'i rdo rje khu tshur la bya ste/_lag pa g.yon pa dang des ral gri
[\[9b.4\]]'dzin pa'i tshul du ston pa/_ral gri'i phyag rgya khu tshur mchog_/ces bya ste/_rnam par rgyal ba'i rdo rje'i phyag rgya'o/_/g.yas pa mdun du gtun rings 'dzin/_/ces bya ba ni khu tshur g.yas pas snying khar gtun rings 'dzin pa'i tshul du ston pa ni rdo rje gtum po'i gtun rings kyi phyag rgya'o/_/lag pa brkyang
[\[9b.5\]]ba'ang de bzhin te/_/zhes bya ba ni dpung pa gnyis gyen du brkyang ste/_ba dan 'phyar ba'i tshul du byed pa 'di ni rdo rje rlung gi ba dan gyi phyag rgya'o/_/g.yas pas 'od ni 'bar bar bstan/_/zhes bya ba ni lag pa g.yas pa brkyang la 'bar ba 'phro ba'i tshul du ston pa 'di ni rdo rje me 'bar ba'i phyag rgya'o/_/rdo rje khu tshur
[\[9b.6\]]g.yon bskyod pa'o/_/zhes bya ba ni rdo rje 'jigs pa'i phyag rgya'o/_/'gying bcas mdzub mo khar mche ba/_/zhes bya ba ni 'gying bag dang bcas pas gnas la g.yon pa'i rdo rje khu tshur gyi mdzub mo bkug ste/_kha'i phyogs su phag gi mche ba'i tshul du bzhag pa 'di ni rdo rje lcags kyu'i mche ba'i phyag rgya'o/_/dbyug
[\[9b.7\]]pa bsnun cing mnan pa dang /_/zhes bya ba ni g.yon pa'i rdo rje khu tshur gyi mdzub mo g.yas pas bsnun pa ltar bya zhing thur du dred pa ltar gtang ba 'di ni rdo rje dus kyi dbyug pa'i phyag rgya'o/_/dpung pa bskum zhing dpyad pa dang /_/zhes bya ba ni dpung pa g.yon pa bskum la dpyad pa ltar bya ba 'di ni rdo rje bgegs kyi gtso_
[\[10a\]]
[\[10a.1\]]bo rdo rje sna'i phyag rgya'o/_/lag pa g.yon pas lag pa g.yas pa'i mkhrig ma nas bzung ste zhags pa 'dren pa'i tshul du drang ba 'di ni chu lha'i zhags pa'i phyag rgya'o/_/gang sngar dkyil 'khor la dgos pa rnams shugs kyis sbyar ba de bstan pa'i phyir/_/dkyil 'khor kun du brtag pa ni/_/zhes
[\[10a.2\]]bya ba la sogs pa gsungs te/_brtag pa ni bya ba'o/_/gang du zhe na dkyil 'khor du'o/_/ci phyogs cig tu bya'am zhe na/_ma yin te kun du'o/_/ji ltar bya ba zhe na/_g.yon pas rdo rje bzung nas so/_/zhes bya ba ste lag pa g.yon pas las kyi rdo rje bzung la/_thig gdab pa la sogs pa'i las thams cad
[\[10a.3\]]slob dpon gyis bya'o zhes bya ba'i don to/_/de nas rab tu bshad bya ba/_/bsgrub pa dang ni las nyid do/_/zhes bya ba ni phyag rgya rnams kyi bsgrub pa dang /_de dag nyid kyi grub pa'i las gang yin pa de bstan par bya'o zhes gsungs pa'o/_/bsgrub pa de gang yin zhe na/_sems dpa' gang gi phyag rgya
[\[10a.4\]]gang /_/zhes bya ba gsungs te/_sems dpa' gang gi zhes bya ba ni bsgrub par bya ba'i lha'i khyad par gang gi'o/_/phyag rgya gang zhes bya ba ni phyag rgya chen po'o/_/der ni bdag rang nyid gyur te/_/zhes bya ba ni der ni zhes bya ba phyag rgya chen po'i gzugs gang yin pa de'i gzugs su bdag rang nyid ces
[\[10a.5\]]bya ba bsngags par 'gyur ro zhes bya ba'i don to/_/bdag nyid der ni bsgom gyur pa/_/zhes bya ba ni ji skad du bshad pa'i byin gyis brlab pa dang /_dbang bskur ba la sogs pa'i tshul gyis de'i gzugs su bsgrubs shing de ltar bsgoms nas bdag nyid de bzhin du phyag rgya bsgrub pa'i dam
[\[10a.6\]]par 'gyur ro/_/de ltar phyag rgya thams cad kyi spyi'i bsgrub pa bstan nas/_/so so'i las kyi khyad par bstan par bya ba'i phyir/_gtsug tor chen po srung ba che/_/zhes bya ba la sogs pa gsungs te/_gtsug tor chen po ni sems dpa' gtsug tor ro/_/srung ba che zhes bya ba ni srung ba thams
[\[10a.7\]]cad las lhag pa zhes bya ba'i don to/_/gzi brjid phung po rab grub ster/_/ces bya ba ni gzi brjid phung po ni dngos grub bzang po sbyin par byed pa yin pas na rab grub ster ces bya ba ste/_sngags pas sgrub pa'i tshe sbyar bar bya'o/_/rdo rje hUM zhes bya kun byed/_/ces bya ba ni las thams cad mdzad pas
[\[10b\]]
[\[10b.1\]]na kun byed de/_gnas bzhi char du yang rdo rje hUM zhes bya ba de nyid du zad pas ni bye brag med par spyi'i las su bstan to/_/bcom ldan 'das de'i thugs kar thams cad 'gugs pa'i phyir thams cad 'gugs zhes bshad do/_/rnam par snang mdzad kyi gnas kyi gsum pa thams cad rig pa'i snying po'i las
[\[10b.2\]]bstan pa ni thams cad grub ces bya ste/_rdo rje rig pa dam pa'i phyag rgya ni dngos grub dam pa sbyin par byed pas na rdo rje'i rig pa dam pa'o/_/de nas ni rdo rje mdung gi phyag rgya ste/_dngos grub chen po sbyin par byed pas na/_grub pa chen po sbyin par byed/_/ces gsungs so/_/gang gi phyir lha chen po'i snying
[\[10b.3\]]po gnyis bstan pas de'i phyag rgya gnyis steng dang 'og tu gnas pa'i las rnam pa gnyis rnam par phye ste bstan no/_/sgyu ma'i rdo rje ni mthu bo che'i phyag rgya ste/_des dngos grub bzang po sbyin par byed pas na rab grub ster ces bya'o/_/dril bu ni gzhon nu'i phyag rgya ste des ni 'bebs pa'i las byed do/_/_
[\[10b.4\]]dbyug pa'i shing ni tshangs pa'i phyag rgya ste des ni mya ngan las 'das pa ster bar byed do/_/rdo rje ni brgya byin gyi phyag rgya ste/_des ni thog 'bebs pas gdug cing gtum pa rnams gsod par byed do/_/'bar ba'i mchog ni rdo rje 'khyil ba'i phyag rgya ste/_de ni ma rungs pa rnams 'dul bar byed do/_/zhi ba'i mchog
[\[10b.5\]]ni rdo rje 'od kyi phyag rgya ste/_des ni gdug cing gtum pa rnams gsod par byed do/_/dbyug pa mchog ni rdo rje dbyug pa'i phyag rgya ste de yang gdug cing gtum pa rnams gsod par byed do/_/'jigs pa'i mig ni rdo rje ser smug gi phyag rgya ste de ni gdug cing gtum pa thams cad gsod par byed do/_/myos pa
[\[10b.6\]]ni rdo rje glang po sna'i phyag rgya ste de ni myos pa'i las byed do/_/phreng ba ni rdo rje phreng ba'i phyag rgya ste de ni thams cad dbang du byed pa la sogs pa'i las byed do/_/'dod byed ni rdo rje dbang gi phyag rgya ste de ni dga' bar byed pa'i las byed do/_/gsod pa ni rdo rje rnam par rgyal ba'i phyag rgya ste/_de ni gdug
[\[10b.7\]]cing gtum pa thams cad gsod par byed do/_/tho ba ni rdo rje gtum po'i phyag rgya ste de yang gdug cing gtum pa rnams nges par 'joms par byed do/_/ras ni rlung gi phyag rgya'o/_/ras rgyus de bzhin te zhes bya ba ni ras kyi dngos grub byed do zhes bya ba'i don to/_/'bar ba'i mchog ni rdo rje me'i
[\[11a\]]
[\[11a.1\]]phyag rgya ste de yang gdug pa rnams 'dul bar byed do/_/gnod sbyin ma ni rdo rje 'jig rten pa'i phyag rgya ste de ni gnod sbyin rnams kyis 'dzin par byed de/_rdo rje mche ba ni rdo rje lcags kyu'i phyag rgya ste/_de ni gdug cing gtum pa rnams za bar byed do/_/gsod pa ni rdo rje lus kyi phyag
[\[11a.2\]]rgya ste/_de ni gdug cing gtum pa thams cad gsod par byed do/_/bgegs byed ma ni rdo rje bgegs byed kyi gtso bo'i phyag rgya ste de nyid du mi 'ong ba thams cad kyi bgegs byed do/_/'phrog ma ni klu'i rdo rje'i phyag rgya ste de ni thams cad 'phrog par byed cing nor dang 'bru la sogs pa thams cad 'gugs pa'i
[\[11a.3\]]las byed de/_/de bzhin gshegs pa thams cad kyi rdo rje'i dam tshig yin pas na de bzhin gshegs pa thams cad kyi rdo rje'i dam tshig go/_/rtog pa'i rgyal po yang yin la chen po yang yin pas rtog pa'i rgyal po chen po ste/_de bzhin gshegs pa thams cad kyi rdo rje'i dam tshig gi rtog pa'i rgyal po chen po de
[\[11a.4\]]las 'jig rten gsum gyi 'khor lo'i dkyil 'khor chen po'i cho ga rgyas pa'o/_/de kho na nyid bsdus pa'i rgya cher bshad pa ko sa la'i rgyan las 'jig rten gsum gyi 'khor lo'i 'grel pa'o//_//da ni de nas gzhan yang 'jig rten pa'i phyag rgya'i dkyil 'khor du gtogs pa'i dgos pa grub par bya ba'i don du phyag
[\[11a.5\]]rgya'i dkyil 'khor bstan par bya ba'i phyir/_de nas zhes bya ba la sogs pa gsungs so/_/de nas zhes bya ba ni rjes thogs la'o/_/skal ba phun sum tshogs pa dang ldan pa'i phyir bcom ldan 'das so/_/yang zhes bya ba ni dkyil 'khor chen po la ltos pa'o/_/de bzhin gshegs pa thams cad kyang yin la/_rdo rje yang
[\[11a.6\]]yin pas na de bzhin gshegs pa thams cad kyi rdo rje ste/_de bzhin gshegs pa thams cad kyi rdo rje'i gzungs ni sngags kyi gzungs so/_/de rnams kyang phal cher 'jig rten pa'i skabs 'dir gtso bor gyur pa yin pas na 'dir de skad gsungs pa yin te/_de rnams kyi dam tshig yin pas na de bzhin
[\[11a.7\]]gshegs pa thams cad kyi rdo rje'i gsungs kyi dam tshig go/_/de'i thugs rdo rje'i gang las byung ba de byin gyis brlabs pa'i phyir/_ting nge 'dzin gang don dang mthun pa'i ming de nyid ces bya ba'i ting nge 'dzin de la snyoms par zhugs nas rang gi rig pa dam pa 'di gsungs so/_/de nas yang byang chub sems dpa'
[\[11b\]]
[\[11b.1\]]chen po phyag na rdo rje rang gi rig pa dam pa 'di gsungs so zhes bya ba la sogs pa thams cad ni go sla'o/_de nas yang phyag na rdo rje zhes bya ba la sogs pa la/_de nas zhes bya ba ni 'das ma thag pa'o/_/yang zhes bya ba ni rtsa ba'i dkyil 'khor la ltos pa'o/_/phyag na rdo rje mnga' bas na phyag na rdo rje'o/_/_
[\[11b.2\]]rdo rje rigs thams cad ni 'jig rten dang 'jig rten las 'das pa rnams so/_/rdo rje rnams kyi dkyil 'khor yin pas na rdo rje dkyil 'khor te/_rdo rje hUM ni rdo rje hUM mdzad la sogs pa'o/_/'di zhes bya ba ni thugs la gnas pa'o/_/de nas rab tu bshad bya ba/_/zhes bya ba la de nas zhes bya ba ni rtsa ba'i
[\[11b.3\]]dkyil 'khor gyi rjes thog la'o/_/gzungs kyi dkyil 'khor med par de dang 'brel ba'i dgos pa mi 'grub pas na/_de nas rab tu bshad bya ba/_/zhes bya ba ste/_yang dag par rab tu phyi ste bshad pas na rab tu bshad pa'o/_/rdo rje'i dkyil 'khor dam pa ste/_/zhes bya ba la dam pa ni 'og
[\[11b.4\]]nas bshad pa'i rang gi rigs kyi dkyil 'khor la ltos pa'o/_/de'i nang du zhes bya ba ni phyi'i dkyil 'khor gyi nang du ste/_nang rim du'o/_/de bzhin sgo ni shar phyogs gdod/_/ces bya ba la de bzhin zhes smos pas ni/_de ji ltar phyi'i dkyil 'khor gru bzhi pa la sgo gcig pa ltar nang gi dkyil 'khor yang de
[\[11b.5\]]bzhin du bya'o zhes bya ba'i don to/_/de'i dbus su zhes bya ba ni bshad ma thag pa'i nang gi dkyil 'khor gyi'o/_/ci rigs par zhes bya ba ni/_/srad bu bres par tshon gyis dgang /_/zhes pa dang /_gser ram dngul las byas pa'am/_/zhes bya ba la sogs pas/_sangs rgyas gzugs ni
[\[11b.6\]]gzhag par bya/_/zhes bya'o/_/'jig rten gsum rgyal la sogs pa/_/zhes bya ba ni 'jig rten gsum las rnam par rgyal ba'i sku gzugs thog mar byas nas rin chen hUM mdzad la sogs pa yongs su gzung ngo /_/de'i zhes bya ba ni sangs rgyas bcom ldan 'das kyi gzugs kyi'o/_/kun zhes bya
[\[11b.7\]]ba ni mdun du 'jig rten gsum las rnam par rgyal ba bzhag la/_g.yas phyogs nas bskor zhing phyogs bzhir rin chen hUM mdzad la sogs pa bzhag pa'o/_/dkyil 'khor de bzhin mchog rnams su/_/zhes bya ba ni 'jig rten pa'i dkyil 'khor bzhi'i mchog ste dbus ma'i gnas kyi dbus su bris
[\[12a\]]
[\[12a.1\]]la/_rdo rje'i phyag rgya dbus su bris pa de'i phyogs bzhir/_/rigs kyi phyag rgya bri bar bya/_/zhes bya ba ste rdo rje sgyu ma la sogs pa'i phyag rgya bri bar bya'o zhes bya ba'i don to/_/nang gi dkyil 'khor gyi dbus su bcom ldan 'das 'khor dang bcas pa bkod la/_de nyid kyi phyogs bzhir rdo rje
[\[12a.2\]]sgyu ma la sogs pa'i dkyil 'khor rnams bri bar bya'o/_/rdo rje glang sna la sogs pa/_/bzhi po rnams ni sgo srung ngo /_/zhes bya ba la sngar smos pa gnyis gzugs gcig pa'i tshul gyis shar phyogs kyi sgo srung du bkod la/_phyis smos pa gnyis ni byang gi sgor dgod par bya'o/_/'jigs ma dpal dang sgra dbang
[\[12a.3\]]dang thu/_/zhes bya ba ni gzugs su byas la/_/me'i mtshams su 'jigs rten ma/_bden bral gyi phyogs su dpal mo/_/rlung gi phyogs su sgra dbang mo/_/dbang ldan gyi phyogs su dur dga' dgod par bya'o/_/phyi yi dkyil 'khor grwa rnams su/_/zhes bya ba ni me la sogs par de dag nyid dgod pa'o/_/de rnams nyid ces bya ba ni
[\[12a.4\]]'jigs ma la sogs pa ste 'jigs ma'i dung ngo /_/dpal mo'i ni pad ma'o/_/sgra dbang ma'i ni pi bang ngo /_/dur dga'i ni pa ti sa'o/_/de nas cho ga rgyas pa rnams/_/ji bzhin par ni bshad par bya/_/zhes bya ba la/_/de nas zhes bya ba ni bri ba'i cho ga'o/_/cho ga rgyas pa zhes pa ni slob dpon gyi las dang /_slob ma gzhug pa la sogs
[\[12a.5\]]pa'i cho ga rgyas pa'o/_/bshad par bya zhes pa ni rnam par phye ste bshad pa'o/_/de nas zhes bya ba ni gnas skabs so/_/'dir zhes bya ba ni gzugs kyi dkyil 'khor du'o/_/ji ltar 'dod pa bzhin bya ste/_/zhes bya ba ni ci dga' bar 'gyur ro/_/rdo rje lcags kyu la sogs pas dam tshig las byas nas zhes bya ba ni 'jug
[\[12a.6\]]pa la sogs pa'i las byas nas so/_/rdo rje 'chang ba'i phyag rgya cho ga bzhin du bcings la zhes bya ba ni slob ma rdo rje 'dzin du bcug nas so/_/cho ga bzhin du zhes bya ba ni mtshan nyid ji bzhin du'o/_/de nas slob ma la bsgo bar bya ste/_ji zhig bsgo bar bya zhe na/_su'i mdun du yang dam tshig gi phyag rgya de rnams ma smra
[\[12a.7\]]shig/_su la mi smra zhe na/_de'i phyir dam tshig ma mthong ba zhes bya ba gsungs te/_dkyil 'khor ma mthong ba la zhes bya ba'i don to/_/gsang ba spel bar yang ma byed cig_/ces bya ba ni gang 'dir gsang ba bshad pa de yang su la yang brjod par mi bya'o zhes pa'o/_/de nas las kyi rdo rje zhes bya ba ni gang slob dpon gyi
[\[12b\]]
[\[12b.1\]]lag na 'dug pa'i las kyi rdo rje'o/_/rdo rje 'chang ba'i phyag rgya'i steng du bzhag ste/_cho ga bzhin du chug shig ces bya ba ni gdong g.yogs la sogs pa byas nas so/_/rdo rje de de bzhin du 'or cig ces bya ba ni rdo rje dbyings la sogs pa'i cho gas so/_/gang la bab pa'i dam tshig gi phyag rgya de de'i dbang du 'gyur
[\[12b.2\]]te zhes bya ba ni des 'di'i las thams cad rab tu 'grub bo zhes bya ba'i don to/_/gdong g.yogs bkrol nas zhes bya ba ni rdo rje dbyings las gsungs pa'i cho gas so/_/rim pa bzhin du bstan ste zhes bya ba ni sgo srung nas brtsams te/_bcom ldan 'das rnam par snang mdzad la thug gi bar du'o/_/de nas
[\[12b.3\]]dam tshig gi phyag rgya'i gsang ba smra bar bya ste gsang ba de dag kyang gang zhe na/_dam tshig gi phyag rgya 'di khyod kyis zhes bya ba la sogs pa gsungs te/_dam tshig gi phyag rgya zhes bya ba ni dam tshig la gnas pa rnams la dgos pa 'di dag byed pas na dam tshig gi phyag rgya'o/_/'di zhes bya ba ni ji skad du bshad pa'o/_/dgos
[\[12b.4\]]pa gang gi tshe byed ce na/_rtag tu zhes bya ba gsungs so/_/gang zhig byed ce na/_las kun byed pa ste zhes bya ba gsungs so/_/phyag rgya 'di dag ni 'jig rten pa'i ste/_'dod chags dang bral ba ma yin pas bsam pa ji lta bus bsgrub pa'i dgos pa de byed do zhes bstan pa'i phyir/_ma dang sring mo rnams dang
[\[12b.5\]]ni/_/chung ma bu mo rnams rjes 'brang /_zhes bya ba gsungs te/_'brang zhes bya ba ni rang dbang du 'gyur zhes bya ba'i don to/_/'di skad ston te/_sngon du bsnyen pa nas grub pa'i bar du 'brel pa gcig la sems brtan par bya'i bar ma dor gzhan du mi bya ste/_gzhan du byas par gyur na gnod sbyin mo bzhin du
[\[12b.6\]]phung khrol byed par 'gyur ro/_/de la zhes bya ba ni dam tshig gi dgos pa'o/_/de'i zhes bya ba ni rdo rje 'chang ba'i phyag rgya'i snying po bshad pa'o/_/'di zhes bya ba ni rdo rje 'chang ba'i phyag rgyas so/_/lan cig bzlas pas zhes bya ba ni phyag rgya bcing ba'i dus su lan cig bzlas pas so/_/bud med thams cad dbang du byas
[\[12b.7\]]te spyad na zhes bya ba la bud med thams cad ces bya ba ni phyag rgya thams cad do/_/dbang du byas te zhes bya ba ni dam tshig gi phyag rgya bcing ba dang /_dam tshig gi rig pa brjod pa'o/_/spyad na zhes bya ba ni phyag rgya rnams rang gi las la sbyar ba'o/_/chos ma yin par mi 'gyur ro zhes bya ba ni de lta bus bsod nams ma
[\[13a\]]
[\[13a.1\]]/yin par mi 'gyur ba ste/_dam tshig gi phyag rgya ma bcings shing dam tshig gi rig pa ma brjod par gal te phyag rgya 'ching bar byed na de la/_chos ma yin par 'gyur te/_des na phyag rgya mi 'grub cing dam tshig kyang nyams par 'gyur ro/_/ci dga' bar thams cad spyad nas bsgrub
[\[13a.2\]]par bya ste zhes bya ba ni 'di skad ston te/_'dir rig sngags kyis 'dul ba mi bsrung du mi rung ba ma yin gyi gzhan du na gang gis rang gi sems ji ltar dga' bar spyad pas rtse gcig par 'gyur ba de thams cad spyad la bsgrub par bya'o/_/de nas thams cad dag par sems kyis rig na zhes bya ba ni
[\[13a.3\]]rang bzhin gyis rnam par dag pa'i chos nyid la 'jug pas rtse gcig pa thob par gyur na yid kyis kyang phyag rgya thams cad kyis las dam pa thams cad byed do zhes pa ste/_dngos grub kyi mchog kyang sbyin par byed do/_/de skad su zhig gsung zhe na/_bcom ldan 'das rdo rje 'chang bas gsungs so zhes bya ba ste/_
[\[13a.4\]]bcom ldan 'das phyag na rdo rjes gsungs kyi brgya byin dang rig pa dam pas ni ma yin no zhes pa'o/_/dam tshig khro bo'i mdzub ces bya ba ni 'jig rten gsum las rnam par rgyal ba'i phyag rgya'o/_/gtsug dang zhes bya ba ni spyi bor bzhag na bcom ldan 'das rnam par snang mdzad kyi phyag rgyar 'gyur ro/_/snying gar
[\[13a.5\]]bzhag pa ni 'jig rten gsum las rnam par rgyal ba'i phyag rgya'o/_/'jig rten gsum las rnam par rgyal ba'i phyag rgya las mdzub mo gnyis smin mtshams su gzhag na rin chen hUM mdzad kyi phyag rgyar 'gyur ro/_/kha nas drangs na pad ma hUM mdzad kyi phyag rgyar 'gyur ro/_/rdo rje hUM mdzad kyi phyag rgya spyi
[\[13a.6\]]bor bzhag nas mthe'u chung sbrel ba bkrol na gnyis su byas par 'gyur te/_de lta bu ni sna tshogs rdo rje'i phyag rgyar 'gyur ro/_/g.yon pa rdo rje mdzub mo bcing ba yin pas na g.yon pa'i rdo rje mdzub mo bcing bas zhes bya ste/_g.yas pa'i mthe bo dang mthe'u chung gnyis bcings te sbrel la rtse gsum gyi
[\[13a.7\]]mtshan ma gang la yod pa de ni rtse gsum gyi mtshan ma ste/_de mnan par bya'o/_/'di skad ston te g.yon pa'i rdo rje'i sor mo lhag ma gsum brkyang la g.yas pa'i mdzub mo'i rdo rje g.yon pa'i rtse gsum gyi steng du mnan nas gzhag par bya'o/_/da ni phyag rgya lhag ma rnams 'byung ba'i spyi'i phyag rgya bstan
[\[13b\]]
[\[13b.1\]]pa'i phyir/_rdo rje rigs ni thams cad kyi/_/g.yon pa rdo rje gtso bor 'dus/_/zhes bya ba la sogs pa gsungs te/_rdo rje rigs kyang yin la thams cad kyang yin pas na/_rdo rje rigs ni thams cad kyi/_/zhes bya ste/_rdo rje rgyal po la sogs pa rigs lnga'o/_/rdo rje rigs de dag thams cad kyi g.yon pa
[\[13b.2\]]rdo rje gtso bor 'dus pa ni g.yon pa yang yin la/_rdo rje yang yin pas na g.yon pa rdo rje ste/_de nyid ni phyag rgya thams cad 'byung ba'i rgyur gyur pas na gtso bo'o/_/de 'dus pa yin pas na/_/g.yon pa rdo rje gtso bor 'dus/_/zhes bya ste/_de'i phyag rgya bcing ba bshad par bya'o zhes bya bar sbyar ro/_/su
[\[13b.3\]]zhig gi zhe na/_dam tshig ces bya ba ste/_dam tshig gi lha mo'i khyad par rnams kyi'o/_/phyag rgya bcing ba de ji ltar bya zhe na/_de'i phyir cho ga ji bzhin par zhes bya ba gsungs te/_mtshan nyid ji lta ba bzhin du zhes bya ba'i don to/_/thams cad 'khor lo sor rtse bcum/_/zhes bya ba ni rdo rje sgyu ma'i
[\[13b.4\]]'khor lo'i phyag rgya ste/_lag pa g.yon pa'i sor mo rnams brkyang la thams cad kyi rtse mo bcum par bya ste/_'di lta bu ni/_/thams cad 'khor lo'i sor rtse bcum/_/zhes bya'o/_/dril bu'i phyag rgya'ang de bzhin no/_/zhes bya ba 'jig rten gsum gyi 'khor lo las/_mdzub mos mtheb brten spyad pa
[\[13b.5\]]dang /_/zhes ji skad bshad pa lta bu'o/_/de bzhin oM ni phyag rgya dang /_/zhes bya ba ni rtsa ba'i dkyil 'khor las ji skad bshad pa lta bu'o/_/seng ge'i rna bar yongs su bzung /_/zhes bya ba ni g.yon pa'i rdo rje khu tshur gyi mdzub mo'i tshigs gnyis pa bcag pa de'i rtse mo mthe bo'i rtser bzung ba 'di ni/_seng ge'i
[\[13b.6\]]rna bar yongs su bzung /_/zhes bya'o/_/'bar ba kun du 'dzin pa dang /_/zhes bya ba ni lag pa g.yon pa brkyang la 'od 'phro ba lta bur bstan par bya'o/_/'od ni yang dag 'dus pa nyid/_/ces bya ba ni lag pa g.yon pa'i mdzub mos g.yas pa'i sta zur nas brtsams ste spyi bo la thug gi bar du dkri zhing /_
[\[13b.7\]]g.yon pa'i sta zur gyi bar du phab la 'od kyi dkyil 'khor bstan pa'i tshul du bya ba 'di ni/_'od kyi yang dag 'dus pa nyid/_/ces bya'o/_/dbyig pa'i khu tshur 'dzin pa dang /_/zhes bya ba ni khu tshur g.yon pa dbyig pa 'dzin pa'i tshul du phrag pa'i phyogs su kha nang du bstan nas gzhag par bya'o/_gdong
[\[14a\]]
[\[14a.1\]]du phyag rgya bskor ba'o/_/zhes bya ba ni khu tshur de nyid kha'i 'gram du bskor bar bya'o/_/mthe bo dang mdzub mo dang gung mo gsum mdo ris kyi tshul du gru gsum par byas la kha'i phyogs su brkyang ba 'di ni btung ba'i phyag rgya'o/_/g.yon pa'i rdo rje khu tshur phreng ba'i tshul du mgo la
[\[14a.2\]]bskor ba 'di ni rdo rje phreng ba'i phyag rgya'o/_/rdo rjes mnan nas btud pa ste/_/zhes bya ba ni g.yon pa'i rdo rje khu tshur gyis g.yas pa'i rdo rje khu tshur mnan te/_thur du btud pa 'di ni rdo rjes mnan nas btud pa'o/_/spyi bor bzhag pa tshogs kyi ste/_/zhes bya ba ni g.yon pa'i rdo rje khu tshur gyi mdzub mo
[\[14a.3\]]mtshog mar bzhag pa 'di ni spyi bor bzhag pa'o/_/'di dag ni dkyil 'khor gyi sgo srung rnams yin te/_rang rang gi bdag po'i drung du phyag rgya'i tshul gyis gzhag par bya'o/_/lag pa bskum pa khar bzhag ste/_/zhes bya ba ni g.yon pa'i khu tshur bcangs la gru mo bkug ste dpung mgo
[\[14a.4\]]g.yon pa'i thad kar bzhag pa 'di ni lag ba bskum pa khar bzhag pa'o/_/rgyab tu yang ni bskor bar bya/_/zhes bya ba ni rdo rje khu tshur de nyid bskor la rgyab kyi dbus su bzung ba ste/_'di ni/_rgyab tu yang ni bskor bar bya/_/zhes bya'o/_/g.yon pa'i rdo rje khu tshur gyi sor mo bskum pa mdun du drag
[\[14a.5\]]du brkyang ba ni/_bar ma'i me stag gtong ba ste/_/zhes bya'o/_/g.yon pa'i rdo rje khu tshur de nyid khar brkyang la cung zad nang du gzhug pa ltar bstan pa ni phye nas khar yang gnas pa'o/_/pho nya mo'i dam tshig rnams so/_/mtha' ma gnyis ni khar bcug dang /_/zhes bya ba ni g.yon pa'i rdo rje khu tshur
[\[14a.6\]]de nyid kyi mthe'u chung gi phyed khar bcug pa 'di ni mtha' ma gnyis khar bcug pa'o/_/rdo rje khu tshur de nyid mdun du bteg la thur du dbab pa 'di ni btsir zhing rab tu gnon pa'o/_/g.yon pa'i rdo rje khu tshur bcangs pa'i dpung pas dpung pa g.yas pa la bsnol ba 'di ni dpung pa bsnol bas bsnol
[\[14a.7\]]ba'o/_/g.yon pa'i rdo rje khu tshur gyis g.yas pa'i mkhrig ma nas brtsams te/_gdu bu 'byin pa'i tshul du bya ba ston pa 'di ni myur du 'phrog pa'o/_/de bzhin gshegs pa thams cad kyi rdo rje'i dam tshig yin pas na de bzhin gshegs pa thams cad kyi rdo rje'i dam tshig ste/_de bzhin gshegs pa thams
[\[14b\]]
[\[14b.1\]]cad kyi rdo rje'i dam tshig gi rtog pa'i rgyal po chen po de las so/_/rdo rje'i rigs kyang yin la thams cad kyang yin pas rdo rje rigs thams cad de/_'jig rten dang 'jig rten las 'das pa rnams so/_/rdo rje'i rigs gnas pa'i dkyil 'khor yin pas na dkyil 'khor chen po ste/_de'i cho ga rgyas pa ni rnam
[\[14b.2\]]pa rgyas pa ste de rdzogs pa'o/_/de kho na nyid bsdus pa'i rgya cher bshad pa ko sa la'i rgyan las 'jig rten gsum gyi 'khor lo'i gzungs kyi dkyil 'khor gyi 'grel pa'o//_//'jig rten pa'i lha rnams kyi ting nge 'dzin gyi chos nyid yongs su shes par ma gyur na de'i sngags dang phyag rgya 'grub par
[\[14b.3\]]mi 'gyur te/_de bas na de bstan pa'i phyir de nas zhes bya ba la sogs pa'i gzhung gsungs te/_de nas zhes bya ba ni gnas skabs so/_/yang zhes bya ba ni phyag rgya'i dkyil 'khor la ltos pa'o/_/bcom ldan 'das zhes bya ba ni bshad zin to/_/de bzhin gshegs pa thams cad du gtogs
[\[14b.4\]]pa'i chos kyi dkyil 'khor yin pas na de bzhin gshegs pa thams cad kyi chos kyi dkyil 'khor ro/_/gang de'i dam tshig ni sngags dang phyag rgya'o/_/'di dag gang las skyes pa ni 'byung ba ste/_/bsam pa'i khyad par 'di las byung bas na byung ba'o/_/de nyid ni mi phyed pa'i rdo rje ste de byin gyis
[\[14b.5\]]brlabs pa'i phyir ting nge 'dzin gang don dang mthun pa'i ming de nyid ces bya ba'i ting nge 'dzin de la snyoms par zhugs pa'o/_/rig pa rnams kyi dam pa yin pas na rig pa dam pa'o/_/'di zhes bya ba ni thugs la gnas pa'o/_/gsungs zhes bya ba ni bka' stsal pa'o/_/lhag ma rnams ni go sla'o/_/_
[\[14b.6\]]de nas yang phyag na rdo rjes zhes bya ba la sogs pa la/_de nas zhes bya ba ni 'das ma thag pa ste sngags pa bstan pa'i rjes thogs la'o/_/yang zhes bya ba ni phyag rgya'i dkyil 'khor la ltos pa'o/_/rdo rje rigs kyang yin la thams cad kyang yin pas na rdo rje'i rigs thams cad de de'i chos yin
[\[14b.7\]]pas na rdo rje rigs thams cad kyi chos te/_gang gi ting nge 'dzin gang yin pa de de'i chos te de'i dam tshig gi dkyil 'khor ro/_/'di zhes bya ba ni thugs la gnas pa'o/_/gsungs so zhes bya ba ni bka' stsal pa'o/_/de nas zhes bya ba ni gnas skabs so/_/'jig rten pa'i ting nge 'dzin gyi
[\[15a\]]
[\[15a.1\]]chos nyid ma bstan par ni 'jig rten pa'i sngags kyi don grub par mi 'gyur te/_de bas na rab tu bshad par bya zhes bya ba ste/_yang dag par phye ste bshad pa na rab tu bshad par bya'o/_/dan tshig kyang yin la chen po yang yin pas na dam tshig chen po ste/_'jig rten dang 'jig rten
[\[15a.2\]]las 'das pa'i dam tshig rnams bsdus pa'o/_/de'i dkyil 'khor ni dam tshig chen po'i dkyil 'khor ro/_/ji lta bu zhe na/_'jig rten gsum gyi 'khor lo bzhin/_/zhes gsungs pa ste/_'jig rten gsum gyi 'khor lo dang 'dra ba'o/_/dkyil 'khor thams cad bri bar bya/_/zhes bya ba ni legs
[\[15a.3\]]par bri bar bya'o/_/der su zhig gi phyag rgya bri bar bye zhe na/_sangs rgyas rdo rje 'dzin la sogs/_/zhes bya ba gsungs te/_sangs rgyas ni sangs rgyas bcom ldan 'das so/_/rdo rje 'dzin pa ni rig pa dam pa ste/_phyag na rdo rje'i zhabs kyi drung du snyoms par zhugs par bri'o/_/sogs zhes smos pa
[\[15a.4\]]ni rdo rje sgyu ma la sogs pa bsdu'o/_/ji ltar bri bar bya zhe na/_thams cad snyoms par zhugs pa'o zhes bya ba gsungs te/_mnyam par bzhag pa dang rjes su mthun pa'i spyod lam gyis gnas so zhes bya ba'i don to/_/chos kyi dkyil 'khor tshul lta bu/_/zhes bya ba ni skyil mo krung du bzhugs
[\[15a.5\]]par ston to/_/snying gar mtshan ma yang dag gzhag_/ces bya ba ni 'di dag gi snying ga nas mtshan ma yod pa'i phyir snying ga'i mtshan ma ste/_mtshan ma ni rang rang gi phyag rgya la bya'o/_/de nas zhes bya ba ni rjes thogs la te/_bris pa'i rjes la'o/_/dam tshig gi don gyi dkyil 'khor ni dam tshig gi
[\[15a.6\]]dkyil 'khor ro/_/'dir zhes bya ba ni dam tshig gi dkyil 'khor du'o/_/cho ga bzhin du las byas nas/_/zhes bya ba ni slob dpon gyi las te/_bdag nyid 'jug pa dang /_rang gi ming brjod pa dang /_bka' nod pa la sogs pa'o/_/rdo rje 'chang gi phyag rgya ni slob ma 'ching du bzhug pa'o/_/ji lta bu
[\[15a.7\]]zhe na rdo rje dril bur bcas pa ste rdo rjes mtshan pa'i dril bu ni rdo rje dril bu'o/_/rdo rje dril bu dang bcas par gnas pas na rdo rje dril bur bcas pa ste/_de 'ching du bcug la rdo rje dbyings las gsungs pa'i tshogs dkyil 'khor du bcug ste/_'di skad du bsgo bar bya'o/_/dam tshig ma mthong
[\[15b\]]
[\[15b.1\]]ba dang zhes bya ba la gang gis dam tshig ma mthong ba 'di ni dam tshig ma mthong ba'o/_/gal te dam tshig mthong zhing dam tshig gi phyag rgya dang sngags dang dkyil 'khor bstan pa yin du zin kyang /_lha de dag gi so so'i dbye ba ma bstan pa yang yin srid pas/_lha'i rigs ma mthong ba su la yang
[\[15b.2\]]zhes gsungs pa yin no/_/mna'i snying po byin la zhes bya ba ni 'jig rten gsum gyi 'khor lo'i dkyil 'khor chen por gsungs pa'o/_/ji ltar dril bu 'di dkrol ba/_/zhes bya ba ni ji ltar rnam pa gang gis dril bu 'di dkrol zhing sgra sgrogs pa de'i sgra ji ltar mi rtag pa de bzhin du/_las kyi rdo rje 'di
[\[15b.3\]]khyod mi rtag pa ste/_rtag pa ni mi 'jig pa ste dus su 'chi ba'o/_/mi rtag pa ni 'jig pa ste dus ma yin par 'chi ba ste/_'og nas bshad pa'i dam tshig las 'das na khyod dus ma yin par 'chi bar byed do zhes bya ba'i don to/_/ma rungs par byed pa ni rlag par byed pa'o/_/dam tshig
[\[15b.4\]]gang zhig bsrung bar bya zhe na/_de bstan pa'i phyir/_rdo rje slob dpon bsti stang med/_/ces bya ba la sogs pa ste/_rdo rje slob dpon ni gang gis dbang bskur ba'o/_/de la bsti stang med pa ni drod 'dzin cing brnyas thabs byed pa'o/_/rdo rje spun la mi mdza' dang /_/zhes bya ba ni slob dpon gcig las dkyil
[\[15b.5\]]'khor du zhugs pa ste/_/de dang mi mdza' ba ni de dang yang der zhe 'gras pa'o/_/gdug pa ni dkon mchog gsum la 'khu ba dang /_sems can rnams la gnod par byed pa'o/_/de rnams la byams pa ni phan 'dogs par sems pa'o/_/chags pa dang bral ba ni 'dod chags dang bral ba'o/_/'di
[\[15b.6\]]yang mi bya ste nyon mongs pa med cing skye ba zad pas byang chub mchog thob par mi 'gyur ro/_/de dag ni dam tshig yin pas dngos grub 'dod pas 'da' bar mi bya'o/_/gal te khyod kyis byas na'o/_/zhes bya ba ni gal te khyod kyis 'da' bar byas na dus ma yin par 'chi ba la sogs pa ji skad bstan
[\[15b.7\]]pa rnams su 'gyur ro zhes bya ba'o/_/chos kyi dam tshig gi phyag rgya'i ye shes rlab po che zhes bya ba ni chos kyi dkyil 'khor gyi dam tshig yin pas chos kyi dam tshig ste/_de'i phyag rgya yin pas na chos kyi dam tshig gi phyag rgya'o/_/de'i ye shes rlab po zhes bya ba ni bstan to zhes bya ba'i don to/_/'dir ni
[\[16a\]]
[\[16a.1\]]sangs rgyas dang /_rdo rje 'dzin pa la sogs pa thog mar ston te/_de bas na de rnams dang po kho nar smos dgos pas de'i phyir/_sangs rgyas rdo rje 'dzin la sogs/_/chos kyi dkyil 'khor ji bzhin no/_/zhes bya ba gsungs so/_/'di skad ston te/_theg pa chen po mngon
[\[16a.2\]]par rtogs pa'i dkyil 'khor du rdo rje phra mo la sogs pa'i ting nge 'dzin ji skad gsungs pa de bzhin du bya ba ni 'dir dam tshig yin par blta bar bya'o zhes/_sangs rgyas rdo rje 'dzin la sogs/_/zhes bya ba 'dis bstan pa yin no/_/rdo rje rig pa dam pa'i dam tshig gi ting nge 'dzin gyi chos nyid gang yin
[\[16a.3\]]zhe na/_thams cad mnyam pa nyid bsam pa/_/zhes bya ba gsungs te/_chos thams cad ni rang bzhin gyis rnam par dag pa'o zhes bya ba'i don to/_/rdo rje sgyu ma'i ting nge 'dzin gyi chos nyid gang zhig yin zhe na/_'gro ba 'di dag sgyu ma bzhin/_/zhes bya bas bstan te/_/chos thams cad kyi chos nyid ni 'di lta bu
[\[16a.4\]]yin no zhes pa'o/_/gzhon nu'i ting nge 'dzin gyi chos nyid gang zhig yin zhe na/_de bzhin sdug bsngal dril bu 'dra/_/zhes bya bas bstan te/_/sdug bsngal ni 'bras bur gyur pa'i nye bar len pa'i phung po lnga la bzung ngo /_/dril bu 'dra zhes bya ba ni dril bu smos su zin kyang 'dir dril bu'i sgra gzung
[\[16a.5\]]dgos te de yang mi gnas pa yin no/_/mi gnas pa yin pa'i phyir 'du byed thams cad mi rtag pa'o zhes gsungs pa yin no/_/sdug bsngal thams cad mya ngan 'das/_/zhes bya ba ni tshangs pa'i ting nge 'dzin gyi chos nyid de/_sdug bsngal yang yin la thams cad kyang yin pas sdug
[\[16a.6\]]bsngal thams cad do/_/mya ngan las 'das pa ni mchog ste sdug bsngal thams cad kyi mya ngan med pa zhes bya ba'i don to/_/rdo rje 'joms pa bla na med/_/ces bya ba 'di ni brgya byin gyi ting nge 'dzin gyi chos nyid de/_'joms pa'i ngang tshul yod pas na 'joms pa yin la/_'joms pa rnams
[\[16a.7\]]kyi nang na bla na med pa ni thams cad las phul du byung ba zhes bya ba'i don to/_/de gang zhig yin zhe na rdo rje'o//sems can 'dul phyir khro bo mchog_/ces bya ba 'di rdo rje 'khyil pa'i ting nge 'dzin gyi chos nyid de/_khro bo ni khros pa'o/_/mchog ni dam pa'o/_/yul gang zhe na/_sems can
[\[16b\]]
[\[16b.1\]]gdul phyir zhes bya ba gsungs te gdul bar dka' ba'i sems can rnams 'dul ba'o zhes bya ba'i don to/_/zhi ba yis ni nges par gsod/_/ces bya ba 'di ni rdo rje 'od kyi ting nge 'dzin gyi chos nyid de/_zhi ba ni gal te la lar phyin ci log tu 'gyur ba yang srid pas 'dis de nges par gsod par byed de/_
[\[16b.2\]]brtan zhing 'jam la smra nyung gang yin pa/_/de nyid la ni 'bad pas bag bya ste/_/nyi ma sprin rum dag nas byung ba yi/_/'od zer shin tu rno bar gyur pa yin/_/zhes ji skad bshad pa lta bu'o/_/dbyig pa 'dra bar 'tshog pa med/_/ces bya ba 'di ni rdo rje dbyug pa'i ting nge 'dzin gyi chos nyid de nyes pa dang mthun par
[\[16b.3\]]chad pas gcod pa ni 'tshog pa ste/_dbyig pas brdegs pa las lhag pa'i 'tshog pa yod pa ma yin no/_/log par lta bas 'jigs par byed/_/ces bya ba 'di ni rdo rje ser smug gi ting nge 'dzin gyi chos nyid de/_lta ba ni mthong ba ste shes rab bo/_/log par zhugs pa'i lta ba yin pas na log par
[\[16b.4\]]lta ba'o/_/'jigs par byed pas 'jigs par byed pa ste/_sbyin pa med do/_/mchod sbyin med do/_/sbyin sreg med do zhes bya ba la sogs pa lta bu'i rnam par zhugs pa'i shes rab la log par lta ba zhes bya'o/_/de ni 'jigs par byed pa yin te/_ngan song la sogs pa'i sdug
[\[16b.5\]]bsngal mi bzad par gtong bar byed do zhes bya ba'i don to/_/ra ro 'dra bar 'jigs pa med/_/ces bya ba 'di ni rdo rje glang po'i sna'i ting nge 'dzin gyi chos nyid de gang gi phyir skyes bu ra ro bas ni glang po che'i dbang po la yang rtsa tsam du sems pa'i phyir ro/_/phreng ba 'dra bar 'ching ba med/_/ces bya
[\[16b.6\]]'di ni rdo rje phreng ba'i ting nge 'dzin gyi chos nyid de/_'ching ba zhes bya ba ni rgyan la bya la gang gi phyir rgyan thams cad kyis brgyan par gyur kyang steng kho nar me tog gi phreng ba 'ching bar byed de/_de bas na/_phreng ba lta bur 'ching ba med/_/ces gsungs so/_/'di skad ston te/_phreng ba dang 'dra ba
[\[16b.7\]]'di rgyan gyi nang na yod pa'i ma yin no zhes bya ba'i don to/_/bud med 'dod pas 'gro dbang byed/_/ces bya ba 'di ni rdo rje dbang gi cho ga'i ting nge 'dzin gyi chos nyid de/_bud med 'dod pas zhes bya ba ni 'dod chags kyi rgyu yin pas 'dod pa zhes bya'o/_/de bas na skye bo 'dod chags dang ma bral ba thams cad
[\[17a\]]
[\[17a.1\]]dbang du byed pa'i phyag rgya'o/_/brtan pa tsam gyis gzhan 'pham mo/_/zhes bya ba 'di ni rdo rje rnam par rgyal ba'i ting nge 'dzin gyi chos nyid de/_don thams cad la gnod pa nye bar gnas su zin kyang gang bag tsha ba med pa de ni bstan pa zhes bya'o/_/bstan
[\[17a.2\]]pa des don thams cad sgrub par byed de/_dgos pa sgrub la mkhas rnams sran thub pas/_/dka' ba rnams kyang dka' ba med par rgal/_/zhes ji skad bshad pa lta bu'o/_/'tshog pa chad pa'i mchog yin te/_/zhes bya ba 'di ni rdo rje gtum po'i ting nge 'dzin gyi chos nyid de/_nyes pa can rnams la
[\[17a.3\]]'tshog pa ni mtshon dang dbyug pa la sogs pas lus la bsnun par byed pa ste 'di las 'da' ba'i chad pa med pas na 'tshog pa chad pa'i mchog yin zhes gsungs so/_/reg pa rnams ni rlung gi'o/_/zhes bya ba 'di ni rdo rje rlung gi ting nge 'dzin gyi chos nyid de/_bkru ba dang /_mnye ba dang /_
[\[17a.4\]]bsku ba la sogs pa'i reg pa'i rgyu'i bye brag gang yang rung ba ji snyed pa de dag thams cad kyi nang na reg pa ni rgyu'i mchog yin no/_/de gang yin zhe na/_rlung gi'o zhes bya ba ste rlung nyid do/_/de bas na lus la rlung lnga gnas te/_gyen du rgyu ba dang /_thur du sel ba dang /_me dang mnyam du
[\[17a.5\]]gnas pa dang /_khyab byed dang /_srog ces bya ba'o/_/de rnams kyi reg pa'i khyad par gyis lus 'di bzung bas na 'ching bar mi 'gyur zhing /_rul bar yang mi 'gyur la reg pa'i khyad par gzhan yang myong bar byed de/_de lta bas na reg pa rnams ni rlung gi'o zhes gsungs te/_
[\[17a.6\]]mchog ces bya ba ni tshig gi lhag ma'o/_/gzi brjid can ni byin pa'i mchog_/ces bya ba 'di ni rdo rje me'i ting nge 'dzin gyi chos nyid de/_'jig rten gzi brjid can du mthong ba'am/_thos pa ji snyed pa de dag thams cad kyi nang na byin za ni mchog ste/_byin za zhes bya ba ni me la bya'o/_/_
[\[17a.7\]]ji ltar mchog yin zhe na/_gang gi phyir bskal pa thams cad sreg pa la 'jug pa la ni 'jig rten thams cad mes khyab par byed pa'i phyir de las gzhan pa'i gzi can gang yang mi dmigs te/_de bas na/_gzi brjid can ni byin za'i mchog_/ces gsungs so/_/zas rnams
[\[17b\]]
[\[17b.1\]]kyi nang na khrag dam pa zhes bya ba 'di ni rdo rje 'jigs pa'i ting nge 'dzin gyi chos nyid de/_'jig rten 'di na kham gyi zas su gtogs pa gang ci yang rung ba de dag thams cad khrag tu red pa 'gyur na/_lus la phan par 'gyur te/gnas skabs lnga yang thob par byed do/_/gang yang khrag nyid zos pa de
[\[17b.2\]]la gnas skabs de bzhin du 'gyur ro zhes mdo las bshad de/_de bas na zas rnams kyi nang na khrag dam pa zhes bya bar sbyar ro/_/mche ba dag par zhugs pa ste/_/zhes bya ba 'di ni rdo rje phag gi ting nge 'dzin gyi chos nyid de mche ba dag pa ni rno ba dang sra ba'o/_/gang la 'di gnyis
[\[17b.3\]]yod par gyur ba de ni dbug par bya ba'i dngos po gang yin pa de gdon mi za bar phug ste 'jug pas de'i phyir/_mche ba dag pas zhugs pa ste/_/zhes gsungs so/_/'chi bdag thams cad gnas na 'dug_/ces bya ba 'di ni rdo rje dus kyi ting nge 'dzin gyi chos nyid de gang gi phyir/_/'du
[\[17b.4\]]byed thams cad skad cig ma/_/mi gnas bya ba gang la yod/_/'di dag 'byung ba de nyid ni/_/bya ba thams cad byed por brjod/_/ces bya ba ste/_de bas na 'chi bdag thams cad gnas na 'dug ces gsungs so/_/'di skad ston te/_'dus byas kyi dngos po thams cad ni skad cig
[\[17b.5\]]ma re re zhing yang skye ba dang 'chi ba yin no/_/'jigs las lhag pa'i bgegs gzhan med/_/ces bya ba 'di ni rdo rje bgegs kyi gtso bo'i ting nge 'dzin gyi chos nyid de/_'jig rten na bsam pa'i don bsgrub pa la bar du gcod par 'gyur ba gang ji snyed yod pa de rnams la bgegs su
[\[17b.6\]]gyur pa la ni bgegs zhes grags la/_lha dang mi'i bgegs su nye bar bsdus pa ji snyed pa de dag thams cad kyi nang na sgrub pa po'i snying stobs nyams pa gang yin pa de la ni 'jigs pa zhes bya'o/_/de bas na/_'jigs las lhag pa'i bgegs gzhan med/_/ces gsungs te/_gang gi
[\[17b.7\]]phyir snying stobs dang ldan pa'i skyes bus ni bgegs stong phrag yod na yang de pham par byas nas bsam pa'i don sgrub par byed de/dper na bcom ldan 'das kyis bdud stobs dang bcas pa rnams pham par mdzad nas byang chub thugs su chud par mdzad pa lta bu'o/_/chu las lhag
[\[18a\]]
[\[18a.1\]]pa'i ro gzhan med/_/ces bya ba 'di ni rdo rje glu'i ting nge 'dzin gyi chos nyid de/_ro'i khyad par gang ji snyed pa de dag thams cad kyi rang gi mthu yul dang dus kyis gnas pa rnams rang rang gi snying stobs kyis gnas su zin kyang gnas skabs thams cad du chus 'tsho ba
[\[18a.2\]]'dzin pa ltar de dag gi srog 'dzin par nus te de'i phyir srog 'dzin cing ngoms par byed pa'i sgo nas/_chu las lhag pa'i ro gzhan med/_/ces gsungs so/_/de lta bu de dag thams cad la 'ga' zhig slob par byed pa gang bzlos kyang rung ste rnal 'byor pa de dag la gnas par byas nas de'i
[\[18a.3\]]sngags zlos shing chos nyid 'di dag bsgom par bya'o/_/bsgoms nas kyang rang rang gi yul la sngags dang phyag rgyar bcas par sbyar ba byas na de las mngon par bsam pa'i don 'grub par 'gyur ro/_/de bzhin gshegs pa thams cad kyi rdo rje'i dam tshig gi rtog pa'i rgyal po chen po las rdo rje
[\[18a.4\]]rigs thams cad kyi chos kyi dkyil 'khor gyi 'grel pa'o/_/de ltar bcom ldan 'das phyag na rdo rjes rdo rje rig pa dam pa btul zhing byang chub kyi lam la bzhag pas des dpal phyag na rdo rje la sogs pa sangs rgyas dang byang chub sems dpa' rnams la gar gyi tshogs mchod par
[\[18a.5\]]byed pa ni de nas zhes bya ba la sogs pas ston to/_/de nas zhes bya ba ni de'i rjes thogs la ste/_chos kyi dkyil 'khor gyi rjes thogs la las kyi dkyil 'khor ston to zhes bya ba'i don to/_/yang zhes bya ba ni chos kyi dkyil 'khor la ltos pa'o/_/bcom ldan 'das zhes bya ba ni bshad zin to/_/_
[\[18a.6\]]de bzhin gshegs pa yang yin la thams cad kyang yin pas na de bzhin gshegs pa thams cad de/_de dag gi las ni gdul bya'i sems can rnams la thugs brtse ba'i phyir/_mthong ba dang mchod pa'i las ltar yod pa rnams so/_/de'i dam tshig ni phyag rgya la sogs pa rnams so/_/'di 'byung
[\[18a.7\]]ba ni bsam pa'i khyad par gang las skye ba ste/_de byin gyis brlab pa'i phyir mi phyed pas rdo rje lta bu'i ting nge 'dzin gang don dang mthun pa'i ming 'di nyid ces bya ba'i ting nge 'dzin la snyoms par zhugs nas/_rang gi rig pa dam pa thugs la gnas pa 'di gsungs pa'o/_/lhag ma rnams
[\[18b\]]
[\[18b.1\]]ni go sla'o/_/de nas phyag na rdo rje zhes bya ba la sogs pa la de nas zhes bya ba ni rjes thogs la ste/_sngags bstan pa'i rjes thogs la dkyil 'khor bri ba'i las bshad do zhes bya ba'i don to/_/yang zhes bya ba ni chos kyi 'khor lo la ltos pa'o/_/rdo rje rigs thams cad ces bya ba ni 'jig rten
[\[18b.2\]]dang 'jig rten las 'das pa thams cad de/_rdo rje'i rigs de dag thams cad kyi dkyil 'khor thugs la gnas pa 'di gsungs so zhes pa ste de bka' stsal to zhes bya ba'i don to/_/rdo rje dkyil 'khor tshul gyis ni/_/zhes bya ba ni 'jig rten gsum las rnam par rgyal ba'i dkyil 'khor lta bur
[\[18b.3\]]ro/_/dkyil 'khor thams cad ces ji skad smos su zin kyang /_'dir phyi rol gyi dkyil 'khor nyid yin par blta bar bya'o/_/dkyil 'khor mchog ni thams cad du/_/zhes bya ba la dkyil 'khor gyi mchog ni dkyil 'khor gyi gtso bo/_/thams cad du zhes bya ba ni phyogs bzhi na gnas pa gang
[\[18b.4\]]yin pa rnams so/_/de ji lta bur zhe na/_de'i phyir/_sangs rgyas dbus na bzhugs par bya/_/zhes bya ba gsungs te/_bcom ldan 'das rnam par snang mdzad ni mi 'khrugs pa la sogs pa bzhi po de dag gi khongs su 'dus pa nyid de/_de rnams kyi chos kyi sku'i ngo bo nyid yin pas na
[\[18b.5\]]don dam par de dag las tha mi dad pa'i phyir/_/de dag kyang de'i khongs su gtogs pa yin no/_/gnas bzhi po dag tu rnam par snang mdzad kyi gnas kyi sngags gcig 'byung ba des 'di na de bzhin gshegs pa 'byung ba rnams rdo rje hUM mdzad kyi gzugs su dgod par bya'i/_gar ston pa'i
[\[18b.6\]]tshul dang mi mthun pas de bzhin gshegs pa'i tshul gyis ni ma yin no/_/de dag ces bya ba ni de bzhin gshegs pa bzhi po rnams kyi'o/_/ji lta zhe na/_phyogs ni rim par yang /_sems dpa' chen po rnams gzhag go/_/zhes bya ba'o/_/'di skad ston te/_de bzhin gshegs pa re
[\[18b.7\]]re'i phyogs re rer yang byang chub sems dpa' gnyis gnyis 'jig rten gsum las rnam par rgyal ba'i dkyil 'khor du gsungs pa'i sngags kyis bri bar bya'o/_/de'i dbus su zhes bya ba ni sangs rgyas dang byang chub sems dpa' 'khor gyi dkyil 'khor dang bcas pa de lta bu'i dbus te/dbus
[\[19a\]]
[\[19a.1\]]ma'i dkyil 'khor rnam par snang mdzad kyi gnas su rdo rje rig pa dam pa nyid chung ma dang bcas pa gzhag par bya'o/_/'di skad ston te/_dbus kyi dkyil 'khor de yang rnam pa gnyis su phye la/_nang gi dkyil 'khor du rdo rje rig pa dam pa chung ma dang bcas par gzhag
[\[19a.2\]]cing /_rdo rje rig pa dam pa de nyid la sgeg mo la sogs pa gsang ba'i mchod pa rnams kyis mchod par bya'o/_/dkyil 'khor dbus ma 'di nyid kyi mtshams bzhir sgeg mo la sogs pa bzhi bri bar bya'o zhes bya ba'i don to/_/'di dag kyang rdo rje hUM mdzad la sogs pa'i sngags 'di nas smos pa de
[\[19a.3\]]dag nyid kyis dgod par bya'o/_/de'i zhes bya ba nang gi dkyil 'khor de'i phyi rol rim pa gnyis par lha mo rnams bri bar bya'o/_/ji ltar bri bar bya zhe na/_de'i phyir go rims bzhin/_'khor lo dkyil 'khor tshul bzhin du/_/zhes bya ba gsungs te/_go rims ni 'dir bshad pa'i rim pa'i go rims kyis
[\[19a.4\]]gang thog mar smos pa rnams kyang de'i rim bzhin du bya ba ste/_go rims kyi tshul 'dis 'khor lo'i dkyil 'khor tshul bzhin du zhes bya ba ste/_'khor lo ni chos kyi 'khor lo'o/_/de'i tshul dang mthun par byas pa'i dkyil 'khor yin pas 'khor lo'i dkyil 'khor ro/_/de yang 'jig rten gsum gyi
[\[19a.5\]]'khor lo kun nas zlum por bya'o zhes bya ba'i don to/_/rdo rje rig pa dam pa kun nas bskor zhing gar byed par bri bar bya'o/_/ji ltar gar byed pa zhe na/_rang gi phyag rgya phyag rgya'i lan/_/gar byed par ni bri bar bya/_/zhes bya ba ste/_gzugs kyi dkyil 'khor du rang gi phyag rgyar gang bshad pa de
[\[19a.6\]]ni de'i rang gi phyag rgya'o/_/gang dang gang bcings pa de dang de la gnyen por gyur pa de ni lan gyi phyag rgya ste/_dper na me'i phyag rgya 'bar ba la chu'i phyag rgya gnyen por gyur pa de ni de'i lan gyi phyag rgya yin pa lta bu dang /_dper na rdo rje bdud rtsi khro bo'i phyag rgya kun nas gtub par byed pa de la
[\[19a.7\]]brgya byin gyi gdugs kyi phyag rgya de'i gnyen por gyur pa lta bu de ni lan gyi phyag rgya ste de lta bu la sogs pa'i tshul du rig par bya'o/_/de ltar bya ba de ci'i phyir zhe na/_mchod phyir zhes bya ba gsungs pa yin no/_/su zhig la zhe na/_sangs rgyas rdo rje can zhes bya ba gsungs te/_sangs rgyas
[\[19b\]]
[\[19b.1\]]ni bcom ldan 'das so/_/rdo rje can ni rdo rje 'dzin te/_gang gi phyir rdo rje 'dzin pa nyid sangs rgyas dang /_byang chub sems dpa' thams cad kyi gzugs su bzhugs te/_de bas na sangs rgyas rdo rje can zhes gsungs so/_/de dag gi sbyor bas she na/_rdo rje gar gyi tshul gyis so zhes bya ba ni
[\[19b.2\]]bstan zin te/_lag pa gnyis mdzes par bsgyur ba'o/_/grwa rnams su ni bdug pa la sogs pa'o/_/sgo'i phyogs rnams su ni rdo rje lcags kyu la sogs pa'o/_/de nas zhes bya ba ni rjes thogs la ste bris pa'i rjes thogs la'o/_/dgug pa la sogs pa'i las byas nas zhes bya ba ni dgug pa zhes
[\[19b.3\]]smos su zin gyis kyang 'di ni nye bar mtshon pa'i don tsam du blta bar bya ste/_'jug pa dang bka' nod pa la sogs pa slob dpon gyi las rnams kyang 'dir bya dgos pa yin no/_/dgug pa la sogs pa zhes smos pa ni gzhug pa la sogs pa gzung ngo /_/rdo rje 'chang ba'i las kyi dam tshig gi phyag
[\[19b.4\]]rgya ji lta ba bzhin du bcings te zhes bya ba ni mtshan nyid ji lta ba bzhin du zhes bya ba'i don to/_/khyod kyis lha'i rigs ma mthong ba dang zhes bya ba la sogs pa ni de'i 'og tu dam tshig sbyin par bya ba ste/_lha'i rigs ma mthong ba ni dkyil 'khor dam pa ma mthong ba'o/_/gal te dkyil 'khor dam pa
[\[19b.5\]]mthong ba yin du zin kyang /_ci zhig ltar tshon rtsi nyi tshe tsam las ma mthong ba yang srid pas/_de las khyad par du bya ba'i phyir las mi shes pa su la yang zhes bya ba gsung te/_dkyil 'khor 'dir ji skad bstan pa'i las rnams gang gis mi shes pa de ni las mi shes pa ste/_
[\[19b.6\]]de lta bu'i las mi shes pa de la khyod kyis bstan par mi bya'o zhes pa'i don to/_/gsang bar bya ba'i las ni gsang ba'i las te/_rig pa dam pa rnam par snang mdzad kyi gnas na 'dug pa dang /_'khor dang bcas pa gar byed par ston pa dang /_de la yang gsang ba'i mchod pa 'bul ba
[\[19b.7\]]dang /_sangs rgyas dang byang chub sems dpa' rnams rol mo par ston pa 'di dag ni gsang ba'i las yin te/_gal te bstan par gyur pas/_khyod dam tshig nyams par gyur ta re zhes bya ba ste/_dam tshig ni dam tshig las 'das pa'o/_/nyams par gyur pa ni gzir bar
[\[20a\]]
[\[20a.1\]]byed pa ste dus ma yin par 'chi ba la sogs pa'o/_/smos la zhes bya ba ni dam tshig 'di bstan pa ste/_las kyi dkyil 'khor du rdo rje 'dzin gyi phyag rgya bcings nas bya'o/_/'di skad ston te/_slob dpon bdag nyid rdo rje 'dzin gyi phyag rgya bcings te/_slob ma la
[\[20a.2\]]de dbab pa'i phyir rang gi las kyi rdo rje 'dzin gyi phyag rgya de ltar bstan cing khro bo'i lta bas kyang bltas la slob ma la 'di skad du brjod par bya'o/_/de ltar phyag rgya bcings la lta ba'i phyag rgya yang gtod cing sngags kyang brjod na/_slob ma de la babs te bdag nyid kyis 'jug ste zhes bya bar sbyar
[\[20a.3\]]ro/_/zhugs nas ci zhig byed ce na/_phyag rgya dang lan gyi phyag rgya rnams kyi gar gyi mchod pas mchod par bya'o zhes bya ba gsungs so/_/de ltar babs te bdag nyid dkyil 'khor du 'jug pa dang /_gar gyi mchod pa byed pa la phan yon ci zhig yod ce na/_de phyin chad ces bya ba la
[\[20a.4\]]sogs pa gsungs te/_de phyin chad ces bya ba ni dkyil 'khor du zhugs pa nas brtsams te'o/_/las thams cad ces bya ba ni las phran tshegs rnams so/_/gang gis las thams cad byed ce na/_lus dang ngag dang lta ba dang /_/yid dang rdo rje'i phyag rgya rnams/_/zhes bya ba gsungs
[\[20a.5\]]so/_/de la rdo rje'i sgra ni re re zhing sbyar dgos te/_lus rdo rje'i phyag rgya dang /_ngag rdo rje'i phyag rgya dang /_lta ba rdo rje'i phyag rgya dang /_yid rdo rje'i phyag rgya rnams kyis so/_/'dod pa bzhin du zhes bya ba ni bsams pa tsam gyis byed pa ste/_las 'di la phyi bshol med par 'gyur ro zhes bya
[\[20a.6\]]ba'i don to/_/sangs rgyas rdo rje 'dzin sogs kyi/_/dam tshig mchog ni gnyis bya ste/_zhes bya ba ni sangs rgyas bcom ldan 'das dang /_byang chub sems dpa' rnams kyi dam tshig gi phyag rgya 'jig rten gsum las rnam par rgyal ba'i dkyil 'khor chen por ji skad gsungs pa
[\[20a.7\]]de dag nyid rdo rje gar byas nas bcings te/_gnyis su byas la yang gar byed pa'i tshul gyis mchod par bya ba'i phyir de la dbul zhing bstabs par bya'o/_/rdo rje lA s+ya sogs mchod pa/_/zhes bya ba ni 'jig rten gsum las rnam par rgyal ba'i dkyil 'khor 'di nyid du rdo rje sgeg mo la
[\[20b\]]
[\[20b.1\]]sogs pa phyag rgyar bstan pa gang yin pa de dag nyid gar gyi cho gas bcings la rdo rje rig pa dam pa la dbul bar bya'o/_/rig pa 'di rnams thams cad kyang /_/zhes bya ba ni gang 'dir bdug pa la sogs pa'i mchod pa rnams dang /_'jig rten pa'i lha mo gang yin pa de rnams ni rig
[\[20b.2\]]pa zhes smos pa 'dis gzung bar bya'o/_/rig pa de dag thams cad kyang ltag 'og go rims ji bzhin du zhes bya ba der bshad pa'i go rims kyis so/_/ji bzhin du zhes bya ba ni mtshan nyid ji lta ba bzhin du'o/_/gar gyi mchod pa'i phyag rgya yis/_/zhes bya ba ni rdo rje gar byas nas/_'di dag gi
[\[20b.3\]]phyag rgya bcing ba byas la phyag rgya bcings pa de phul ba 'dis las kyi dkyil 'khor mchod par byas pa yin no/_/bdug pa la sogs pa'i phyag rgya ni 'jig rten gsum las rnam par rgyal ba'i dkyil 'khor du gsungs pa dang /_'jig rten pa'i rig pa rnams kyis ni 'jig rten gsum gyi
[\[20b.4\]]'khor lo'i gzungs kyi dkyil 'khor du bshad pa rnams yin par blta bar bya'o/_/de ltar rim pa de dag thams cad kyi gar gyi mchod pas las kyi dkyil 'khor mchod par bya'o/_lha mo de dag thams cad nyid kyi rdo rje gar gyi tshul gyis ni phyag rgya chen po mdor bsdus so zhes bya ba ni 'di
[\[20b.5\]]skad ston te/_rdo rje gar byas la 'di dag thams cad kyi rang rang gi phyag rgya chen po mdor bsdus nas bcing bar bya'o zhes bya ba'i don to/_/dam tshig mchog ni gnyis byas te/_/lan gyi phyag rgyas dgrol bar bya/_/zhes bya ba ni 'jig rten gsum gyi 'khor lo rtsa ba'i dkyil 'khor
[\[20b.6\]]las/_rdo rje bcing ba dam byas te/_/g.yon pa rdo rje bcing bar bya/_/rdo rje khu tshur zhes bshad de/_/'di ni rdo rje rigs kun kyi'o/_/rdo rje de ni gnyis byas te/_/mtshan ma kun kyang des gzhag go/_/zhes ji skad bshad pa gang yin pa dang /_gzungs kyi dkyil 'khor las kyang /_
[\[20b.7\]]rdo rje rigs ni thams cad kyi/_/g.yon pa rdo rje gtso bor 'dus/_/phyag rgya bcing ba bshad par bya/_/zhes bshad pa de las gnyis su byas pa'i g.yon pa'i rdo rje las/_ma mo 'di dag thams cad kyi phyag rgya 'byung bas dam tshig mchog gi phyag rgya 'di dag thams cad bcing bar bya'o/_
[\[21a\]]
[\[21a.1\]]/ji lta bu zhe na dam tshig mchog ces bya ba ste/_g.yon pa'i rdo rje mchog bsdus pa'o/_/ji ltar bcing zhe na gnyis byas te zhes bya ba ste rdo rje bcing ba gnyis su bya'o/_/de rnams ji ltar dgrol bar bya zhe na/_de'i phyir lan gyi phyag rgyas dgrol bar bya zhes bya ba'o/_/_
[\[21a.2\]]'di skad ston te/_rdo rje gar byas nas rdo rje bcing bas bcings la rdo rje g.yon pa de btsir bar bya'o/_/de nas gnyis su byas pa'i rdo rje de las phyag rgya thams cad las re re zhing /_g.yon pa rdo rje mchog gis bsdus te bcing bar bya zhing /_lan gyi phyag rgya mthong nas kyang dgrol bar bya'o/_/_
[\[21a.3\]]'di skad ston te/_rdo rje gar byas nas rdo rje bcing ba bcings te/_de ltar phyag rgya 'di rnams kyis slob dpon dang slob ma la dbab nas mchod par bya'o/_/su zhig la zhe na/_gtso bo thams cad ces bya ba ste/_gtso bo thams cad ni sangs rgyas dang /_rdo rje 'dzin pa la sogs pa dang /_
[\[21a.4\]]rdo rje hUM mdzad do/_/de ltar byas pas cir 'gyur zhe na/_las grub par yang nges par 'gyur/_/zhes bya ba gsungs te/_thams cad 'grub par 'gyur ba'o/_/de bzhin gshegs pa thams cad kyi rdo rje dam tshig gi rtog pa'i rgyal po chen po las rdo rje rigs thams cad kyi las kyi
[\[21a.5\]]dkyil 'khor gyi 'grel pa'o//_//de ltar gdul dka' ba rnams btul zhing byang chub kyi sems la yang bkod de/_sems can rnams kyi don la nges par sbyar nas bcom ldan 'das phyag na rdo rjes rdo rje'i rigs de dag thams cad gsang ba'i don shes nas/_sems can gyi
[\[21a.6\]]don byed pa'i phyir man ngag la sbyar ba dang /_gsang ba'i don rnam par spyad pa'i phyir de nas zhes bya ba la sogs pa gsungs te/_de nas zhes bya ba ni gnas skabs 'dir phyag na rdo rjes so/_/rdo rje'i rigs thams cad ces bya ba ni phyi'i rdo rje'i rigs rnams so/_/sems can thams cad kyi don
[\[21a.7\]]du bskos nas zhes bya ba ni byed du bcug pa'o/_/phyir mi ldog pa'i sa la rab tu bzhag ste zhes bya ba ni phyir mi ldog pa'i sa bon bskyed nas so/_/mkhyen bzhin du zhes bya ba la ci zhig mkhyen ce na/_gsang ba'i don te sems can rnams yid ches pa bskyed pa'i phyir/_bcom
[\[21b\]]
[\[21b.1\]]ldan 'das kyi zhal nas gsang ba'i don mngon sum du thos te/_de yongs su shes pas sems can rnams kyi don la zhugs kyang ci ma rung snyam du bsams nas/_bcom ldan 'das la 'di skad ces gsol to/_/bdag gsang ba thams cad 'dzin par dbang bskur na zhes bya ba ni bsgo ba'o/_/_
[\[21b.2\]]gang zhig ce na gsang ba ste gang bdag gis gzung bar bgyi ba'o/_/de gang lags bka' stsol cig ces bya ba ni de bka' stsol zhing gsungs shig ces pa'o/_/de nas zhes bya ba ni rjes thogs la ste dris pa'i rjes thogs la'o/_/skal ba phun sum tshogs pas na bcom ldan 'das
[\[21b.3\]]so/_/de bzhin gshegs pa yang yin la thams cad kyang yin pas na de bzhin gshegs pa thams cad de/_'di dag gi gsang ba ni sba ba ste/_thams cad du bstan par mi bya ba'o/_/gang gis gsang ba de byin gyis rlob pa'i ting nge 'dzin 'di ni de bzhin gshegs pa thams cad kyi
[\[21b.4\]]gsang ba'o/_/de gzhan gyis mi phyed pas na rdo rje ste/_ting nge 'dzin gang don dang mthun pa'i ming 'di nyid ces bya ba'i ting nge 'dzin de la snyoms par zhugs pa'o/_/'di zhes bya ba ni thugs la gnas pa'o/_/de gang zhig yin zhe na/_de bzhin gshegs pa thams cad kyi gsang
[\[21b.5\]]ba zhes bya ba'o/_/ci zhig mdzad ce na gsungs so zhes bya ba ste/_bka' stsal to zhes pa'o/_/sems can rnams kyi zhes bya ba la sogs pa la /sems can rnams kyi rang bzhin zhes bya ba ni 'dod chags la sogs pa spyod pa'i sems can rnams la/_rang bzhin zhes bya ba 'dod
[\[21b.6\]]chags la sogs pa spyod pa'i rang bzhin gyis so/_/ji lta ji ltar zhes bya ba ni rnam pa gang dang gang gis so/_/'dul bar 'gyur zhes bya ba ni phan par 'gyur ba ste/_de lta de ltar sems can rnams kyi don byos shig ces pa'i don to/_/de'i spyod pa bstan pa'i spyod pa de gang zhig yin zhe na/_
[\[21b.7\]]'dod chags la sogs pa zhes bya ba gsungs te/_'dod chags la sogs pa la spyod par bstan pas so/_/ci nyon mongs pa dang bcas pas sam zhe na/_/ma yin te gtsang bas bya zhes du bya ba'o/_/'di skad ston te/_ji ltar bcom ldan 'das kun du bzang po 'dod chags la
[\[22a\]]
[\[22a.1\]]sogs pa'i spyod pa rnams la 'dod chags spyod par ston kyang chags par mi mdzad pa dang /_zhe sdang la spyod pa rnams la zhe sdang spyod par ston kyang zhe sdang mi mnga' ba dang /_gti mug la spyod pa rnams rmongs pa nyid du ston kyang rmongs pa mi mnga'o/_/_
[\[22a.2\]]de bzhin du 'dod chags la sogs pa la spyod par ston cing sems can rnams kyi don bya ba'o/_/gzhan su yang rung bas kyang kun du bzang po bzhin du ci nas kyang ma chags pa dang mi sdang ba dang /_ma rmongs pas sems can rnams kyi don ji lta ba bzhin du bya'o zhes bstan par bya ba'i phyir gtsang
[\[22a.3\]]bas kyang bya zhes pa'i sgras ston to/_/sems can kun la phan phyir dang /_/zhes bya ba ni sems can thams cad gdug cing gtum pa rnams las bskyab pa'i phyir ro/_/sangs rgyas rnams kyi bstan pa'i phyir/_/zhes bya ba ni dkon mchog gsum yang dag par bsrung ba'i phyir/_sems can
[\[22a.4\]]thams cad bsad kyang ni/_/zhes bya ba ni/_nga rgyal can tshar gcad par bya ba'i phyir/_rgyud 'di nyid las lha chen po bsad pa ji lta ba bzhin du/_rnal 'byor bsgom pa la dbang thob pa'i rnal 'byor pa rnams kyis kyang slar gso bar nus na gal te sems can thams cad bsad du zin kyang /_/sdig
[\[22a.5\]]gis gos par mi 'gyur ro/_/sems can kun la phan phyir dang /_/zhes bya ba la sogs pa la/_gang la la longs spyod kyi dregs pas myos te/_spyod pa ngan pas sems can rnams la 'khu ba byed na de las sems can rnams bsrung ba nyid ni sems can kun la phan phyir zhes bya ba yin no/_/_
[\[22a.6\]]sangs rgyas don du sbyor ba yis/_/zhes bya ba la sangs rgyas rnams kyi don ni bstan pa bsrung ba dang /_dam pa'i chos yun ring du gnas par bya ba'i phyir bya ba 'di ni don te/_dgos pa yin la de'i don du sbyor bas na sangs rgyas don du sbyor ba'o/_/'di skad ston te/_gang la la gdug cing
[\[22a.7\]]gtum pa rnams longs spyod kyis dregs pas myos te/_bstan pa rnam par 'jig par byed pa na de gdul bar bya ba'i phyir brgya byin gyis tshong dpon gyi nor sbas pa bzhin du/_de'i nor re zhig dbrog par bya'o/_/pha rol nor rnams phrog kyang ni/_/zhes bya ba ni rdzu 'phrul gyi stobs kyis
[\[22b\]]
[\[22b.1\]]pha rol gyi nor phrog na yang de'i sdig pas gos par mi 'gyur ro/_/'dod chags 'dra ba'i bde ba med/_/ces bya ba la sogs pa la/_'dod chags ni bcom ldan 'das byang chub kyi sems te/_sems can smin pa dang grol bar byed pa'i 'dod chags yin la/_de dang 'dra ba'i bde ba med/_/ces pa ni gang gi
[\[22b.2\]]phyir khams gsum gyi chos kyi rgyal po yang de las 'thob ste/_de bas na de dang 'dra ba'i bde ba yod pa ma yin no/_/rgyal ba la ni de phul la/_/zhes bya ba ni byang chub kyi sems de sangs rgyas bcom ldan 'das rnams la nyin re zhing dus gsum du sangs rgyas thams cad mngon sum du byas nas
[\[22b.3\]]mngon sum du blang bar bya'o/_/de ltar byang chub kyi sems blangs pa'i 'og tu sems bskyed pa des sems can rnams kyi don bya dgos so/_/de ltar sems can rnams kyi don bya dgos pa na/_gzhan gyi chung ma sems can phyir/_/bsten pas bsod
[\[22b.4\]]nams thob par 'gyur/_/zhes bya ba ste gzhan par te mchog go/_/chung ma ni phyag rgya chen po'o/_/de bsten pa ni bsgom pa ste thun bzhir sangs rgyas dang byang chub sems dpa'i phyag rgya chen po dang /_phyag rgya bzhi pa la sogs pa'i dkyil 'khor la gnas pa'i rnal 'byor pa de bsod nams
[\[22b.5\]]shin tu mang po 'thob par 'gyur ro/_/sems can kun la phan phyir dang /_/zhes bya ba la sogs pa la ma 'ongs pa na bde bar 'gyur ba'i las la ni phan pa zhes bya ste/_sems can rnams dge ba bcu'i las kyi lam la bkod pa'o/_/de lta bu'i sems can thams cad la phan pa'i don dang /_
[\[22b.6\]]phyir zhes pa ni tshe 'di'i don rdzogs par bya ba ste/_/tshe 'di'i don ni nad dang /_dbul ba la sogs pa'i sdug bsngal bsal ba ste/_de lta bu'i sems can kun la phan pa'i phyir/_sangs rgyas rnams kyi bstan pa'i phyir/_/zhes bya ba ni sangs rgyas rnams kyi bstan pa bsrung ba'i phyir ro/_/_
[\[22b.7\]]las rnams thams cad byas pa yis/_/zhes bya ba ni de bzhin gshegs pa'i rigs la 'dod chags la sogs pa gtsang mas sems can rnams kyi don bya ba nyid las te dang po yin no/_/rdo rje'i rigs la nga rgyal can rnams tshar gcad pa'i phyir dus cung zhig srog dang dbral ba ni las gnyis pa
[\[23a\]]
[\[23a.1\]]yin no/_/rin po che'i rigs la gdul ba'i phyir dus cung zhig nor 'phrog pa ni gsum pa yin no/_/pad ma'i rigs la de bzhin gshegs pa rnams las byang chub kyi sems yang dag par blang ba dang dkyil 'khor bsgom pa ni las bzhi pa yin no/_/las kyi rigs
[\[23a.2\]]la mchod pa'i las rnams dang sems can rnams kyi don bya ba ni lnga pa yin no/_/de ltar las thams cad byas na des bsod nams shin tu mang po 'thob par 'gyur ro/_/de bzhin gshegs pa thams cad kyi de kho na nyid bsdus pa'i rgya cher bshad pa/_ko sa la'i rgyan las de bzhin gshegs pa
[\[23a.3\]]thams cad kyi theg pa chen po'i mngon par rtogs pa'i rgyal po chen po las rdo rje rigs kyi rtog pa'i 'grel pa rdzogs so//_//de ltar ji skad bshad pa'i tshul gyis 'jig rten gsum las rnam par rgyal ba rnam par dbye ba mdzad nas/_'jig rten gsum gyi 'khor lo de dag skyabs gsum
[\[23a.4\]]len pa la btsud cing byang chub tu sems bskyed de/_bstan pa la zhugs pa de rnams lam la gzud pa'i phyir chos bshad pa gtsor bya dgos pas na de gtsor gyur ba'i 'gro ba 'dul ba zhes bya ba'i brtag pa bstan par bya ba'i phyir/_de nas zhes bya ba la sogs pa'i gzhung gzhan gsungs pa
[\[23a.5\]]yin te/_de nas zhes bya ba ni gnas skabs so/_/yang zhes bya ba ni 'jig rten gsum gyi 'khor lo'i rtog pa la ltos pa'o/_/de bzhin gshegs pa yang yin la thams cad kyang yin pas na de bzhin gshegs pa thams cad do/_/gcig tu 'dus te zhes bya ba ni 'du ba mdzad pa'o/_/_
[\[23a.6\]]bcom ldan 'das zhes bya ba ni bskal pa phun sum tshogs pa'i phyir bcom ldan 'das so/_/phyag na rdo rje de nyid ces bya ba ni sngar 'jig rten gsum las rnam par rgyal ba'i gzugs kyis bzhugs pa gang yin pa de nyid do/_/chos kyang yin la thams cad kyang yin pas na chos thams cad
[\[23a.7\]]do/_/de'i bdag po ni gtso bor gyur pa ste/_dbang du gyur cing mkhas pa zhes bya ba'i don to/_/sems can rnams kyi bsam pa dang /_bag la nyal dang /_khams dang /_rang bzhin dang /_spyod pa la gzigs pa dang /_'jigs pa chen po brgyad la gzigs pa'i dbang po yin pas
[\[23b\]]
[\[23b.1\]]na spyan ras gzigs kyi dbang po ste/_de la de bzhin gshegs pa thams cad kyi mtshan brgya rtsa brgyad mnga' bas ni mtshan brgya rtsa brgyad pa des gsol ba btab pa'o/_/'dis zhes bya ba ni 'og nas bshad pa'o/_/gsol ba btab pa zhes bya ba ni mchod pa sngon du 'gro bas gsol
[\[23b.2\]]ba 'debs pa ste/_de mdzad pa'o/_/de la 'dir re zhig de bzhin gshegs pa'i rigs kyi sgo nas dang po bstod pa'i phyir/_pad+mo'i sems dpa' zhes bya ba la sogs pa gsungs te/_rdo rje sems dpa'i de nyid pad+ma'i rigs kyi sgo nas pad+mo'i sems dpa' zhes gsungs pa yin no/_/_
[\[23b.3\]]de rnams kyi bdag por gyur pas na pad+ma che'o/_/'jig rten gsum gyi dbang phyug yin pas na 'jig rten gsum gyi dbang po ste/_bdag po zhes bya ba'i don to/_/dbang phyug chen po'i gzugs kyis kyang sems can rnams kyi don mdzad pas na dbang phyug chen po'o/_/'jigs pa
[\[23b.4\]]chen po brgyad la gzigs pa la mnga' brnyes pa'i phyir ram/_pad+ma'i phyag rgya'i chags pa la gzigs pa'i phyir spyan ras gzigs dbang ngo /_/brtan pa ni byang chub sems dpa'i rnams yin la/_de dag gi nang na brtan pas na mchog tu gyur pa ste/_ngan song ba rnams kyang pad+ma lta bur
[\[23b.5\]]bya'o zhes 'khor bar skrag pa mi mnga' ba'i phyir brtan pa'i mchog go/_/bcom ldan 'das spyan ras gzigs dang pos chos gang rang bzhin gyis rnam par dag par gzigs pa de la sus kyang gzhan du bsgyur bar mi nus pa'i phyir mi phyed pa'i chos nyid dang ldan pas na rdo rje chos so/_/tshigs
[\[23b.6\]]su bcad pa 'dis ni mtshan bdun yang dag par bsdus pa yin no/_/tshigs su bcad pa gnyis pas ni bla na med pa'i chos kyi rgyal po'i bdag por gyur pa'i sgo nas bstod pa yin te/_chos rnams la bdag por gyur pas na chos kyi rgyal po'o//thun mong ma yin pa'i mkhyen pa la
[\[23b.7\]]mnga' brnyes pa na dag pa che ste/_mi shes pa'i dri ma dang bral ba'i phyir ro/_/de nyid kyis na sems pa'i rgyal po ste/_thun mong ma yin zhing phyin ci ma log pa'i chos kyi de kho na nyid nye bar ston par mdzad pa'i phyir ro/_/dbang po yongs su ma smin pa rnams dbang po yongs su smin par
[\[24a\]]
[\[24a.1\]]bya ba'i phyir/_nyid kyi rdzu 'phrul gyi stobs kyis phan 'dogs pa dang /_tshar gcod pa spyod pas na blo gros chen po'o/_/yang na shes rab kyi pha rol tu phyin pa rnam par dag pa thugs su chud pas na blo gros chen po'i/_/pad+mo'i chos dang rjes su mthun pa'i
[\[24a.2\]]phyir pad+ma'i bdag nyid do/_/khams gsum ma lus par khyab par mdzad pas na pad+ma che'o/_/pad+ma'i mgon zhes bya ba ni pad+ma'i rigs kyi mgon por gyur pa'i phyir te/_tshigs su bcad pa 'di ni rin po che'i rigs kyi sgo nas bstod pa yin no/_/'di ni pad+mo las byung ba yin pa'i
[\[24a.3\]]phyir pad+mo las byung ba ste/_bsgoms pa'i stobs kyis pad+mo'i phyag rgya las yang dag par byung ba yin pa'i phyir ro/_/pad+ma bzang po ni pad bzang ste/_gang de ting nge 'dzin gyi stobs las byung ba'o/_/de nyid kyi snang ba mnga' bas na pad bzang 'od de/_'od ni sku'i mdangs kyi 'od do/_/pad+ma ltar
[\[24a.4\]]dag pa'i rang bzhin mnga' bas na pad+mo dag pa'o/_/'di skad ston te/_ji ltar pad+ma chu las skyes kyang rang bzhin gyis dag pa'i phyir chu'i nyes pas mi gos so/_/de bzhin du bcom ldan 'das 'jig rten dbang phyug kyang sems can rnams kyi don sgrub par mdzad pa'i phyir/_'khor bar
[\[24a.5\]]zhugs kyang 'khor ba rnams kyi nyes pas mi gos so/_/sems can rnams shin tu dag par mdzad pas na rab dag byed de pad+ma dang 'dra ba nyid do/_/dper na pad+ma ni bkra shis pa'i gnas su gyur pas phyogs gong du skye ba'i sa phyogs de gtsang mar 'gyur ro/_/de bzhin du bcom ldan 'das
[\[24a.6\]]'jig rten dbang phyug kyang gang du bltams pa'i sems can gyi 'jig rten der skye ba zhes pa tsam gyis dag byed du gyur par mdzad do/_/de yang /_yon tan yang dag rgyan ldan dam pa ni/_/gang dang du gang du gnas par gyur pa dag_/de dang der ni bkra shis ldan bshad de/_/'bab stegs de yin
[\[24a.7\]]dka' thub nags de yin/_/zhes tshigs su bcad pas ji skad bshad pa lta bu dang /_gnas pa dag tu 'gro ba yi/_/mig gis rtag tu khyod mthong zhing /_/gang zhig khyod kyi zhal blta ba/_/'jig rten de nyid bsod nams ldan/_/zhes bshad pa lta bu ste/_de lta bas na rab
[\[24b\]]
[\[24b.1\]]dag byed/_/ces bya ba'o/_/rdo rjes mtshan pa'i pad+ma mnga' bas na rdo rje pad+ma'o/_/yang na bcom ldan 'das rdo rje sems dpa'i nyid pad+ma'i gzugs su bzhugs pas na rdo rje pad+ma'o/_/pad+ma bzang po ni pad+ma mchog ste/_ting nge 'dzin gyi pad+ma'o/_de 'dab ma ltar shin tu 'jam pa'i sku mnga' bas
[\[24b.2\]]na pad+ma mchog sku'o/_/snga ma ni gzugs kyi skye mched kyi sgo nas bstan pa yin la/_da ltar gyi ni reg bya'i skye mched kyi sgo nas bstan pa yin te/_/khyad par ni de yin no/_/pad+mo'i steng gi pad+mo yin pas na pad+ma pad+mo ste/_'og gi pad+ma ni tshangs pa'i pad+ma yin la/_de'i steng du bcom ldan
[\[24b.3\]]'das kyi phyag rgya'i pad+ma gnas pas na de skad ces bya'o/_/tshigs su bcad pa 'di ni pad+ma'i rigs kyi sgo nas bstan pa ste/_'di la yang mtshan bdun yod do/_/de ni las kyi rigs kyi sgo nas bstod par bya ba'i phyir/_sna tshogs zhes bya ba la sogs pa gsungs so/_/sna tshogs kyang
[\[24b.4\]]yin la/_chen po yang yin pas na sna tshogs chen po ste/_sna tshogs pa'i dgos pa mdzad pa'i phyir//khyab par mdzad pas na sna tshogs chen po'o/_/snang ba chen po mnga' bas na snang ba chen po ste/_snang ba ni sems can gyi don mdzad pa la sgrib pa mi mnga' ba'i ye shes so/_/dgos
[\[24b.5\]]pa chen po mnga' bas na dgos pa chen po ste/_sems can ma lus pa'i bya ba rdzogs par mdzad pa'i phyir te gdon mi za bar grub pa'o/_/chen pa mtshungs pa mnga' bas na tshe dang mtshungs te/_che ba ni sangs rgyas te de bzhin gshegs pa thams cad do/_/de bzhin du de bzhin gshegs
[\[24b.6\]]pa shAkya thub pa yang de dang mtshungs par gyur pas na che dang mtshungs so/_/brtan pa yang yin la chen po yang yin pas na brtan pa chen po ste/_sems can thams cad bsrung ba la zhugs pa'i phyir ro/_/gdug cing gtum pa rnams kun du skrag par mdzad pas na dpa' ba
[\[24b.7\]]chen po ste/_dpa' ba yang yin la chen po yang yin pas na dpa' ba chen po ste/_gzi mdangs chen po dang ldan pa la dpa'i ba chen po zhes bshad do/_/'di yang mtshan bdun gyis bstod pa yin par shes par bya'o/_/da ni rdo rje sems dpa'i sgo nas bstod par bstan pa'i phyir
[\[25a\]]
[\[25a.1\]]/sems can bsam pa zhes bya ba la sogs pa gsungs te/_sems can rnams kyi bsam pa ni sems can bsam pa ste/_sems can thams cad kyi sems gang yin pa de la bsam pa'i sgrar gsungs so/_/de nyid shes rab dang ye shes su yang dag par ldan
[\[25a.2\]]pa ni rtogs pa'i chos kyi rang bzhin te/_sa dang pha rol tu phyin pa'i rnam par dbye bas gnas pa la ni theg pa che zhes bshad do/_/sems de nyid stong pa nyid la dmigs pa'am/_chos thams cad la dmigs pas na rnams par mi g.yeng ba ni rnal 'byor chen po zhes bshad do/_/sems de nyid tshangs
[\[25a.3\]]pa'i gzugs su sprul te/_gnas pa la ni mes po che zhes bshad do/_/sems can rnams kyi gdul bya'i don gyi phyir bde za'i gzugs su sprul pas na bde za'o/_/shaM ni bde ba la bya ba de byed pa'i ngang tshul mnga' bas na bde byed de/_mya ngan las 'das pa'i bde ba thob par mdzad pa'i phyir ro/_/_
[\[25a.4\]]dag pa'i sgra ni sems de nyid la bya bar bshad de dag pa'i sgra'i don yin pas na dag pa'i don te/_nyon mongs pa dang shes bya'i sgrib pa las rnam par grol ba'i phyir ro/_/pad+mo rgyas pa zhes bya ba ni pad+ma kha bye ba zhes bya ba'i don to/_/sems de nyid ni nyon mongs pa dang shes bya'i sgrib pa'i gnyid
[\[25a.5\]]gnyis dang bral bas na pad+ma rgyas pa lta bu yin pas na sangs rgyas pad+ma zhes bya'o/_/de ltar na tshigs su bcad pa 'dis ni mtshan brgya rtsa brgyad kyis bstod pa yin no/_/da ni bshad pa'i chos rnams kyi sgo nas bstod pa bstan pa'i phyir chos de nyid don zhes bya ba la sogs pa gsungs te/_rang
[\[25a.6\]]gi mtshan nyid 'dzin pa'i phyir chos te/gzugs la sogs pa ste chos de rnams kyi de kho na nyid ni chos de nyid do/_/chos rnams kyi de kho na nyid kyi don mnga' bas na chos de nyid don to/_/dam pa rnams kyi chos yin pas na dam pa'i chos so/_/yang na chos bzang po yin pas na dam pa'i
[\[25a.7\]]chos so/_/dag pa yang yin la chos kyang yin pas na dag pa'i chos te thog ma dang bar dang tha mar dge ba'i phyir ro/_/chos bzang po mdzad pas na chos rab byed de rtogs pa'i chos thob pa'i rgyur gyur pa'i phyir ro/_/chos kyang yin la chen po yang yin pas na chos chen po ste/_theg
[\[25b\]]
[\[25b.1\]]pa chen po'i chos kyi rang bzhin yin pa'i phyir ro/_/chos bzang po yin pas na chos bzang po ste/_nyan thos dang rang sangs rgyas kyis bsdus pa'i zag pa med pa'o/_/de las kyang theg pa chen po'i chos ni mchog tu gyur pa yin pas na/_chos bzang mchog go/_/gdul bya rnams kyi
[\[25b.2\]]rgyud la skal ba ji lta ba bzhin du 'jug par mdzad pas na chos kyi 'khor lo'o/_/'di yang mtshan bdun gyis bstod pa yin par shes par bya'o/_/da ni 'od dpag tu med pa'i sgo nas bstod pa bstan pa'i phyir/_sangs rgyas sems dpa' zhes bya ba la sogs pa gsungs te/_
[\[25b.3\]]sangs rgyas kyis byin gyis brlabs pa'i sems dpa' yin pas na sangs rgyas sems dpa'o/_/sems dpa' bzang po yin pas na sems bzang ste/_byang chub sems dpa' rnams so/_/de rnams kyi mchog tu gyur pa yin pas na sems bzang mchog go/_/'od dpag tu med pas
[\[25b.4\]]yongs su bzung ba nyid kyis na chos nyid rab tu rtogs pa'i phyir chos kyi sems dpa'o/_/sems dpa' bzang po yin pas na sems mchog ste/_chos thams cad rang bzhin gyis dag pa rtogs pa'i phyir ro/_/sems dpa' zhes bya ba'i sgra ni bsam pa la bya bar bshad la/_
[\[25b.5\]]de lta bu'i bsam pa 'dzin par mdzad pas na sems mchog 'dzin ces bshad do/_/sems dpa' rnams kyi mchog tu gyur pas na sems dpa'i dam pa ste/_rang gi ngo bo nyid kyis mchog tu gyur pa yin pa'i phyir ro/_/shin tu yang sems can rnams mkhyen pas na sems
[\[25b.6\]]mchog shes so/_/yang na sems dpa' mchog rnams mkhyen pas na sems dpa' mchog shes so/_/'khor bar chags pas na sems can te/_sdug bsngal can rnams so/_/de rnams la rjes su thugs brtse bas 'jigs pa chen po brgyad las bskyab par bya ba'i phyir chags
[\[25b.7\]]par mdzad pa ste/_nges pa'i tshig gi tshul gyis na sems can sems dpa' zhes bshad do/_/tshigs su bcad pa 'di yang mtshan bdun gyis bstod pa yin no/_/da ni phyag rgya chen po'i sgo nas bstod pa bstan pa'i phyir spyan ras gzigs dbang phyug ces bya ba la sogs pa gsungs te/_
[\[26a\]]
[\[26a.1\]]spyan ras gzigs kyis 'tsho bas na spyan ras gzigs so/_/spyan ras gzigs pa la mnga' brnyes pas na spyan ras gzigs dbang ste/_rang bzhin gyis dag pa'i chos kyi de kho na nyid thugs su chud pa la mnga' brnyes pa'i phyir ro/_/mgon po ni de
[\[26a.2\]]bzhin gshegs pa rnams te/_de rnams kyi sras kyi mchog yin pas na mgon po mchog go/_/yang na mgon po ni phongs pa rnams las skyob par byed pa ste/_'jigs pa chen po brgyad kyis zin pa rnams las yongs su skyob par mdzad pas na mgon po rnams kyi mchog tu
[\[26a.3\]]gyur pas na mgon po'i mchog go/_/mgon po yang yin la chen po yang yin pas na mgon po chen po ste/_gdul bya'i don gyi bya ba chen po la brtson par mdzad pa'i phyir ro/_/sangs rgyas thams cad kyis khyad par du rnam par gzigs pas na rnam gzigs pa'o/_/ye shes
[\[26a.4\]]kyi snang ba shin tu yang 'phel bar gyur pas na snang ba'o/_/sems can dang snod kyi 'jig rten gyi bdag nyid can yin pas na 'jig rten no/_/'jig rten rnams kyi don mdzad pas na 'jig rten don to/_/'jig rten mgon khyod ces bya ba ni mtshan te/_de bas na mtshan des
[\[26a.5\]]mtshon par byas te bstod pa yin no/_/tshigs su bcad pa 'di ni mtshan brgyad kyis bstod pa yin no/_/da ni chos kyi phyag rgya'i sgo nas bstod pa'i phyir 'jig rten yi ge zhes bya ba la sogs pa gsungs te/_'jig rten du mi 'gyur bas na yi ge ste/_rtag pa zhes bya ba'i don to/_/_
[\[26a.6\]]yang na mi 'gyur bas na yi ge ste/_gang chos rnams kyi chos nyid ni ngo bo nyid las mi 'gyur ba yin pa'i phyir ro/_/yi ge yang yin la chen po yang yin pas na yi ge chen po ste/_chos thams cad la khyab pa'i phyir ro/_/'jig rten na yi ge ste mi 'gyur bar 'dod pa gang ci yang
[\[26a.7\]]rung ba rtag par 'dod pa de rnams kyi mchog ste dam pa zhes bya ba'i don to/_/chos nyid kyi mchog yin pa'i mi 'gyur ba gang gis mtshungs par gyur pas yi ge ni de bzhin gshegs pa ste de dang mtshungs pa gang yin pa de ni yi ge 'dra'o/_/mi 'gyur ba rnams kyi yang mi 'gyur ba
[\[26b\]]
[\[26b.1\]]yin pas yi ge'i yi ge ste/_mi 'gyur ba ni de bzhin gshegs pa ste/_ye shes las sprul pa'i sku'i ngo bo nyid do/_/de rnams kyi chos kyi sku la lhag pa'i spyod par mdzad pas mi 'gyur ba'i yang mi 'gyur ba ni yi ge'i yi ge'o/_/spyan lnga dang ldan pas na thams cad spyan te/_sha'i spyan
[\[26b.2\]]dang /_lha dang /_chos dang /_shes rab dang sangs rgyas kyi spyan dang ldan pa'i phyir thams cad spyan no/_/'phags pa shes rab kyi pha rol tu phyin pa las 'byung ba'i yi ge'i 'khor lo'i gzugs kyi ngo bo nyid du gyur pas na/_'khor lo'i yi ge khyod phyag 'tshal/_/zhes bya ba ste/_'dir
[\[26b.3\]]yang mtshan bdun gyis bstod pa yin no/_/da ni dam tshig gi phyag rgya'i sgo nas tshigs su bcad pa 'dis bstod pa'i phyir phyag na pad+mo zhes bya ba la sogs pa gsungs te/_phyag na mtshan par gyur pa'i pad+ma mnga' bas na phyag na pad+mo'o/_/phyag chen po mnga' bas na phyag chen po ste
[\[26b.4\]]gdul bya rnams kyi dgos pa yongs su rdzogs par bya ba'i phyir khyab bdag nyid du gyur par ston pa'i tshe/_phyag gi mthil gyis 'jig rten gyi khams grangs med pa 'gebs par mdzad pa'i phyir phyag chen po'o/_/'jigs pa chen po brgyad kyis skrag par gyur pa rnams la mi
[\[26b.5\]]'jigs pa sbyin pa'i phyag gis dbugs 'byin par mdzad pas na dbugs 'byin pa'o/_/mchog sbyin pa'i phyag gis yi dgas rnams kyi khar bdun rtsi la sogs pa stsol bar mdzad pas na sbyin pa po'o/_/_sangs rgyas rnams kyi chos 'phags ba shes rab kyi pha rol tu phyin pa la sogs
[\[26b.6\]]pa mdo sde rnams yang dag par bsdus pa la 'jug par mdzad pas na sangs rgyas chos so/_/'di la sangs rgyas chen po mnga' bas na sangs rgyas chen po ste/_dbu la sangs rgyas 'od dpag tu med pa 'jog par mdzad pa dang /_sangs rgyas kyi rdul phra rab las bsgrubs pa yin pas na
[\[26b.7\]]sangs rgyas che'o/_/rdo rje sems dpa'i gnas su sangs rgyas kyi skur bzhugs pas na sangs rgyas bdag nyid do/_/'dir yang mtshan bdun gyis bstod pa yin no/_/da ni gzugs kyi sku'i sgo nas bstod pa'i phyir sangs rgyas gzugs ni zhes bya ba la sogs pa gsungs te/_sangs rgyas
[\[27a\]]
[\[27a.1\]]rnams kyi gzugs ni sangs rgyas gzugs te/_/sangs rgyas kyis 'dul ba'i sems can rnams gdul bar bya ba'i phyir/_sangs rgyas rnams kyi sprul pas bzhugs pa'i phyir ro/_/de nyid kyis khams thams cad du khyab par phyir na gzugs chen po'o/_/_
[\[27a.2\]]phyag na rdo rje'i gzugs kyis bzhugs pas na rdo rje'i gzugs so/_/gzugs bzang po 'dzin par mdzad pas na gzugs bzang 'chang ngo /_/chos rnams kyi snang ba mdzad pas na chos kyi snang ba ste snang ba ni ye shes la bya'o/_/gang la gzi brjid bzang po mnga' ba de ni gzi brjid do/_/_
[\[27a.3\]]de rnams kyi mchog ni rdo rje nyi ma yin la/_/ting nge 'dzin gyis bzhugs pa'i phyir ro/_/'jig rten rnams la phyin ci ma log pa'i chos ston pas snang bar mdzad pa'i phyir 'jig rten snang ba'o/_/'dir yang mtshan bdun po nyid kyis bstod pa yin no/_/da ni rigs kyi sgo nas bstod pa'i phyir pad+mo'i
[\[27a.4\]]dpal zhes bya ba la sogs pa gsungs te/_pad+mo'i rigs kyi dpal yin pas na pad+mo'i dpal te/_chu'i dpal chen po zhes bya ba'i don to/_/de'i mgon po yin pas na pad+mo'i dpal gyi mgon po'o/_/mgon po yang yin la mchog kyang yin pas na mgon po mchog ste/_rigs pa'i rgyal
[\[27a.5\]]po gzhan rnams kyi nang na mchog yin pa'i phyir mgon po mchog go/_/chos rnams kyi dpal yin pas na chos dpal ste lha mo dbyangs can no/_/de'i mgon po ni bdag por gyur pa ste des na chos dpal mgon po'o/_/'di la mgon po mnga' bas na mgon ldan te/_'od dpag tu med pa dang ldan pa
[\[27a.6\]]zhes bya ba'i don to/_/tshangs pa ni sangs rgyas bcom ldan 'das zhes bya ba'i don te 'di'i mgon po mnga' bas na tshangs pa'i mgon po'o/_/tshangs pa yang yin la chen po yang yin pas na tshangs pa chen po ste/_gdul bya rnams kyi dbang gis tshangs pa'i gzugs su sprul pa mdzad pas na
[\[27a.7\]]tshangs pa chen po'o/_/tshangs pa'i sras yin pas na tshangs sras te sangs rgyas kyi sras zhes bya ba'i don to/_/'dir yang mtshan bdun gyis bstod pa yin no/_/da ni ye shes kyi sgo nas bstod pa'i phyir snang ba'i snang mchog ces bya ba la sogs pa gsungs te/_mar me dang 'dra bas na snang ba ste/_
[\[27b\]]
[\[27b.1\]]phyi dang nang du bcas pa'i mun pa sel bar mdzad pa'i phyir ro/_/'jig rten na nor bu la sogs pa snang ba gang yin pa de rnams ni phyi rol gyi mun pa sel bar byed pa yin par grags pa tsam du zad kyi/_/'dis ni phyi dang nang gi mun pa thams cad sel bas na snang mchog go/_/snang ba yang yin la
[\[27b.2\]]gtso bo yang yin pas na snang gtso ste/_nyon mongs pa'i sgra rnams 'joms pas so/_/de yang ye shes kyi snang ba ni nyon mongs pa thams cad kyi gnyer por gyur pa yin pa'i phyir/_ye shes kyi ngo bo nyid ni 'jig rten dbang phyug go/_/mar me ltar snang ba mnga' bas na snang gsal te/_'od zer
[\[27b.3\]]'gyed pas phyi'i mun pa sel bar chos mthun pa'i phyir ro/_/_rab tu snang ba yin pas na shin tu snang ba po ste yang dag pa'i don ston pa'i phyir ro/_/snang ba ni pad+ma'i rigs kyis bsdus pa'i byang chub sems dpa' de las gzhan pa rnams te/_de rnams kyi mgon po yin pas na snang ba'i mgon
[\[27b.4\]]po'o/_/snang ba yang yin la chen po yang yin pas na snang ba chen po ste/_khams gsum po snang bar mdzad pa'i phyir ro/_/sangs rgyas rnams kyi snang ba yin pas na sangs rgyas snang ba ste/_des 'dul ba'i sems can rnams kyi bsam pa dang rjes su mthun par rab tu sbyar ba'i phyir ro/_/_
[\[27b.5\]]'dis ni mtshan brgyad kyis bstod pa yin no/_/da ni dbang bskur ba'i sgo nas bstod pa'i phyir sangs rgyas dbang bskur zhes bya ba la sogs pa gsungs te/_bla na med pa'i chos kyi rgyal por bya ba'i phyir sangs rgyas rnams kyi dbang bskur bas na sangs rgyas dbang bskur ro/_/byang chub
[\[27b.6\]]kyi sems kyi ngo bo nyid kyis de bzhin gshegs pa thams cad kyi yab tu gyur pas na sangs rgyas mchog go/_/sangs rgyas rnams kyi sras yin pas na sangs rgyas sras po ste/_/de bzhin gshegs pa thams cad kyi sras kyi thu bo'o zhes ji skad gsungs pa lta bu'o/_/mkhas pa yang yin
[\[27b.7\]]la chen po yang yin pas na mkhas pa chen po ste/_/de kho na nyid kyi don thams cad la shin tu zhugs pa'i phyir ro/_/sangs rgyas kyi dbang bskur ba mnga' bas na sangs rgyas dbang bskur te/_'od dpag tu med pa'i dbang bskur ba 'chad pa'i phyir ro/_/de nyid kyis na dbul te/_de
[\[28a\]]
[\[28a.1\]]bzhin gshegs pa 'jog pas na gtsug ste/_gzhan rnams kyi nang na mchog yin pas na gtsug gi mchog go/_/bdag nyid sangs rgyas kyi gzugs 'dzin par mdzad pa'i phyir dang /_spyi gtsug la 'od dpag tu med pa 'jog pa'i phyir sangs rgyas sangs rgyas
[\[28a.2\]]zhes bshad pa yin no/_/tshigs su bcad pa 'dis kyang mtshan bdun gyis bstod pa yin no/_/da ni spyan gyi sgo nas bstod pa'i phyir sangs rgyas spyan zhes bya ba gsungs te/_sangs rgyas kyi spyan yin pas na sangs rgyas spyan te/_thams cad mkhyen pa'i ye shes so/_/yang na sangs
[\[28a.3\]]rgyas dang 'dra ba'i spyan mnga' bas na sangs rgyas spyan no/_/spyan yang yin la chen po yang yin pas na spyan chen po ste/_'jig rten gyi khams dpag tu med pas bar du gcod pa rnams kyang gzigs pa'i phyir ro/_/chos kyi yul dang ldan pa'i spyan mnga' bas na chos spyan te/_bshad
[\[28a.4\]]pa'i chos rnams kyi thog ma dang /_bar dang tha ma'i rnam par dag pa thugs su chud pa'i phyir ro/_/gzigs pa chen po mnga' bas na/_gzigs pa chen po ste spyan gyi phyag rgyas khams gsum khyab pa'i phyir ro/_/ting nge 'dzin gyi ye shes ni ting nge 'dzin gyi ye shes te chos thams cad rang
[\[28a.5\]]bzhin gyis rnams par dag par mkhyen pa'i ngo bo nyid yin pa'i phyir ro/_/sangs rgyas bcom ldan 'das kyi chos thams cad kyi rang bzhin yin pas na thams cad pa'o/_/rdo rje'i blta bas sems can thams cad dbang du mdzad pas na/_rdo rje spyan khyod phyag 'tshal lo/_/zhes bya ba'o/_/_
[\[28a.6\]]'dir yang mtshan bdun gyis bstod pa yin no/_de ltar na 'di ni mtshan brgya rtsa brgyad du 'gyur te/_tshigs su bcad pa bcu gnyis la ni mtshan bdun bdun yod la/_tshigs su bcad pa gsum la ni mtshan brgya rtsa brgyad yod pa'i phyir ro/_/bdag nyid kun gyis zhes bya ba ni ngo bo nyid thams cad
[\[28a.7\]]kyis so/_/yon tan gyi rgyur gyur pas na yon tan no/_/'di zhes bya ba ni bshad ma thag pa'o/_/mtshan brgya rtsa brgyad ces bya ba ni khyod kyis mtshan brgya rtsa brgyad du gyur pa'o/_/bstod dam zhes bya ba ni bstod pa'i bsam pas stod par byed cing rjod par byed pa'o/_/sgom par byed pa zhes bya
[\[28b\]]
[\[28b.1\]]ba ni don mngon sum du byas pa'o/_/gang zhes bya ba ni su la ste/_de yang /_'jig rten dbang po thob par 'gyur/_/zhes bya ba'o/_/mchod pa sngon du 'gro ba'i zhu ba ni gsol ba ste/_de ltar mtshan brgya rtsa brgyad kyis bstod pa'i gsol ba byas nas/_da ni mchod pa sngon du 'gro ba'i gsol ba 'debs pa
[\[28b.2\]]nyid ston pa ni/_dpa' bo khyod la zhes bya ba la sogs pa'o/_/'jig rten gsum las rnam par rgyal bas na dpa' bo'o/_/ci'i phyir gsol ba 'debs she na/_/chos kyi dkyil 'khor bstan pa'i phyir ro/_/rang gi rigs rnams bskyed nas kyang /_/zhes bya ba ni pad+mo'i rigs bskyed nas
[\[28b.3\]]so/_/chos kyi dkyil 'khor ni nyid rigs kyi chos kyi dkyil 'khor ro/_/dam pa ni mchog tu gyur cing yongs su dag pa ste/_de shod cig ces bya bar sbyar ro/_/thub pa chen po zhes bya ba la thub pa ni lus dang ngag dang yid thub pa'o/_/chen po ni thub pa rnams kyi nang na yang chen por gyur pas
[\[28b.4\]]na thub pa chen po'o/_/de la lus thub pa ni srog gcod pa la sogs pa mi dge ba gsum las ldog pa'o/_/ngag thub pa ni brdzun du smra ba la sogs pa'i mi dge ba'i las kyi lam bzhi las ldog pa'o/_/yid thub pa ni log par lta ba la sogs pa mi dge ba'i las kyi lam gsum
[\[28b.5\]]las ldog pa'o/_/bshad par gsol zhes bya ba ni bstan par gsol zhes bya ba'o/_/de ltar de bzhin gshegs pa rnams kyis gsol ba btab pa dang /_bcom ldan 'das rdo rje sems dpa' 'jig rten dbang phyug gi gzugs su lhan cig bzhugs pa ste/_bcom ldan 'das
[\[28b.6\]]shAkya thub pa de bzhin gshegs pa ga la ba der mngon sum du phyogs par 'dug nas zhes bya ba ni de bzhin gshegs pa thams cad kyis gsol ba btab tu zin kyang /_bcom ldan 'das shAkya thub pa 'ba' zhig la mngon sum du phyogs nas 'dug pa ni yang dag par byang chub pa dang /_nye ba dang /_
[\[28b.7\]]de'i bstan pa la zhugs pa yin pa'i phyir de la mngon du phyogs nas 'dug pa yin no/_/rdo rje pad+mo de zhes bya ba ni rang gi dam tshig gi phyag rgya bstan pa yin no/_/de yang dkyil 'khor sprul pa'i tshe na lag tu byin pa gang yin pa ste/_rdo rjes mtshan pa'i pad+mo yin pas na rdo rje pad+mo'o/_/rang gi thugs kar bzhag ste/_
[\[29a\]]
[\[29a.1\]]zhes bya ba ni dkyil 'khor sprul pa'i ting nge 'dzin thob par bya ba'i phyir nyid kyi thugs kar bzhag pa'o/_/ched du brjod pa ni ma dris par lung ston pa'o/_/'di zhes bya ba ni thugs la gnas pa'o/_/e ma'o zhes bya ba ni ngo mtshar du gyur pa'o/_/rab tu dag pa ni shin tu dag pa ste
[\[29a.2\]]yid las byung ba yin pa'i phyir ro/_/dag pa de gang yin zhe na/_rdo rje pad+mo 'di dag gi/_/zhes bya ba ste/_rdo rjes mtshan pa'i pad+mo ni rdo rje pad+mo'o/_/bdag gi pha yin zhes bya ba ni rdo rje pad+mo de las bdag skyes pa'i phyir/_bdag gi bu yang yin zhes bya ba ni bdag gi sems gzugs med pa las rdo rje
[\[29a.3\]]pad+mo 'byung ba'i phyir ro/_/de bas na bdag gi rigs 'og nas 'byung ba 'di byin gyis brlabs par mdzod cig pa'o/_/de ltar gang gi mthu bskyed pa'i phyir ched du brjod pa bstan pas na/_bcom ldan 'das shAkya thub pa bskul ba yin no/_/de nas bcom ldan 'das rnam par snang mdzad
[\[29a.4\]]ces bya ba la sogs pa la/_/de nas zhes bya ba ni gnas skabs so/_/skal ba phun sum tshogs pa dang ldan pa'i phyir bcom ldan 'das so/_/sems can gyi khams ma lus pa nyid kyi gzi brjid kyis zil gyis mnan nas rnam par snang mdzad do/_/dngos po rnams ji ltar gnas pa
[\[29a.5\]]de bzhin du thugs su chud cing sangs rgyas pas na de bzhin gshegs pa ste/_'gro ba'i don thams cad ni shes pa'i don yin pa'i phyir ro/_/de bzhin gshegs pa yang yin la thams cad kyang yin pas na de bzhin gshegs pa thams cad de rnams dang 'brel ba'i rdo rje'i chos so/_/de'i dam
[\[29a.6\]]tshig ni snying po dang phyag rgya la sogs pa'o/_/de bsam pa'i khyad par gang las byung ba de byin gyis brlab par bya ba'i phyir/_pad+ma ltar gos pa med pa'i ting nge 'dzin de la don dang mthun pa'i ming 'di skad ces bya ba'i ting nge 'dzin gang yin pa de la snyoms par zhugs pa'o/_/de bzhin gshegs
[\[29a.7\]]pa thams cad kyi chos kyi dam tshig ces bya ba ni 'og nas bshad pa'i snying po ste/_chos kyi dam tshig la nges par 'jug par nus pas na chos kyi dam tshig ces bshad de de phyung ba'o/_/'di zhes bya ba ni thugs la gnas pa ste/_rdo rje pad+mo'i phyag rgya dkyil 'khor sprul pa'i mthu bskyed pa'i phyir
[\[29b\]]
[\[29b.1\]]'jig rten dbang phyug gi thugs la gnas pa'o/_/de bzhin gshegs pa thams cad kyi thugs las zhes bya ba ni mi bskyod pa la sogs pa'i thugs las te/_mi bskyod pa la sogs pa de dag kyang 'gro ba 'dul ba'i gzugs su gzhug pa'i phyir ro/_/kha dog ni ser bo dang dmar po la sogs
[\[29b.2\]]pa'o/_/gzugs ni dbyibs te ring po dang /_thung du dang /_gru bzhi dang /_zlum po la sogs pa'o/_/rtags ni mtshan ma ste nor bu la sogs pa'o/_/spyod lam ni g.yo ba dang /_'gul ba dang /_gnas pa dang /_'gro ba la sogs pa'o/_/de lta bu'i 'od zer rnams byung nas 'dod chags
[\[29b.3\]]la sogs pa rnam par dag pa dang /_chos nyid kyi ye shes yang dag par sbyangs nas zhes bya ba ni 'dod chags la sogs pa'i yul smin pa dang grol ba'i chags par chos nyid rnam par dag pa'i ye shes rab tu sbyangs pa'o/_/sogs pa smos pa ni zhe sdang dang gti mug la sogs pa yang rnam
[\[29b.4\]]par rtog pas kun nas bslang zhing yang dag pa ma yin pa'i kun du rtog pa las byung ba yin pa'i phyir ro/_/don dam par ni rang bzhin gyis rnam par dag pa yin no/_/de ltar ye shes yang dag par sbyangs nas/_'jig rten gyi khams thams cad nas yang slar log ste/_dkyil 'khor sprul pa'i
[\[29b.5\]]mthu bskyed pa'i phyir 'phags pa spyan ras gzigs kyi dbang po'i thugs kar zhugs so zhes bya ba ni 'gro ba 'dul ba'i gzugs kyi'o/_/da ni gtso bo lnga'i rang gi rigs kyi dkyil 'khor byin gyis brlab pa'i phyir sngags lnga bstan pa ni de nas bcom ldan 'das zhes bya ba la sogs pa
[\[29b.6\]]yin par shes par bya'o/_/de bzhin gshegs pa thams cad kyi chos kyi dam tshig ces pa la/_bcom ldan 'das rnam par snang mdzad kyi chos kyi dkyil 'khor gyi de bzhin gshegs pa thams cad kyi dam tshig gi sngags ni chos kyi dam tshig go/_/lhag ma ni go sla'o/_/da ni bcom ldan 'das
[\[29b.7\]]'jig rten dbang phyug gzugs thams cad ston pa zhes bya ba'i ting nge 'dzin la snyoms par zhugs te/_bcom ldan 'das kyi byin gyi rlabs kyis nyid kyi thugs kar sprul pa'i dkyil 'khor gyi 'khor lo bshad par bya ba'i phyir/_oM zhes bya ba la sogs pa'i sngags gsungs
[\[30a\]]
[\[30a.1\]]pa yin no/_/de nas de smras ma thag tu zhes bya ba la sogs pas ni sngags kyi las ston pa yin no/_/'phags pa spyan ras gzigs kyi dbang po'i thugs las bcom ldan 'das rdo rje 'dzin pa de nyid ces bya ba ni rdo rje sems dpa'/_/'phags pa spyan ras gzigs
[\[30a.2\]]dbang po'i gzugs 'dzin pa zhes bya ba ni 'jig rten dbang phyug gi gzugs 'chang ba'o/_/kha dog sna tshogs pa ni sngon po dang /_ser po la sogs pa'o/_/gzugs ni dbyibs rnams so/_/cha lugs ni gos dang rgyan la sogs pa yongs su gzung ngo /_/rgyan ni gdu bu dang dpung rgyan la
[\[30a.3\]]sogs pa'o/_/de bzhin gshegs pa la sogs pa'i sems dpa' gang yin pa de ni de bzhin gshegs pa la sogs pa rnams te/_de rnams kyi gzugs 'dzin par mdzad pas na de bzhin gshegs pa la sogs pa sems dpa' thams cad kyi sku 'dzin pa'o/_/de bzhin gshegs
[\[30a.4\]]pa la sogs pa sems dpa' thams cad kyi sku bzung nas cir 'gyur zhe na/_/de'i phyir byang chub sems dpa' chen po'i lus su gyur nas zhes bya ba ste/_'jig rten dbang phyug gi thugs las byung ba'o/_/'jig rten gyi khams thams cad du sems can ji ltar 'dul bar zhes bya ba ni sems
[\[30a.5\]]can gang dang gang dag gzugs gang dang gang gis 'dul bar 'gyur ba de dang de la de dang de'i gzugs su bstan pas 'dul bar mdzad pa'o/_/gdul ba byas te zhes bya ba ni bstan pa la btsud pa'o/_/rim pa 'dis sems can gyi khams ma lus par gdul bar bya ste/_yang slar log nas rdo rje
[\[30a.6\]]dbyings kyi dkyil 'khor chen po'i tshul du zhes bya ba ni rdo rje dbyings kyi dkyil 'khor chen por rnam par bkod pa'i tshul du gnas pa'o/_/bcom ldan 'das shAkya thub pa rnam par snang mdzad kyi gnas na bzhugs pa de'i phyogs thams cad de phyogs dang phyogs mtshams rnams su zla ba'i dkyil
[\[30a.7\]]'khor la gnas nas ched du brjod pa ni ched du brjod pa'o/_/e ma'o zhes bya ba ni ngo mtshar du gyur pa'o/_/ci zhig ngo mtshar che zhe na/_thabs so/_/su zhig gi zhe na/_sangs rgyas thams cad kyi'o/_/ji lta bu zhig gi zhe na/_snying rje'i bdag nyid do/_/mngon par 'dod pa'i don myur du dka' ba med par thob par
[\[30b\]]
[\[30b.1\]]byed pas na thabs te/_ye shes nyid kyi khyad par 'ga' zhig go/_/de lta bu'i thabs kyis 'dul ba'i phyir gzugs gzhan dag tu yang ston te/_gang gi phyir gang du thabs kyis 'dul bar mdzad na/_lha rnams su yang 'gyur ba yin zhes bya ba ste/_'jig rten pa'i lha rnams kyi gzugs su yang ston par
[\[30b.2\]]mdzad pa'o/_/de yang gang dang gang gi gzugs kyis ni/_/lus can rnam par 'dul 'gyur ba/_/thugs rjes non pa de dang der/_/brtse ba'i bdag nyid ston par mdzad/_/ces ji skad bshad pa lta bu'o/_/rgyud 'dir dkyil 'khor gyi slob dpon gyis dkyil 'khor bri ba'i cho gar bsdus pa gang
[\[30b.3\]]yin pa des rnam par snang mdzad kyi ting nge 'dzin la gnas te/_sangs rgyas thams cad bsdu bar bya'o/_/de bzhin gshegs pa'i rigs su ni dpal rdo rje sems dpa'o/_/rdo rje'i rigs su ni hUM mdzad do/_/'gro ba 'dul ba la ni spyan ras gzigs dbang phyug go/_/don thams cad grub pa la ni
[\[30b.4\]]nam mkha'i snying po ste/_rang gi snying po thugs ka na gnas pa la rang gi mtshan brgya rtsa brgyad pas gsol ba gdab par bya'o/_/gsol ba btab nas dkyil 'khor gang du dkyil 'khor byin gyis brlab pa'i sngags des dkyil 'khor byin gyis brlab par bya'o/_/sngags gang dkyil 'khor
[\[30b.5\]]mthu bskyed pa'i sngags des ni dkyil 'khor mthu bskyed par bya'o/_/sngags gang dkyil 'khor gdon pa'i sngags des dkyil 'khor dbyung bar bya'o/_/sngags gang phyag rgya rnams dgod par gsungs pa des phyag rgya rnams dgod par bya'o/_/dkyil 'khor chen po 'dir ni bcom ldan
[\[30b.6\]]'das rnam par snang mdzad kyis 'jig rten dbang phyug gi mthu bskyed pa'i phyir thog ma'i sngags gsungs so/_/de nas gtso bo lngas rang rang gi dkyil 'khor byin gyis brlab pa'i phyir sngags lnga gsungs so/_/de'i 'og tu bcom ldan 'das 'jig rten dbang phyug gi dkyil 'khor gdon pa'i
[\[30b.7\]]phyir sngags gzhan gsungs so/_/de nas sems can thams cad kyi dgod pa'i sngags gsungs so/_/de ltar byas na bcom ldan 'das rnam par snang mdzad kyi gnas dang 'gro ba 'dul ba'i gnas su sngags gsum gsum du 'gyur la/_rin chen 'byung ldan dang 'od dpag tu med pa dang gdon mi za
[\[31a\]]
[\[31a.1\]]bar grub pa'i gnas su gnyis gnyis so/_/lhag ma rnams su ni dgod pa'i sngags re rer zad de 'di dag ni bsdus pa'i don yin no/_/de nas zhes bya ba ni gnas skabs so/_/byang chub sems dpas na byang chub sems dpa'o/_/dmyal ba'i gnas su yang pad+ma bskyed par
[\[31a.2\]]bya'o zhes dgongs pas na sems dpa' chen po'o/_/spyan ras kyis gzigs pas na spyan ras gzigs te sangs rgyas thams cad kyis gzigs pa'i phyir spyan ras gzigs kyang yin la dbang po yang yin pas na spyan ras gzigs dbang po ste/_sems can thams cad kyi don rdzogs par
[\[31a.3\]]mdzad pa'i phyir ro/_/rang gi rigs bskyed nas zhes bya ba ni gdul bya rnams kyi dgos pa'i don ji lta ba bzhin du rdzogs par nus pa'i pad+mo'i rigs nyid kyi thugs ka nas sprul te/_de bzhin gshegs pa thams cad la phul zhes bya ba dang sbyor ro/_/de'i ci'i phyir zhe na/_sems can thams cad
[\[31a.4\]]'jigs pa chen po brgyad las mi 'jigs pa thob par bya ba'i phyir dang /_don thob par bya ba'i phyir dang /grub pa dam pa ni rdo rje chos nyid dang /_ye shes dang mngon par shes pa ste/_rdo rje ni sangs rgyas dang byang chub sems dpa'i rnams so/_/de rnams kyi chos nyid ni sangs rgyas nyid dang
[\[31a.5\]]byang chub sems dpa' nyid do/_/ye shes ni don gyi yul thams cad la sgrib pa med pa'o/_mngon par shes pa ni byang chub sems dpa' rnams kyi mngon par shes pa lnga tshe rabs thams cad du 'byung ba dang /_de bzhin gshegs pa rnams kyi mngon par shes pa drug po rnams so/_/_
[\[31a.6\]]de ltar na rdo rje chos nyid dang /_ye shes dang mngon par shes pa ni rdo rje chos nyid dang /_ye shes dang mngon par shes pa'o/_/de nyid ni 'bras bu ste/_de'i rgyu de rnyed pa'i phyir te de blo la nye bar gnas par ston to/_/ming ji skad du bya ba zhig ce na/_de'i phyir 'gro ba 'dul ba zhes bya ba gsungs te/_'gro
[\[31a.7\]]ba thams cad 'dis 'dul bar byed pas na de'i phyir 'gro ba thams cad 'dul ba zhes bshad do/_/dkyil 'khor ni snying po la bya ste phyir mi ldog pa'i 'khor lo'i don yin la/_de len pas na dkyil 'khor ro/_chen po 'dis 'gro ba thams cad 'dul ba'i dbang du byas pas so/_/de bshad par bya ba ni de
[\[31b\]]
[\[31b.1\]]bstan to zhes bya ba'o/_/ji ltar bshad par bya zhe na/_de nas rab tu bshad par bya/_/zhes bya ba la sogs pa gsungs so/_/de nas zhes bya ba ni rjes thogs la ste/_'jig rten gsum gyi 'khor lo'i rjes thogs la'o/_/'gro ba thams cad 'dul ba'i dkyil 'khor gyi cho ga med par de dang 'brel
[\[31b.2\]]pa'i dgos pa mi 'grub pas de'i phyir rab tu bshad par bya zhes bya ba la sogs pa gsungs pa yin te/_yang dag par rab tu phye ste bshad pas na rab tu bshad pa'o/_/dkyil 'khor yang yin la chen po yang yin pas na dkyil 'khor chen po ste/_sangs rgyas dang byang chub sems dpa'i 'khor
[\[31b.3\]]gyi dkyil 'khor bgrang ba las 'das pas na dkyil 'khor chen po'o/_/'gro ba 'dul ba la gtso bor gyur pas na dam pa'o/_/rdo rje dbyings dang 'dra ba zhes bya ba rdo rje dbyings dang mtshungs pa'o/_/ming ji skad bya zhe na/_'gro ba 'dul ba zhes bya ste zhes bya ba ste/_'gro ba thams cad 'dis 'dul
[\[31b.4\]]bas na ming 'gro ba 'dul ba zhes bya'o/_/ji lta bu zhe na/_gru bzhi pa la sgo bzhi pa/_/zhes bya ba gsungs te/_thig bzhi btab pa'i thig ni drang bar bya ba'i phyir/_/sgo dang mtshams rnams su thig gdab pa ste bya ba gzhan gyi phyir ni ma yin no/_/dar dang phreng bas brgyan pa dang /_/zhes bya ba la dar ni khru
[\[31b.5\]]nyi shu rtsa lnga pa'i tshad la zheng du khru gang pa'i dar 'di ni dar zhes bshad de/_de lta bu ser po dang sngon po dang dmar po dang /_dkar po'i dar lce dag gis brgyan pa'o/_/phreng ba ni me tog gi phreng ba dang /_dar gyi phreng ba'o/_/brgyan pa ni spud pa'o/_/dkyil 'khor gyi grwa thams cad dang sgo khyud kyi nang gi
[\[31b.6\]]mtshams su rdo rje dang rin po che rnams kyis spras pa'o/_/ji ltar gsungs pa'i dbyibs de dag brgyan pa'i tshul de ltar byas nas phyi'i dkyil 'khor thig gdab par bya'o/_/de lta bu'i phyi'i dkyil 'khor de'i nang du zhes bya ba ste nang rol du thig gru bzhir gdab par bya'o zhes pa'o/_/de yang
[\[31b.7\]]thig dang po dang gnyis pa ni gru bzhi pa nyid de de'i dbus su gdab bo/_/gnyis pa de'i grwa gang du gdod ce na/_grwa ni sgor zhes bya ba gsungs te/_grwa sgo la mngon par phyogs pa la ni grwa ni sgor zhes bya ba ste/thig dang po'i grwa sgo'i thad kar 'byung bas na grwa'o/_/de nas cir 'gyur zhe na/_pad+mo 'dab ma
[\[32a\]]
[\[32a.1\]]brgyad par 'gyur ba yin te/_ka ba brgyad kyi tshul du ni/_/pad+mo 'dab ma brgyad pa bri/_/zhes bya ba sgo re re'i thad kar yang ka ba gnyis gnyis te de'i 'dab mar bya'o/_/pad+ma'i ge sar dbus su ni/_zhes bya ba lte ba'i dbus su sangs rgyas kyi sku gzugs gzhag par bya'o/_/sangs rgyas
[\[32a.2\]]bcom ldan 'das kyi phyogs bzhi po'i phyogs thams cad du rigs kyi phyag rgya bzhi bri bar bya'o/_/ji lta bu zhe na/_pad+mo'i dbus su gnas pa yi/_/zhes bya ba gsungs pa'o/_/ming ji skad du bya ba zhig ce na/_rdo rje zhes bya ba la sogs pa gsungs te/_rin po che ni rin po che nyid do/_/sna tshogs
[\[32a.3\]]pad+mo zhes bya ba ni pad+mo kha bzhi pa'o/_/rdo rje shugs kyis zhes bya ba'i don ni bshad zin to/_/der ni spyan ras gzigs dbang bri/_/gzugs rnams thams cad 'byin pa ste/_/zhes bya ba ni ba spu'i bu ga thams cad nas 'jig rten dang 'jig rten las 'das pa'i lha'i gzugs rnams 'byung bar
[\[32a.4\]]bya'o/_/rdo rje sems dpa'i gnas su ni sangs rgyas kyi sku rdo rje 'gying ba'i sbyor bas bzhugs par bya'o/_/rdo rje rgyal po'i gnas su 'jig rten dbang phyug phyag bzhi pa rdo rje rgyal po'i gzugs can te/_phyag g.yas pa gnyis na rdo rje dang ral gri/_phyag g.yon pa gnyis na pad+ma dang lcags kyu bsnams
[\[32a.5\]]par bya'o/_/rdo rje chags pa'i gnas su 'jig rten dbang phyug rdo rje chags pa'i gzugs su bya'o/_/rdo rje legs pa'i gnas su 'jig rten dbang phyug rdo rje legs pa'i gzugs su bya'o/_/dkyil 'khor gnyis pa'i dbus su 'jig rten dbang phyug ral pa dang /_thor tshugs su ldan pa bris
[\[32a.6\]]la de'i dbus su bcom ldan 'das 'od dpag tu med pa ral pa dang thor tshugs kyi phug na bzhugs par bya'o/_/rdo rje rin chen gyi gnas su pad+mo'i khro gnyer gyi gzugs bris la/_phyag gcig pa la ni pad+ma bsnams pa/_gzhan rnams la ni bgrang phreng dang /_dbyig pa dang /_gun+d+hi thogs pa
[\[32a.7\]]bri'o/_/rdo rje gzi brjid kyi gnas su 'jig rten dbang phyug nyi ma'i gzugs can du bri'o/_/rdo rje dpal gyi gnas su 'jig rten dbang phyug zla ba'i gzugs can pad+ma'i nor bu'i rgyal mtshan bsnams pa bri bar bya'o/_/rdo rje bzhad pa'i gnas su 'jig rten dbang phyug zhal bcu gcig pa ste/_go
[\[32b\]]
[\[32b.1\]]rims ni lnga dang gsum dang gnyis dang gcig tu bya'o/_/de bzhin du dkyil 'khor gsum pa'i dbus su 'jig rten dbang phyug snyoms bar zhugs par bya'o/_/'jig rten dbang phyug gi gnas su ni sgrol ma pad+ma'i phyag rgyal rtogs par bri'o/_/rdo rje rnon po'i gnas su ni 'jig rten dbang phyug
[\[32b.2\]]gzhon nu gdong drug pa'i gzugs can pad+ma dang mdung dang /_ral gri thogs pa bri bar bya'o/_/rdo rje rgyu'i gnas su ni 'jig rten dbang phyug bde byed khyab 'jug gi gzugs can phyag bzhi pa g.yas gnyis na 'khor lo dang dbyig pa thogs pa/_g.yon gnyis na pad+ma dang mdung thogs pa bri bar bya'o/_/_
[\[32b.3\]]rdo rje smra ba'i gnas su 'jig rten dbang phyug rdo rje tshangs pa'i gzugs can du bya'o/_/dkyil 'khor bzhin 'khor bzhi gdon mi za bar grub pa'i gnas su der ni pad+ma zhal bzhi pa zhes bya ba'i spyan ras gzigs dbang phyug zhal bzhi par bri bar bya'o zhes bya ba'i don to/_/phyag g.yas
[\[32b.4\]]na mdung bsnams pa/_g.yon pa pad+ma bsnams pa bri bar bya'o/_/rdo rje las kyi gnas su ni spyan ras gzigs dbang phyug gar gyi dbang phyug gi gzugs su bri bar bya'o/_/rdo rje bsrung ba'i gnas su ni spyan ras gzigs dbang phyug rdo rje bsrung ba'i gzugs su bri bar bya'o/_rdo rje gnod sbyin
[\[32b.5\]]gyi gnas su spyan ras gzigs dbang phyug rdo rje gnod sbyin gyi gzugs su bri bar bya'o/_/rdo rje khu tshur gyi gnas su ni spyan ras gzigs dbang phyug rdo rje khu tshur 'chang ba bri bar bya'o/_/phyi dang nang gi grwa rnams su rdo rje sgeg mo la sogs pa'i lha mo rnams rang gi phyag rgya pad+ma mtshan pa thogs pa bri bar bya'o/_/_
[\[32b.6\]]de nas sgo bzhi po rnams su sgo srung bzhi bri bar bya/_de la 'jug pa'i sgor ni bcom ldan 'das 'jig rten dbang phyug rta mgrin gyi gzugs su bri bar bya'o/_/ji lta bu zhe na/_spyan ras gzigs dbang po'i spyi gtsug tu rta mgo kha gdangs pa mig gnyis byin pa'i phyi rol du byung ba 'khor lo la mngon
[\[32b.7\]]par blta ba nyid kyi phyag na pad+ma lcags kyu bsnams pa 'di ni bcom ldan 'das 'phags pa rta mgrin gyi gzugs so/_/lho phyogs kyi sgor spyan ras gzigs dbang phyug tshangs pa la sogs pa gang yang rung ba'i gzugs can phyag na pad+mo'i zhags pa bsnams pa gzhag par bya'o/_/nub phyogs
[\[33a\]]
[\[33a.1\]]kyi sgor spyan ras gzigs dbang phyug phyag na pad+mo'i lcags sgrog bsnams pa bri bar bya'o/_/las kyi sgor spyan ras gzigs dbang phyug gzhon nu gdong drug pa skem byed kyi gzugs 'dzin pa la/_pad+ma dang dril bu bsnams pa bri bar bya'o/_/de nas zhes bya ba la
[\[33a.2\]]sogs pas ni slob dpon gyi las ston te/_de nas zhes bya ba ni rjes thogs la'o/_/'dir zhes bya ba rtogs pa 'dir ro/_/'gro ba 'dul ba'i dkyil 'khor zhes bya ba ni pad+mo'i dkyil 'khor te/_/de nyid kyi cho ga rgyas pa zhes bya ba ni bya ba'i las rgyas pa'o/_/de gang yin pa bstan pa'i phyir de la thog ma
[\[33a.3\]]kho nar pad+mo'i slob dpon gyis zhes bya ba la sogs pa gsungs te/_dang po nyid du zhes bya ba ni thog ma nyid du'o/_/pad+mo'i rigs kyi slob dpon yin pas na pad+mo'i slob dpon no/_/pad+ma'i rigs kyi dam tshig gi phyag rgya ni pad+mo'i dam tshig gis phyag rgya ste/_mtshan nyid ni 'og nas bshad de sems
[\[33a.4\]]dpa' rdo rje ma'i tshul du blta bar bya'o/_/ji lta ba bzhin du bzhugs te/_rdo rje dbyings kyi dkyil 'khor chen po'i tshul du zhes bya ba ni phyag rgya de nyid kyi phreng ba blangs la dam tshig gi sngags brjod de/_phreng ba de bcom ldan 'das 'phags pa spyan ras gzigs dbang phyug 'gro ba 'dul ba la phul la/_
[\[33a.5\]]bcom ldan 'das 'phags pa spyan ras gzigs dbang phyug de nyid kyis bdag gi dgos pa thams cad mdzad pa nyid du bsam par bya'o/_/snying po 'dis zhes bya ba ni 'gro ba 'dul ba'i dkyil 'khor du gsungs pa ste/_dbab pa'i snying po 'di ni mtshon pa tsam du zad do/_/las rnams bya'o
[\[33a.6\]]zhes bya ba ni bdag la byin gyis brlab pa la sogs pa'o/_/pad+mo spo Ta zhes bya ba ni pad+ma brdabs pa la bya ba bshad do/_/a d+hi ta Sh+Tha zhes bya ba 'dis ni dbab pa ston to/_/de yang a zhes bya ba ni gsal po kho nar dbab pa'i snying po yin te/_rdo rje dbyings kyi dkyil 'khor dang gnas 'di gnyis
[\[33a.7\]]kar yang /_spo Ta'i phyag rgyas dbab par bya/_/zhes bstan pa yin no/_/de bas na ci zhig ston ce na/_pad+mo'i phyag rgya brdab pa byas la bdag nyid la dbab cing a zhes bya ba brjod par bya'o zhes ston to/_/de nas zhes bya ba ni de'i rjes thogs la'o/_/de bzhin du bka' mnos nas zhes bya
[\[33b\]]
[\[33b.1\]]ba ni rdo rje dbyings kyi dkyil 'khor du ji lta ba bzhin du bdag pad+mo che ge mo zhes bya ba sems can rnams kyi don bgyid kyis/_sangs rgyas dang byang chub sems dpa' thams cad kyis bdag la gnang ba stsal du gsol zhes bya ba la sogs pa'o/_/dam tshig gi phyag rgyas bdag dbang
[\[33b.2\]]bskur te zhes bya ba ni bdag la byin gyis brlab pa la sogs pa de bzhin du bya ba'o/_/chos kyi phyag rgya 'di dag nyid kyis zhes bya ba ni dgod par bya ba'i sngags nyid kyis so/_/sems dpa' chen po rnams bsgrub par bya'o zhes bya ba dgod par gyis shig ces bya ba'i don to/_/yang na chos kyi dkyil
[\[33b.3\]]'khor du gsungs pa'i chos kyi phyag rgya bzhis sems dpa' chen po rnams dgod par bya'o/_/de nas/_/dngos grub rnams kyang de bzhin no/_/zhes bya ba la ji ltar rdo rje dbyings kyi dkyil 'khor du dngos grub kyi dkyil 'khor bsgrubs pa de bzhin du'o/_/de ltar slob dpon gyi las rdzogs par
[\[33b.4\]]byas nas slob ma gzhug pa'i cho ga bstan par bya ba'i phyir/_pad+mo'i slob ma rnams gzhug par bya ste zhes bya ba gsungs te/_pad+mo'i rigs kyi slob ma yin pas na pad+mo'i slob ma ste/_yongs su bzung nas phyis 'gyur ba'i tshul la brten te pad+ma'i slob ma zhes gsungs pa yin no/_/pad+mo'i
[\[33b.5\]]slob ma rnams la mna'i snying po byin la zhes bya ba la ji ltar sbyin par bya zhe na/_deng ni khyod kyi snying ga na zhes bya ba la sogs pa gsungs te/_rdo rje dbyings kyi dkyil 'khor chen por ji skad gsungs pa bzhin du'o/_/ci'i phyir sbyin par bya zhe na/_de bstan pa'i phyir gsang ba'i cho ga rgyas pa 'di
[\[33b.6\]]zhes bya ba la sogs pa gsungs pa yin te/_gang gi phyir sngags rnams kyi grub pa'i rgyu'i mchog ni 'di lta ste/_gzhan la mi ston pa'o/_/de la gsang ba smras pa'i nyes dmigs mthong ba dang /_ma mthong ba dag ston te/_mthong ba ni dus ma yin par 'chi ba'o/_/ma mthong ba ni dmyal bar ltung ba ste/_
[\[33b.7\]]de ni khyod kyis mi bde ba ma spangs pas zhes bya ba la sogs pa gsungs pa yin no/_dris pa rdo rje dbyings kyi dkyil 'khor chen por ni dam tshig gi phyag rgya bcings nas bcug ste/_mna'i snying po byin pa yin na/_'dir go ma bcug pa nyid du byin na 'di la dgos pa ci zhig yod
[\[34a\]]
[\[34a.1\]]ce na/_de ni 'dir ji lta der yang de bzhin du bya la der ji lta ba 'dir yang de bzhin du bya'o zhes sgo gnyi gar drang ba bstan pa'i phyir yin no/_/de nas snying po 'dis dam tshig gi phyag rgya bcing bar bya ba ni phyag rgya gang bcings pas phyag rgya gzhan rnams bcings
[\[34a.2\]]na dam tshig nyams par mi 'gyur ba de ni dam tshig gi phyag rgya ste/_chos rdo rje ma la bya bas de 'ching du gzhug pa'o/_/de nas gos dkar po bgos la dar dkar pos gdong g.yogs nas gzhug par bya ste zhes bya ba ni ji skad gsungs pa'i sngags kyis so/_/las rnams ji lta ba bzhin du byas nas
[\[34a.3\]]zhes bya ba ni dbab pa la sogs pa'o/_/pad+mo'i dbyibs lag tu sbyin no zhes bya ba ni de bzhin gshegs pa'i rigs la las kyi rdo rje lag pa gnyis su byin nas/_'di ni sangs rgyas thams cad de/_/rdo rje sems dpa'i lag na gnas/_/zhes bya ba la sogs pa ji lta ba de bzhin du 'dir
[\[34a.4\]]yang bya'o/_/'dir pad+mo'i rigs dang 'brel pa 'di tsam zhig lhag par brjod par bya ste/_oM pad+ma hasta badzra d+harmA taM pA la ya zhes bya ba la sogs pa'o/_/rdo rje chos nyid kyi don de mi shes pas na de'i phyir rdo rje chos nyid ji lta bu lags zhes smos pa yin no/_/de la yang 'di skad du brjod par bya ste
[\[34a.5\]]zhes bya ba la sogs pas ni rdo rje chos nyid kyi don rnam par 'byed pa'o/_/ji ltar pad+ma dmar po 'di zhes bya ba la sogs pa la pad+mo'i rigs ni chu la sogs pa ste/_/de las chags pa dang rjes su mthun par skye'o/_/rigs kyi nyes pa ni nya lcibs dang /_chu zhag dang /_dring ba la sogs pa yin te/_pad+ma dmar
[\[34a.6\]]du zin kyang nyes pa de dag gis gos par mi 'gyur ro/_/de bas chags pa'i nyes pa ni gos pa'i nyes par mi 'gyur bar shes par bya'o/_/de bzhin du byang chub tu sems bskyed pa'i sngags pa sems can smin pa dang grol ba'i chags pa la chags su zin kyang ngo /_/thams cad dag par bsgom na ni/_/zhes
[\[34a.7\]]bya ba la thams cad dag pa ni dngos po'i tshogs thams cad dag pa ste stong pa nyid do/_/de bsgoms shing goms par byas na/_de bzhin sdig pas gos mi 'gyur/_/zhes bya ba ste sdig pa ni mi dge ba bcu'i las kyi lam yin la/_des gos par mi 'gyur zhing sbags par mi 'gyur zhes bya ba'i don to/_/de yang
[\[34b\]]
[\[34b.1\]]mi dge ba bcu'i las kyi lam byed pas na mi dge ba bcu'i las kyi lam dang de rnams kyi gzhi yang dag par mi mthong ba'o/_de bas na de sdig pas gos par mi 'gyur zhes bya ste sdig pa byed pa nyid med pa'i phyir ro/_/grol ba'i phyir sdig pa nyin mtshan du spyad kyang gos par mi 'gyur ro zhes zhi ba pa ltar byed
[\[34b.2\]]pa ni ma yin te/_de ni grol nas sdig pa byed par 'dod pas na ha cang mi rigs par smra ba yin no/_/de nas zhes bya ba ni de las gzhan pa'i don to/_/pad+mo'i rigs kyi phyag rgya yin pas na pad+mo'i rigs kyi phyag rgya'o/_/de'i ye shes yin pas na pad+mo'i rigs kyi phyag rgya'i ye shes so/_/de bslab
[\[34b.3\]]par bya ste zhes bya ba ni bstan par bya'o zhes pa'o/_/de la re zhig phyag rgya chen po'i ye shes kyi dngos grub de ston pa ni/_snying la pad+mo bris nas kyang /_/zhes bya ba ste/_rang gi snying gar pad+mo yid kyis bsams la/_pad+mo bsgoms nas snying ga ru/_/zhes bya ba 'jig rten dbang phyug gi gzugs
[\[34b.4\]]snying gar bsgoms pas so/_/pad+mo dpal yang dbang 'gyur na/_/zhes bya ba ni 'jig rten dbang phyug gi dpal sngags pas snying gar bkug la dbang du byas pas so/_/bud med phal ba smos ci dgos/_/zhes bya ba la bud med ni pad+ma'i rigs kyi phyag rgya'i tshogs so/_/phal pa ni
[\[34b.5\]]mchog ma yin pa ste tha mal pa zhes bya ba'i don to/_/de yang gang gis 'jig rten dbang phyug dbang du byed pa des ni phyag rgya gzhan pa rnams 'bad pa med par 'grub par 'gyur ro zhes bya ba'i don to/_/dpral bar sangs rgyas sku gzugs zhes bya ba la sogs pa ni 'di skad ston te/_
[\[34b.6\]]bdag nyid 'jig rten dbang phyug gi gzugs su bskyed la dpral bar 'od dpag tu med pa'i sku bsgom pa/_rtag tu zhes bya ba rgyun mi 'chad par bsgoms na bsgom pa des ni myur zhing mgyogs pa nyid du/_dbang bskur ba ni thob par 'gyur/_/zhes bya ba ste sangs rgyas kyi phyag gi dbang gis de
[\[34b.7\]]la dbang bskur bar 'gyur ro zhes bya ba'i don to/_/kha'i nang du zhes bya ba la sogs pa la bdag nyid spyan ras gzigs dbang phyug gi gzugs su bskyed la khar bcug ste bsgom par bya'o/_/gnas gang du zhe na/_lce'i steng du zhes bya ba gsungs so/_/des cir 'gyur zhe na/_/sgra dbang lha mo bdag
[\[35a\]]
[\[35a.1\]]nyid ni/_/rtag tu kha na gnas par 'gyur/_/zhes bya ba gsungs so/_/'di skad ston te/_gang dbyangs can sgrub par 'dod na de'i sbyor ba ni 'di yin te/_gtsug tor dbus su pad+mo ni/_/zhes bya ba la sogs pa ni gtsug tor gyi dbus su yid kyis pad+mo bsam pa'o/_/snyoms
[\[35a.2\]]par zhugs te zhes bya ba ni rtse gcig pa'i yid kyis bdag nyid spyan ras gzigs dbang phyug zhal bzhi pa'i gzugs su bskyed la/_sngar bsams pa'i pad+mo gang yin pa de nyid gtsug tor gyi dbus su rgyun du bsgom zhing pad+ma 'dzin pa la bstan par bya'o/_/de ltar byas pas cir 'gyur zhe na/_mkha'
[\[35a.3\]]'gro thams cad dbang du 'gyur/_/zhes bya ba ste/_lha la sogs pa nam mkha' la rgyu ba gang yang rung ba de thams cad ltung bar byed pa'o/_/rtsig pa zhes bya ba la sogs pa ni 'di skad ston te/_gang yang rung ba pad+ma bsgom pa goms par bya'o/_/pad+mo dam pa zhes bya ba ni gsal ba ste/_pad+mo de
[\[35a.4\]]gang gi snying gar bsams pa de de'i dbang du 'gyur ro/_/de bas 'dis sems can thams cad kyang dbang du byed pa dam pa'o zhes gsungs pa yin te/_'dis ni zhes bya ba ni pad+mo bsgom pas so/_/dbang du byed pa dam pa'o/_/zhes bya ba ni phyi'i dngos po la ltos pa med par yid kyi bya ba la rag las pa'i phyir
[\[35a.5\]]na dam pa'o/_/mkha' 'am yang na phyogs gzhan du/_/zhes bya ba la sogs pa la gang yang rung bar pad+mo bsgom pa la goms par byas la mthong ba'i tshe de blangs na/_ci dga' bar ni mi snang 'gyur/_/zhes bya ba ste/_nyin mo'am mtshan mo rnams su'o/_/'dir yang rang gi lha'i rnal 'byor goms
[\[35a.6\]]par byas la ji srid mtshan ma thob par gyur pa de srid kyi bar du goms par bya'o/_/de nas sgrub pa la zhugs te grub par gyur pa dang /_nam sbyor ba'i tshe rang gi lha'i rnal 'byor du byas na nyin thog thag gam/_nyi ma phyed dam/_gang du rdzogs pa'i dus na mi snang bar gyur cig ces sems
[\[35a.7\]]bskyed de/_snying po stong rtsa brgyad bzlas la bsgom pa mngon sum du bya'o/_/de nas de grub pa dang /_pad+ma de mngon sum du 'gyur te/_de blangs na mi snang bar 'gyur ro/_/nam rang gi lha'i rnal 'byor btang zhing phyag rgya bkrol ba de'i tshe gdod snang bar 'gyur ro/_/dngos grub 'di ni rin po che'i
[\[35b\]]
[\[35b.1\]]rigs kyi sgo nas gsungs pa yin no/_/rtsig pa'am yang na phyogs gzhan du/_/zhes bya ba la sogs pa la gzhi can nam gzhi med par pad+mo rgya gram kha bzhi pa bris nas ni zhes bya ba ni yid kyis sgoms shig ces bya ba'i don to/_/bsgom pa mthar phyin pa dang /_gang gi tshe mthong ba de'i tshe grub pa
[\[35b.2\]]la zhugs na 'grub par 'gyur ro/_/de yang sbyor ba'i dus su rang gi lha'i rnal 'byor du byas nas snying po stong rtsa brgyad bzlas te gang gi gzugs su ston par 'dod na de'i bdag nyid du mngon sum du bya zhing sna tshogs pad+ma'i ting nge 'dzin kyang mngon sum du byas la nam sna tshogs pad+ma mthong ba de'i tshe/_
[\[35b.3\]]de blangs ba tsam gyis ci 'dod pa'i gzugs su ston par 'gyur ro/_/ting nge 'dzin 'di ni las kyi rigs kyi sgo nas gsungs pa yin no/_/nam mkha' 'am yang na phyogs gzhan du/_/zhes bya ba la sogs pa la 'di yang gzhi yod pa'am gzhi med pa la rdo rje pad+mo bsgom pa goms par byas
[\[35b.4\]]la/_gang gi tshe pad+mo de dbang po'i spyod yul du snang bar gyur pa de'i tshe/_sgrub pa la zhugs te mtshan thog thag tu bzla bar bya'o/_/de nas nam pad+mo mthong bar gyur pa de de'i tshe de blangs la/_de nas skad cig ma de kho na nyid kyi tshe pad+mo'i rig pa 'dzin par 'gyur te/_'di ni chos kyi rigs kyi dngos grub yin
[\[35b.5\]]no/_/dkyil 'khor la sogs thams cad du/_/zhes bya ba la sogs pa la dkyil 'khor ram rtsig pa'am/_ras ris sam/_gzhan gang yang rung bar sngags pa gang gis dgug pa dang /_dbang du bya ba dang bcing ba dang /_dbab pa la sogs pa'i las khyad par du byed par 'dod na/_des dkyil
[\[35b.6\]]'khor la sogs pa bri bar bya ste 'jig rten dbang phyug bris na de'i mdun du rta mgrin gyi phyag rgya zhes bya ba ni rta mgrin gyi phyag rgya chen po las 'di dag byas nas gdod des dngos grub tu 'gyur ro/_/dkyil 'khor la sogs thams cad du/_/zhes bya ba la sogs pa la don yod zhags pa'i phyag rgya
[\[35b.7\]]chen pos dbang du bya bar rig par bya ste/_bcing ba dang /_sgrub pa'i rdzas dang /_zhing srung ba dang /_gter dang /_bcud kyis len dang /_srin po dang /_sha za la sogs pa dang /_lha'i sman la sogs pa bsrung bar rig par bya'o/_/lhag ma rnams ni go sla'o/_/pad+mo zhal bzhi
[\[36a\]]
[\[36a.1\]]sems dpa' yang /_/zhes bya ba ni pad+mo 'dra ba'i zhal mnga' bas na pad+mo'i zhal te/_pad+ma'i zhal bzhi'i sems dpa' ni 'jig rten dbang phyug go/_/bsgoms te zhes bya ba ni goms par bya ba'o/_/bdag nyid ces bya ba ni rang gi las ston pa yin no/_/bdag nyid ces bya ba ni 'di
[\[36a.2\]]skad ston te/_gzhan gyis byin gyis brlabs pa ma yin gyi/_'o na ci zhig ce na/_bdag nyid nyid kyis so/_/de nas ting nge 'dzin grub na/_/zhes bya ba ni zhi gnas yongs su rdzogs na skad cig gis ni gzugs mang por 'gyur ro/_/'di ni gdon mi za bar grub pa'i sgo nas grub pa yin no/_/pad+mo'i
[\[36a.3\]]pad+ma ni bcom ldan 'das 'jig rten dbang phyug ste/_bdag nyid dang bsgoms na ni zhes bya ba la sogs pa ni bshad zin to/_/pad+mo'i pad+mo ji ltar bsgom par bya zhe na/_de'i phyir rdo rje chos kyi ting nge 'dzin gnas zhes bya ba ste/_ji ltar pad+ma dmar po 'di zhes bya ba la sogs pa pad+mo la lta ba'i
[\[36a.4\]]ting nge 'dzin la gnas pa'o/_/ji ltar 'jig rten dbang phyug gi ting nge 'dzin la gnas na zad mi shes pa'i go 'phang 'thob ces bya ba ste/_las dang po pa'i rnal 'byor pa zhig yin na/_zad mi shes pa zhes bya ba don dam pa'i byang chub kyi sems te/_sa dang po rab tu dga' ba 'thob par 'gyur ro
[\[36a.5\]]zhes bya ba'i don to/_/'on te rnal 'byor pas bdun pa'i bar la zhugs pa zhig yin na des ting nge 'dzin 'dis bsgoms pas zad mi shes pa'i go 'phang 'thob pa ste/_sa brgyad pa 'thob par 'gyur ba'o/_/rnam par mi rtog pa yongs su dag cing mngon par 'du byed pa med pas sa dgu pa la
[\[36a.6\]]zhugs pas ting nge 'dzin 'di bsgoms na zad mi shes pa'i go 'phang 'thob pa zhes bya ba kun du bzang po'i sa 'thob pa ste/_byang chub kyi sems rnam pa thams cad du dag pa mi zad pa yin pa'i phyir ro/_/spyan ras gzigs dbang zhes bya ba la sogs pa la/_spyan ras gzigs dbang phyug gi ral
[\[36a.7\]]pa'i dbus su sangs rgyas kyi gzugs te snang ba mtha' yas su bdag nyid bsgoms na de dang mtshungs par 'gyur ro zhes bya ba'i don to/_/'di ni rin po che'i rigs kyi sgo nas grub pa yin no/_/sna tshogs gzugs zhes bya ba la sogs pa la bcom ldan 'das 'jig rten dbang phyug sna tshogs pa'i
[\[36b\]]
[\[36b.1\]]gzugs can mi bskyod pa'i gnas na gnas pa ste/_de'i ting nge 'dzin la gnas par bdag nyid bsgoms na sna tshogs gzugs kyi ting nge 'dzin zhes bya ba ste/_'jig rten dang 'jig rten las 'das pa'i lha'i khyad par rnams 'byin pa'i ting nge 'dzin gyis 'di dang mnyam par 'gyur ro zhes bya ba'i don to/_/_
[\[36b.2\]]de ltar dngos grub rnams rigs kyi go rims kyis bshad nas/_da ni phyag rgya'i ye shes bstan par bya ba'i phyir de nas zhes bya ba la sogs pa gsungs so/_/phyag rgya de dag thams cad kyi gzhir gyur pa ni phyag rgya chen po yin te/_de bas na de dang por ston to/_/de la dang po ni thams cad kyi mtshan
[\[36b.3\]]nyid spyir mthun pas sems dpa' chen po thams cad kyi phyag rgya chen po bsgom pa 'gres gcig gis thun mong du ston pa ni/_ji ltar ri mo'i tshul du ni/_/zhes bya ba la sogs pa'o/_/zla ba'i dkyil 'khor ni byang chub kyi sems te de'i dbus na gnas pas na/_zla ba'i dkyil 'khor dbus
[\[36b.4\]]gnas shing /_/zhes bya'o/_/sems dpa' rnams bri ba'i phyir rgyud 'di'am rgyud gzhan du gzugs ji lta bu bstan pa de'i rjes su mthun par bya'o/_/pad+mo la gnas zhes bya ba pad+mo'i gdan no/_/bdag nyid ces bya ba ni bdag rang nyid bsgom pa'o/_/'di'i 'bras bu gang yin pa de ni 'di'i las yin
[\[36b.5\]]par bshad pas na/_da ni de bstan pa'i phyir sangs rgyas phyag rgya zhes bya ba la sogs pa gsungs so/_/pad+mo'i rigs su sangs rgyas kyi phyag rgya chen po bsgoms na tshe dpag med dang mnyam par 'gyur zhes bya ba ste/_tshe dpag tu med pa dang mtshungs par 'gyur zhes pa'o/_/rdo rje pad+mo ni rdo rje
[\[36b.6\]]chos ma'i gnas su de bcings shing bsgoms na 'jig rten dbang phyug dang mnyam par 'gyur pa'o/_/sangs rgyas dbang gis bcings nas ni/_/zhes bya ba ni rin chen rdo rje ma'i gnas su sangs rgyas dbang bskur ba nyid de/_/de bcings shing bsgoms na sangs rgyas rnams kyi dbang bskur bar 'gyur ro/_/_
[\[36b.7\]]pad+mos pad+mo ni rdo rje chos ma'i gnas su ting nge 'dzin sbyin par byed pa'o/_/sna tshogs mchog ni gzugs sna tshogs sbyin pa'o/_/sna tshogs gzugs ni gzugs thams cad ston pa'i ting nge 'dzin gyis so/_/'dul ba'o zhes bya ba ni skye bo thams cad slob mar bya'o/_/sangs rgyas rin chen
[\[37a\]]
[\[37a.1\]]ni rin chen 'byung ldan gyi gnas su'o/_/dbang bskur ster zhes bya ba ni rgyal por dbang bskur ba la sogs pa sbyin pa'o/_/pad+mo sems dpa' ni 'od dpag tu med pa'i gnas su ste de bcings na 'dod dgu'i ting nge 'dzin sbyin par 'gyur ba'o/_/pad+mo khro bo dbang phyug
[\[37a.2\]]dpal ni/_/bcom ldan 'das 'jig rten dbang phyug ste/_/de'i dpal gang yin pa de yang sbyin par byed pa'o/_/rdo rje'i 'jig rten dbang phyug ni gdon mi za bar grub ba'i gnas kyi 'jig rten dbang phyug gi sprul pa gang yin pa ste/_de'i dngos grub ni gang yin pa de yang mchog ste de yang sbyin
[\[37a.3\]]pa'o/_/de'i gnas kyi phyag rgya gang yin pa de la pad+mo 'dod pa zhes bshad de las sna tshogs pas sems can thams cad mgu bar byed pa'i phyir ro/_/sangs rgyas dbang ni rdo rje sems dpa'i gnas su sangs rgyas kyi phyag rgyar sprul pa ste/_de bcings shing bsgoms na sangs rgyas pa nyid sbyin
[\[37a.4\]]par byed de rdo rje pad+mo ni rdo rje rgyal po'i gnas su ste des dngos grub mchog sbyin par byed do/_/'dod pa'i dbang po ni bcom ldan 'das 'jig rten dbang phyug ste/_rdo rje chags pa'i gzugs su bzhugs pa'o/_/de'i phyag rgya bcings na rab 'dod ldan zhes bya ste/_chags pa bzang po la ldan pas na rab
[\[37a.5\]]'dod ldan no/_/de yang sems can smin pa dang grol bar byed pa'i chags pa ste chags pa des chags pa'i phyir rab 'dod do/_/de'i ngo bo nyid yin pas na rab 'dod ldan no/_/'di skad ston te/_'khor ba na 'khor zhing srog gi mthar gtugs pa'i sdug bsngal gyis kyang sems can
[\[37a.6\]]rnams kyi don bya ba mi gtong ba'o/_/de yang ji skad du/_gzhan don brtse ba can rnams srog phyir yang /_rang gi nus pa lhod par mi byed de/_/skyes bu dam pa khur lci khur bdag/_nyam nga'i lam du'ang 'dor bar mi byed do/_/zhes bshad pa lta bu'o/_/dga' ba yis ni legs par sbyin/_/_
[\[37a.7\]]zhes bya ba ni rdo rje legs pa'i gnas kyi phyag rgya'o/_/khro gnyer gyi ni khro zhi 'gyur/_/zhes bya ba ni rdo rje rin chen gyi gnas su 'jig rten dbang phyug khro gnyer can lta bur sprul pas na khro gnyer zhes gsungs so/_/de ni khro zhing 'gyur zhes bya ste/_gang gi phyir khro bo thams cad bzlog pa'i phyir/_
[\[37b\]]
[\[37b.1\]]bcom ldan 'das 'jig rten dbang phyug gis de sprul pa yin no/_/de bas na de bsgoms na khro bo thams cad zhi zhing sel bar 'gyur ro/_/pad+mo'i nyi ma ni rdo rje nyi ma'i gnas kyi 'jig rten dbang phyug gis sprul ba'i ngo bo nyid gang yin pa ste de bsgoms na gzi brjid mchog sbyin pa ste/_gzi brjid nyi ma stong
[\[37b.2\]]bas lhag_/ces ji skad bshad pa lta bu'o/_/pad+mo'i zla ba ni rdo rje dpal gyi gnas kyi 'jig rten dbang phyug gi phyag rgya zla ba'i gzugs su sprul pa gang yin pa ste/_de bcings shing bsgoms na mdangs chen po sbyin par 'gyur ro/_/bzhad pa ni rdo rje bzhad mo'i gnas kyi 'jig rten dbang
[\[37b.3\]]phyug gi phyag rgya ste/_des rab tu bzhad pa nyid 'thob par byed de/_chos rab tu zab mo rtogs par gyur pa des rab tu dga' bar gyur pa dang /_des 'dzum pa'i khyad par ston pa 'di ni bzhad pa'o/_/de'i ngo bo nyid yin pas na bzhad pa nyid de de thob par byed pa'o/_/sgrol ma 'jig rten dbang
[\[37b.4\]]phyug gi gnas kyi 'jig rten dbang phyug gi phyag rgya spyan gyi 'bras bu las byung nas gnas pa de ni sgrol ba ste des ni dngos grub kyi mchog sbyin par byed do/_/pad+mo'i ral gri ni 'jam dpal gyi gzugs kyis de'i gnas kyi 'jig rten dbang phyug gi phyag rgya gang yin pa'o/_/de bcings shing sgoms
[\[37b.5\]]na skal bzang 'thob par byed de/_'di ni 'di'i lam gyi gtso bo yin no/_/mgrin sngon gyis ni 'gugs pa che/_/zhes bya ba ni rdo rje rgyu'i gnas kyi 'jig rten dbang phyug gi phyag rgya khyab 'jug gi gzugs su sprul pa gang yin pa de la mgrin sngon zhes bya'o/_/de bcings na gtso cher 'gugs
[\[37b.6\]]pa'i las byed pa yin no/_/gos dkar gyis ni dngos grub po/_/zhes bya ba ni rdo rje smra ba'i gnas kyi 'jig rten dbang phyug gi phyag rgya gos dkar mo'i gzugs su sprul pa gang yin pa ste/_gos dkar mo des spyir dngos grub yid du 'ong ba gang yang rung ba sbyin par byed do/_/pad+mo gar gyi
[\[37b.7\]]dbang phyug ni rdo rje las kyi gnas kyi 'jig rten dbang phyug gi gzugs pad+ma gar gyi dbang phyug gi phyag rgya 'dzin par sprul cing gnas pa gang yin pa ste/_de bcings na 'dod pa'i dngos grub sbyin par byed do/_/mi 'jigs pa ni rdo rje bsrung ba'i gnas kyi 'jig rten dbang phyug gi gzugs mi
[\[38a\]]
[\[38a.1\]]'jigs pa'i phyag gi go cha'i phyag rgya rnam par sprul pa gang yin pa'o/_/de bcings na mi 'jigs pa sbyin par byed de/_'jigs pa'i rnam pa thams cad sel bar byed do/_/rab gtum ma ni rdo rje gnod sbyin gyi gnas kyi 'jig rten dbang phyug gi gzugs
[\[38a.2\]]gdug pa thams cad skrag par mdzad pa'i gzugs su gnas pa gang yin pa ste/_de ni gdug pa thams cad 'dul bar byed pas na ma rungs pa 'dul zhes bshad do/_/pad+mo khu tshur rab sgrub byed/_/ces bya ba ni rdo rje khu tshur gyi gnas kyi 'jig rten dbang phyug gi phyag rgya chen po pad+mo'i khu tshur
[\[38a.3\]]bcings pa te bzhugs pas na pad+mo'i khu tshur zhes bya ste/_de bcings na lha thams cad kyis dgongs par 'gyur la/_lha rnams kyis dgongs na 'dod pa'i don 'grub par 'gyur te/_de bas na/_pad+mo'i khu tshur rab sgrub byed/_/ces gsungs so/_/lA s+yas dga' zhing zhes bya
[\[38a.4\]]ba la sogs pa la sgeg mo'i phyag rgya bcings shing bsgoms na dga' ba sbyin par byed do/_/de bzhin du phreng ba ni rin po che'i phreng ba ste/_de rang gi lha'i rnal 'byor gyis bcings shing bsgoms la/_rang ngam sangs rgyas dang byang chub sems dpa' gzhan la mchod na des nor sbyin par byed do/_/_
[\[38a.5\]]glu ma'i phyag rgya chen po dbyangs sgrogs pa'i tshul du ston pa de bcings shing bsgoms na tshangs pa'i dbyangs kyi bar du dbyangs rim gyis sbyin par byed do/_/gar gyi phyag rgya chen po bcings shing bsgoms na mya ngan las 'das pa'i bde ba bla na med pa la thug gi bar gyi bde ba rnams rim gyis sbyin par byed do/_/_
[\[38a.6\]]bdug pa'i lha mo chen mo'i phyag rgya chen po bcings shing bsgoms na tshim par sbyin par 'gyur ro/_/'di skad ston te ting nge 'dzin mngon du gyur pa dang /_rjes su mthun pa'i shin tu sbyangs pa'i bde ba sbyin par 'gyur te/_tshim par 'gyur na lus dang sems rtsub pa dang bral bas lus dang sems shin
[\[38a.7\]]tu spangs par 'gyur la/_des ni dngos po gang brtsams pa la ldang ba yang bar 'gyur ro/_/mar me'i phyag rgya chen po bcings shing bsgoms na mar me'i snang ba'i tshul du ring zhing phra ba la gnas pa'i don rnams la yang skyu ru ra lag mthil du bzhag pa bzhin du ye shes skyed par byed do zhes bya ba'i don to/_
[\[38b\]]
[\[38b.1\]]dri'i lha mo'i phyag rgya chen po bcings shing bsgoms na lus la tsan+dan dang ut+pal sogs pa'i dri sbyin par 'gyur ro/_/rta mgrin gyi phyag rgya chen po bsgoms na de bzhin gshegs pa la sogs pa sems dpa' thams cad 'gugs pa'i dgos pa thams cad byed par 'gyur ro/_/gdon mi za ba ni
[\[38b.2\]]don yod pa ste/_dbang du bya ba'i las la byams pa'i zhags pas dbang du mdzad pas na dbang du byed ces bshad do/_/lcags sgrog 'ching ba yin pa'i don ni bshad zin to/_/pad+ma'i rigs kyi lcags sgrog yin pas na pad+mo'i lcags sgrog go/_/'di bcings na mngon par 'dod pa'i don thams
[\[38b.3\]]cad 'ching bar byed do/_/dril bu'i phyag rgyas ni sems dpa' thams cad 'bebs par byed de/_sngags dang sbyor ba dang ldan na thams cad 'bebs par bshad do/_/rdo rje bsdams pa bcings nas ni/_/zhes bya ba ni rdo rje bsngags pa bcings te/_mthe bo mthe'u chung mnyam par
[\[38b.4\]]bsgreng /_/zhes bya ba la mthe bo dang /_mthe'u chung gshibs la bsgreng ba'o/_/chos dam tshig ces bya ba ni 'gro ba 'dul ba zhes bya ba'i chos kyi dkyil 'khor gyi dam tshig yin pas na dam tshig gi phyag rgya ste/_'di ni bskul ba'i sngags dang po yin no/_/'bras bu ni/_sangs rgyas
[\[38b.5\]]chos ni rab thob byed/_/ces bya ste gang gis sangs rgyas kyi chos rnams sgrub par byed pa'i phyag rgya 'di bcings la 'jig rten dbang phyug bskul na des dkyil 'khor du gtogs pa'i chos rnams skyed par 'gyur te/_de bas na/_sangs rgyas chos ni rab thob byed/_/ces bshad do/_/gang gi phyir
[\[38b.6\]]sngags pa rnam par snang mdzad kyi ting nge 'dzin la gnas te/_phyag rgya 'di bcings na rdo rje sems dpa' 'gro ba 'dul ba'i gzugs su bzhugs pa la rtag tu bskul ba byas na des dkyil 'khor dang /_sngags dang phyag rgya dang /_snying po rnams bskyed par 'gyur ro/_/rdo rje bsdams pa bcings
[\[38b.7\]]nas ni/_/zhes bya ba ni rdo rje bsdams pa bcings la/_lag pa gnyis kyi mthe bo dang /_mthe'u chung btang la sor mo gsum char gshibs te brkyang bar bya'o/_/sangs rgyas rigs mchog phyag rgya de/_/zhes bya ba ni 'di yang rnam par snang mdzad kyi gnas kyi dkyil 'khor byin gyis
[\[39a\]]
[\[39a.1\]]rlob pa'i sngags gnyis pa'i phyag rgya yin no/_/sangs rgyas nyid du grub par byed/_/ces bya ba ni 'di skad ston te/_mngon par byang chub pa'i phyag rgyas rnams par snang mdzad du bskyed de/_rang la byin gyis brlabs pa la sogs pa byas nas de'i 'og tu phyag rgya 'di
[\[39a.2\]]bcings la/_sngags pas 'gro ba 'dul ba'i dkyil 'khor byin gyis brlab par bya ste/_de ltar byas na rim gyis sangs rgyas nyid kyang grub par byed do/_/da ni mi bskyod pa'i gnas kyi 'gro ba 'dul ba'i gzugs kyi 'jig rten dbang phyug gi dkyil 'khor de byin gyis rlob pa'i phyag rgya te/_
[\[39a.3\]]'gro ba 'dul ba'i lha'i rnal 'byor du byas la/_rdo rje bsdams pa bcings nas ni/_/gung mo rdo rje rab bsdams pas/_/zhes bya ba sngags pas gung mo gnyis gshibs la dkyil 'khor byin gyis brlabs pa la sogs pa bya'o/_/rdo rje rigs pa dam pa ni bcom ldan 'das 'gro ba 'dul
[\[39a.4\]]ba ste/_rdo rje bsdams pas dkyil 'khor bstan par byin gyis brlab na rim gyis rdo rje sems dpar yang 'grub par 'gyur ro/_/de las gung mo rin chen 'dra/_/zhes bya ba ni rdo rje chos ma lta bu las rin po che lta bur byas na rin chen 'byung ldan gyi dkyil 'khor byin gyis rlob par 'gyur te/_rim gyis rdo rje rin chen yang
[\[39a.5\]]'thob par 'gyur ro/_/gung mo pad+mo'i tshul du byas/_/zhes bya ba 'di ni rdo rje rin chen ma de nyid pad+ma'i 'dab ma lta bur bzhag na gung mo pad+ma 'dra bar 'gyur te/_'dis ni sngags pas 'od dpag tu med pa'i dkyil 'khor byin gyis brlab par bya'o/_/pad+ma'i dngos grub rab 'thob byed/_/ces bya
[\[39a.6\]]ba la pad+mo ni bcom ldan 'das 'jig rten dbang phyug ste/_de'i dngos grub rab tu thob pa ni phyag rgya 'di bcings na rim gyis de'i dngos grub rab tu thob par 'gyur ro zhes bya ba'i don to/_/rdo rje thal mo bsdams nas ni/_/zhes bya ba ni de bcings pa ste/_de yang grags pa kho nar zad la sngags
[\[39a.7\]]pas de bcings nas gdon mi za bar grub pa'i dkyil 'khor byin gyis brlab par bya'o/_/de byin gyis brlab par bya ba ni/_/de ni gcig min du ma min/_/zhes bya ba la sogs pa'i rim gyis sa'i dkyil 'khor bsgoms la/_'di dag thams cad ni rnam par rtog pas bskyed pa tsam
[\[39b\]]
[\[39b.1\]]du zad do zhes khong du chud par byas nas/_lha gang dang gang gi gzugs kyis phyag rgya gang dang gang bcings na byin gyis rlob par bshad pa de dang de lta bur gyur nas phyag rgya de dang de bcings te thams cad du pad+mo'i sems pa ni bdag go zhes lhag par mos par byas la/_dkyil 'khor byin gyis
[\[39b.2\]]rlob pa'i sngags brjod de/_rlung gi dkyil 'khor nas brtsams te ri rab kyi rtse mo la thug gi bar du gcig dang du ma nas stong pa nyid kyi ye shes kyi rdo rje'i rang bzhin gyi bar du bsam par bya'o/_/gnas gang du dkyil 'khor bri bar bya ba der yang rdo rje'i rang bzhin du bsam par bya ste/_
[\[39b.3\]]'di ni dkyil 'khor byin gyis brlab pa yin no/_/byin gyis rlob par byed pa'i phyag rgya lnga po 'di dag ni byin gyis rlob pa'i sngags lnga po yin par blta bar bya'o/_/rdo rje chos ma la sogs pa bzhi'i phyag rgya ni bdag po'i phyag rgya yin du zin kyang sems dpa' rdo rje ma la sogs pa'i
[\[39b.4\]]gnas nyid du bri bar bya dgos te/_gang gi phyir mi bskyod pa la sogs pa rnams kyi rang gi rigs kyi phyag rgya bcom ldan 'das rnam par snang mdzad la 'khor du phul ba'i phyir ro/_/da ni 'gro ba 'dul bar gtogs pa'i dkyil 'khor rnams gdon pa'i sngags kyi phyag rgya ste/_
[\[39b.5\]]phyag rgya gang zhig bcings na dkyil 'khor ma lus par skyed par byed pa de bshad par bya'o/_/de yang dam tshig gi phyag rgya yin te/_de ma bshad par 'dir dam tshig ji ltar 'grub par 'gyur te/_de'i phyir chos kyi rdo rje bcings nas ni/_skad cig gis ni dam tshig 'grub/_/ces bya ba gsungs
[\[39b.6\]]pa yin no/_/'di skad ces ston to/_/'di phyag rgya gzhan bshad dgos pa ni ma yin gyi phyag rgya gang gis mi bskyod pa'i rigs su dkyil 'khor byin gyis rlob par byed pa de bzhin du phyag rgya de nyid kyi dkyil 'khor gdon par bya ste/_gang gi phyir bsod nams dang ye shes kyi tshogs gnyis kyis ni thams
[\[39b.7\]]cad phyag rgya 'grub par 'gyur ro/_/de yang bsod nams kyi rang bzhin zla ba'i dkyil 'khor yin la/_ye shes kyi rang bzhin ni rdo rje yin no/_/sems dpa' rdo rje ma de las ni 'tshang rgya bar 'gyur la/_de nas sems dpa' thams cad kyi sngags dang phyag rgya dang /_dkyil 'khor dang /_
[\[40a\]]
[\[40a.1\]]rig pa dang /_snying po rnams 'byung ste/_de bas na chos kyi rigs la gzhan ltar bya ba med de/_sems dpa' rdo rje ma de nyid la chos rdo rje ma zhes bshad pas/_chos kyi rdo rje bcings nas ni/_/skad cig gis ni dam tshig 'grub/_/ces bya ste/_chos kyi rigs la rdo rje ma yin pas na chos
[\[40a.2\]]kyi rdo rje zhes bya'o/_/da ni sngags bkod zin pa rnams kyi phyag rgya rnams ston te/_de la 'dir thog mar re zhig rnam par snang mdzad dgod pa'i phyag rgya bstan pa ni rdo rje bsdams nas zhes bya ba la sogs pa yin no/_/mdzub snyoms pas zhes bya ba ni mdzub mo gnyis rtse mo'i tshul du sbyar bar ston pa'o/_/sangs rgyas
[\[40a.3\]]dngos grub rab thob byed/_/ces bya ba ni 'di bcings pa'i 'bras bu dang las ston pa'o/_/gang du rdo rje dbyings las phyag rgya bcing ba dang /_dngos grub dang las su bshad pa gang yin pa'i phyag rgya de dag thams cad kyi phyag rgya bcings pa dang /_las rnams 'gres gcig gis ston pa ni/_de nas rab tu
[\[40a.4\]]bshad bya ba/_/'dir yongs su gzung ngo /_/de nas rab tu bshad bya ba/_/zhes pa la gang zhig ce na/_'gro ba 'dul ba'i phyag rgya'i sems dpa' thams cad zlos pa'i spyi ste/_de nas sems dpa' rnams kyi phyag rgya khyad par du bshad par bya'o zhes bya bar sbyar ro/_/rdo rje thal mo bsdams
[\[40a.5\]]nas kyang /_/zhes bya ba ni rdo rje thal mo bcings pa'o/_/ji lta bu zhe na/_de'i phyir gung mo mnyam bsnyams zhes bya ba ni gang gi gung mo mnyam zhing mngon du phyogs par byas pa de ni gung mo mnyam par bsnyams pa'i rdo rje thal mo ste de bcings pa'o/_/de bzhin du zhes bya ba 'dis sor mo lhag ma rnams
[\[40a.6\]]rdo rje lta bur bya'o zhes ston to/_/ci sor mo lhag ma rnams de bzhin du bzhag gam zhe na ma yin no/_/'o na ji ltar zhe na/_mthe'u chung mthe bo phye ba ni/_/zhes bya ba gsungs te/_gang gi mthe bo dang mthe'u chung so sor phral te 'dab ma bzhi pa'i tshul du phyi rol du byung bar byas pa de ni mthe'u chung mthe
[\[40a.7\]]bo phye ba ni zhes bya ba ste/_'di ni bcom ldan 'das 'gro ba 'dul ba dgod pa'i phyag rgya'o/_/de las zhes bya ba ni rdo rje thal mo'o/_/mthe bo gnyis bsnol te zhes bya ba ni gang gi mthe bo gnyis rdo rje bsdoms pa dang 'dra bar skyil mo krung gi tshul du byas pa de ni mthe bo
[\[40b\]]
[\[40b.1\]]gnyis bsnol ba'o/_/mdzub mo gnyis rtse sprad bkug pa'i gzugs zhes bya ba ni gang gi mdzub mo gnyis kyi rtse mo sprad la bkug pa'i dbyibs de ni mdzub mo bkug pa'i gzugs so/_/dbus kyi rdo rje spyi gtsug phud/_/ces bya ba ni gung mo'i sor mo gnyis rdo rje'i tshul du byas pa ni
[\[40b.2\]]gtsug phud du 'gyur te/_de nas spyi gtsug tu bzhag na/_gtsug phud sangs rgyas yin par bshad/_/ces bya ste gtsug phud sangs rgyas zhes bya ba'i phyag rgyar 'gyur ba ni rdo rje rin chen gyi gnas su phyag rgya de bcings na sangs rgyas zhes bya'o zhes bya'i dbang du byas pa'o/_/rdo rje bsdams
[\[40b.3\]]pa zhes bya ba la sogs pa la rdo rje bsdams pa dam du bcings la rdo rje bsdams pa'i mthe bo gnyis thad kar bzhag pa de las kyang khyad par du bya ba'i phyir mthe bo bsnyams te zhes bya ba smos so/_/bsnyams nas ji ltar gzhag par bya zhe na/_btud nas ni zhes bya ba smos te/_mthe bo gnyis
[\[40b.4\]]kyi rtser mdzub mo bkug pa dang rtse sprad par bya'o/_/de ltar bcings nas phyag rgya de ji ltar gzhag par bya zhe na/bkan nas zhes bya ba gsungs so/_/ci bye brag de tsam du zad dam/_'on te ma yin zhe na/_de'i phyir ting nge 'dzin du gzhag ces bya ba gsungs so/_/'di skad ston te/_rdo rje
[\[40b.5\]]dbyings kyi chos kyi dkyil 'khor du ting nge 'dzin gyi skyil mo krung gi steng du bkan la brkyang ste bzhag pas ji ltar gsungs pa de bzhin du 'dir yang de dang 'dra bar khong du chud par bya'o/_/ting nge 'dzin du gzhag ces bya ba 'dis ni 'od dpag tu med pa'i gnas su dgod pa'i phyag rgya'o/_/thal mo pad+mor
[\[40b.6\]]mnyam sbyar la/_/zhes bya ba la sogs pa la thal mo mnyam pa zhes bya ba 'dis ni rdo rje thal mo lta bur bya ba 'gog pa yin no/_/mnyam sbyar la zhes bya ba ni bcing ba'o/_/mdzub mo rdo rje bsnyams nas ni/_/zhes bya ba 'dis ni mdzub mo gnyis rdo rje lta bur sprod la btsir bar ston pa yin te/_de bas
[\[40b.7\]]na tshig 'dis ni thal mo cung zad khong stong du bya ba yin par shes so/_/mthe bo gnyis kyi ngos kyang phral zhing phye ste gzhag go/_/de lta bu'i phyag rgya 'di su zhig gi yin zhe na/_des pa'i dbang phyug ces bya ba ste/_gdon mi za bar grub pa'i gnas su dbang phyug tu gyur pa'i 'jig rten dbang phyug
[\[41a\]]
[\[41a.1\]]gi'o/_/'di skad ston te/_gang gdon mi za bar grub pa'i gnas na bzhugs pa'i 'jig rten dbang phyug de'i dgod pa'i phyag rgya ni 'di yin no zhes pa'o/_/da ni rdo rje sems dpa' la sogs pa'i gnas su sangs rgyas la sogs pa dgod pa'i phyag rgya ni/_rdo rje
[\[41a.2\]]bsdams pa bsdams nas ni/_/zhes bya ba la sogs pas ston te/_legs par bkan te zhes bya ba ni/_skyil mo krung gi steng du rdo rje bsdams pa bkan par bya'o zhes bya ba'i don to/_/de nas rdo rje bsdams pa bkan pa de las mthe bo gnyis bsgreng ba phan tshun gnyis sprad de gzhag par
[\[41a.3\]]bya zhing de las pad+mo'i 'dab ma lta bur bya ba 'di ni rdo rje sems dpa'i gnas kyi phyag rgya'o/_/'di'i ming ji skad du bya ba yin zhe na/_sangs rgyas pad+mo yin par bshad/_/ces bya ba gsungs te/_pad+mas nye bar mtshan pa'i rdo rje sems dpa'i gzugs yin pa'i phyir ro/_/mthe bo gnyis ni rdo rjer
[\[41a.4\]]mnyam/_/zhes bya ba la sogs pa ni rdo rje rgyal po'i gnas kyi phyag rgya ston te/_rang gi sngags las ji ltar 'byung ba'i tshul gyis phyag rgya bzhi char rdo rje bsdams pa gcig pus ston to/_/ji lta zhe na/_mthe bo gnyis ni rdo rje zhes bya ba ste/_rdo rje mthe bo gnyis gcig la gcig sprad nas rtse
[\[41a.5\]]mo'i tshul du byas pa'i rdo rje ni mthe bo rdo rjer 'gyur te 'di ni dang po'o/_/de las mdzub mo g.yas pa bkug pa ni lcags kyur 'gyur te/_'di ni lcags kyu'i phyag rgya ste gnyis pa'o/_/mdzub mo g.yon pa brkyang na ral gri'i phyag rgya ste 'di ni gsum pa'o/_/de ltar na 'dis ni/_mdzub mo lcags kyu
[\[41a.6\]]ral grir bya/_/zhes pa ston pa yin no/_/mthe'u chung gnyis ni so sor dbye/_/zhes bya ba 'dis ni cung zad tsam zhig dpral bar 'og nas ston to/_/gung mo srin lag pad+mor bya ba ni gung mo dang srin lag gi rtse mo pad+ma kha ma bye ba'i tshul du byas pa'i pad+mo'i phyag rgya gang yin pa de ni/_gung mo
[\[41a.7\]]srin lag pad+mor bya/_/zhes bya ba'i don to/_/de ltar na phyag rgya bzhi bstan pa yin te/_de dag ni rdo rje dang lcags kyu dang ral gri dang pad+mo zhes bya ba rnams so/_/thal mo mnyam par rab sbyar la/_/zhes bya ba la rab sbyar zhes bya ba ni bcing ba'o/_/gcus te zhes bya ba ni thal mo g.yon
[\[41b\]]
[\[41b.1\]]phyogs su drang ba ni bcu pa'o/_/mthe bo bkug nas ni zhes bya ba ni mthe bo bkug nas so/_/des ci zhig bya zhe na/_mdzub mos mdzub mo bzung nas su/_/'dren par byed pa zhes bya ba ste/_g.yas pa'i mdzub mos g.yon pa'i mdzub mo bzung la mda' gzhu 'dren pa'i tshul du drang bar gyis
[\[41b.2\]]shig ces bya ba'i don to/_/phyag rgya 'di ming ci skad ces bya zhe na/_/pad+mo mda' zhes bya ba 'dis ston te/_mnga' gang la pad+mas nye bar mtshon par byas pa de'i'o/_/'di ni rdo rje chags pa'i phyag rgya yin no/_/thal mo sbyar nas mnyam par bkan/_/zhes pa la sogs pa la yang thal mo mnyam par
[\[41b.3\]]bya ba ste/_de yang bkan te bzhag pa bcing ngo /_/ci zhig bya zhe na/_de'i phyir/_legs pa'i phyag rgya bcings nas ni/_/zhes bya ba ste/_rdo rje legs pa'i phyag rgya gang yin pa de ni legs pa'i phyag rgya ste/_rdo rje dbyings kyi dkyil 'khor las rdo rje bsdams pa'i mdzub mo gnyis bkug la/_
[\[41b.4\]]se gol brdeb pa'i tshul du byed pa'i phyag rgya gang yin pa de dang phyag rgya 'di 'dra bar bya ba'o/_/'di skad ston te/_thal mo sbyar ba bkan la mdzub mo gnyis bkug pa mthe bos mnan te/_se gol gtogs pa'i tshul du bya ba'o/_/'di'i ming ji skad du bya ba yin zhe na/_pad+mo legs pa yin par
[\[41b.5\]]grags/_/zhes bya ste legs so zhes bya bas nye bar mtshon pa'i pad+ma gang yin pa de ni pad+mo legs pa yin par grags shing bshad de/_'di ni rdo rje legs pa'i phyag rgya'o/_/thal mo mnyam par sbyar la mdzub mo gcig la gcig rtse sprad de pad+ma'i 'dab ma 'dra bar bkug la/_de nas mdzod pu'i
[\[41b.6\]]gnas su gzhag na gdong du gnas pa yin no/_/mthe'u chung phyal te zhes bya ba ni mthe'u chung gnyis gcig la gcig mi sbyar bar phye ste shin tu brkyang ba ni phral ba yin no/_/'di'i ming ji skad du bya ba yin zhe na/_pad+mo khro gnyer zhes gsungs pa yin no/_/sor mo thams cad dkyil 'khor
[\[41b.7\]]du/_/zhes bya ba ni shin tu brkyang ba'i don te/_pad+ma'i nyi ma'i phyag rgya'o/_/dpung pa spyi bor rab brkyang ba/_/zhes bya ba la dpung pa gnyis spyi bo'i thad kar gyen du brkyang na de lta bu ni pad+mo'i rgyal mtshan gyi rtser gyur pa yin no/_/pad+mo'i rin chen rgyal mtshan rtse/_/zhes bya ba ni phyag rgya'i ming
[\[42a\]]
[\[42a.1\]]ston pa yin no/_/rdo rje bsdams pa spyi bor bzhag_/ces bya ba la sogs pa la spyi bo ste mtshog ma'i gnas gtsug tor gyi sar brkyang ste/_rdo rje bsdams pa'i sor mo bcu char gyen du bstan te brkyang la sor mo'i rtse mo gang dang gang yin pa de dang de rnams mgo bo she dag tu
[\[42a.2\]]bsams la/_nyid kyi rang bzhin gyis gnas pa'i rang gi mgo bos bgad cing haha zhes shas cher bgad na nyid kyi kha dgod pa dang bcas na rdo rje bzhad pa'i phyag rgya kha bcu gcig pa zhes bya bar 'gyur ro/_ting 'dzin pad mo bcings nas ni/_/zhes bya ba la sogs pa la ting nge 'dzin pad+mo ni 'od
[\[42a.3\]]dpag tu med pa'i gnas su'o/_/mthe bo gnyis ni so sor gyed/_/ces bya ba la sogs pa ni bshad zin to/_/mthe bo de gnyis gcig la gcig lto sprad par bya ste/_de ltar na pad+mo sgrol ba'i phyag rgyar 'gyur ro/_/bcom ldan 'das rdo rje rnon po'i ni kho bo cag gis mthong ba'i glegs bam
[\[42a.4\]]rnams las ma rnyed do/_/mthe'u chung pad+mo zhes bya ba la sogs pa la rdo rje bsdams pa'i mthe'u chung gnyis pad+ma kha ma bye ba'i tshul du byas pa zhes bya ba 'di ni pad+ma chen po zhes bya ba'i phyag rgya'o/_/rdo rje bsdams pa de nyid kyi mthe bo gnyis gshibs nas rtse mo gyen du bstan la rtse mor byas pa
[\[42a.5\]]ni gnyis pa ste/_dbyig pa'i phyag rgya'o/_/mdzub mo'i rtse mo bkug ste phan tshun rtse sprad pa byas la/_kun nas 'khyil pa'i tshul du zlum por byas pa 'di ni gsum pa ste/_dung chen gyi phyag rgya'o/_/gung mo srin lag 'khor lor sbyar zhes bya ba ni rdo rje bsdams pa byas la lhag ma gung
[\[42a.6\]]mo dang srin lag gnyis rdo rje 'khor lo'i tshul du bstan par bya'o zhes bya ba'i don te/_'di ni rdo rje rgyu'i sngags las ji skad bshad pa'i phyag rgya bzhi bo yin no/_/rdo rje thal mo zhes bya ba la sogs pa la/_g.yas pa'i oM gyi nang du gzhug_/ces bya ba ni mthe bo g.yon pa nang du bcug la
[\[42a.7\]]mdzub mo g.yas pa bkug nas rang gi mthe bo dang gdong sprad pa ni oM gyi nang du gzhug pa zhes bya'o/_/g.yon pa'i mthe bo dang mdzub mo yang de bzhin du bzhag la bzlas pa byed pa'i tshul bya'o/_/sor mo lhag ma rnams gcig la gcig ma 'byar bar phral te rtse mo cung zad brkyang la rdo rje
[\[42b\]]
[\[42b.1\]]thal mo nyid ma phye ba 'di ni chu skyes zhes bya ste/_'di ni rdo rje smra ba'i gnas kyi phyag rgya'o/_/rdo rje thal mo mnyam sbyar la/_/zhes bya ba la sogs pa ni rdo rje thal mo bcings pa'o/_/g.yon dang g.yas nas zhes bya ba ni g.yas g.yon gyi ngos gnyis su rdo rje thal mo de nyid 'gying ba dang bcas
[\[42b.2\]]par bskor ba'i tshul du byas la spyi bor gzhag go/_/de nas yang bskor zhing drangs la ngos gang yang rung ba nas rdo rje thal mo de dbab par bya'o/_/de nas yang ngos gzhan nas slar bteg la ngos gcig tu dbab par bya zhing de bzhin du spyi bo'i bar du drang bar bya'o/_/'gying bcas ni sgeg
[\[42b.3\]]pa dang bcas pa'o/_/'di ni gar thabs pad+mo can zhes bya ba ste/_rdo rje las kyi gnas kyi phyag rgya'o/_/de bzhin zhes bya ba 'dis ni rdo rje thal mo ma bkrol bar ston to/_/rtse mo kha bye ba zhes bya ba ni rdo rje thal mo ma bkrol ba nyid du sor mo thams cad kyi rtse mo phral na sor mo thams cad kha bye ba yin no/_/de lta
[\[42b.4\]]bu'i rdo rje thal mo de bskor ba ni lag pa'i mthil gnyis rgyab sprad pa'o/_/de nas snying gar bzhag na pad+mos brtan par byed pa ste go cha'i phyag rgyar 'gyur ro zhes bya ba'i don to/_/gsang ba'i gnod sbyin zhes bya ba la sogs pa ni rdo rje dbyings kyi gsang ba'i dkyil 'khor gyi rdo rje gnod sbyin gyi
[\[42b.5\]]gnas su rdo rje thal mo'i rnam pas phyag rgya'i sbyor ba byas pa gang yin pa de ni gsang ba'i gnod sbyin gyi tshul du zhes bya ba de bzhin du byas la brkyang nas rdo rje thal mo snyim pa'i tshul du byas pa khar bzhag na pad+mo gnod sbyin ma'i phyag rgyar 'gyur ro/_/gsang ba'i gnod sbyin gyi phyag rgya de yang rdo rje
[\[42b.6\]]thal mo'i mdzub mo gnyis bkug ste rang gi mthe bo'i drung du bzhag la mthe bo gnyis kyang dbral bar bya ste/_'di ni gsang ba'i gnod sbyin gyi tshul de 'di yin no/_/rdo rje khu tshur zhes bya ba la sogs pa ni rdo rje khu tshur gyi phyag rgya las mdzub mo gnyis ji ltar gnas pa gung mo gnyis kyang
[\[42b.7\]]de bzhin du bya'o/_/lhag ma rnams ni go sla'o/_/'di rdo rje khu tshur gyi gnas kyi pad+mo'i khu tshur gyi phyag rgya'o/_/rdo rje dbyings kyi tshul gyis ni/_/zhes bya ba la sogs pa ni rdo rje dbyings kyi dkyil 'khor chen por sgeg mo la sogs pa'i dam tshig gi phyag rgya rdo rje bsdams pa'i mthe bo gnyis
[\[43a\]]
[\[43a.1\]]drang por sbyar bar bya ste/_'di ni rdo rje dbyings kyi tshul de las 'dir rdo rje thal mo las mthe bo gnyis bsnyams la/_rdo rje sgeg mo la sogs pa'i phyag rgyar sbyar bar bya'o/_/de ltar na rdo rje sgeg mo la sogs pa bzhi po rnams kyi ni rdo rje bsdams pa'i mthe bo brkyang ba las phyag rgyar 'gyur
[\[43a.2\]]gyi/_bdug pa la sogs pa rnams kyi ni rdo rje bsdams pa kho na las te/_rdo rje bsdams pa thur du gtugs/_/zhes bya ba la sogs pa gsungs pa'i phyir ro/_/de skad gsungs pa las ni 'di ltar shes par bya ste/_sgeg mo la sogs pa'i phyag rgya bzhi char yang der rdo rje bsdams pa'i mthe bo brkyang ba
[\[43a.3\]]las 'byung ba yin no/_/de bzhin du 'dir sgeg mo la sogs pa bzhi char gyi yang rdo rje thal mo'i mthe bo bsnyams pa las dam tshig gi phyag rgya rnams su sbyar bar bya'o/_/bdug pa la sogs pa ni rdo rje thal mo phye ba las yin par shes par bya ste/_'di dag ni rdo rje dbyings kyi tshul te/_mchod
[\[43a.4\]]pa'i mchog lha mo brgyad po thams cad kyis mchod pa'o/_/dam tshig mchog ni dam tshig gi phyag rgya ste/_dam tshig kyang de yin la mchog kyang de yin pa'i phyir ro/_/da ni sgo ba rnams kyi phyag rgya ston te/_de la re zhig sgo dang por ni bcom ldan 'das rta mgrin pad+ma lcags kyu yin la/_
[\[43a.5\]]de'i phyag rgya ni/_rdo rje bsdams pa dam byas la/_/zhes bya ba la sogs pas ston te/_rdo rje bsdams pa dam du bcings la/_mdzub mo gnyis ni mnyam sbyar nas/_/zhes bya ba la mnyam par sbyar bas na mnyam par sbyar te mdzub mo gnyis sbyar bar bya'o zhes bya ba'i don to/_/bkug
[\[43a.6\]]pa zhes bya ba la bkug pa ni tshigs par ma bcag pa'o/_/rtse mo sbyar ba'i zhes bya ba ni rtse mo dgug pa'o/_/'di ni rta gdong lta bu yin te/_de la mthe bo gnyis ni rna bar 'gyur la/_mthe'u chung zur du brkyang ba gnyis ni rje dar du gyur pa'i phyir ro/_/gang gis phyag rgya 'di'i sbyor ba dang /_
[\[43a.7\]]bdag nyid spyan ras gzigs dbang phyug gi gzugs su bskyed la ma rungs pa thams cad gdul ba'i phyir spyi bor rta gdong gi phyag rgya rmig pa gnyis 'phags te byung ba bzhag cing /_zhal rnam par 'gyur ba mche ba gtsigs pa/_zhal gdangs shing bskal pa'i me lce 'bar ba'i phreng ba kun du
[\[43b\]]
[\[43b.1\]]'khrugs pa/_'jig rten gsum po ri bo rnams dang bcas pa dang rgya mtshor bcas pa za bzhin pa lta bur bdag nyid bsam par bya'o/_/pad+mo thal mo mnyam sbyar la/_/zhes bya ba ni pad+ma kha ma bye ba lta bu'i thal mo sbyar la mdzub mo gnyis mdud par mdud pa ni zhes bya ba mdzub mo gnyis kyi gdong phan
[\[43b.2\]]tshun du sprad de mdud pa'i tshul gyis pad+mo kha ma bye ba lta bur bya ste/_'di ni bcom ldan 'das don yod zhags pa'i phyag rgya'o/_/da ni pad+mo'i lcags sgrog gi phyag rgya bstan par bya ba'i phyir mtheb mdzub lcags sgrog ces bya ba gsungs te/_pad+mo kha ma bye ba'i phyag rgya de nyid las mthe bo
[\[43b.3\]]gnyis dang mdzub mo gnyis gcig la gcig 'khyud par sbrel la lcags sgrog tu bya ba 'di ni pad+mo'i lcags sgrog gi phyag rgya ste/_ma rungs pa thams cad bcing ba la sbyar bar bya'o/_/pad+mo'i thal mo mnyam byas la/_/zhes bya ba ni pad+mo kha ma bye ba'i thal mo bya ba'o/_/mthe bo gnyis
[\[43b.4\]]bcug dam du btsir/_/zhes bya ba ni srin lag dang mthe'u chung gnyis kyi bar du mthe bo'i lto btsir bar bya ba'i don te/_'di ni pad+ma dbab pa'i phyag rgya'o/_/pad+mo'i khu tshur 'di bshad zin te/_de gnyis su byas la rdo rje dbyings las bsgyings bcas gsor ba zhes bya ba la sogs pa'i tshul gyi
[\[43b.5\]]phyag rgya rnams bstan par bya'o/_/bsgrub par bya'o zhes bya ba ni bcing bar bya ba'o/_/de bzhin gshegs pa thams cad kyi chos kyi rigs kyi dam tshig yin pas na de bzhin gshegs pa thams cad kyi chos kyi dam tshig ste/_dam tshig la sogs pa'i cho gar yongs su brtags pa yin pas na
[\[43b.6\]]rtog pa'o/_/rtog pa gzhan rnams las shin tu khyad par du 'phags pa'i phyir rgyal po yang yin la chen po yang yin pas na rtog pa'i rgyal po chen po ste/_de las 'gro ba thams cad 'dul ba la dbang du byed pa'i dkyil 'khor chen po'o/_/de kho na nyid bsdus pa'i rgya cher bshad pa
[\[43b.7\]]ko sa la'i rgyan las 'gro ba thams cad 'dul ba'i dkyil 'khor gyi 'grel pa'o//_//da ni de nas zhes bya ba la sogs pas pad+ma'i rigs kyi phyag rgya'i dkyil 'khor ston to/_/de nas zhes bya ba ni rjes thogs la ste phyag rgya chen po'i dkyil 'khor gyi rjes thogs la phyag
[\[44a\]]
[\[44a.1\]]rgya'i dkyil 'khor ston pa'o/_/yang zhes bya ba ni de bzhin gshegs pa'i rigs su rdo rje gzungs kyi dkyil 'khor la ltos pa'o/_/bdud bzhi bcom pas na bcom ldan 'das so/_/de bzhin gshegs pa thams cad ni dkyil 'khor pa'i sangs rgyas
[\[44a.2\]]dang byang chub sems dpa' rnams te/_sangs rgyas kyi yon tan nyid der byang chub sems dpa'i gzugs su sprul par mdzad pas de dag thams cad la de bzhin gshegs pa zhes bshad do/_/de bzhin gshegs pa thams cad kyi chos kyi rigs kyi gzungs ma yin pas na chos kyi gzungs te/_
[\[44a.3\]]gzungs zhes bya ba ni sngags kyi gzungs yin par gzung la/de dag gi dam tshig ni phyag rgya dang lha dang sngags dang /_rigs pa dang snying po rnams ni dam tshig ces bya bar gzung bar bya'o/_/de lta bu'i khyad par gyi dam tshig 'di/_bsam pa'i khyad par gang las byung /_/zhes pad+ma'i
[\[44a.4\]]bsgom pa las nges par skyes pa'i bsam pa'i khyad par de byin gyis brlab par bya ba'i phyir ting nge 'dzin gang pad+mo la dmigs pa'i ting nge 'dzin de la ni don dang mthun pa'i ming 'di skad du de bzhin gshegs pa thams cad kyi chos kyi gzungs kyi dam tshig 'byung ba'i byin gyi rlabs pad+ma
[\[44a.5\]]zhes bya ba'i ting nge 'dzin ces bya ste/_de bas na ming de skad ces bya ba'i ting nge 'dzin la snyoms par zhugs te/_nyid kyi dkyil 'khor byin gyis brlabs pa'i rig pa dam pa 'og nas bshad pa 'di gsungs so/_/ji ltar bcom ldan 'das kyis nyid kyi dkyil 'khor byin gyis rlob par byed
[\[44a.6\]]pa'i rig pa dam pa gsungs pa de bzhin du/_mi bskyod pa la sogs pa'i gnas na gnas pa'i phyag na rdo rje la sogs pa 'khor los sgyur ba bzhis kyang rang rang gi dkyil 'khor byin gyis brlab par bya ba'i phyir/_dkyil 'khor byin gyis rlob pa'i rig pa rnams gsungs pa yin no/_/'dir
[\[44a.7\]]'khor los sgyur ba gzhan la'ang phyag na rdo rje'i sgrar gsungs mod kyi/_'on kyang 'gro ba 'dul ba de nyid kyi gzugs yin par blta'o/_/da ni phyag na rdo rje'i sgrar gsungs pa de nyid 'jig rten dbang phyug yin par bstan pa'i phyir de nas bcom ldan 'das spyan ras gzigs kyi dbang pos zhes bya ba gsungs
[\[44b\]]
[\[44b.1\]]pa yin no/_/rang gi rigs kyi dam tshig gi phyag rgya'i dkyil 'khor zhes bya ba la sogs pa rang gi rigs ni pad+ma'i rigs so/_/dam tshig gi phyag rgya ni dam tshig 'dzin du 'jug pa'i phyag rgya yin pas dam tshig gi phyag rgya'o/_/de'i dkyil 'khor yin pas na rang gi rigs kyi dam tshig gi phyag rgya'i
[\[44b.2\]]dkyil 'khor te dkyil 'khor ni snying po la bya ste/_mar gyi snying po bzhin no/_/de 'dzin par byed pas na dkyil 'khor te maN+Da ni snying po la ni A da na ste len par byed pa'o/_/sems can rnams kyi snying po ni skyabs su 'gro ba dang /_byang chub tu sems bskyed pa dang /_bsod
[\[44b.3\]]nams dang ye shes kyi tshogs ni snying po yin te/_snying po de len pa la 'dzud pa zhes bya ba'i don to/_/de lta bu'i dkyil 'khor de gsungs pa ni bshad pa zhes bya ba'i don to/_/ji ltar gsungs she na/_de nas zhes bya ba la sogs pa gsungs te/_de nas zhes bya ba ni rjes thogs te dkyil
[\[44b.4\]]'khor chen po'i rjes thogs la'o/_/pad+ma'i rigs kyi phyag rgya'i dkyil 'khor du gtogs pa'i don gyi bya ba de ma bstan na 'byung bar mi 'gyur na/_de'i phyir rab tu bshad bya ba/_/zhes bya ba ste/_yang dag cing phyin ci ma log par rab tu phye zhing so sor gses te/_bstan par bya zhing
[\[44b.5\]]bshad par bya ba yin pas na rab tu bshad bya ba'o/_/ci zhig bshad ce na/_phyag rgya'i dkyil 'khor zhes gsungs pa'o/_/ji lta bu zhe na dam pa zhes bya ba ste don gyi mchog sgrub par byed pa'i phyir ro/_/ji lta bu zhe na/_rdo rje dbyings dang 'dra ba la ste rdo rje dbyings dang mtshungs pa'o/_/ming ji skad
[\[44b.6\]]ces bya zhe na/_pad+mo'i gsang ba zhes bshad do zhes bya ba ste/_pad+ma'i rigs kyi gsang ba yin pas na pad+mo'i gsang ba ste/_gsang bar grags pa'o/_/dkyil 'khor de ji ltar thig gdab par bya zhe na/_dkyil 'khor chen po'i tshul du ni/_/zhes bya ba gsungs te/_dkyil 'khor chen po ni
[\[44b.7\]]'dir 'gro ba 'dul ba'i dkyil 'khor ro/_/dkyil 'khor chen po de sbyor ba gang dang /_ting nge 'dzin gang dang dbyibs gang gis thig 'debs par byed pa'i sbyong ba de nyid dang /_ting nge 'dzin de nyid dang dbyibs de nyid kyis 'dir yang thig gdab par bya'o/_/de zhes bya ba ni dkyil 'khor
[\[45a\]]
[\[45a.1\]]chen po'i'o/_/dbus zhes bya ba ni rnam par snang mdzad kyi gnas su'o/_/pad+mo bzang po ni pad+ma mchog ste pad+mo'i gtso bo'o/_/rdo rje dbyings kyi dbang mo bri/_/zhes bya ba ni mchod rten khri la legs par zhugs par bri bar bya'o zhes bya ba'i don to/_/mchod rten
[\[45a.2\]]khri la legs 'dug pa/_/rdo rje dbyings kyi dbang mor bshad/_/ces gsungs pa'i phyir ro/_/de'i zhes bya ba ni rdo rje dbyings kyi dbang mo'i'o/_/phyogs rnams thams cad du zhes bya ba ni phyogs bzhi char du'o/_/dam tshig rnams ni phyag rgya thams cad do/_/de rnams kyi mchog ni sems
[\[45a.3\]]dpa' rdo rje ma la sogs pa'i rigs kyi yum rnams so/_/lhag ma bzhin zhes bya ba ni dkyil 'khor chen po bzhin du'o/_/rang gi rig pa rnams ldan par/_/zhes bya ba ni rang gi rig pa rnams kyis dgod par bya'o zhes bya ba'i don to/_/chos kyi rdo rje la sogs pa/_/zhes bya ba la chos kyi rdo rje ma
[\[45a.4\]]zhes smos pas/_sems dpa' rdo rje nyid yin par ston par shes par bya ste/_'di nyid dkyil 'khor 'dir dam tshig gi phyag rgya yin par blta bar bya'o/_/de la zhes bya ba ni gsang ba'i dkyil 'khor der ro/_/de dag ces bya ba ni gsang ba'i phyag rgya de rnams kyi'o/_/phyag rgya ni 'di rnams
[\[45a.5\]]yin no zhes bya ba ni phyag rgya rnams kyi dgod pa'i snying po la phyag rgya'i sgrar gsung te/_rig pa de dag nyid las phyag rgya rnams 'byung bas tha mi dad pa yin pa'i phyir ro/_/sems dpa' rdo rje ma la sogs pa'i rig pa bstan zin nas/_sna tshogs gzugs zhes bya ba la sogs pa ni
[\[45a.6\]]mi bskyod pa la sogs pa'i dkyil 'khor gyi rig pa ston par byed pa yin no/_/rdo rje shugs ni dam tshig las mi 'da' ba'i sngags te/_srad bu la sogs pa las rgal kyang ri mo'am thig yid kyis gyen du btegs la sngags pa 'og nas 'dzul na nyes par mi 'gyur ba ni yid kyi phyag rgya dang
[\[45a.7\]]bcas par bshad zin to/_/des/_rdo rje shugs kyis rgal na ni/_/zhes bya ba ste/_sngags dang phyag rgya'i cho gas brgal nas mi bskyod pa'i dkyil 'khor du 'gro ba ste/_dkyil 'khor gyi phyi rol du 'gro ba ni ma yin no zhes bya ba'i don to/_/sna tshogs ni gzugs thams cad yang
[\[45b\]]
[\[45b.1\]]dag par ston pa'i ting nge 'dzin la bzhugs pa'i bcom ldan 'das 'jig rten dbang phyug go/_/de'i mchog dkyil 'khor ni dkyil 'khor dbus ma'o/_/de'i dbus su zhes bya ba ni dbus ma'i gnas su'o/_/pad+mos bskor ba'i pad+mo bri bar bya/_/zhes bya ba 'di ni 'di skad ston te/_
[\[45b.2\]]dkyil 'khor dbus ma'i dbus su pad+ma gtso bo bris la/_yang pad+ma chung ngu rnams kyis yongs su bskor la kun nas zlum po'i tshul du gnas par bri'o/_/de'i zhes bya ba ni pad+ma'i dkyil 'khor gyi logs rnams su'o/_/thams cad du zhes bya ba ni phyogs bzhi char du'o/_/pad+ma'i phyag rgya
[\[45b.3\]]nyid gnas pa zhes bya ba ni pad+mo'i gdan no/_/pad+mo'i mtshan ma bri bar bya/_/zhes bya ba ni pad+mo'i mtshan ma gang la yod pa de dag ni pad+ma'i mtshan ma ste/_rdo rje la sogs pa'i phyag rgya pad+ma la gnas par sngar ma bshad du zin kyang /_don gyis na mtshan ma thams cad kyang pad+ma'i steng du gyis shig ces
[\[45b.4\]]bya ba'i don to/_/de ltar gang zhig bri bar bya zhe na/_phyag rgya rnams so/_/su zhig gi zhe na/_bde gshegs nyid kyi ste/_byang chub sems dpa' rnams kyi zhes bya ba'i don to/_/'di dag ni bde bar gshegs pa'i bdag nyid yin pas na bde gshegs nyid kyi zhes bya ste/_de'i thugs kyi ngo bo
[\[45b.5\]]nyid yin pa'am/_/yang na de'i sras su gyur pa yin pa'i phyir ro/_de yang /_/yan lag yan lag las byung zhing /_/snying las kyang ni khyod skyes pas/_/bu yi ming ni bdag nyid de/_/khyod ni ston brgyar 'tsho bar shog_/ces rig las ji skad bshad pa lta bu ste/_/de bas na bde gshegs nyid
[\[45b.6\]]ces bshad pa yin no/_/de bzhin zhes bya ba ni mi bskyod pa'i dkyil 'khor du gtso ba'i phyag rgya ji ltar bris pa de bzhin du 'dir yang bya bar ston pa'o/_/dkyil 'khor gnyis bar yang zhes bya ba ni mi bskyod pa'i dkyil 'khor la ltos na/_rin chen 'byung ldan gyi dkyil 'khor gnyis par
[\[45b.7\]]'gyur bas na dkyil 'khor gnyis pa der ro/_/phyag rgya de rnams kyi ming ji skad du bya ba yin zhe na/sangs rgyas dbang bskur bri bar bya/_/zhes bya ba ste/_sangs rgyas ni 'od dpag tu med pa dbang bskur ba'i gnas ni gnas gang yin pa de la ni sangs rgyas dbang bskur ba zhes bshad do/_
[\[46a\]]
[\[46a.1\]]de med na yang de ji lta bu zhe na/_gtsug phud dbus su chu skyes che/_/zhes bya ba gsungs te/_spyan ras gzigs dbang phyug gi ral pa'i thor tshugs bris la/_de'i dbus su 'od dpag tu med pa'i gdan pad+ma bri'o zhes bya ba'i don to/_/de'i zhes bya ba ni chu skyes chen
[\[46a.2\]]po'i ste phyi'i dkyil 'khor gnyis pa'i'o/_/phyogs rnams thams cad du zhes bya ba ni phyogs bzhi char du yang ngo /_/ltag 'og go rims ji bzhin du/_/zhes bya ba ltag 'og ces smos pas ni de kho na nyid phyin ci ma log par ston to/_/go rims ji bzhin du zhes bya ba ni rim bzhin pa'i
[\[46a.3\]]rnam pa ste/_go rims gang dang gang gis dkyil 'khor gdon par mdzad pa de bzhin du dkyil 'khor bri bar bya ba'o/_/pad+mo'i mtshan ma dang bcas pas na pad+mo'i mtshan ma dang ldan pa'o/_/dam tshig mchog ces bya ba ni dam tshig gi phyag rgya rnams te/_mchog ni dbang bskur ba'i
[\[46a.4\]]dkyil 'khor gyi nang du chud pa nyid du dgod cing bri bar bya ba'o/_/'dir yang rig pa dang po ni bdag po'i gnas kyi yin te/_lhag ma rnams ni go rims ji lta ba bzhin du shes par bya'o/_/chos kyi dkyil 'khor ni dkyil 'khor gsum pa ste/_de'i dbus su zhes bya ba ni de'i
[\[46a.5\]]dbus ma'i dkyil 'khor du'o/_/pad+mo bzang mo yin pas na pad+mo mdzes pa pad+mo mdzes pa'i gdan de la ci zhig bri bar bya zhe na/_pad+ma zhes bya ba gsungs te 'jig rten dbang phyug gi gnas su spyan bri bar bya'o/_/'jam dpal gyi gnas su ral gri/_/rdo rje rgyu'i gnas su phyag rgya bzhi/_
[\[46a.6\]]rig pa las ji skad bshad pa bzhin du bri bar bya ste pad+ma gcig bris la/_de'i 'dab ma bzhi la pad+ma dang /_dur dang /_'khor lo dang /_dbyig pa zhes bya ba dgod par bya'o/_/rdo rje rgyal po'i gnas su yang sna tshogs pa'i rig pa las 'byung ba'i phyag rgya bzhi 'di bzhin du bri bar bya'o/_/_
[\[46a.7\]]rdo rje smra ba'i gnas su ni lce'o/_/pad+mo'i dbus su pad+mo bri/_/zhes bya ba la/_gdon mi za bar grub pa'i gnas su pad+ma bris la de'i dbus su 'bar ba'i phreng ba kun du 'khrigs pas bskor ba'i pad+ma bri'o/_/gar gyi dbang phyug gi gnas su lag pa gnyis gar byed par bri'o/_/de
[\[46b\]]
[\[46b.1\]]nas go cha dang mche ba dang khu tshur bri bar bya'o/_/sgeg mo la sogs pa yang go rims ji lta ba bzhin du rdo rje dang rin po che'i phreng ba dang /_pi wang dang gar gyi lag pa gnyis bri bar bya'o/_/bdug pa la sogs pa rnams kyi spos snod dang /_me tog gi za ma tog dang /_mar me'i sdong bu
[\[46b.2\]]dang /_dri'i snod rnams bri bar bya'o/_/sangs rgyas mchod pa zhes gtso bor smos su zin kyang /_sgeg mo la sogs pa ni 'dir byang chub sems dpa' rnams la yang mchod pa byed par blta bar bya'o/_/rdo rje lcags kyu la sogs pa thams cad kyang pad+ma la gnas shing pad+mas mtshan
[\[46b.3\]]pa ji lta ba bzhin du bri ba bya'o/_/btsud de zhes bya ba ni rdo rje dbyings las gsungs pa'i cho ga 'gro ba 'dul ba las ras dkar po zhes bya ba la sogs pa gsungs pa ste/_ras rkyang pas gdong g.yogs nas dkyil 'khor du bcug la 'di skad ces brjod par bya'o/_/khyod kyi gsang ba 'di su la yang ma
[\[46b.4\]]smra shig ces bya ba ni gsang ba spel bar mi bya'o zhes bya ba'i don te/_gang gi phyir sngags kyi rgyud rnams gsang ba nyid stobs can yin pa'i phyir ro/_/khyod sems can dmyal bar ltung ba re zhes bya ba ni bcom ldan 'das kyis gsang ba spel ba dgag pa mdzad pa ste de las 'das par gyur
[\[46b.5\]]na/_'di nas shi 'phos nas dmyal bar ltung ba dang /_tshe 'di nyid la yang khams mi mnyam pa la sogs pa'i sdug bsngal rnam pa mang po myang bar 'gyur ro zhes ston pa yin no/_/dang por mna'i snying po byin la de'i 'og tu bcug ste/_khyod kyi mig lam du ci zhig snang zhes dri bar bya'o/_/_
[\[46b.6\]]brlab po zhes bya ba ni snang ba dang rjes su mthun par de la dngos grub kyi lung sbyin par bya ste/_khyod kyi che ge mo zhes bya ba 'grub par snang gi 'di la khyod kyis mngon par brtson par bya'i/_/gzhan du ma yin no zhes 'di tsam gyi tshig la bsgo ba ni bslab pa yin no/_/de ltar de'i dngos
[\[46b.7\]]grub shes par byas nas ji lta ba bzhin du gdong g.yogs pa bkrol te zhes bya ba ni/_rdo rje sems dpa' deng khyod kyis/_/zhes bya ba la sogs pas so/_/snod ji lta ba bzhin du ye shes bskyed de zhes bya ba ni dngos grub dang rjes su mthun pa'i rnal 'byor gyi gnas rnams te/_rdo rje dbyings las
[\[47a\]]
[\[47a.1\]]don grub pa dang /_rdzu 'phrul gyi ye shes kyi dngos grub la sogs ji skad bshad pa rnams so/_/phyag rgya'i ye shes bslab par bya/_/zhes bya ba ni dam tshig gi phyag rgya rnams bcing bar bya'o zhes bya ba'i don to/_/rdo rje dbyings la sogs pa dkyil 'khor thams cad
[\[47a.2\]]du zhes bya ba ni de bzhin gshegs pa'i rigs dang /_rdo rje'i rigs las ji skad bshad pa dang /_'og nas rin po che'i rigs kyi dkyil 'khor la yang snod ji lta ba bzhin du phyag rgya'i ye shes bslab par bya'o zhes bya ba ste/_khyod kyi mig lam du ji ltar snang zhes bya ba la sogs pa snga ma
[\[47a.3\]]bzhin du dris la/_gang gis ji ltar mthong ba de de lta bu'i dngos grub kyi snod yin no/_/phyag rgya'i ye shes bslab pa zhes bya ba la phyag rgya ste/_phal cher ni phyag rgya chen po dang /_dam tshig gi phyag rgya dang /_las kyi phyag rgya dang chos kyi phyag rgya la bya'o/_/la lar ni mig gi
[\[47a.4\]]phyag rgya dang /_so dang mchu'i phyag rgya rnams kyang gzung bar bya ste/_de rnams kyi ye shes bslab par bya zhing /_yang dag par lung sbyin par bya'o/_/brtag par bya'o zhes bya ba ni mig lam du snang ba'i mtshan nyid las skal ba ji lta ba bzhin du brtag pa ste/_snod ji lta ba bzhin du ye
[\[47a.5\]]shes bskyed par bya'o zhes ji skad gsungs pa lta bu'o/_/da ni/_spyan ras gzigs dbang sems dpa' che/_/zhes bya ba la sogs pas ston te/_/spyan ras gzigs dbang zhes bya ba ni spyi'o/_/sems dpa' che ni 'khor los sgyur ba'o/_/ji lta bu zhe na/_sna tshogs gzugs su
[\[47a.6\]]zhes bya ba ste/_gzugs thams cad yang dag par ston pa'i ting nge 'dzin la gnas pa'o/_/bdag ces bya ba ni bdag nyid do/_/bdag kyang gal te gzhan la phan par 'dod pas de ltar bsgom mo zhe na/_smras pa ma yin no/_/'o na ji lta zhe na/_rang nyid bsgoms nas phyag rgya chen po yi/_/zhes
[\[47a.7\]]bya ba'o/_/phyag rgya chen po de ltar bsgoms pas ci zhig 'thob ce na/_mchog gi dngos grub thob par 'gyur/_/zhes bya ba ste/_mchog gi dngos grub ni 'jig rten las 'das pa thob pa la sogs pa'i mtshan nyid can no/_/phyag rgya chen po smos pas ni phyag rgya bzhi char yang yin mod kyi/_phyag rgya
[\[47b\]]
[\[47b.1\]]chen po gtso bor bstan pa'i phyir te/_rigs 'di ni byang chub kyi sems kyi rang bzhin yin pas na/_phyag rgya chen po de gtso bor gyur pas 'dir gnas par bya dgos pa'i phyir ro/_/da ni/_sangs rgyas dbang gi dam tshig ni/_/zhes bya ba la sogs sangs rgyas dbang gi gnas kyi dngos grub pa ston te/_
[\[47b.2\]]sangs rgyas de bcom ldan 'das snang ba mtha' yas kyi dbang bskur ba gang yin pa de ni sangs rgyas dbang gi'o/_/dam tshig ces smos pa ni phyag rgya bzhi'i rnal 'byor yang yin mod kyi/_rin po che'i rigs ni dbang bskur ba'i dam tshig dang 'brel bas na gtsor bstan pa'i phyir dam tshig ces smos
[\[47b.3\]]pa yin no/_/mnyam par gzhag pas zhes bya ba 'di ni 'di skad ston te/_mnyam par 'jog pa la gnas pa nyid 'grub par 'gyur gyi/_g.yengs pa ni ma yin no zhes pa'o/_/brtan byas te zhes bya ba ni shin tu bsgoms pa byas pa'o/_/bdag nyid nyid kyis bsgoms na ni/_/de ltar ting
[\[47b.4\]]nge 'dzin la gnas pa yang bdag rang nyid kyis mngon par 'dod pa'i lha'i gzugs su bsgoms pas so/_/dngos grub mchog ni thob par 'gyur/_/zhes bya ba ni sangs rgyas dang /_byang chub sems dpa'i mtshan nyid can gyi dngos grub 'thob par 'gyur ba'o/_/da ni/_pad+mo pad+mo sems
[\[47b.5\]]dpa' cher/_/zhes bya ba la sogs pas 'od dpag tu med pa'i gnas kyi chos kyi phyag rgya gtso bor gyur pa'i dngos grub ston te/_pad+mo la pad+mo yod pas pad+mo'i pad+mo ste/_tshangs pa'i pad+mo la 'jig rten dbang phyug gi gdan gyi pad+mo ni pad+mo'i pad+mo'o/_/sems dpa' che ni 'jig rten dbang
[\[47b.6\]]phyug go/_/bdag rang nyid ces bya ba ni 'jig rten pa'i spyi'i tshig gis bdag ces bya ba ni byed pa po'i tshul la zer la rang nyid ces bya ba 'dis ni bdag nyid ces bya ba'i tshul du bstan pa yin no/_/bsgoms pa ni goms par bya ba'o/_/ci ltar rung ba bsgoms pas kyang thob par
[\[47b.7\]]'gyur ram zhe na/_smras pa ma yin te/_mnyam par gzhag ces gsungs so/_/de ltar bsgoms pas ci zhig thob ce na/_dam pa'i dngos grub ces bya ba gsungs so/_/'og nas bshad pa'i snying pos ni chos kyi phyag rgya gtso bor gyur pa ston la/_chos kyi ting nge 'dzin ces bya ba
[\[48a\]]
[\[48a.1\]]'dis ni dngos grub ni chos bsgoms pa la rag lus par ston to/_/da ni rang byung zhes bya ba la sogs pas las kyi rigs kyi dngos grub ston te/_rang byung zhes bya ba 'di phyag rgya bzhi char du yod du zin kyang /_rang byung zhes pa 'dis dbus na bzhugs
[\[48a.2\]]pa'i lha de dang 'brel pa'i las kyi phyag rgya yin no zhes ston pa yin no/_/gdon mi za bar grub pa ston pa yang yin la/_'jig rten dbang phyug gi gzugs su yang bzhugs pas na gdon mi za ba'i dbang phyug ces bya ste/_gdon mi za ba'i dbang phyug ces bya ba ni bar gyi tshig mi mngon par
[\[48a.3\]]byas pa yin no/_/de'i rang bzhin ni de'i ngo bo nyid do/_/las kyi phyag rgya zhes bya ba ni rigs dang 'brel pas na las kyi phyag rgya gtso bor bstan pa yin te/_gdon mi za ba'i dbang phyug de'i las kyi phyag rgya bsgrub par bya'o/_/ji ltar bsgrub par bya zhe na/_cho ga bzhin du'o/_/'dir cho ga gang zhig yin zhe
[\[48a.4\]]na/_rnal 'byor gyi rgyud las gsungs pa'i dam tshig la sogs pa thob nas phra mo bsgom pa goms par bya zhing /_sngon du bsnyen pa zla ba'am/_zla ba bzhi'am/_lo gcig gi bar du dus bzhir byas nas/_mthar mtshan thog thag bsgom par bya ba 'di ni cho ga'o/_/de ltar na cho ga 'dis bsgrubs
[\[48a.5\]]na/_dngos grub thob par 'gyur ro/_/dus ji srid gcig gis she na/_myur du zhes bya ba gsungs te/_gang gi phyir dngos grub dam pa yang lo gcig gis 'thob pa'i phyir ro/_/ji lta bu'i dngos grub 'thob ce na/_mchog ces bya ba gsungs te dam pa zhes bya ba'i don to/_/de ltar dngos
[\[48a.6\]]grub mchog bstan nas/_da ni/_kha'i nang du dbyig bcug ste/_/zhes bya ba la sogs pa don gyi dngos grub ston te/_dbyig ni pa ne la sogs pa dpe las blugs pa ste/_de khar bcug nas bsgom par bya'o/_/sna tshogs dbang phyug phyag rgya che/_/zhes bya ba ni sna tshogs dbang phyug ni gzugs
[\[48a.7\]]thams cad pa'i ting nge 'dzin la gnas pa'i 'jig rten dbang phyug ste/_de'i phyag rgya chen po'o/_/bdag nyid nyid kyis zhes bya ba 'di ni 'jig rten pa'i tshig yin te/_dper na 'ga' zhig khyod bdag rang nyid 'ongs sam zhes zer ba lta bu'o/_/bsgoms na zhes bya ba ni goms par bya ba'o/_/_
[\[48b\]]
[\[48b.1\]]gcig tu gyur pas stong du 'gyur/_/zhes bya ba ni dbyig gcig las kyang stong du 'gyur ro zhes bya ba'i don to/_/da ni/_gser srang brgyad cha blangs nas ni/_/zhes bya ba la sogs pas rin chen 'byung ldan gyi gnas kyi dngos grub ston te/_gser srang gcig ni 'ol ma se sum cu rtsa gnyis
[\[48b.2\]]so/_/da ni/_dam tshig mchog ni rab brtan par/_/zhes bya ba ste/_dam tshig mchog ni phyag rgya'i bar du mi 'chor bar brtan par bzung ste bsgom par bya'o/_/bdag nyid nyid kyis bsgoms na ni/_/zhes bya ba ni 'jig rten dbang phyug gi gzugs su bsgom pa'o/_/gcig tu gyur las stong du 'gyur/_/_
[\[48b.3\]]zhes bya ba ni stong 'gyur du 'gyur ro zhes bya ba'i don to/_/da ni/_mu tig 'bras bu khar bcug la/_/zhes bya ba la sogs pas chos kyi rigs kyi sgo nas dngos grub ston te/_'di ni go sla'o/_/de nas gzhan yang /_las kyi phyag rgya lag gnyis kyis/_/zhes bya ba la sogs pas
[\[48b.4\]]las kyi rigs kyi sgo nas ston te/_las kyi rigs ni rigs thams cad las dbang byed pas rin chen thams cad ces bya ba gsungs te/_rin chen thams cad ces bya ba ni gang snyed pa gzung ngo /_/ji ltar gzung zhe na/_las kyi phyag rgya rnams/_/lhag ma rnams ni go sla'o/_/de nas gzhan yang /_sna
[\[48b.5\]]tshogs dbang phyug phyag rgya che/_/zhes bya ba la sogs pas rjes su dga' bar bya ba'i ye shes ston te/_sna tshogs dbang phyug phyag rgya che/_/bdag nyid nyid kyis bsgoms na ni/_/zhes bya ba la sna tshogs gzugs kyi ting nge 'dzin la gnas pa'i 'jig rten dbang phyug gi sku'i phyag rgyar bdag
[\[48b.6\]]nyid bsgom pa'o/_/pad+mo blangs te mdun gnas pa/_/zhes bya ba ni 'di dga' bar byed pa'i dbang du byas pa yin pa'i phyir pad+ma dmar po la bya'i pad+ma dkar po ni ma yin no/_/gang yin des ni de mgur byed/_/ces bya ba ni de rjes su chags par 'gyur ba'o/_/da ni/_dam tshig chen po'i
[\[48b.7\]]phyag rgya yis/_/zhes bya ba la sogs pas rin po che'i rigs kyi dbang du byas nas ston te/_de gang gis gzung zhe na/_dam tshig chen po'i phyag rgya zhes bya ba gsungs te/_rin chen 'byung ldan gyi gnas kyi dam tshig gi phyag rgya gang yin pa de ni dam tshig chen po'i phyag rgyar
[\[49a\]]
[\[49a.1\]]gsungs so/_/bdag nyid nyid kyis bsgoms na ni/_/zhes bya ba ni/rin chen 'byung ldan gyi gnas kyi 'jig rten dbang phyug gi gzugs gang yin pa de bsgoms na zhes bya ba'o/_/bud med thams cad dga' bar 'gyur/_/zhes bya ba ni phyag rgya thams cad ni bud med do/_/_
[\[49a.2\]]bdag nyid nyid kyis bsgoms nas kyang /_/zhes bya ba la sogs pas ni chos kyi rigs kyi nye bar bstan par mdzad pa'o/_/ji lta ba de ltar zhes bya ba ni phyag rgya bcing ba'am/_gzhan du bdag gis 'jig rten dbang phyug gi gzugs su bdag rang nyid bsgom zhing rdo rje blta bas lta ba'o/_/rdo rje lta bas
[\[49a.3\]]bltas zhes bya ba ni kun du chags pa'i dga' bas mig rab tu gdangs pa des bltas na 'jig rten thams cad chags par 'gyur ro/_/gdon mi za bar grub pa'i gnas kyi las kyi phyag rgya gang yin pa de'i yang tshul gyis zhes bya ba lag pa mi 'jigs pa'i rnam pas so/_/cho ga bzhin du zhes bya ba ni byin
[\[49a.4\]]gyis brlab pa dang dbang bskur ba dang /_rdo rje phra mo bsgom pa la sogs pa'o/_/lag pa gnyis kyis bskor na ni/_/zhes bya ba ni rdo rje gar gyi tshul gyis bskor ba ste/_dang po mi 'jigs pa sbyin pa'i tshul du bzhag la/_de'i 'og tu bskor ba ste/_'dis kyang phyag rgya'i bud med thams cad dga'
[\[49a.5\]]bar bya'o/_/de ltar dga' bar bya ba'i dngos grub bstan nas/_da ni ma lus dbang po'i zhes bya ba la sogs pas mngon spyod kyi dngos grub ston te gang gi mdun du zhes bya ba ni gang la dmigs te las de bya ba'i'o/_/pad+ma bcad na zhes bya ba ni sdong bu las dpog pa ni bcad pa'o/_/sdong bu med pa zhig
[\[49a.6\]]yin na ni gtub pa'o/_/'chi 'gyur skad cig gis zhes bya ba ni dran pa med par brgyal bar byas pa'o/_/pad+ma brtan bzung yang dag par/_/zhes bya ba ni mi 'khrul par bya ba'i phyir brtan par gzung ba'o/_/yang dag par zhes bya ba ni cho ga ste bdag la byin gyis brlab pa la sogs pa yang
[\[49a.7\]]dag par rdzogs par bya'o zhes bya ba'i don to/_/dam tshig mchog ni de nyid kyis/_/zhes bya ba ni gang gis pad+ma de 'dzin pa de nyid kyis btogs par bya ba'i don te/_btogs pa ni brdab pa ste zegs par bya'o/_/rab tu brtan pa ni shin tu phye mar brlag pa'o/_/gang gi ming zhes
[\[49b\]]
[\[49b.1\]]bya ba ni gang la dmigs nas 'di bya ba de'i ming nas smos pa'o/_/de'i 'jig par 'gyur zhes bya ba ni 'chi bar 'gyur ro zhes bya ba'i don to/_/ting 'dzin phyag rgya bcings pa la/_/zhes bya ba ni bcing ba'o/_/pad+mo bzung ba ji bzhin du/_/zhes bya ba ni 'di skad ston te/_'dir ni yang chos kyi phyag rgya
[\[49b.2\]]gtso bor gzung gi ting nge 'dzin gyi phyag rgya'am las kyi phyag rgya gang yin pa la ni 'dir 'bad dgos pa ma yin no/_/lhag ma rnams ni go sla'o/_/gang la khros pas btogs bya bas/_/zhes bya ba ni gang gi ming nas smos te khros nas brdab cing zegs par bya'o zhes bya ba'i don to/_/de
[\[49b.3\]]yi srog ni 'jig par 'gyur/_/zhes bya ba ni srog dang 'bral ba zhes bya ba'i don te 'chi bar 'gyur zhes bya ba'i bar du'o/_/'dir 'chi ba'i dbang du byas pas yin mod kyi brgyal bar byas pa ste nga rgyal can tshar gcad par bya ba'i phyir lha chen po dang 'dra bar 'dod na slar yang srog sbyin par
[\[49b.4\]]bya'o/_/dam tshig gi phyag rgyar gtogs pa'i phyag rgya chen por bdag nyid bsgoms pa'i dngos grub rnams bshad zin to/_/da ni dam tshig gi phyag rgya'i gzugs su bdag nyid bsgoms pas 'grub par 'gyur ba bstan pa'i phyir de nas chos kyi dam tshig gi gsang ba'i phyag
[\[49b.5\]]rgya'i ye shes ni 'di yin no zhes bya ba la sogs pa'i gzhung gsungs pa yin te/_de nas zhes bya ba ni bdag nyid phyag rgya chen por bsgoms pa'i dngos grub kyi rjes thogs la'o/_/chos zhes bya ba ni chos kyi rigs kyi dam tshig gi phyag rgya rnams kyi gsang ba'i ye shes bshad
[\[49b.6\]]pa'o/_/gsang ba zhes bya ba ni gnas gsang ba'i ngo bo nyid yin pa'i phyir gsang ba ste sbas pa gang yin pa'o/_/de yang sbas pa ni tshig gang /_tshig gzhan pa la don gzhan pa de la 'jig rten na sbas pa zhes zer te/_gsang ba de nyid kyi ye shes yin pas na chos kyi dam tshig gi gsang
[\[49b.7\]]ba'i phyag rgya'i ye shes so/_/pad+mo la ni bud med bsam/_/zhes bya ba la sogs pa la pad+ma ni stan du gyur pa'o/_/bud med ni phyag rgya rnams kyi'o/_/bsam zhes bya ba ni sems kyis bsgom pa ste/_phyag rgya'i dkyil 'khor gyi dbang du byas pa yin pas na bud med ces bya ba ni 'dir
[\[50a\]]
[\[50a.1\]]phyag rgya yin par gzung ngo /_/de'i steng bdag nyid rdo rjer bsgyur/_/zhes bya ba ni stan du gyur pa'i pad+ma de'i steng du bdag nyid rdo rje pad+mar bsam pa'o/_/pad+mo pad mchog ces bya ba ni 'gro ba 'dul ba'i 'jig rten dbang phyug gi gnas kyi phyag rgya gang yin pa de ni thams cad kyi
[\[50a.2\]]gtso bo yin pa'i phyir pad+mo pad mchog ces bya'o/_/yang na rang gi dkyil 'khor gyi pad+mas bskor ba'i dbus na gnas pa'i pad+mo ni mchog ste mchog ste de rnams kyi gtso bo yin pa'i phyir ro/_/rtse byed cing ces bya ba ni bsgom pa brtan par byed pa'o/_/mnyam par gzhag na dngos grub 'thob/_/ces
[\[50a.3\]]bya ba ni phyag rgya bsgom pa yongs su rdzogs pas dngos grub 'thob par 'gyur ba'o/_/pad+mo la ni bud med bsam/_/zhes bya ba ni 'jig rten dbang phyug gi ral ba dang /_thor tshugs kyi phyag rgya la gdan gyi pad+mo bsams la/_de'i steng bdag nyid sangs rgyas bsgyur/_/zhes bya ba ste/_ral pa'i thor
[\[50a.4\]]tshugs kyi dbu rgyan gyi dbus na bzhugs pa'i bcom ldan 'das 'od dpag tu med par bdag nyid rnam par bsam pa'o/_/rtse zhing dbu rgyan sangs rgyas ni/_/zhes bya ba ni brtan par bya ba ste/_'di ni dbu rgyan sangs rgyas yin pa'i phyir dbu rgyan sangs rgyas so/_/rnam pa gang gis brtan
[\[50a.5\]]par bya zhe na bsgoms na zhes bya ba gsungs so/_/de nas cir 'gyur zhe na de'i phyir des ni de 'grub po zhes bya bas bstan to/_/pad+mo la ni bud med bsam/_/zhes bya ba ni stan gyi pad+mo la pad+mo'i phyag rgya'i pad+mo'o/_/de steng pad+mor bdag bsgyur te/_/zhes bya ba ni stan gyi pad+ma skyes pa'i steng du bdag
[\[50a.6\]]nyid pad+mo'i phyag rgya'i gzugs su bsam pa'o/_/rtse zhing zhes bya ba ni bsgom pas brtan par bya ba'o/_/pad+mo pad mchog ni snga ma dang 'dra'o/_/dag pa'i dngos grub 'thob par 'gyur/_/zhes bya ba la dag pa ste bsgom pa yongs su rdzogs pas yid la 'dod pa'i don 'thob par 'gyur ro
[\[50a.7\]]zhes bya ba'i don to/_/pad+mo la ni bud med bsam/_/zhes bya ba ni snga ma dang 'dra'o/_/de steng sna tshogs bdag bsgyur te/_/zhes bya ba ni 'bar ba'i phreng bas kun nas 'khrigs pa'i pad+mar bdag nyid bsam pa'o/_/rtse zhing zhes bya ba ni brtan par bya ba'o/_/sna tshogs pad+ma mchog ces bya ba ni
[\[50b\]]
[\[50b.1\]]dkyil 'khor bzhi pa'i dbus su bris pa'i phyag rgya gang yin pa de ni sna tshogs pad+ma mchog go/_/sna tshogs dngos grub 'thob par 'gyur/_/zhes bya ba ni dngos grub rnam par sna tshogs pa 'thob par 'gyur ro zhes bya ba'i don to/_/yang na sna tshogs pa'i gzugs nyid thob pa ste/_bsgom pa la dbang du gyur
[\[50b.2\]]pa 'thob pas bdag nyid gang gi gzugs su ston par 'dod pa de'i gzugs su bdag dang 'jig rten pa rnams kyis mthong bar 'gyur ba'o/_/de'i 'og tu gzhan yang de nas pad+mo rigs kyi zhes bya ba la sogs pas phyag rgya'i mtshan nyid gsungs pa yin te/_pad+mo'i rigs kyi gsang ba'i
[\[50b.3\]]dkyil 'khor gyi phyag rgya chen po'i ye shes de yang dag pa ji lta ba bzhin du phyin ci ma log par bslab cing bstan par bya ba zhes bya ba'i don to/_/de yang dkyil 'khor chen po'i dam tshig gi phyag rgya gang yin pa de nyid 'dir phyag rgya chen po yin te/_dkyil 'khor 'di ni de rnams nyid
[\[50b.4\]]kyi yin pa'i phyir ro/_/sor mo'i rtse sprad pad+mor bya/_/zhes bya ba la lag pa gnyis ka'i thal mo'i sor mo bar ma gsum char gyi rtse gcig la gcig sprad la cung zad sgur bar byas pa ni bcom ldan 'das rnam par snang mdzad kyi sor mo'i rtse sprad pa'i pad+mo'i thal mo yin par shes
[\[50b.5\]]par bya'o/_/rdo rje khro bo'i mdzub gnyis sprad/_/ces bya ba ni rdo rje khu tshur gnyis kyi rtse mo gnyis sbyar ba 'di ni rdo rje ste/_khro bo'i mdzub mo smos pa ni mdzub mo nye bar mtshon pa'i don to/_/da ni 'gro ba 'dul ba'i gnas su dkyil 'khor dang po'i byin gyis rlob pa'i sngags kyi phyag rgya yin no/_/rin
[\[50b.6\]]chen 'byung ldan gyi gnas su de dag nyid nor bur bya'o/_/'od dpag tu med pa'i gnas su ni de nyid pad+mar bya'o/_/gdon mi za bar grub pa'i gnas su de dag nyid rdo rje bsdam pa'i tshul du bya'o/_/de ltar dkyil 'khor byin gyis rlob par byed pa'i sngags dang po la lnga'i phyag rgya bstan nas/_da ni dgong
[\[50b.7\]]par bya ba'i sngags rnams kyi phyag rgya ni slar bzlog ste rnam par snang mdzad kyi gnas nas brtsams nas ston to/_/rdo rje bcings pa bsdams nas kyang /_/zhes bya ba ni rdo rje bsdams pa bcing ba'o/_/gung mo gnyis ni myu gur bsgreng /_/zhes bya ba ni gung mo gnyis gshibs par bya'o
[\[51a\]]
[\[51a.1\]]zhes bya ba'i don to/_/mdzub mo srin lag gnyis bkug pa'i/_/zhes bya ba'i lag pa gnyis ka'i mdzub mo dang srin lag gnyis bkug la zlum por bya ste/_gung mo gnyis bsgreng ba'i ngos gnyis su mchod rten lta bur bya ba 'di ni shAkya thub pa'i phyag rgya yin te
[\[51a.2\]]rnam par snang mdzad kyi gnas kyi'o/_/chos kyi rdo rje snying gar gzhag_/ces bya ba ni sems dpa' rdo rje ma nyid chos kyi rdo rje ma ste/_snying ga'i gnas su bcings na sems dpa' rdo rje ma'i gnas kyi phyag rgyar 'gyur ro/_/de nyid kha thur du bstan la dpral ba'i gnas su bzhag na rin chen rdo rje ma'i
[\[51a.3\]]gnas kyi phyag rgya yin te bsgyur te dpral bar bzhag pa zhes bya ba yin no/_/de nyid las mdzub mo gnyis thur du bkug pa mthe bo gnyis dang rtse sprad par bzhag na ting nge 'dzin gyi tshul du 'gyur ro/_/de nyid bkan te spyi bor bzhag na ni chos kyi rdo rje ma'i ste bsgyur nas spyi bor gzhag pa zhes bya'o/_/_
[\[51a.4\]]phyag rgya bzhi po 'di dag ni sems dpa' rdo rje ma la sogs pa'i gnas kyi yin par shes par bya'o/_/'di dag nyid ni bdag po bzhir 'gyur te/_de bas na de rnams kyi dgod pa'i sngags rnams kyi phyag rgya logs shig tu ma bshad do/_/de nas gzhan yang /_rdo rje dbyings kyi dbang bcings la/_/zhes
[\[51a.5\]]bya ba la sogs pas sems dpa' chen po bcu drug gi phyag rgya ston te/_mchod rten pad+mo'i tshul du ni/_/zhes bya ba ni rdo rje dbyings kyi dbang phyug ma bcings la gung mo gnyis pad+ma kha phye ba lta bur byas na mchod rten pad+ma'i tshul du 'gyur te/_rdo rje sems dpa'i gnas kyi phyag rgya'o/_/de las
[\[51a.6\]]mthe bo rdo rje dang /_/zhes bya ba la de las zhes bya ba ni bshad ma thag pa'i rdo rje dbyings kyi dbang phyug ma'i phyag rgya pad+ma lta bu'o/_/mthe bo rdo rje dang zhes bya ba ni mthe bo dang bcas par bsgreng la gzhag pa'o/_/mdzub mo'i sor mo gnyis las lcags kyu dang ral grir bya ste/_g.yas pas ni lcags kyu'o/_/_
[\[51a.7\]]g.yon pas ni ral gri'o/_/gung mo ni snga ma bzhin du pad+mor bya ba ste/_'di ni rdo rje rgyal po'i gnas kyi phyag rgya'o/_/de las zhes bya ba ni rdo rje rgyal po'i phyag rgya'o/_/mthe bo bsnol nas kyang zhes bya ba ni mthe bo gnyis snga ma bzhin du gzhag pa'o/_/mdzub mos mdzub mo rab bzung la/_/zhes bya ba ni
[\[51b\]]
[\[51b.1\]]mdzub mo g.yas pas mdzub mo g.yon pa bzung la gzhu rgyud 'dzin pa'i tshul du blang bar bya'o/_/drangs nas zhes bya ba ni g.yon logs su bskor ba'o/_/rab dga' yin par bshad ces bya ba ni/_/rdo rje chags pa'i phyag rgya'o/_/zhes bya ba'i don to/_/legs so zhes pa'ang de bzhin te/_/zhes pa ni phyag rgya 'di
[\[51b.2\]]nyid las mthe bo dang mdzub mo gnyis kyis se gol gdab pa gnyis byas na pad+ma legs pa'i phyag rgyar 'gyur ro/_/mthe bo gnyis bsnyams te/_bcug nas kyang zhes bya ba ni rdo rje bsdams par mthe bo gnyis bcug pa'o/_/mdzub gnyis rtse bkub rtse mo ni/_/zhes bya ba ni mdzub gnyis gshibs
[\[51b.3\]]te bkug la mig gi tshul du byas nas de mig gsum pa'i gnas su bzhag na khro gnyer can gyir 'gyur ro/_/gung mo gnyis kyang pad+ma'i 'dab ma 'dra bar bya'o/_/de nyid ces bya ba ni khro gnyer can gyi phyag rgya ste/_snying gar nyi ma'i dkyil 'khor gyi tshul du byas na nyi ma'i phyag rgyar 'gyur
[\[51b.4\]]ro/_/de nyid las ni rgyal mtshan bcing /_/zhes bya ba ni pad+mo'i khro gnyer can gyi phyag rgya de las dpung pa gyen du brkyang na rgyal mtshan gyi phyag rgyar 'gyur ro/_/ltag par rab tu brkyang bar bya/_/zhes bya ba ni rdo rje bsdams pa mi dgrol bar sor mo thams cad brkyang la ltag par bzhag na mgo
[\[51b.5\]]bcu gcig par 'gyur te/_rdo rje bzhad mo'i gnas kyi rang gi mgo dgod pa dang bcu gcig tu 'gyur ro/_/rdo rje bsdams pa dam byas la/_/mdzub gnyis rtse mo pad+mor dgug_/ces bya ba la rdo rje bsdams pa'i mdzub mo'i rtse mo gnyis bshibs la tshigs dang po bkug nas pad+mo sgrol ba'i
[\[51b.6\]]phyag rgyar 'gyur ro/_/de bzhin pad+mo'i ral gri ste/_/zhes bya ba ni pad+mo sgrol ba'i phyag rgya'o/_/mdzub mo pad+mor byas pa sbyar/_/zhes bya ba ni mdzub mo pad+mo 'dra bar byas pa gshibs pa nyi tshe'i ral gri'i phyag rgyar 'gyur ro/_/rdo rje bsdams pa dam byas la/_/zhes bya ba de bcings la mthe bo g.yon
[\[51b.7\]]pa nang du bcug na dung gi phyag rgyar 'gyur ba'o/_/mthe bo mtho bar bsgreng zhes bya ba ni g.yas pa'i mthe bo bsgreng nas bzhag na dbyig pa'i phyag rgyar 'gyur ro/_/sor mo kun brkyang bad mthe'u chung /_/zhes bya ba ni sor mo lhag ma rnams rdo rje bsdams pa ma bkrol bar brkyang ba ni 'khor lo'i phyag
[\[52a\]]
[\[52a.1\]]rgyar 'gyur ro/_/mthe'u chung ni pad+mo'i phyag rgyar 'gyur ro/_/phyag rgya 'di bzhi char yang rdo rje 'khor lo gcig pu'i yin no/_/de las zhes bya ba ni rdo rje 'khor lo'i phyag rgya'o/_/thams cad bkug nas kyang zhes bya ba ni rdo rje bsdams pa'i tshul du bzhag pa zhes bya ba'i don to/_/mthe'u
[\[52a.2\]]chung pad+ma lta bur bya/_/zhes bya ba ni mthe'u chung gnyis pad+ma'i 'dab ma lta bur bya ba'o/_/mdzub mos nor bu bgrang bar bya/_/zhes bya ba ni mdzub mo'i rtse mos sngags kyi nor bu bgrang ba'o/_/mdzub mos ji ltar bgrang zhe na/_mthe bo g.yas dang sbyor ba yi/_/zhes bya ba gsungs so/_/'di skad ston te
[\[52a.3\]]rdo rje bsdams pa'i mthe'u chung gnyis pad+ma'i 'dab ma'i tshul du bzhag la g.yon pa'i mthe bo bskyed nas g.yas pa'i mthe bo dang mdzub mo gnyis kyi sngags kyi nor bu bgrang ba'i tshul du bstan par bya ste 'di ni rdo rje smra ba'i gnas kyi phyag rgya'o/_/rdo rje bsdams pa dam byas la/_/mthe'u
[\[52a.4\]]chung pad+ma lta bur bya/_/zhes bya ba ni snga ma dang 'dra'o/_/mdzub mo bsnyams pa pad+ma'i spyan/_/zhes bya ba ni mdzub mo gnyis sbyar la spyan gyi tshul du cung zad bkug pa'o/_/rab tu gar byed ces bya ba ni g.yas dang g.yon nas sgeg pa dang bcas par dbab pa'o/_/bzlog par bya zhes bya ba ni bzlog pa
[\[52a.5\]]ste kha thur du bstan nas spyan gsum pa'i gnas su gtad na pad+ma gar gyi dbang phyug gi spyan gsum pa'i phyag rgya'o/_/rdo rje bsdams pa zhes bya ba la sogs pa ni snga ma dang 'dra'o/_/mdzub mo gnyis bkug ste zhes bya ba ni mdzub mo gnyis bkug la mthe bo brkyang pa'i rtse mo gnyis mdzub
[\[52a.6\]]mo bkug pas btsir ba'o/_/go char bya zhes bya ba ni go cha'i phyag phyag rgyur byas par gyur pa'o/_/de las zhes pa ni bshad ma thag pa ste mthe bo gnyis mche ba'i tshul du ngos gnyis ka nas brkyang na rdo rje gnod sbyin gyi phyag rgyar 'gyur ro/_/mthe bo gnyis nang gzhug par bya/_/zhes bya ba ni rdo
[\[52a.7\]]rje gnod sbyin gyi phyag rgya de nyid kyi mthe bo gnyis nang du bcug na rdo rje khu tshur gyi phyag rgyar 'gyur ro/_/de nas rab tu bshad bya ba/_/zhes bya ba ni rab tu phye ste bshad pas na rab tu bshad bya ba'o/_/dam tshig mchog ces bya ba ni dam tshig gi phyag rgya'o/_/bla na med ces bya ba ni khyad par du
[\[52b\]]
[\[52b.1\]]'phags pa'o/_/rdo rje nang du bsdams nas kyang /_/zhes bya ba ni rdo rje bsdams pa nang du bcings pa'o/_/mdzub gnyis pad+mo 'dra byas la/_/zhes bya ba ni mdzub mo gnyis pad+ma'i 'dab ma lta bur byas pa'o/_/mthe bo phan tshun bsnol ba ni/_/zhes bya ba ni mthe bo gnyis skyil mo krung gi
[\[52b.2\]]tshul du bzhag pa'o/_/gsang ba'i sna tshogs dbang du bshad/_/ces bya ba ni 'jig rten dbang phyug sna tshogs gzugs can du gsang ba'i dkyil 'khor na bzhugs pa'i phyag rgya'o zhes bya ba'i don to/_/de bzhin du rdo rje bsdams pa las/_/zhes bya ba ni rdo rje bsdams pa nang du bcings
[\[52b.3\]]pa las mthe'u chung gnyis dang gung mo gnyis sbyar ba pad+ma'i 'dab ma ltar byas pa'o/_/mtheb ngos rdo rjer sbyar ba ni/_/zhes bya ba ni mthe bo gnyis bsgreng ste bzhag na gtsug phud kyi dbus kyi de bzhin gshegs par 'gyur te snga ma ni gtsug phud la mthe bo ni de bzhin gshegs pa'o/_/_
[\[52b.4\]]de bzhin zhes bya ba la sogs pa la/_rdo rje bsdams pa nang du bcings pa de nyid las mthe bo gnyis pad+ma'i 'dab ma'i tshul du bcing bar bya'o/_/kha nas dbyung ltar byas nas kyang /_/zhes bya ba ni kha'i phyogs nas gyen du drang ba'o/_/de nas ji ltar bya zhe na/_pad du ting nge 'dzin ltar gzhag_/ces bya
[\[52b.5\]]ba gsungs te/_pang par skyil mo krung bcas pa'i sked du ting nge 'dzin gyi tshul gyis gzhag go zhes bya ba'i don to/_/de bzhin zhes bya ba la sogs pa ni rdo rje bsdams pa nang du bcings pa nyid do/_/sor mo kun gyi ngos rnams ni/_/mnyam par dam du bsnyams nas kyang /_/zhes bya ba ni
[\[52b.6\]]sor mo thams cad kyi lto rdo rje bsdams pa'i nang du gcig la gcig 'byar bar bya ba'o/_/mdzub gnyis rdo rjer bsnyams pa'o/_/zhes bya ba ni mdzub mo gnyis sbyar nas rdo rjer bya ba ste/_'di dag ni gdon mi za bar grub pa'i gnas kyi phyag rgya'o/_/phyag rgya bzhi po 'di dag ni bdag po bzhi'i
[\[52b.7\]]gnas su shes par bya'o/_/de bzhin zhes bya ba ni snga ma dang 'dra'o/_/mdzub gnyis pad+mo 'dra byas la/_/zhes bya ba ni mdzub mo gnyis pad+ma'i 'dab ma ltar sbyar ba'o/_/mthe bo gnyis kyang bsnol nas ni/_/zhes bya ba ni mthe bo skyil mo krung gi tshul du gzhag pa'o/_/gung mo gnyis ni rtse sprad
[\[53a\]]
[\[53a.1\]]dgug_/ces bya ba ni gung mo gnyis pad+ma'i 'dab ma lta bur sbyar ba ni/_gung mo gnyis ni rtse sprad dgug_/ces bya ste/_rdo rje sems dpa'i gnas kyi phyag rgya yin par shes par bya'o/_/de bzhin rdo rje bsdams pa las/_/zhes bya ba ni rdo rje bsdams pa nang du byas pa'o/_/_
[\[53a.2\]]mtheb gnyis rdo rjer rab sbyar la/_/zhes bya ba 'di ni mthe bo gnyis ka bsgreng ba dang bcas pa'o/_/mdzub mo ral gri lcags kyur bya/_/zhes bya ba ni g.yas pas ral gri g.yon gyi lcags kyu'o/_/mthe'u chung pad+mo 'drar byas te/_/zhes bya ba ni mthe'u chung gnyis pad+ma'i 'dab ma 'dra
[\[53a.3\]]bar bya ba ste/_'di ni rdo rje rgyal po'i gnas su'o/_/de bzhin du ni bsgyur nas kyang /_/zhes bya ba ni/_rdo rje bsdams pa'i phyag rgya de nyid g.yon logs su bsgyur bar bya ba'o/_/mdzub mo g.yon pa zhes bya ba la sogs pa la mdzub mo dang /_mthe bo bzung ba ni mdzub mo g.yas pa bsgreng
[\[53a.4\]]bas g.yon pa'i mthe bo dang mdzub mo dam du bzung la drang ba 'di ni rdo rje chags pa gnas kyi phyag rgya'o/_/de nyid ces bya ba ni rdo rje chags pa'i phyag rgya'o/_/mnyam byas zhes bya ba ni rdo rje chags pa'i sbyor ba btang ba'o/_/mdzub mo gnyis bkug la mthe bo mnan pa ni zhes bya ba ni/_
[\[53a.5\]]mdzub mo dang mthe bo gnyis se gol gtogs na legs so zhes bya ba sbyin par 'gyur te pad+mo dgyes pa'i phyag rgya'o/_/de bzhin rdo rje bsdams pa las/_/zhes bya ba ni rdo rje bsdams pa nang du bcings pa'o/_/sor mo kun gyi ngos sbyar la/_/zhes bya ba ni/_rdo rje bsdams pa'i nang du sor
[\[53a.6\]]mo thams cad kyi rtse mo gcig tu sbyar ba'o/_/mthe bo gnyis kyis mnan nas ni/_/zhes bya ba ni/_mthe bo gnyis kyi ltos sor mo lhag ma rnams kyi mo ngos gnyi gar mnan pa'o/_/mdzub mo mnyam par sbyar ba'o/_/zhes bya ba ni mdzub mo gnyis gshibs la dbang bskur
[\[53a.7\]]ba'i gnas su bzhag pa ni rdo rje rin chen gyi gnas kyi phyag rgya'o/_/de nyid ces bya ba ni rdo rje rin chen gyi phyag rgya ste/_snying gar g.yas nas bskor na rdo rje nyi ma'i phyag rgyar 'gyur ro/_/de nyid las spyi bor lag ngar brkyang na rdo rje dpal gyi gnas kyi pad+mo'i rgyal mtshan gyi phyag rgyar 'gyur ro/_
[\[53b\]]
[\[53b.1\]]de nyid bzlog ste/_'gram pa g.yas logs su dgod pa'i tshul du bsgyur te bzhag na pad+mo cher dgod kyi phyag rgyar 'gyur ro/_/rdo rje nang du bsdams byas la/_/zhes bya ba la sogs pa la gung mo gnyis rtse sbyar la/_mthe bo dang mthe'u chung gnyis sbyar ba na rdo rje chos kyi gnas kyi sgrol ba'i ut+pala'i phyag
[\[53b.2\]]rgya'o/_/de bzhin zhes bya ba ni rdo rje bsdams pa nang du bcing bar bya'o/_/mdzub gung pad+mo ral grir bya/_/zhes bya ba ni mdzub mo gnyis bkug la pad+mor bya gung mo gnyis ral grir bya ba 'di ni rdo rje rnon pa'i gnas kyi phyag rgya'o/_/de bzhin nang du 'khor lor bya/_/zhes bya ba ni rdo rje bsdams pa
[\[53b.3\]]nang du bcings la 'khor lo lta bur cung zad brkyang nas bzhag pa 'dis rdo rje 'khor lo'i phyag rgyar 'gyur ro/_/zlos pa sbyin pa de bzhin no/_/zhes bya ba ni rdo rje bsdams pa nang du bcings pa las g.yas pa'i mthe bo dang /_mdzub mo rtse mo phyir phyung la sngags kyi nor bu bgrang ba'i tshul du ston pa ni
[\[53b.4\]]rdo rje smra ba'i gnas kyi phyag rgyar 'gyur ro/_/de bzhin zhes bya ba ni rdo rje bsdams pa nang du bcings pa ste/_de bkrol la mtheb mdzub sprad pa gnyis su bya'o/_/de nas mthe bo gnyis la mdzub mo gnyis bkug ste rang gi mthe mo'i rtsir kha thur du bstan te gzhag pa'o/_/de nas gung mo gnyis bkug
[\[53b.5\]]la rtse mo thur du bstan nas mthe'u chung gnyis bsgrengs te gzhag go/_/de ltar rang gi lag pa gnyis kyi sor mo rnams bzhag la lag pa gnyi ga ngos g.yas g.yon gyi mig gnyis dang mnyam par gzhag na/_de lta bu ni mtheb mdzub sprad pa gnyis su byas pa yin te/_'di ni rdo rje las
[\[53b.6\]]kyi gnas kyi phyag rgya'o/_/de nas snying gar sbyar ba ni/_/zhes bya ba ni rdo rje bsdams pa nang du bcings pa'i mtheb mdzub gnyis sbyar ba yang snying ga'i gnas su bcings na gsang ba bsrung ba'i phyag rgyar 'gyur ro/_/de bzhin zhes bya ba ni bshad zin to/_/mthe'u chung pad+ma 'drar byas la/_/_
[\[53b.7\]]zhes bya ba ni/_mthe'u chung gnyis pad+mo'i 'dab ma'i tshul du sbyar ba'o/_/mdzub gnyis shin tu bkug nas kyang /_/zhes bya ba ni mdzub mo gnyis phyir phyung la mche ba lta bur gzhag go/_/mtheb gnyis phyir bskyed ces bya ba ni mthe bo gnyis brkyang la kha'i gnas su gzhag na mche ba
[\[54a\]]
[\[54a.1\]]can te rdo rje gnod sbyin gyi phyag rgyar 'gyur ro/_/de las zhes bya ba ni rdo rje gnod sbyin gyi phyag rgya'o/_/khu tshur tshul gyis ni zhes bya ba ni rdo rje khu tshur dang 'dra ba'o/_/mtheb gnyis ngos kyis btsir ba yis/_/zhes bya ba ni mthe bo gnyis kyis mdzub mo bkug pa'i rtse mo
[\[54a.2\]]btsir na pad+mo'i rigs kyi gsang ba'i dkyil 'khor gyi khu tshur chen por 'gyur ro/_/dam tshig mchog ni dam tshig gi phyag rgya'o/_/rab brtags so zhes bya ba ni/_rdo rje khu tshur gyi gnas su bcing ba'o/_/pad+mo lA s+ye la sogs pa/_/zhes bya ba la sogs pa ni go sla'o/_/de 'dra ba ni bcing bar bya/_/zhes bya
[\[54a.3\]]ba ni/_rdo rje dbyings kyi dkyil 'khor chen po ji lta bar ro/_/de nas zhes bya ba la sogs pa ni go sla'o/_/las kyi phyag rgya mdor byas pa'o/_/gsang ba'i khu tshur gnyis byas pa'o/_/zhes bya ba ni/_bshad ma thag pa'i rdo rje khu tshur gyi gnas kyi khu tshur gang yin pa de
[\[54a.4\]]gnyis su byas la rdo rje dbyings las gsungs pa'i mtshan nyid kyis sbyar bar bya'o/_/de kho na nyid bsdus pa'i rgya cher bshad pa ko sa la'i rgyan las pad+mo rigs kyi gsang ba'i dkyil 'khor gyi 'grel pa'o//_//da ni de nas bcom ldan 'das zhes bya ba la sogs pas chos kyi dkyil 'khor ston te/_yang
[\[54a.5\]]zhes bya ba ni dkyil 'khor snga ma la ltos pa'o/_/de bzhin gshegs pa thams cad kyi chos kyi ye shes kyi dam tshig ces bya ba ni pad+ma'i rigs kyi rtog pa bzung ste/_ye shes kyi dam tshig ces bya bas ni pad+mo'i rigs kyi chos kyi dkyil 'khor gzung ngo /_/de bsam pa'i khyad par gang las byung ba byin
[\[54a.6\]]gyis brlab pa'i phyir/_/'di nyid ni pad+ma 'di nyid ces bya ba'i ting nge 'dzin gang yin pa'i ting nge 'dzin de la snyoms par zhugs shing mngon sum du mdzad pa'o/_/'di zhes bya ba ni thugs la gnas pa'o/_/rang gi rig pa dam pa gsungs pa ni 'di la sogs pa sngags lnga ni gtso bo
[\[54a.7\]]lnga'i dkyil 'khor byin gyis brlab pa'i sngags yin par shes par bya'o/_/de nas zhes bya ba la sogs pa la de nas zhes bya ba ni rjes thogs la'o/_/chos kyi dkyil 'khor du 'jug pa med par ni rnal 'byor pa 'grub par mi 'gyur te/_/de bas na rab tu bshad bya ba gsungs
[\[54b\]]
[\[54b.1\]]te/_rab tu zhes bya ba ni yang dag par zhes bya ba'i don to/_/bshad bya ba zhes bya ba ni rnam par phye ste bshad par bya'o zhes pa'o/_/ci zhig bshad ce na/_ye shes kyi dkyil 'khor zhes bya ba gsungs so/_/ji lta bu zhe na/_dam pa ste zhes bya ba gsungs so/_/ci 'dra ba zhig ce na/_rdo rje dbyings dang 'dra bar
[\[54b.2\]]ni/_/zhes bya ba ste/_rdo rje dbyings dang mtshungs pa'o/_/ming 'di skad ces bya zhe na/_chos kyi ye shes zhes brjod de/_/zhes bya ba'o/_/thig ji ltar gdab par bya zhe na/_dkyil 'khor chen po'i tshul du ni/_/dkyil 'khor thams cad srad bu bre/_/zhes bya ba gsungs te/_dkyil 'khor chen po
[\[54b.3\]]zhes bya ba ni 'dir 'gro ba 'dul ba'i rtsa ba'i dkyil 'khor yin par gzung ngo /_/de ji lta bur bri zhe na de'i dbus su bri ba ni/_ye shes rdo rje de bzhin gshegs/_/zhes bya ba gsungs te/_ye shes rdo rje ni 'dir pad+mas mtshan pa'i rdo rje rtse lnga pa gzung ste/_de'i lte ba'i dbus su sangs rgyas
[\[54b.4\]]bcom ldan 'das bri bar bya'o/_/de nas ci zhig bri zhe na/_de yi phyogs rnams thams cad du/_/sems dpa' che rnams cho ga bzhin/_/zhes bya ba gsungs so/_/de rnams kyang su zhig yin zhe na/_sna tshogs dbang phyug la sogs pa/_/zhes bya ba gsungs te/_sna tshogs dbang phyug ni sna tshogs pa'i
[\[54b.5\]]gzugs can gyi ting nge 'dzin la bzhugs pa'i 'jig rten dbang phyug go/_/de ji ltar bri bar bya zhe na/_ting nge 'dzin la snyoms zhugs bri/_/zhes bya ba gsungs so/_/de la de dag gi snying po ni 'di rnams so zhes bya ba la sogs pas ni dgod pa'i sngags gsungs pa yin no/_/de nas chos kyi
[\[54b.6\]]dkyil 'khor 'dir/_/zhes bya ba la sogs pa la de nas zhes bya ba ni rjes thogs la ste bris pa'i 'og tu'o/_/'dir zhes bya ba ni pad+mo'i chos kyi dkyil 'khor du'o/_/dgug pa la sogs pa'i cho ga rgyas par byas nas zhes bya ba ni dgug pa la sogs pa'i cho ga rgyas pa gang yin pa de ni dgug pa la
[\[54b.7\]]sogs pa'i cho ga rgyas pa ste/_'dis ni rdo rje dbyings las gsungs pa'i rdo rje slob dpon gyi las thams cad ston to/_/ji lta ba bzhin du bcug ste zhes bya ba 'dis kyang de nyid kyi slob ma gzhug pa la sogs pa'i cho ga rnams kyang de bzhin du 'dir yang bya'o zhes ston to/_/da ni 'di skad du khyod kyis gzhan su la
[\[55a\]]
[\[55a.1\]]yang zhes bya ba la sogs pa ni/_zhugs pa rnams kyis dam tshig ma bsrungs pa'i nyes dmigs ston to/_/da ni de'i 'og tu de nas/_de'i ye shes bskyed par bya ste zhes bya ba la sogs pas ni dam tshig la gnas pa rnams kyis don gang zhig bya ba de ston to/_/'jig rten dbang por
[\[55a.2\]]snyoms par zhugs la zhes bya ba la sogs pas ni yang ye shes de gang zhig yin pa de ston te/_rang gi lha'i rnal 'byor gyis 'jig rten dbang phyug gi gzugs su bskyed pa'o/_/snying gar pad+mo bsgoms nas kyang /_/zhes bya ba ni snying gar yid kyis pad+ma'i gzugs bsam pa dus bzhir goms
[\[55a.3\]]par bya'o/_/de nas cir 'gyur zhe na/_pad+ma'i ting 'dzin thob na ni/_/de ma thag tu myur bar lding /_/zhes bya ba gsungs so/_/de ni 'di skad ston te/_'jig rten dbang phyug gi gzugs dang /_pad+ma de brtan par gyur pa na nam 'dod pa na nam mkha' la 'gro bar 'gyur ro/_/de
[\[55a.4\]]lta ma yin na mtshan ma thob nas rgyud phyi ma las gsungs pa'i cho gas sgrub pa la 'jug par bya'o/_/lhag ma gsum po la yang 'jig rten dbang phyug gi gzugs su bsgom pa brtan par gyur na nam mkha' la 'gro bar 'gyur la 'on te ma gyur na sgrub pa la 'jug par bya bar
[\[55a.5\]]shes par bya'o/_/da ni nam mkha' 'am ni zhes bya ba la sogs pas mi snang ba'i dngos grub ston to/_/nam mkha' 'am ni phyogs gzhan du/_/zhes bya ba 'di ni 'di skad ston te/_gang du 'di sems rtse gcig par 'gyur ba'i gnas der yid gtad la sgrub pas goms par bya ste/_
[\[55a.6\]]'jig rten dbang phyug gi gzugs su gnas nas byin gyis brlab pa la sogs pa byas te/_de nas pad+ma de brtan par gyur pa dang de nyid dam gzhan du 'dug nas gal te mi snang bar 'dod pa des bdag gi lus rdul phra rab tu gzhig par bya'o/_/rdul phra rab kyang yid kyis cha drug gi rnam
[\[55a.7\]]par phye nas bdag ni nam mkha' 'o zhes yid kyis bsam par bya'o/_/de ltar pad+mo la 'dug pa'am thogs pa'am/_zos nas bsgom na ji srid bsgoms pa de srid kyi bar du 'dod na mi snang bar 'gyur ro/_/gal te mi snang bar bya bar mi 'dod pa zhig yin na mthong ba dang
[\[55b\]]
[\[55b.1\]]pad+mo'i shing rta de la zhon pad+mo'i rig pa 'dzin par 'gyur ro/_/gsum par ni gal te mi snang bar mi 'dod na de thogs pas de'i tshe ye shes can du 'gyur te/_nam rtse gcig pa thob na ye shes dus gsum la 'jug par 'gyur ro/_/bzhi par gal te mi snang bar 'dod na nam de zos pa de'i tshe
[\[55b.2\]]bcud kyis len du 'gyur ro/_/da ni/_phyag rgya che bcings pad+mo ni/_/zhes bya ba la sogs pas sna tshogs pa'i gzugs su 'gyur ba'i dngos grub ston te/_kha dog sna tshogs pa ni sngon po la sogs pa'o/_/dbyibs sna tshogs pa ni kun nas zlum po la sogs pa'o/_/bris ba'am blugs pa'i
[\[55b.3\]]pad+mo sna tshogs pa de lag pas bzung nas 'jig rten dbang phyug gi phyag rgya chen po bsgoms te/_ting nge 'dzin brtan par gyur na ci 'dod pa'i gzugs ston par 'gyur ro/_/'on te ma gyur na mtshan ma thob nas rgyud phyi ma las gsungs pa'i cho gas de bzhin du bsgrub par bya'o/_/ting nge 'dzin
[\[55b.4\]]gnyis pa ni ras la sogs pa la pad+ma'i gzugs snga ma lta bur bris la 'jig rten dbang phyug gi ting nge 'dzin la gnas te snga ma bzhin du bsgom par bya'o/_/bsgoms pa'i ting nge 'dzin brtan par gyur na ci 'dod pa'i gzugs ston par 'gyur ro/_/'on te ma gyur na mtshan ma thob nas de
[\[55b.5\]]bzhin du bsgrub par bya'o/_/ting nge 'dzin gsum pa ni nam mkha' 'am phyogs gzhan du de lta bu'i pad+ma sna tshogs bsgom par bya ste/_de brtan par gyur na ci 'dod pa'i gzugs ston par 'gyur ro/_/bzhi par ni pad+ma'i gzugs de lta bu shing bu la sogs pa las byed du bcug la de'i steng du
[\[55b.6\]]zhon nas 'jig rten dbang phyug gi phyag rgya chen po bsgom par bya'o/_/de nas ting nge 'dzin brtan par gyur na nam mkha' la 'gro ba dang ci 'dod pa'i gzugs su 'gyur ro/_/'on te ma gyur na mtshan ma thob nas/_de bzhin du bsgrub par bya'o/_/da ni/_gang yang rung ba'i phyag rgya che/_/zhes bya ba la
[\[55b.7\]]sogs pas dbang du bya ba'i dngos grub ston to/_/phyag rgya gang yang rung ba gcig bcing ba ni sna tshogs gzugs can gyi dkyil 'khor las 'byung ba'i phyag rgya chen po ste/_dkyil 'khor 'di la phyag rgya chen po gtso bo yin pa'i phyir ro/_/ting nge 'dzin zhes bya ba ni sems mi g.yeng ba'o/_/legs
[\[56a\]]
[\[56a.1\]]bcings la zhes bya ba ni phyin ci ma log pa'o/_/pad+mo blangs la rab byin nas/_/zhes bya ba ni bsgom pa brtan par byas nas phyi rol gyi pad+mo dngos su blangs te gang la byin pa des dbang du 'gyur ro/_/ting nge 'dzin gnyis pa ni rin chen 'byung ldan gyi dkyil 'khor gyis/_gang
[\[56a.2\]]yang rung ba'i phyag rgya phyin ci ma log par legs par bcing bar bya'o/_/ji lta bu zhe na/_dam tshig gi phyag rgya zhes bya ba ste/_'di ni phyag rgya chen po yang yod na ci'i phyir dam tshig gi phyag rgya smos she na/_'dir gtso bo yin pas na dam tshig gi phyag rgya smos so/_/pad+mo ni sngar bsgom po goms
[\[56a.3\]]par byas pa'i sbyor ba 'di lta bu yod na dam tshig gi phyag rgya de nyid kyis sbyin par bya'o/_/'on te med na len pa'i tshe ni dam tshig gi phyag rgyas blangs la sbyin pa'i tshe sbyor ba ji lta bas sbyin par bya'o/_/ting nge 'dzin gsum pa la yang chos kyi dkyil 'khor gyi sems dpa' su yang rung ba'i phyag rgya gang yang rung
[\[56a.4\]]ba blang bar bya'o/_/ji lta bu zhe na/_ting nge 'dzin skyes dge ba yi/_/zhes bya ba gsungs pa yin te/_ting nge 'dzin ni chos kyi phyag rgya ste/_ye shes kyi phyag rgya zhes bya ba'i don to/_/dge ba ni gsal ba ste ye shes kyi phyag rgya de gang la byin pa de dbang du 'gyur ro/_/'di skad ston te/_'jig rten dbang phyug gi ting nge 'dzin la
[\[56a.5\]]gnas nas yid kyis pad+ma dmar po su'i snying gar dgod cing bsams pa de de'i dbang du 'gyur ro/_/ting nge 'dzin bzhi pa la yang las kyi dkyil 'khor gyi sems dpa'i su yang rung ba'i phyag rgya gang yang rung ba bcing bar bya'o/_/ldan zhes bya ba ni phyag rgya bzhi dang yang dag par ldan pa'i don to/_/gang
[\[56a.6\]]gis she na/_las kyi phyag rgya zhes bya ba gsungs te/_gang gis las kyi phyag rgyas pad+ma bzung nas byin pa de dbang du 'gyur ro/_/de nas zhes bya ba la sogs pas ni ye shes kyi dkyil 'khor gyi phyag rgya chen po'i ye shes kyi bslab pa ston to/_/ji ltar zhe na/_chos kyi dkyil 'khor tshul du ni/_/phyag
[\[56a.7\]]rgya chen po bsgrub par bya/_/zhes bya ba gsungs te/_chos kyi dkyil 'khor ni 'di rdo rje dbyings dang 'brel pa yin par blta bar bya ste/_der phyag rgya chen po ni/_/de bzhin thugs kar nyid phyag rgya/_ting nge 'dzin du bzhugs pa dang /_/phyag gnyis rdo rje bcing bar bcings/_/zhes ji skad bshad
[\[56b\]]
[\[56b.1\]]pa de 'dir yang phyag rgya chen po yin par blta bar bya'o/_/de lta mod kyi skyil mo krung la gnas pa'i dam tshig gi phyag rgya ni pad+mo'i pad+mo zhes bya ba'i ming gis gzhag gi phyag gnyis rdo rje bsdams pas bzhag pa ni ma yin te/_khyad par ni de tsam du zad do/_/de nas rab tu bshad bya ba/_/dam tshig
[\[56b.2\]]mchog ni bsgrub bya ste/_/zhes bya la/_dam tshig mchog ni dam tshig gi phyag rgya ste rtse gcig pa'i phyir ting nge 'dzin gyi don ston pa'o/_/de ji lta bu yin zhe na/_chos kyi dkyil 'khor tshul du ni/_/zhes bya bas ston te/_rdo rje dbyings su gtogs pa'i chos kyi dkyil 'khor gyi tshul gyis te/_skyil mo krung
[\[56b.3\]]'dug gan rkyal du/_/g.yas gcus de bzhin slar gcus pa/_/zhes bya ba la sogs pa der ji skad gsungs pa'o/_/rdo rje bsdams pa bzhag pa'i gnas de dang de rnams su 'dir phyag rgya gang yang rung ba cig gzhag par bya'o zhes de ston pa'i phyir/_/pad+mo'i pad+mo gzhag par bya/_/zhes bya bar
[\[56b.4\]]gsungs te/_/pad+mo'i pad+mo ni 'gro ba 'dul ba'i rtsa ba'o/_/dkyil 'khor 'di nyid kyi 'od dpag tu med pa'i gnas kyi dam tshig gi phyag rgya gang yin pa ste/_mthe bo mnyam ste btud nas ni/_/mdzub mo gnyis ni rtse sprad dgug_/ces pa la sor mo lhag ma rnams rdo rje bsdams pa'i tshul du gzhag
[\[56b.5\]]pa 'di ni pad+mo'i pad+mo'o/_/de ltar dam tshig gi phyag rgya rnams bstan nas/_da ni chos kyi khu tshur zhes bya ba la sogs pas las kyi phyag rgya ston te/_las kyi dkyil 'khor gyi rdo rje khu tshur gyi gnas kyi khu tshur gang yin pa de ni chos kyi khu tshur yin la de gnyis su byas pa ni las kyi phyag rgya yin te gnas
[\[56b.6\]]ji lta ba bzhin du sbyar bar bya'o/_/bstan byas la zhes bya ba ni bcings par 'gyur ro zhes bya ba'i don to/_/'di rnams kyi chos kyi phyag rgya ni rtsa ba dkyil 'khor du gsungs pa yin par shes par bya'o/_/de kho na nyid bsdus pa'i rgya cher bshad pa ko sa la'i rgyan las pad+mo'i rigs kyi ye
[\[56b.7\]]shes kyi dkyil 'khor gyi 'grel pa'o//_//da ni chos kyi dkyil 'khor gyi rjes la de nas zhes bya ba la sogs pas las kyi dkyil 'khor ston te/_de nas zhes bya ba ni rjes thogs la'o/_/yang zhes bya ba ni sngar bshad pa'i las kyi dkyil 'khor la ltos pa yin no/_/bskal
[\[57a\]]
[\[57a.1\]]pa phun sum tshogs pa dang ldan pa'i phyir bcom ldan 'das so/_/de bzhin gshegs pa thams cad kyi chos kyi rigs su gtogs pa'i las kyi dkyil 'khor gyi dam tshig de bsam pa'i khyad par gang las byung ba de byin gyis brlab pa'i phyir ting nge 'dzin gang don dang ldan pa'i
[\[57a.2\]]ming pad+mo 'di skad ces bya ba'i ting nge 'dzin gang yin pa de la snyoms par zhugs shing mngon sum du mdzad pa'o/_/'di zhes bya ba ni thugs la gnas pa'o/_/rang gi rig pa dam pa gsungs so zhes bya ba ni bka' stsal ba ste/_'di la sogs pa'i rig pa lnga ni bdag po lnga'i rang gi
[\[57a.3\]]dkyil 'khor byin gyis brlab pa yin par shes par bya'o/_/da ni byang chub sems dpa' 'phags pa spyan ras gzigs kyi dbang pos zhes bya ba la sogs pas dkyil 'khor ston to/_/de nas zhes bya ba la sogs pa ni bshad zin to/_/sangs rgyas phyogs kun zhes bya ba ni
[\[57a.4\]]dkyil 'khor thams cad sdud pa'o/_/pad+mo'i mtshan ma 'dzin par thams cad bri/_/zhes bya ba ni mchod pa'i lha mo la sogs pa thams cad rang rang gi phyag rgya lag pa'i snyim par gnas pa la pad+mo'i phreng bas mtshan pa bri bar bya'o/_/da ni de la zhes bya ba la sogs pas de dag
[\[57a.5\]]thams cad kyi dgod pa'i rig pa ston te/_de la bdag po bzhi'i ni rdo rje sems dpa'i rdo rje ma la sogs pa'i yang yin par shes par bya'o/_/de ltar dgod pa'i rig pa bstan nas/_da ni de nas zhes bya ba la sogs pas las kyi dkyil 'khor gyi rdo rje dbyings las gsungs pa'i slob dpon
[\[57a.6\]]gyi las dang /_slob ma gzhug pa'i las dang de bzhin du mna'i snying po sbyin pa ni dgug pa la sogs pa ston to/_/da ni de nas zhes bya ba la sogs pas las kyi man ngag sbyin pa ston te/_de la re zhig dang por de nas zhes bya ba la sogs pas sdig pa bshags pa'i las kyi man
[\[57a.7\]]ngag bstan pa ston te/_de yang 'jig rten dbang phyug gi ting nge 'dzin la gnas nas sdig pa bshags pa bya'o/_/de ltar sdig pa yang dag par sbyang ba bya ste/_'dir ni phyag rgya chen po gtso bo yin par blta'o/_/ting nge 'dzin gnyis pa la ni rin po che'i rigs yang dag par
[\[57b\]]
[\[57b.1\]]bzung ste/_dam tshig gi ni mchog bcings te/_/zhes bya ba ni rin po che'i tshigs su gtogs pa'i 'jig rten dbang phyug gi gzugs su gnas shing dam tshig gi phyag rgya bcings la/_sdig pa thams cad bshags na mtshams med pa la sogs pa'i sdig pa shin tu lci ba rnams kyang 'byang bar 'gyur
[\[57b.2\]]te/_shin tu mi bzad las rnams byas pa dag_/bdag la rnam par smad pas bsrabs par 'gyur/_/rab tu bshags dang sdom pa byas pa ni/_/de dag rtsa nas 'don par ngas bshad do/_/zhes gsungs pa lta bu dang /_rgyal po ma skyes dgra bskal pa'i bar du gnas par bya dgos pa yang pho long
[\[57b.3\]]brdabs pa tsam zhig las ma thogs so zhes grags pa lta bu'o/_/de bas na bshags pa'i dbang gis de'i de zad par 'gyur bar shes so/_/lhag ma rnams ni go sla'o/_/'dir bshags pa 'di ltar bya ste/_sangs rgyas dang byang chub sems dpa'i thams cad mdun du yid kyis bsams nas 'jig rten
[\[57b.4\]]dbang phyug gi ting nge 'dzin la gnas te/_'jig rten dbang phyug kyang mdun du bsams la gang bdag gis tshe 'di'am tshe rabs gzhan du 'dod chags dang /_zhe sdang dang /_gti mug gis lus dang ngag dang yid kyi sgo nas mtshams med pa lnga la sogs pa'i sdig pa'i las gang ci bgyis pa de dag
[\[57b.5\]]thams cad bcom ldan 'das kyi spyan sngar bshags par bgyi'o/_/slan chad kyang 'di lta bu mi bgyid do zhes brjod la/_de nas snying po brjod par bya'o/_/da ni 'jig rten dbang zhes bya ba la sogs pas sdig pa thams cad zad par bya ba'i thabs ston to/_/rang gi ye shes la sgrib pa de yang rnam
[\[57b.6\]]pa gsum du shes par bya ste/_nyon mongs pa'i sgrib pa dang /_rnam par smin pa'i sgrib pa dang /_las kyi sgrib pa'o/_/de la nyon mongs pa'i sgrib pa ni nyon mongs pa'i drag pa rnams te gang gnyen pos kyang mi bzlog pa'o/_/rnam par smin pa'i sgrib pa ni mi khom pa brgyad du skyes pa'o/_/las kyi
[\[57b.7\]]sgrib pa ni gang gdon mi za bar myong bar 'gyur ba'i sdig pa'i las rnams te mtshams med pa lnga la sogs pa'o/_/de dag ni mngon par rtogs pa la bar du gcod par byed pas na sgrib pa rnams su gsungs so/_/'dir bshags pa'i dbang du byas pa yin pas na las kyi sgrib pa nyi tshe gzung ngo /_/de
[\[58a\]]
[\[58a.1\]]dag kyang snying po rnams las rnam pa bzhir ston te/_sdig pa dang /_sgrib pa dang /_gags dang /_las kyi sgrar gsungs so/_/da ni 'jig rten dbang zhes bya ba la sogs pas mchod pa'i ye shes ston te/_'jig rten dbang phyug gi ting nge 'dzin la gnas nas
[\[58a.2\]]rab tu mnyam par gzhag pa'i yid kyi oM zhes bya ba lan mang du brjod na mchod pa thams cad byas par 'gyur ro/_/ting nge 'dzin gnyis pa la yang rin po che'i rigs dang 'brel pas dam tshig gi phyag rgya gtso bor gyur pa yin te/_b+hUM zhes bya ba tsam zhig lhag par zad do/_/gsum pa la
[\[58a.3\]]yang chos kyi phyag rgya gtso bor gyur pa yin te/_pad+mo'i phyag rgya bsgom pa nyi tshe dang he zhes bya ba gsungs pa yin no/_/bzhi pa la yang las kyi rigs la las kyi phyag rgya gtso bor gyur pa yin te/_de zhes bya ba gsungs so/_/de ltar na sangs rgyas thams cad mchod par 'gyur te thams cad du
[\[58a.4\]]snying po dang sbyar zhing pad+mo ci nus su bsgoms pas nam mkha'i ngos thams cad bkang ste yid kyis dbul bar bya'o/_/da ni mchod pa'i rjes la dngos grub ston te/_rigs bzhi dang 'brel pas gang gi don du sdig pa bshad pa dang /_sgrib pa yongs su zad par byas pa dang /_sangs rgyas
[\[58a.5\]]la mchod pa byas pas rigs dang po la ni phyag rgya chen po gtso bor gyur pas dngos grub kyi mchog ci 'dod par 'gyur bar blta'o/_/gnyis pa la ni dam tshig gi phyag rgya gtso bor gyur pas na don gyi dngos grub dang /_rgyal srid la sogs pa'i dngos grub yin no/_/gsum pa la ni
[\[58a.6\]]chos kyi phyag rgya gtso bor gyur pas khro bo'i dngos grub gsungs su zin kyang gtsor ye shes 'grub pa nyid yin par shes par bya'o/_/bzhi pa la ni las kyi phyag rgya gtso bor gyur pa las phran tshegs 'grub par shes par bya'o/_/gtsor ni gzhung nyid gsal bas na ma bshad do/_/da ni de'i 'og
[\[58a.7\]]tu gzhan yang de nas zhes bya ba la sogs pas las kyi dkyil 'khor gyi gsang ba'i phyag rgya'i ye shes ston to/_/gsang bar gyur pas gsang ba ste/_gang phyi rol gyi tshul gyis ming ston gyi/_sems nyid kyis byed pa de ni gsang ba zhes bshad pa yin te/_gsang zhing sba bar bya ba yin pa'i phyir ro/_/_
[\[58b\]]
[\[58b.1\]]de la gsang ba de bzhi char yang spyir 'jig rten dbang phyug gi ting nge 'dzin la gnas pa'i rnal 'byor pas bsgrub pa'i tshe na phyag rgya bzhi'i dkyil 'khor ram/_dkyil 'khor chen por phyag rgya rnams g.yeng ba med pa'i sems kyis yang dag par gzung ba ni sems dga' bar byed pa yin pas na/_bud
[\[58b.2\]]med dang rtse ba zhes gsungs te/_skyes pa 'ga' zhig bud med la chags na dga' ba skye ba dang 'dra ba mi g.yeng ba'i sems kyis yid la yang dag par 'dzin pa ni rtse ba zhes bya'o/_/de ltar 'dzin pas de la thog ma nyid du sdug par lta bar 'gyur ro/_/yang nas yang du mngon sum du byas na skad
[\[58b.3\]]cig ma gnyis pa la sogs par dga' bas de bzhin du lus shin tu sbyangs pa skye bar 'gyur ro/_/de nas zhe sdang ba dang bral bas lus kyi bde ba skye bar 'gyur ro/_/de nas lus bde ba gyur na sems rtse gcig par 'gyur ro/_/rtse gcig pa'i sems kyis ni ji ltar mngon par 'dod pa'i dngos grub
[\[58b.4\]]rnams 'thob par 'gyur ba yin no/_/'di ni 'dir sbas pa yin te phyag rgya bzhi'i gsang ba'i ye shes su gsungs so/_/'dir yang sngags pas dang por sngags sngar spyad pa bya ste/_mtshan ma thob pa dang /_bsgrub pa'i dkyil 'khor bris pa der bshos dang gtor ma dang /_rol mo la sogs
[\[58b.5\]]pas mchod pa'i las byas nas der zhugs la sku gzugs ston te dbus su 'dug pa 'jig rten dbang phyug gi rnal 'byor du byas la ji skad gsungs pa'i snying po sdig pa bshags pa bya'o/_/de nas snying po de nyid kyis sgrib pa yongs su sbyang bar bya'o/_/de nas mchod pa'i snying po rnams kyis
[\[58b.6\]]yid kyis mchod pa bya'o/_/de nas dkyil 'khor la dmigs pa'i ting nge 'dzin la gnas par bya'o/_/de nas dmigs pa de la sdug pa dang /_dga' ba dang /_bde bas sems rtse gcig par 'gyur ro/_/de nas ni yid la 'dod pa'i dngos grub mngon par thob par 'gyur te 'di ni man ngag yin no/_/_
[\[58b.7\]]da ni de'i 'og tu de nas zhes bya ba la sogs pas las kyi dkyil 'khor gyi phyag rgya chen po ston to/_/ji lta ba bzhin du zhes bya ba 'dis ni 'di skad ston te/_'og nas bshad pa'i pad+mo'i thal mo dang ldan pas rang gi gnas na bzhugs pa'i rnams nyid kyi phyag rgya phyag gnyis gas 'dzin pa ni phyag rgya chen
[\[59a\]]
[\[59a.1\]]por 'gyur ro/_/de nas zhes bya ba la sogs pas dam tshig gi phyag rgya ston te/_'gro ba 'dul ba'i gzungs kyi dkyil 'khor du rnam par snang mdzad kyi gnas kyi dam tshig gi phyag rgya'o/_/sor mo rtse sprad pad+mor bya/_/zhes bstan pa gang yin pa de nyid 'dir mchod
[\[59a.2\]]pa'i lha mo thams cad kyi dam tshig gi phyag rgyar 'gyur ro/_/rdo rje'i dgos/_las kyi dkyil 'khor tshul gyis ni/_/zhes bya ba ni rdo rje dbyings ni las kyi dkyil 'khor gzung ste/_der rdo rje bsdams pa'i phyag rgya gnas gang dang gang du bzhag pa ji lta ba bzhin du 'dir yang pad+mo'i thal mo
[\[59a.3\]]snying ga dang /_rtsib logs dang /_rgyab la sogs par sbyar ba'i tshul gyis gnas thams cad du bzhag na dam tshig gi phyag rgyar 'gyur ro/_/da ni de'i 'og tu chos kyi phyag rgya bshad de/_'gro ba 'dul ba'i gzungs kyi dkyil 'khor du chos kyi phyag rgya bstan pa gang yin pa de 'dir tra zhes bya ba
[\[59a.4\]]dang por sbyar la brjod par bya ste/_gang gi phyir lha mo de rnams nyid yin pa'i phyir ro/_/da ni las kyi phyag rgya ston te/_las kyi dam tshig gnyis byas la/_/zhes bya ba ni dkyil 'khor 'di'i rdo rje khu tshur gyi gnas kyi pad+mo'i thal mo gang yin pa de gnyis su byas pa ni las kyi phyag rgya yin no/_/yang dag sbyar
[\[59a.5\]]zhes bya ba ni bsgyings bcas gsor ba zhes bya ba la sogs pa'i tshul du bcing bar bya'o zhes bya ba'i don to/_/de kho na nyid bsdus pa'i rgya cher bshad pa ko sa la'i rgyan las de bzhin gshegs pa thams cad kyi chos kyi dam tshig gi las kyi dkyil 'khor gyi 'grel pa'o//_//_
[\[59a.6\]]da ni de'i 'og tu de nas zhes bya ba la sogs pas chos kyi rigs kyi phyag rgya bzhi'i dkyil 'khor ston te/_de nas zhes bya ba ni rjes thogs la ste/_las kyi dkyil 'khor gyi rjes la'o/_/yang zhes bya ba ni sngar bshad pa'i phyag rgya bzhi'i dkyil 'khor la lhos pa'o/_/bcom ldan 'das
[\[59a.7\]]zhes bya ba ni snga ma dang 'dra ba'o/_/rdo rje chos zhes bya ba la rdo rje chos smos pa chos nyid bzung ste/_bcom ldan 'das rnam par snang mdzad kyi chos kyi sku'i dam tshig gi phyag rgya'o/_/de byin gyis brlab pa'i phyir ting nge 'dzin gang don dang mthun pa'i ming 'di skad ces bya ba'i don ting nge 'dzin
[\[59b\]]
[\[59b.1\]]de la snyoms par zhugs pa'o/_/'di zhes bya ba ni thugs la gnas pa ste phyag rgya'i snying po gsungs pa'o/_/'di la sogs pa gnas lnga po'i snying po lnga yin no/_/de nas byang chub sems dpa' sems dpa'i chen po 'phags pa spyan ras gzigs kyi dbang po zhes bya ba la sogs pa ni go sla'o/_/mchog
[\[59b.2\]]ces bya bas ni 'dir sla bas 'grub par ston pa'i phyir ro/_/rdo rje dbyings dang 'dra ba dang /_/zhes bya ba ni mtshungs pa'o/_/dkyil 'khor chen po 'dra bar bya/_/zhes bya ba ni dbus kyi dkyil 'khor 'gro ba 'dul ba'i dkyil 'khor dang 'dra bar pad+mo'i 'dab ma brgyad pa'i tshul du bya ba'o/_/phyag rgya'i dkyil
[\[59b.3\]]'khor dbus su ni/_/sangs rgyas gzugs ni gzhag par bya/_/zhes bya ba ni dbus kyi dkyil 'khor du gang sangs rgyas bcom ldan 'das kyi sku gzugs byas pa'am blugs pa'am bris pa bzhag la dang por mchod pa la sogs pa bya ba rdzogs nas/_de gsal ba sngags pa der
[\[59b.4\]]'dug nas bsgrub par bya'o/_/de yi zhes bya ba ni dbus kyi dkyil 'khor gyi'o/_/phyogs rnams thams cad du zhes bya ba ni ngos bzhi char de sems dpa'i rdo rje ma la sogs pa'i gnas su/_/rdo rje pad+mo la sogs bri/_/zhes bya ba ni rdo rje mtshan pa'i pad+mo ni rdo rje pad+mo'o/_/de bzhin du rin po che dang /_
[\[59b.5\]]pad+mo dang /_las kyi rdo rjes mtshan pa'i pad+mo bri bar bya'o/_/de nas gzhan yang de nas zhes bya ba la sogs pas slob dpon gyi las dang /_slob ma gzhug pa'i cho ga bsgre ba dang /_mna'i snying po sbyin pa yang ston pa yin zhing dam tshig las 'dus pa'i nyes dmigs ston pas gang gi
[\[59b.6\]]phyir shin tu gsang ba las 'grub par 'gyur ba'i phyir ro/_/de nas de'i zhes bya ba la sogs pas dngos grub ston te/_lag pas pad+mo bzung nas kyang /_sgribs nas legs par bsnam par bya/_/zhes bya ba ni byas pa'am/_blugs pa'i pad+mo lag tu thogs pa'o/_/_
[\[59b.7\]]bsgribs te legs par bsnams par bya/_/zhes bya ba 'dis ni 'di skad ston te/_ji ltar pad+mo de nyid las mtshungs pa med pa'i 'dri 'byung la dri des kyang nam mkha'i ltos thams cad bkang ste/_sangs rgyas rnams la mchod pa de lta bu'i ting nge 'dzin la mnyam par gzhag par bya'o/_/mnyam par gzhag
[\[60a\]]
[\[60a.1\]]pa zhes bya ba ni 'jig rten dbang phyug gi ting nge 'dzin la gnas pa'o/_/gtsug phud dbus/_sangs rgyas gzugs ni rab bzhag la/_/zhes bya ba ni 'jig rten dbang phyug gi gtsug phud kyi dbus su 'od dpag tu med pa'i gzugs bzhag la 'jig rten thams cad dbang du
[\[60a.2\]]bya'o/_/ji lta zhe na/'gro zhing bsgyings pa bstan nas ni/_/zhes bya ba gsungs te/_bsgyings pa ni lag pa ste zur du 'jog pa yin par shes par bya'o/_/pad+mo'i pad+mo gzugs chen por/_/zhes bya ba ni pad+mas mtshan pa'i pad+ma ni pad+mo'i pad+mo'o/_/gang gis she na ting nge 'dzin gyis so/_/ci zhig byas
[\[60a.3\]]nas she na/_byas nas ni zhes pa'o/_/ji bzhin tshul du 'dug nas su/_/zhes bya ba ni phyag rgya bzhi dang ldan pa'i rang gi lha'i rnal 'byor du bya'o/_/yid kyis de ni gsad par bya/_/zhes bya ba ni pad+ma de gang la ltung bar byas pa de gdul bar bya ba'i phyir rgyal ba la sogs pa'i mtshan nyid du gsod
[\[60a.4\]]par byed pa'o/_/pad+ma'i rgya gram nyid du ni/_/byas te zhes bya ba ni byas pa'am blugs pa'o/_/lag pa g.yon pa yis/_bzung nas kyang ni zhes bya ba ni lag pa g.yon pa dang las kyi phyag rgyas legs par bzung ba'o/_/dbang la sogs pa la/_bskor ba de ni rab tu byed/_/ces bya ba 'dis ni 'bras bu bstan
[\[60a.5\]]pa yin no/_/de'i 'og tu de nas zhes bya ba la sogs pas ni phyag rgya gsang ba ston te/_chags nas dgos pa thams cad ni/_/zhes bya ba ni phyag rgya rnams la mchog tu chags shing dad pas ni dgos pa thams cad 'grub par 'gyur te/_'di ni dam tshig yin no/_/de nyid bsgrub par dka' ba zhes bya ba
[\[60a.6\]]la sogs pas gsal bar ston te/_bsgrub par dka' ba'i phyag rgya yang skad cig gis 'grub par 'gyur ba'o/_/rnal 'byor gyis ni zhes bya ba ni gang gi phyir de'i rang bzhin du bsgoms pas thams cad 'grub par 'gyur ba'o/_/'bebs pa'i tshig gis ni 'di nyid kyi don ni snying pos ston pa yin
[\[60a.7\]]no/_/da ni de nas phyag rgya chen po la sogs pa zhes bya ba la sogs pas phyag rgya bzhi po'i phyag rgya bcing bar 'brel ba ston pa yin te/_sogs pa'i sgra smos pas ni sems dpa' bzhi po'i phyag rgya bzhi po yang bstan par bya ba'o/_/de kho na nyid bsdus pa'i rgya cher bshad pa ko sa la'i rgyan
[\[60b\]]
[\[60b.1\]]las 'gro ba 'dul ba'i phyag rgya bzhi'i dkyil 'khor gyi 'grel pa'o//_//de ltar dam tshig gi dkyil 'khor bstan zin nas/_da ni de nas byang chub sems dpa' sems dpa' chen po zhes bya ba la sogs pas phyag rgya chen po bsgrub pa'i dkyil 'khor ston to/_'gro ba thams
[\[60b.2\]]cad 'dul ba zhes bya ba ni 'gro ba thams cad 'dul ba'i gzugs thams cad yang dag par ston pa'i ting nge 'dzin la bzhugs pa'i 'jig rten dbang phyug ste de'i snying po yang yin par gsungs pa'o/_/yang de nas zhes bya ba la sogs pas ni snying po 'di nyid kyi dkyil 'khor ston pa yin no/_/de nas zhes
[\[60b.3\]]bya ba ni rjes thogs la ste/_phyag rgya bzhi'i dkyil 'khor gyi rjes la'o/_/phyag rgya gcig pa'i dkyil 'khor med na phyag rgya chen po bsgrub tu mi rung ba'i phyir rab tu bshad bya ba zhes gsungs pa yin te/_yang dag par rab tu phye ste bshad pas na rab tu bshad pa'o/_/ci zhig bshad ce na/_'gro ba 'dul ba'i
[\[60b.4\]]dkyil 'khor te/_/zhes bya ba gsungs te/_'gro ba 'dul ba bcom ldan 'das 'jig rten dbang phyug gi phyag rgya'i dkyil 'khor zhes bya ba'i don to/_/ji ltar bri bar bya zhe na/_dkyil 'khor chen po'i tshul du ni/_/zhes bya ba gsungs so/_/ci ltar nang gi dkyil 'khor ram zhe na ma yin te/_
[\[60b.5\]]phyi'i dkyil 'khor zhes bya ba gsungs so/_/nang gi dkyil 'khor ji ltar bri bar bya zhe na/_de yi nang du pad+mo yang /_/de bzhin du ni bri bar bya/_/zhes gsungs so/_/pad+mo de la ci zhig bri bar bya zhe na/_der ni 'dab ma kun khyab pa'i/_/sna tshogs gzugs ni bri bar bya/_/zhes bya ba gsungs te/_
[\[60b.6\]]lte ba'i dbus su 'jig rten dbang phyug bris la de'i phyogs thams cad kyi 'dab ma thams cad du sku'i 'od zer gyi sgo nas byung ba'i 'jig rten dang 'jig rten las 'das pa'i gzugs thams cad bri bar bya'o/_/de ltar bris pa'i phyag rgya gcig pa'i dkyil 'khor bris nas/_da ni de nas zhes
[\[60b.7\]]bya ba la sogs pas slob dpon gyi las dang /_slob ma gzhug pa'i cho ga dang dam tshig sbyin pa bsgre bar bya'o/_/'gro ba thams cad 'dul pa'i ye shes bslab po zhes bya ba 'gro ba 'dul ba ste/_bcom ldan 'das 'jig rten dbang phyug gi phyag rgya chen po yongs su rdzogs pa de'i ye shes
[\[61a\]]
[\[61a.1\]]de bslab par bya zhing bstan par bya'o zhes bya ba'i don to/_/de la ji ltar bstan par bya zhe na/_de ni 'gro ba 'dul ba zhes bya ba la sogs pas ston to/_/'di skad ston te/_ji skad gsungs pa'i dkyil 'khor bris nas der zhugs la dbus su 'dug ste/_sdig pa bshags pa
[\[61a.2\]]la sogs pa byas la/_bcom ldan 'das sna tshogs gzugs kyi phyag rgya chen po bsgoms na ni sna tshogs 'chang ba dang 'dra bar 'gyur ro/_/de nas 'gro ba 'dul ba gsang ba'i phyag rgya'i ye shes bslab po zhes bya ba ni bcom ldan 'das 'gro ba 'dul ba'i phyag rgya ji lta bus de bsgrub pa ste/_de
[\[61a.3\]]ni yi ges ji lta ba bzhin du mi rtogs pas na gsang ba pa'o/_/de'i ye shes yin pas na gsang ba'i phyag rgya'i ye shes te sna tshogs gzugs kyi ting nge 'dzin du zhes bya ba la sogs pas de ston to/_/'di skad ston te/_bcom ldan 'das 'jig rten dbang phyug sna tshogs gzugs can gyi phyag rgya
[\[61a.4\]]chen po de byin gyis brlab pa la sogs pa bskyed par bya'o zhes pa'o/_/dbang po gnyis ni sbyar bar bya/_/zhes bya ba la dbang po gnyis te/_bdag gi dbang po dang /_lha'i dbang po gnyis ro gcig par sbyar la dkyil 'khor du spyan ras gzigs dbang phyug nyid ni bdag yin no zhes the tshom
[\[61a.5\]]med par nges par de 'grub par 'gyur ro/_/da ni de nas zhes bya ba la sogs pas phyag rgya chen po la sogs pa'i phyag rgya bcing pa rnams bslab par bya'o zhes bya ba 'dis 'di skad ston te/_ji ltar 'gro ba 'dul ba'i dkyil 'khor du bcom ldan 'das 'jig rten dbang phyug gi phyag rgya chen po dang /_dam tshig
[\[61a.6\]]gi phyag rgya dang /_chos kyi phyag rgya dang /_las kyi phyag rgya gang yin pa de nyid 'dir yang sbyar ro/_/dngos grub rnams kyang de bzhin no/_/zhes bya ba ni der phyag rgya rnams kyi dngos grub ji ltar bstan pa de bzhin du 'dir yang 'grub par 'gyur ba yin no zhes ston to/_/de bzhin du ras la sogs pa la yang bya'o
[\[61a.7\]]zhes bya ba 'dis ji ltar dkyil 'khor chen po phyag rgya chen po bris pa de bzhin du gzhan dag la yang bya'o zhes ston pa yin no/_/phyag rgya gzhan rnams kyang phyag rgya gcig pa'i tshul gyis zhes bya ba gsungs pas ni ji ltar phyag rgya chen po phyag rgya gcig pa'i dkyil 'khor gyi tshul gyis bsgrub par
[\[61b\]]
[\[61b.1\]]bstan pa de bzhin du/_dam tshig gi phyag rgya yang phyag rgya gcig pa'i tshul du bsgrub par bya'o zhes bstan to/_/de bzhin du 'grub par 'gyur ro zhes bya ba gsungs pas 'di yang bsgrub pa'i khyad par mang po med do zhes ston pa yin te/_ji ltar 'dir dam tshig gi phyag rgya bsgrub pa phyag rgya
[\[61b.2\]]gcig pa'i dkyil 'khor gyi tshul du bya bar bstan pa de bzhin du rtog pa thams cad la yang phyag rgya gcig pa'i dkyil 'khor gyi tshul gyis dam tshig gi phyag rgya bsgrub par shes par bya'o/_/da ni rtog pa 'di bcom ldan 'das 'jig rten dbang phyug gis gsungs pa de yang sangs rgyas de rnams
[\[61b.3\]]kyis gnang ste bshad do zhes sangs rgyas kyi gsung du bstan pa'i phyir/_de nas zhes bya ba la sogs pas sangs rgyas rnams kyis legs so zhes bya ba byin pa ston to/_/'di dag ni bshad zin te/_rdo rje sems dpa' dang /_rdo rje rin chen dang /_rdo rje chos dang /_rdo rje las kyi sgo nas rdo rje
[\[61b.4\]]sems dpa' la legs so zhes bya bas ston pa'o/_/yongs su dag pa'i phyir/_mdo 'di yang ni legs par bshad/_/ces gsungs so/_/ji lta bu zhe na/_rdo rje'i theg pa bla na med/_/ces bya bas ston te/_rdo rje ni byang chub sems dpa' rnams te/_ye shes ni rdo rje las byung ba'i phyir ro/_/_
[\[61b.5\]]de rnams kyi theg pa yin pas na rdo rje theg pa ste/_nyan thos dang /_rang sangs rgyas kyi theg pa yang de nyid kyis bstan pa'i phyir ro/_/de las khyad par du bya ba'i phyir bla na med ces bya ba gsungs te/_de bas na de bzhin gshegs pa thams cad kyi gsang ba yin par ston to/_/ji ltar na
[\[61b.6\]]'di gsang ba yin zhe na/_gang gi phyir/_theg pa chen po mngon 'dus pa'i/_/zhes bya ba gsungs pa yin te/_theg pa chen po 'dir mngon du phyogs pas bsdus pa'o zhes bya ba'i don to /_/de kho na nyid bsdus pa'i rgya cher bshad pa ko sa la'i rgyan las de bzhin gshegs pa thams
[\[61b.7\]]cad kyi chos kyi dam tshig ces bya ba'i rtog pa'i rgyal po chen po'i 'grel pa rdzogs so//_//da ni 'di man chad de nas yang de bzhin gshegs pa thams cad gcig tu 'dus nas zhes bya ba la sogs pas de bzhin gshegs pa thams cad kyi las kyi dam tshig ces bya ba'i rtog
[\[62a\]]
[\[62a.1\]]pa ston to/_/de la rtog pa de bstan pa'i phyir bcom ldan 'das rdo rje sems dpa' rdo rje rin chen gyi gzugs kyis bzhugs pa la gsol ba gdab pa'i phyir de bzhin gshegs pa thams cad kyi mtshan brgya rtsa brgyad kyis bstod pa mdzad pa yin no/_/de nas zhes bya ba ni rjes thogs
[\[62a.2\]]la ste chos kyi dam tshig bstan pa'i rjes la'o/_/yang zhes bya ba'i sgra ni sngar 'dus pa mdzad pa la ltos pa'o/_/de bzhin gshegs pa thams cad ni sangs rgyas thams cad do/_/'dus nas zhes bya ba ni tshogs par mdzad pa'o/_/de bzhin gshegs pa thams cad dbang bskur ba'i rin po che
[\[62a.3\]]zhes bya ba ni bcom ldan 'das rin chen 'byung ldan no/_/rdo rje 'dzin pa de nyid de/_/zhes bya ba rdo rje 'dzin pa zhes smos pa ni 'dir rdo rje sems dpa' gzung ste/_gang gi phyir 'di nyid rdo rje sems dpa'i gzugs kyis gnas pa'i phyir ro/_/byang chub sems dpa' sems dpa' chen po 'phags
[\[62a.4\]]pa nam mkha'i snying po zhes bya ba ni bcom ldan 'das rdo rje rin chen de nyid nam mkha' nyid kyi skye gnas mnga' bas na nam mkha'i snying po zhes bshad de/_nam mkha'i 'od zer gyi nor bu rin po che las byung ba'i phyir ro/_/de nyid ni byang chub kyi sems kyi ngo bo nyid yin pas na byang chub sems dpa'o/_/mtshan
[\[62a.5\]]brgya rtsa brgyad pa 'dis zhes bya ba ni 'og nas 'byung bas so/_/gsol ba btab po zhes bya ba ni gsol ba 'debs pa'i rgyu yin pas na gsol ba gdab pa zhes de skad gsungs kyi gzhan du na bstod do zhes par 'gyur ro/_/nam mkha'i snying po sems can don/_/zhes bya ba la sogs pa rab tu
[\[62a.6\]]byed pa bco lngas ni mtshan brgya rtsa brgyad ston te/_'di la nam mkha' nyid kyi skye gnas mnga' bas na nam mkha'i snying po ste de las yang dag par byung ba'i phyir ro/_/sems can rnams kyi don mdzad pas na sems can don to/_/'di la sems dpa' tshad med pa mnga' bas na
[\[62a.7\]]sems dpa' chen po'o/_/yang na sems can gyi khams chen po'i don sgrub pa la brtson par mdzad pas na sems dpa' chen po'o/_/mdangs chen po mnga' bas na gzi chen po ste gzi ni mdangs la bya'o/_/rin po che yang yin la chen po yang yin pas na rin chen che ba'o/_/rin po che bzang po
[\[62b\]]
[\[62b.1\]]rnams kyi nang na mchog yin pas na rin chen mchog go/_/rdo rjes mtshan pa'i rin po che yin pas na rdo rje rin chen no/_/rab tu byed pa 'di las ni mtshan bdun gyis bstod pa yin no/_/dbang bskur stsol bas na dbang bskur sbyin no/_/tshad che bas na rin chen che'o/_/shin tu rnam par
[\[62b.2\]]dag pas na dag pa che'o/_/dge ba rgya che ba'i sems las yang dag par byung bas na dge ba che'o/_/sangs rgyas rnams kyi dbang bskur ba'i don du gyur pas na sangs rgyas rin chen no/_/rin po che'i skyon dang bral bas na rnam dag sku'o/_/rin po che rnams kyi nang na yon tan gyis 'phags pa'i phyir
[\[62b.3\]]rin chen no/_/nam mkha'i ngo bo nyid yin pas na nam mkha'o/_/de las yang dag par skyes pas na nam mkha' las byung ba'o/_/spro ba'i dus su nam mkha' thams cad khyab par mdzad pas na nam mkha' thams cad do/_/'dis 'od chen po mnga' bas dngos po thams cad gsal bar
[\[62b.4\]]mdzad pas na 'od che ba'o/_/nam mkha' nyid kyi rgyu mnga' bas na nam mkha'i dbyings kyi ni rgyu'i don yin no/_/dngos po thams cad nam mkha' bsgoms pas na nam mkhar byed pa'i phyir nam mkha' kun no/_/re ba kun mchog ces pa la re ba ni phyogs la bya ste de rnams kyi mchog yin pa de la brten
[\[62b.5\]]nas phyogs kyi cha rnam par 'jog pa'i phyir ro/_/sems dpa' 'di la rin po che'i rang bzhin gyi mdzod spu mnga' bas na rin chen mdzod spu'o/_/rin po che lta bu'i bsam pa las byung bas na rin chen 'byung ngo /_/sangs rgyas bcom ldan 'das kyi mdzod spu dang nye bar gnas pas na sangs
[\[62b.6\]]rgyas mdzod spu'o/_/de bzhin gshegs pa rnams kyis shin tu bzung bas na bde gshegs rab bo/_/rin po che thams cad 'dzin par mdzad pas na rin chen thams cad do/_/rab kyang yin la rin po che thams cad kyi mchog kyang yin pas na rab tu kun mchog go/_/'di la rin po che'i dgos pa
[\[62b.7\]]mnga' bas na rin chen dgos pa'o/_/phyi'i 'byung khungs las byung ba'i rin po che rnams dang /_de las gzhan pa nang gi rigs la sogs pa yongs su dag pa gang yin pa de ni rigs chen no/_/de rnams las kyang mchog tu gyur pa yin pas na rin chen rigs mchog go/_/rin po che rnams kyi
[\[63a\]]
[\[63a.1\]]nang na drag po yin pas na rin chen drag ste rang gi gzi brjid kyi khyad par gyis rin po che gzhan rnams zil gyis gnon par byed pa'i phyir ro/_/de bzhin gshegs pa thams cad dang sems dpa' rnams kyi ngo bo nyid yin pas na de bzhin gshegs pa kun no/_/rin chen ni dngos su bshad pa
[\[63a.2\]]'di nyid do/_/thugs rin po che las byung ba nyid kyis rigs rin po che rnams shin tu khyad par du 'phags pas na rin chen dam pa'o/_/nam mkha' chen po las yang dag par 'khrungs pas na nam mkha' che'o/_/spro ba'i tshe nam mkha' dang lhan cig mnyam par mdzad pas na nam mkha' mnyam mo/_/_
[\[63a.3\]]rgyan du gyur par mdzad pas na rgyan te a laM ni rgyan gyi don la 'jug pa yin pa'i phyir ro/_/mdzes pa chen por mdzad pas na mdzes pa che'o/_/mdzes pa rnams skye ba'i gnas su gyur pas na mdzes pa'i 'byung gnas so/_/mdzes pa rnams kyi nang na yang mdzes par mdzad pas na rab mdzes mdzad do/_/don
[\[63a.4\]]thams cad sbyin pa por gyur pas na don kun no/_/dri ma rnams dang bral bas na dag pa'o//dag pa'i don rnams rab tu stsol bar mdzad pas na dag pa'i don to/_/sbyin pa'i pha rol tu phyin pa'i ngo bo nyid yin pas na sbyin spyod do/_/byang chub kyi sems kyi chos rin po che'i ngo bo yin pas na chos rin chen no/_/rnam
[\[63a.5\]]par dag pa ni sangs rgyas rnams te de rnams kyi dpral bar bzhugs pas na rnam dag mchog go/_/phyir mi ldog pa'i byang chub kyi sems 'dus pa'i ngo bo nyid yin pas na dge 'dun rin chen no/_/shin tu rnam par dag pa'i de bzhin gshegs pa'i ngo bo nyid yin pas na de bzhin gshegs pa'o/_/de bzhin
[\[63a.6\]]gshegs pa rnams dbang bskur bas chen po rnams dbang bskur bar byed pa'i phyir dbang bskur chen po'o/_/gang sems can gyi tshogs thams cad kyi don rdzogs par mdzad pas na 'jig rten don to/_/don rnams stsol bas rab tu dga' ba skyed par mdzad pa'i phyir don sbyin no/_/sbyin pa stsol bar
[\[63a.7\]]mdzad pas na sbyin pa'o/_/mchog tu sbyin pa stsol bar mdzad pas na rab sbyin no/_/sbyin pa rnams kyi nang na mchog tu gyur pas na sbyin pa'i mchog go/_/'dis sbyin par mdzad pas na gtong ba ste sbyin pa nyid kyi rnam grangs la gtong ba zhes bya'o/_/dgongs pa la dbang bskur bas na stong
[\[63b\]]
[\[63b.1\]]mchog ces bya'o/_/byed pa po'i sgo nas sbyin mdzad pa zhes bya'o/_/sems can thams cad kyi don rdzogs par mdzad pas na sems can don to/_/dngos po thams cad la zhugs pa yin pa'i phyir kun no/_/dngos po thams cad rnam par rtog pa la rag las par ston pas phyin ci log las
[\[63b.2\]]grol ba'i phyir de nyid don to/_/sems can gyi tshogs chen po'i don mdzad pas na don chen no/_/ched kar don du gnyer ba yin pas na don to/_/rab tu byed pa 'di la ni mtshan bcu gcig yod de/_de la sems can rnams kyi don 'byung bas na bsam pa'i rgyal po'o/_/tshad med pa'i gzi brjid mnga'
[\[63b.3\]]bas na gzi brjid che'o/_/'dis sbyin pa'i pha rol tu phyin pa yongs su rdzogs par mdzad pas na sbyin pa'i pha rol tu phyin pa'o/_/tshul chen po'i ngo bo nyid yin pas na tshul lo/_/phyin ci ma log pa'i don ston par mdzad pas na de bzhin gshegs pa'o/_/sems dpa' dpag tu med pas na sems dpa'
[\[63b.4\]]che'o/_/sangs rgyas thams cad kyi phra rab las byung bas na sangs rgyas kun no/_/de bzhin gshegs pa thams cad du gtogs pa'i rin po che chen po'i dbang bskur ba'i don du brtags pas na de bzhin gshegs pa rin chen che'o/_/rdo rje gzi brjid kyi sgo nas bstod pas na de bzhin gshegs pa 'od che ste zhes
[\[63b.5\]]bya'o/_/rdo rje dpal gyi sgo nas bstod pas na de bzhin gshegs pa dpal chen po'o/_/rdo rje bzhad pa'i sgo nas bstod pas na bzhad chen no/_/rab tu byed pa 'di la ni mtshan bzhi yod de/_gong gi mtshan bcu gcig po de las gsum 'dir bsdu bar rig par bya'o/_/de bzhin gshegs pa rnams kyis dbang
[\[63b.6\]]bskur ba'i don du brtags pas na de bzhin gshegs pa'i dbang bskur ro/_/dbang bskur ba thams cad kyi dam par gyur pas na mchog go/_/che ba rnams kyang dbang bskur bar mdzad pas na dbang chen no/_/thams cad khyab pas na khyab bdag chen po'o/_/'jig rten rnams srung bar
[\[63b.7\]]mdzad bas na 'jig rten no/_/mgon med pa rnams kyi don yongs su rdzogs par mdzad pas na mgon po'o/_/'jig rten rab mchog ces bya ba la 'jig rten gyi rab ni de bzhin gshegs pa ste/_de rnams kyis dbang bskur ba yin pas na 'jig rten rab mchog go/_/'jig rten gyi bar na gnas
[\[64a\]]
[\[64a.1\]]pa rnams la yang snang bar mdzad pas na 'jig rten nyi ma'o/_/rab tu byed pa 'di la ni mtshan brgyad yod do/_/rin po che thams cad las phul du byung bas na rin chen phul lo/_/phul du byung ba rnams las kyang phul du byung bas na rab kyi mchog go/_/rin po che rnams kyi rgyan
[\[64a.2\]]mnga' bas na rin chen rgyan no/_/rin po che rnams mdzad pas na rin chen mdzad de rin po che'i char rab tu 'bebs par mdzad pa'i phyir ro/_/nyid kyi snang ba rjes su 'brang bar mdzad pas na rin chen snang ba'o/_/phyogs skyong ba khyab par mdzad pas na snang ba che'o/_/'jig rten thams cad du grags
[\[64a.3\]]par mdzad bas na rin chen grags pa'o/_/rin po che'i phung po'i nang na bzhugs pas na rin chen phung po ste/_rin po che'i rang bzhin can gyi phung po mnga' ba'i phyir te byi ba'i brun lta bu'o/_/rin po che'i bsam pa bzang po las yang dag par 'khrungs pas na rin chen 'byung ngo /_/nor bu'i don rdzogs
[\[64a.4\]]par mdzad pas na nor bu'o/_/rdo rje nor bus mtshan pas na rdo rje nor bu'o/_/yon tan rnams kyi gzhir gyur pas na yon tan no/_/rin po che thams cad skye ba'i 'byung gnas su gyur pas na rin chen 'byung ba'o/_/nyid kyi 'od kyis yongs su bskor bas na sku rab 'bar ro/_/rin po che thams cad
[\[64a.5\]]kyi rang bzhin yin pas na rin chen kun no/_/'di la ni mtshan brgyad yod do/_/'di la bdag nyid chen po mnga' zhing bdag nyid che ba dang ldan pas na che nyid do/_/dbul po rnams kyis 'ju sar gyur pas na shing ngo /_/rin po che thams cad kyi bdag por gyur pas na rin chen dbang ngo /_thams
[\[64a.6\]]cad kyi bsam pa yongs su rdzogs par mdzad pas na re ba thams cad skong mdzad pa'o/_/thams cad kyi mngon par 'dod pa yang dag par sgrub par mdzad pas na bsam pa thams cad legs par brnyes pa'o/_/don gcig don du gnyer na yang bsam pa'i khyad par gyis mang po rnyed
[\[64a.7\]]par 'gyur bas na rin chen phung po'o/_/'di la ni mtshan drug ste 'das ma thag pa'i lhag ma rnams bdun du 'gyur ro/_/'od zer gsal ba'i mchog mnga' bas na 'od mchog go/_/thugs rin po ches thams cad du khyab pas na khyab pa'o/_/dngos po thams cad thugs rin po che 'dir 'dus
[\[64b\]]
[\[64b.1\]]pas na bdag nyid kun no/_/mchog stsol bar mdzad pas na mchog rab sbyin no/_/mchog chen po mnga' bas na mchog che ba'o/_/'di yod pa las 'bru thams cad phun sum tshogs par 'gyur bas na phun sum tshogs pa thams cad do/_/'di yod pa las khyad par du 'byor bar gyur pas na 'byor
[\[64b.2\]]pa'o/_/stong pa nyid kyi ye shes kyi rdo rje'i snying po mnga' bas na rdo rje'i snying po'o/_/'di la ni mtshan brgyad de de ltar na mtshan brgya rtsa brgyad du shes par bya'o/_/da ni ming brgya rtsa brgyad ces bya ba la sogs pas mtshan brgya rtsa brgyad pa'i phan yon te/_zhi ba zhes bya ba ni mya ngan las 'das pa thob pa'i rgyur
[\[64b.3\]]gyur pa'i phyir ro/_/sangs rgyas kun gyi dbang bskur thob/_/ces bya ba ni sangs rgyas thams cad dbang bskur bas bstod na sangs rgyas thams cad 'dir dbang bskur ba la mngon du phyogs par 'gyur ba'o/_/sdig med ces pa ni bstod pas sdig pa dang bral ba'i phyir ro/_/rin chen khyod
[\[64b.4\]]ces bya ba ni bod pa'o/_/gsol ba ni zhes bya ba ni bsnyen bkur sngon du 'gro ba'i bstod pas mchod pa'o/_/nor 'dus pa ni bshad par mdzod/_/ces bya ba ni nor yang dag par bsags pa'i rgyur gyur pas na rin po che'i rigs nyid la nor 'dus pa'i sgrar gsungs so/_/sangs rgyas kun gyi dbang bskur
[\[64b.5\]]mchog_/ces bya ba la sangs rgyas thams cad kyi dbang bskur ba'i mchog ni rdo rje rin chen te/_de rigs 'dir gtso bo yin pa'i phyir de skad ces bya'o/_/rang gi rigs ni skyed par mdzod/_/ces bya ba ni rin po che'i rigs shes par bya ba'i don to/_/de nas zhes bya ba la sogs pa ni go sla'o/_/_
[\[64b.6\]]dbang bskur ba'i dam tshig ces bya ba ni bdag por bskur ba'i dam tshig gi snying po'o/_/da ni 'di man chad bdag po lnga'i rang gi dkyil 'khor lnga byin gyis rlob par mdzad pa'i rig pa dam pa lnga yin par shes par bya ste/_dang po'i rig pa dam pa las de bzhin gshegs pa thams cad kyi nor bu'i dam
[\[64b.7\]]tshig ces bya ba ni rin po che'i rigs kyi rnam par snang mdzad kyi dam tshig gi nor bu'i dam tshig go/_/gnyis pa la rang gi rigs 'byung ba zhes gsungs pa ni rang gi rigs te rin po che'i rigs 'di las 'byung ba'i phyir ro/_/gsum par rang gi rig pa dam pa zhes gsungs pa ni rang gi dkyil 'khor byin
[\[65a\]]
[\[65a.1\]]gyis rlob par byed pa'i rig pa dam pa yin pas na rang gi rig pa dam pa'o/_/bzhi par yang rang gi rigs 'byung ba'i rig pa dam pa zhes gsungs pa ni rang gi rigs 'byung ba yang 'di yin pa'i phyir de skad ces bya'o/_/lnga par yang rang gi rig pa dam pa ni zhes gsungs
[\[65a.2\]]pa ni rang gi rigs 'byung ba'i phyir ro/_/de nas byang chub sems dpa' sems dpa' chen po 'phags pa nam mkha'i snying po zhes bya ba la sogs pa la de bzhin gshegs pa thams cad kyis dbang bskur ba rin po che zhes bya ba'i ting nge 'dzin ces bya ba ni de bzhin gshegs pa rnams dbang bskur
[\[65a.3\]]ba'i rin po che la dmigs pas na ting nge 'dzin 'di la ming 'di skad ces bya'o/_/de nas snyoms par zhugs ma thag tu zhes bya ba ni skad cig ma de nyid kyi tshe zhes bya ba'i don to/_/rdo rje nor bu rin po che lta bu'i 'od zer rnams byung nas zhes bya ba ni rdo rjes mtshan pa'i nor bu rin po che ste de lta bu'i 'od zer rnams
[\[65a.4\]]so/_/de dag gis zhes bya ba ni 'od zer rnams kyis so/_/'jig rten gyi khams thams cad snang bar byas te zhes bya ba ni 'jig rten gyi khams thams cad khyab pa'o/_/sems can thams cad de bzhin gshegs pa thams cad kyis dbang bskur nas zhes bya ba la sems can thams cad ni 'jig rten pa'i
[\[65a.5\]]lha la sogs pa ste/_de rnams de bzhin gshegs pa thams cad nyid du dbang bskur bas de bzhin gshegs pa thams cad kyi dbang bskur ba ste des dbang bskur ba'o/_/yang gcig tu gyur te zhes bya ba ni spros par rnams bsdu ba byas pas slar 'dus te gcig tu gyur pa'o/_/bcom ldan 'das
[\[65a.6\]]byang chub sems dpa' chen po nam mkha'i snying po'i thugs su zhugs so zhes bya ba ni/_dkyil 'khor gyi sems dpa' rnams sprul par mdzad pa'i phyir ro/_/de nas zhes bya ba ni rjes thogs la bya ste 'od zer zhugs pa'i rjes la'o/_/nam mkha'i snying po'i thugs las bcom ldan 'das phyag na rdo rje de
[\[65a.7\]]nyid ces bya ba ni gang sngar de bzhin gshegs pa thams cad kyis gsol ba gdab pa rdo rje'i snying po'i tshul gyis bzhugs pa de'i thugs las sprul pa'i sku de bzhag ste/_der phyag na rdo rje nyid dkyil 'khor ba'i sems dpa' lhag ma rnams kyi gzugs su 'byung ba'o/_/mtshan ma ji lta bus byung zhe na/_kun
[\[65b\]]
[\[65b.1\]]nas 'od zer 'bar ba'i snying pos zhes bya ba gsungs te/_rin po che'i 'od zer kun nas 'bar ba des snying por byas shing nang du chud par byas pas na kun nas 'od zer 'bar ba'i snying po'o/_/rdo rje dang nor bu dang /_rin po che sna tshogs kyi dpal la sogs pa'i bkod pa dang /_rgyan gyis brgyan pa'i sku zhes bya
[\[65b.2\]]ba ni rdo rje dang /_nor bu dang /_rin po che yang yin la sna tshogs pa yang yin pas na rdo rje dang /_nor bu dang /_rin po che sna tshogs so/_/de rnams kyis dbang bskur ba ni rdo rje dang /_nor bu dang /_rin po che sna tshogs kyis dbang bskur ba'o/_/de la dang por byas pa'i rgyan gang yin pa de ni rdo rje
[\[65b.3\]]dang /_nor bu dang /_rin po che la sogs pa'i rgyan no/_/de nyid ni rgyan te des brgyan pa'i sku gang yin pa de ni rdo rje dang /_nor bu dang /_rin po che sna tshogs kyis dbang bskur ba la sogs pa'i rgyan gyis brgyan pa'i sku'o/_/rdo rje'i nor bu rin po che chen po'i phyag rgya'i mtshan ma phyag na bsnams pa
[\[65b.4\]]zhes bya ba ni rdo rje'i nor bu dang rin po che yang yin pas rdo rje nor bu rin po che chen po'o/_/de nyid ni phyag rgya'i mtshan ma yin pas na rdo rje'i nor bu rin po che chen po'i phyag rgya'i mtshan ma'o/_/de'i phyag na bsnams pa gang yin pa de ni rdo rje'i nor bu rin po che chen po'i phyag rgya'i mtshan ma phyag na
[\[65b.5\]]bsnams pa'o/_/de rnams cir 'gyur te byung zhe na/_byang chub sems dpa' chen po'i sku rnams su gyur te byung zhes bya ba gsungs so/_/byung nas gang du bzhud ce na/_'jig rten gyi khams thams cad du zhes bya ba gsungs so/_/de rnams kyis der ci zhig mdzad ce na/_rin po che chen
[\[65b.6\]]po'i char phab pa la sogs pa nor bskyed pa rnams kyis sems can rnams mgu bar byas nas zhes bya ba gsungs so/_/mgu bar byas nas slar yang ci zhig mdzad ce na/_slar yang byon te zhes bya ba gsungs so/_/slar byon nas gang du bzhugs she na/_bcom ldan 'das rnam par snang
[\[65b.7\]]mdzad kyi phyogs thams cad du zhes bya ba gsungs so/_/ji ltar bzhugs she na/_rdo rje dbyings kyi dkyil 'khor chen po'i tshul du zhes bya ba gsungs so/_/gang du bzhugs she na zla ba'i dkyil 'khor la gnas zhes bya ba gsungs so/_/der bzhugs nas ci zhig mdzad ce na/_ched du brjod pa
[\[66a\]]
[\[66a.1\]]'di ched du brjod do zhes bya ba gsungs so/_/ched du brjod pa gang yin zhe na/_de ni e ma'o zhes bya ba la sogs pas ston te/_e ma'o zhes bya ba ni ngo mtshar du gyur pa'o/_/gang phyir sangs rgyas thams cad kyi/_/rin chen thams cad bsdus pa ni/_/zhes bya ba ste/_
[\[66a.2\]]sangs rgyas thams cad du gtogs pa'i rin po che thams cad bsdus pa 'di yin pas na rin chen thams cad bsdus pa'o/_/de gang yin zhe na/_rdo rje rin chen rigs nyid du/_/zhes bya ba ste rdo rjes mtshan pa'i rin po ches nye bar mtshon pa'i rigs yin pas na rdo rje rin chen rigs nyid do/_
[\[66a.3\]]ci srid pa'i dra ba spangs pa'i sangs rgyas bcom ldan 'das rnams la yang 'di dgos sam zhe na/_gang gi phyir zhes bya ba'i sgra 'di bar 'dir sbyar bar blta ste/_gang phyir 'gro ba'i don du 'di gyur to/_/zhes bya ba gsungs so/_/de ni 'di ltar ston te bag chags dang bcas pa'i nyon
[\[66a.4\]]mongs pa spangs pa'i de bzhin gshegs pa rnams la nor bsags pa dgos pa ma yin mod kyi/_/'on kyang dbang po yongs su ma smin pa'i sems can rnams la 'di dgos pa'i phyir ro/_/da ni ji ltar sprul pa'i phyag rgya'i tshogs 'di rnams bri bar bstan pa'i phyir de nas zhes bya ba la sogs
[\[66a.5\]]pa'i gzhung gsungs pa ni go sla'o/_/de bzhin gshegs pa thams cad la bsam pa thams cad yongs su rdzogs par byed pa 'di phul te zhes bya ba ni sems can thams cad kyi bsam pa rnam pa thams cad du yongs su rdzogs par bya ba'i phyir de bzhin gshegs pa rnams la phul ba ste/_sangs
[\[66a.6\]]rgyas kyi gsung nyid du bsgrags pa dang /_yun ring du gnas par bya ba'i phyir ro/_/phul nas ji zhig mdzad ce na/_don thams cad grub pa zhes bya ba'i dkyil 'khor 'di gsungs so zhes bya ba smos te/_don kyang yin la thams cad kyang yin pa'am thams cad kyi don grub pas na don thams
[\[66a.7\]]cad grub pa ste ming 'di skad ces bya ba'i dkyil 'khor gang yin pa thugs la gnas pa 'di gsungs shing bka' stsal pa'o/_/de nas zhes bya ba la sogs pa la de nas zhes bya ba ni rjes thogs la ste dkyil 'khor sprul ba'i rjes la'o/_/bri ba'i dkyil 'khor med na sems can
[\[66b\]]
[\[66b.1\]]dbang po yongs su ma smin pa rnams kyi don du mi 'gyur te/_de bas rab tu bshad bya ba/_/zhes bya ba gsungs pa yin te/_rab tu bshad pa zhes bya ba ni/_yang dag par rab tu phye zhing bshad pas na rab tu bshad bya ba'o/_/ci zhig bshad par bya zhe na/_dkyil 'khor chen po'o/_/ji lta bu zhen
[\[66b.2\]]dam pa'o/_/ci 'dra ba zhe na/_rdo rje dbyings dang 'dra ba la zhes bya ba ste rdo rje dbyings dang mtshungs pa'o/_/ming ji skad ces bya zhe na don kun grub ba zhes bshad pa zhes bya ba'o/_/de'i srad bu ji lta bu bre bar bya zhe na/_gru bzhi pa la zhes bya ba la sogs pas ston te/_'di dag kyang rdo rje dbyings kyi dkyil 'khor
[\[66b.3\]]nyid du bshad zin to/_/de'i nang du zhes bya ba la sogs pa la de'i zhes bya ba ni ji skad du gsungs pa'i phyi'i dkyil 'khor gyi'o/_/nang du zhes bya ba la nang rim du ci zhig bya zhe na/_rdo rje'i rin chen las byung gnas bya zhing /_/zhes bya ba'o/_/'di skad ston te/_de'i nang du rin po che zur cha brgyad par byas te/_
[\[66b.4\]]rdo rje'i thig nyid zur brgyad par gdab par bya'o/_/de'i dbus su ni/_ka ba brgyad kyi tshul du ni/_/rin chen sna tshogs 'od 'bar ba'i/_/dkyil 'khor lngas ni brgyan gyur par/_/der ni srad bu bre bar bya/_/zhes bya'o/_/'di skad ston te/_phyi'i thig zur brgyad par btab pa'i nang du rigs re re zhing
[\[66b.5\]]yang dkyil 'khor lnga lngas mdzes par byas la de'i rin po che sna tshogs kyang 'od 'bar bar byas te/_sems dpa' re re'i nang gi dkyil 'khor re re zhing yang rin po che gzhan dang gzhan du bya ba dang /_rin po che de dag gi 'od zer yang rnam pa sna tshogs su 'bar ba sha stag gis 'bar bar bya'o/_/dkyil
[\[66b.6\]]'khor lnga pa lnga'i dbus ma'i dkyil 'khor lnga la ci zhig bya zhe na/_rang gi phyag rgyas bskor te/_der ni sangs rgyas gzhag par bya/_/zhes bya ba ste/_rang gi phyag rgya bzhi po'i 'khor gyis bskor bas na rang gi phyag rgyas bskor ba'o/_/de la de dag gi snying po ni 'di rnams so zhes bya ba ni/_phyag
[\[66b.7\]]rgya bzhi po'i dgod par bya ba'i snying po rnams so/_/sangs rgyas bcom ldan 'das kyi ni dkyil 'khor thog ma byin gyis rlob pa dang dgod pa'i rigs pa dam pa de nyid yin par shes par bya'o/_/re ba kun grub dkyil 'khor du/_/zhes bya ba la sogs pa la/_re ba kun grub dkyil 'khor zhes bya ba ni
[\[67a\]]
[\[67a.1\]]'dir bsam pa thams cad 'grub par 'gyur bas na re ba kun grub dkyil 'khor te/_re ba kun grub pa ni 'dir bcom ldan 'das rdo rje snying po gzung bar bya'o/_/de ji ltar bri bar bya zhe na/_de'i phyir rin chen mchog ni sbyin par bri/_/zhes bya ba ste/_rin po che dam
[\[67a.2\]]pa stsol bas na rin chen mchog sbyin no/_/yang na rin po che dang rgyal srid la sogs pa'i dam pa stsol bas na rin chen mchog sbyin te/_/phyag g.yas pa na mchog sbyin rin po che dang bcas par bya'o zhes bya ba'i don to/_/de yi phyogs rnams thams cad du/_/zhes bya ba ni phyogs bzhi char du'o/_/_
[\[67a.3\]]rin chen phyag rgyar ldan pa yi/_/zhes bya ba la rin chen phyag rgya ni mtshan ma ste/_rang gi phyag rgya lag na thogs pa'o/_/ltag 'og go rims ji bzhin du/_/sems dpa' chen po rnams bri'o/_/zhes bya ba ni rdo rje dbyings kyi dkyil 'khor chen po'i go rims ji lta ba bzhin du zhes bya ba'i
[\[67a.4\]]don to/_/rin chen phreng ba'i dkyil 'khor du/_/zhes bya ba ni bcom ldan 'das rdo rje rin chen phyag gnyis na rin po che'i phreng ba bsnams pa ni rin chen phreng ba yin par shes par bya ste/_de'i dkyil 'khor yin pas na rin chen phreng ba'i dkyil 'khor ro/_/de yi phyogs rnams thams cad du/_/zhes bya ba
[\[67a.5\]]la sogs pa la/_de yi phyogs rnams thams cad du/_/zhes bya ba ni rin chen phreng ba'i'o/_/ltag 'og go rims ji bzhin par/_/zhes bya ba ni rdo rje dbyings kyi dkyil 'khor chen por sems dpa' rnams kyi go rims ji lta bar gnas pa de dang de bzhin du bri bar bya ste/_'di dag gi phyag
[\[67a.6\]]mtshan la nor bus mtshan pa phyag na thogs pa'i khyad par 'ba' zhig tu zad do/_/'dir dbus kyi dkyil 'khor du ni rdo rje snying po bzhugs par shes par bya la/_rin chen phreng ba ni rdo rje rin chen gyi gnas su gzhag par bya'o/_/rin chen pad+mo'i dkyil 'khor du/_/zhes bya ba ni rin po
[\[67a.7\]]ches mtshan pa'i pad+mo mnga' bas na rin chen pad+mo ni bcom ldan 'das 'od dpag tu med pa'i gnas kyi rdo rje snying po'o/_/rin chen pad+ma 'dzin khyab bdag_/der gnas par ni bri bar bya/_/zhes bya ba la der bzhugs pas na der gnas pa'o/_/ni zhes bya ba'i sgra'i don nyid ces bya ba'i don te
[\[67b\]]
[\[67b.1\]]gnas de nyid du bri bar bya'o zhes bya ba'i don to/_/ji lta bur bri bar bya zhe na/_rin chen pad+ma 'dzin pa zhes bya ba ste rin po ches mtshan pa'i pad+ma bsnams pa'o zhes bya ba'i bar du ston par 'gyur ro/_/de'i phyogs zhes bya ba la sogs pa ni go sla'o/_/rin chen char zhes bya ba la sogs pa la 'dir rin
[\[67b.2\]]po che'i char 'bebs par byed pa yin pas na rin chen char 'bebs so/_/de'i dkyil 'khor yin pas rin chen char 'bebs dkyil 'khor ro/_/de'i dbus kyi dkyil 'khor du ci zhig bri bar bya zhe na/_sems dpa' che rnams der yang bri/_/zhes bya ba gsungs te/_sems dpa' chen po ni 'dir
[\[67b.3\]]gdon mi za bar grub pa'i gnas kyi rdo rje snying po gang yin pa'o/_/ci zhig mdzad par bri zhe na/_/rin chen char ni rab 'bebs pa'i/_/zhes bya ba gsungs so/_/'di skad ston te/_rin po che thams cad kyi rang bzhin 'bebs shing gtong bar bri bar bya'o/_/de yi phyogs rnams thams cad du/_/_
[\[67b.4\]]zhes bya ba ni phyogs kun du'o/_/ci 'dra bar bri zhe na/_mdor ni lag na phyag rgya yang /_/rin chen mtshan mar ldan pa yi/_/zhes bya ba gsungs so/_/'di skad ston te rang gi mtshan ma rnams rin po ches mtshan pa phyag na bsnams par bri bar bya'o/_/ci zhig bri zhe na/_sems dpa' che
[\[67b.5\]]rnams cho ga bzhin/_/zhes bya ba'o/_/de la de dag gi snying po ni zhes bya ba la sogs pa ni go sla'o/_/de nas dkyil 'khor chen po 'dir/_/zhes bya ba la sogs pa la/_de nas zhes bya ba ni rjes thogs la ste bris pa'i rjes thogs la'o/_/dkyil 'khor chen po ni 'dir don
[\[67b.6\]]thams cad grub pa'i dkyil 'khor ro/_/nor bu rin po che'i slob dpon nyid ji lta ba bzhin du bzhugs te zhes bya ba la nor bu rin po che thogs pa'i slob dpon yin pas na nor bu rin po che'i slob dpon te dkyil 'khor 'dir dbang bskur ba dang /_gzhung shes pa dang /_las la mkhas pa'o/_/_
[\[67b.7\]]ji lta ba bzhin du zhugs te zhes bya ba ni phyag bzhi byas nas rdo rje rin po ches byin gyis brlabs pa'i bum pas bdag nyid dbang bskur la rdo rje rin po che'i myu gu'i dam tshig gi phyag rgya rang gi snying pos bcings nas des phreng ba bzung la 'jug pa'i snying po brjod nas zhugs te mi bskyod pa'i gnas na
[\[68a\]]
[\[68a.1\]]bzhugs pa'i bcom ldan 'das rdo rje snying po la phreng ba de phul nas slar yang blangs te/_bdag gi mgo la de bcing zhing slob dpon gyi las thams cad kyang bdag la des mdzad par lhag par mos par bya'o/_/de nas rang la byin gyis brlab pa la sogs pa byas nas bka' nod pa la
[\[68a.2\]]sogs pa bya'o/_/'di ni rang gi cho ga ji lta ba bzhin du bya ba rgyas pa yin no/_/da ni slob ma gzhug pa'i cho ga ston te/_rin po ches byin gyis brlabs pa'i bum pa'i chus nor bu'i slob ma dbang bskur te zhes bya ba ni 'khor los sgyur ba'i snying po bzlas pa'i phyi rol na gnas pa rdo rje rin chen gyi phyag rgyas
[\[68a.3\]]byin gyis brlabs pas dbang bskur ba'o/_/de nas ci zhig bya zhe na/_rdo rje nor bu'i dam tshig gi phyag rgya bcings la zhes bya ba ste/_rdo rje nor bu yang yin la dam tshig gi phyag rgya yang yin pas na rdo rje nor bu'i dam tshig phyag rgya ste/_de bcing bar bya ba'o/_/de yang rdo rje nor bu'i dam tshig gi phyag rgya ni
[\[68a.4\]]sems dpa' rdo rje ma'i gnas kyi rdo rje rin chen gyi myu gu zhes grags pa gang yin pa ste/_de slob ma 'ching du gzhug go/_/snying po gang gis phyag rgya de 'ching du gzhug ce na/_'di zhes bya bas ston te/_rjes thogs nyid la snying po ston pas so/_/de'i rjes la ci zhig bya zhe na/_kha dog
[\[68a.5\]]ji lta bu'i rnyed pa'i zhes bya ba la sogs pas ston to/_/'di skad ston te/_rin po che'i rigs la ni nor bu'i kha dog sna tshogs pa srid pas gos la kha dog ni nges pa med de ci rnyed pa las stod g.yogs bya'o/_/gdong g.yogs ji lta bus bya zhe na/_de dang 'dra bas mig g.yogs la snying po
[\[68a.6\]]'di brjod du bcug ste gzhug par bya'o zhes bya ba'i don to/_/zhugs nas dam tshig ma bsrungs pa de'i nyes dmigs ni 'di khyod kyis su la yang zhes bya ba la sogs pa 'dis ston to/_/dam tshig gnyis su byas te zhes bya ba ni ji ltar rdo rje dbyings kyi dkyil 'khor chen por lag pa g.yas pa'i sor mo'i gung
[\[68a.7\]]mo la g.yon pa'i khro bo'i lcags kyus gtog cing rdo rje dbab pa'i snying po brjod pa de bzhin du 'dir yang g.yas pa'i mdzub mo'i lcags kyus rdo rje myu gu la g.yon pa'i mdzub mo'i lcags kyus btab cing rdo rje dbab pa'i snying po yang brjod par bya'o/_/de nas theg pa chen po mngon par 'dus
[\[68b\]]
[\[68b.1\]]pa yang brjod par bya'o/_/de nas slob ma de la 'bab par 'gyur ro/_/'di dag ni go sla bas 'dir ma bshad do/_/babs nas rdo rje tshig gis dri bar bya'o zhes bya ba ni 'bras bu ston te/_rdo rje tshig gis ni sgra spangs pa'o/_/'di skad ston te/_babs pa de'i kha dang bdag nyid kyi khar lce la rdo rje
[\[68b.2\]]bsams te ci nas kyang gzhan sus kyang thos par mi 'gyur ba de ltar brjod par bya'o/_/rtog pa 'di ni don gyi dngos grub kyi rgyur gyur pa yin pa'i phyir thog ma kho nar gter dri ba nye bar bkod pa byas pa yin no/_/gdong g.yogs dkrol te dkyil 'khor chen po bstan par bya'o zhes gang gsungs
[\[68b.3\]]pa de nyid ji ltar bstan par bya ba gzhung phyi mas gsal bar ston par byed do/_/de bzhin gshegs pa thams cad kyi dbang bskur ba'i dam tshig ni 'di yin zhing /_rtog pa'i rgyal po dkyil 'khor chen po'i gtso bo yin te/_de bas na nye bar gdags pas de bzhin gshegs pa thams cad kyis dbang
[\[68b.4\]]bskur ba'i dam tshig kyang bstan te zhes gsungs pa yin no/_/ji srid kyi bar du bstan par bya zhe na/_bcom ldan 'das de bzhin gshegs pa la thug gi bar du zhes bya ba gsungs so/_/'dis ni rgyal po'i pho brang gi gzhung lugs bstan pa'i phyir bcom ldan 'das de bzhin gshegs pa rnam par
[\[68b.5\]]snang mdzad tha mar bstan par bya'o zhes ston pa yin te/_'dir dang po ma smos mod kyi 'on kyang don gyi dbang gis shes par bya ste/_/dper na rgyal po'i pho brang du 'jug par 'dod pas dang po kho nar sgo srung la sogs pa blta dgos pa dang 'dra'o/_/'di skad ston te/_dang por rdo rje lcags kyu nas brtsams
[\[68b.6\]]te sgo srung bzhi bstan par bya'o/_/de nas rdo rje bdug pa nas brtsams te phyi'i mchod pa bzhi'o/_/de nas rdo rje sgeg mo nas brtsams te gsang ba'i mchod pa rnams so/_/de nas bcom ldan 'das rdo rje sems dpa' nas brtsams te/_bcom ldan 'das mi bskyod pa'i bar du'o/_/de nas bcom ldan
[\[68b.7\]]'das rdo rje rin chen nas brtsams te bcom ldan 'das rin chen 'byung ldan gyi bar du'o/_/de nas bcom ldan 'das rdo rje chos nas brtsams te bcom ldan 'das 'od dpag tu med pa'i bar du'o/_/de nas bcom ldan 'das rdo rje las nas brtsams te bcom ldan 'das gdon mi za bar grub pa'i bar du'o/_/de
[\[69a\]]
[\[69a.1\]]nas sems dpa' rdo rje ma nas brtsams te bcom ldan 'das rnam par snang mdzad kyi bar du'o/_/rdo rje dbyings la sogs pa'i dkyil 'khor rnams la yang 'di bzhin du blta bar bya'o/_/bcom ldan 'das de bzhin gshegs pa la thug gi bar du zhes bya ba'i tshig 'di'i don ni bar du zhes bya
[\[69a.2\]]ba'i sgras bsdus pa yin par shes par bya'o/_/de nas ci 'byor pas mchod pa byas nas zhes bya ba ni dkyil 'khor bstan pa'i 'og tu slob dpon rang nyid dang slob ma'i gtso bo de nyid kyis yo byad ci 'byor bas mchod par bya'o/_/dgos pa thams cad bsgrub par bya'o/_/zhes bya ba ni slob dpon gyis slob
[\[69a.3\]]ma la dbang bskur ba la sogs pa'i las thams cad bya ba dang /_slob mas kyang bsgrub pa'i lung nod pa la sogs pa bya'o/_/de'i 'og tu gzhan yang de nas zhes bya ba la sogs pas ni don 'byung ba'i ye shes ston te/_ye shes kyi phyag rgya ni rang gi lha'i rnal 'byor phyag rgya bzhi dang ldan par
[\[69a.4\]]byas nas bsgom pa'i rang bzhin gyi phyag rgya ni ye shes kyi phyag rgya yin par shes par bya'o/_/rdo rje snying po'i phyag rgya che/_/shin tu mnyam par gzhag pas bcings/_/zhes bya ba ni rang gi lha'i rnal 'byor shin tu rtse gcig pas ma g.yengs par bya'o zhes bya ba'i don to/_/rdo rje snying po ni bdag
[\[69a.5\]]yin no zhes bsgom pa'o/_/gter brkos nas ni gang dag na/_/gter yod pa de mthong bar 'gyur/_/zhes bya ba ni gang du gter brko bar dri dang me tog la sogs pa byin la/_dang po kho nar rin chen bsngags pa'i phyag rgya bcings nas gtor ma byin la/_gang du gter dang rjes su mthun par
[\[69a.6\]]brkos na der nges par mthong bar gyur te 'di ni mi bskyod pa'i rigs kyi cho ga'o/_/da ni rin chen 'byung ldan gyi gnas kyi ston te/_dam tshig gi ni mchog bcings la/_/zhes bya ba ni 'dir phyag rgya chen po yang sbyar bar bya ste/_dam tshig gi mchog nyi tshe smos pa ni gtso bor bstan pa tsam du zad do/_/gang na gter
[\[69a.7\]]rnams yod 'gyur ba/_/zhes bya ba ni mtshan ma snang ba la sogs pa'i rnam par 'gyur ba snang ba las 'jig rten pa rnams gang na gter yod par re ba'o/_/der ni phyag rgya btsir na ni/_/zhes bya ba ni rang dgos pa'i gnas su'o/_/phyag rgya zhes bya ba ni dam tshig gi phyag rgya'o/_/btsir ba ni sa la bzhag la
[\[69b\]]
[\[69b.1\]]sa de rab tu snyi bar bsam par bya ste/_a mra'i 'bras bu la sogs smin pa lag pas btsir na tshi gu 'byung ba lta bur bsams nas btsir bar bya'o/_/des rang nyid 'byung bar 'gyur ro/_/da ni pad+ma'i rigs la brten nas rdo rje snying po zhes bya ba la sogs pas ston te/_rdo rje snying po'i ting 'dzin du/_/shin
[\[69b.2\]]tu mnyam gzhag bsgoms na ni/_/zhes bya ba la rang gi lha'i rnal 'byor phyag rgya bzhi dang ldan par byas la mi g.yeng ba'i yid kyis bsgoms na gter gang na gnas pa shes par 'gyur te/_'dir ni chos kyi phyag rgya gtso bo yin par shes par bya'o/_/rdo rje snying po'i ting nge 'dzin gyis zhes bya ba la sogs
[\[69b.3\]]pas ni las kyi rigs su gtogs pa'i sbyor ba ston te/_'dir yang rdo rje snying po'i ting nge 'dzin phyag rgya bzhi dang ldan pa de bzhin du byas la phyogs gang du gter yod par re ba der 'chag cing 'gro bar bya ste/_gnas gang du de 'bebs par 'gyur ba de na gter yod do zhes shes par bya'o/_/_
[\[69b.4\]]'dir ni las kyi phyag rgya gtso bo yin par shes par bya'o/_/sbyor ba 'di bzhi char la yang zla ba bzhi'i bar du thun bzhir phyag rgya bsgom zhing dri dang me tog la sogs pas mchod pa bya ba'am tha na zla ba gcig gi bar du dang por sngon du bsten pa byas la gang na gter yod par re ba der song nas
[\[69b.5\]]sa yongs su sbyang ba byas te 'byor pa yod na dkyil 'khor bri bar bya'o/_/gal te ma 'byor na dri dang me tog dang phreng ba la sogs pa byin la sbyor ba 'di rnams bsgrub par bya'o/_/'di dag ni 'og nas bshad pa'i sbyor ba gzhan rnams la yang shes par bya'o/_/phyag rgya chen por bsgoms na ni/_/zhes
[\[69b.6\]]bya ba la sogs pa la de bzhin du rang gi lha'i rnal 'byor byas la/_gang na gter yod par re ba der sems mnyam par gzhag pas 'chag par bya'o/_/gang du lus ni 'khor gyur ba/_/zhes bya ba ni gnas gang du lus 'khor bar gyur pa der ni rin po che'i rang bzhin gyi gter yod bar shes par bya ste
[\[69b.7\]]khyad par ni 'dir de yin no/_/dam tshig nyid kyis zhes bya ba 'dis ni 'di skad ston te/_dam tshig bsrungs pas las rnams 'grub par 'gyur gyi gzhan du ni ma yin no zhes bya ba ste 'di ni mi bskyod pa'i rigs kyi sbyor ba'o/_/dam tshig mchog ni bcings nas kyang /_/zhes bya ba ni snga ma dang 'dra'o/_
[\[70a\]]
[\[70a.1\]]gang du bsams nas gnyis gyur pa/_/zhes bya ba ni gter gang na yod du re ba'i gnas der 'chag pa dang /_dam tshig gi phyag rgya gang du rang nyid 'bye zhing dbang med par gnyis su gyur pa de na gter yod par shes par bya'o/_/sbyor ba gsum pa la yang chos kyi
[\[70a.2\]]phyag rgya gtso bor gyur par bsgom zhing gter yod par re ba'i gnas gang yin pa der rin po che'i gter rang nyid smra bar 'gyur ro/_/sbyor ba bzhi pa la yang las kyi phyag rgya gtso bor gyur pas rang gi lha'i rnal 'byor byas te yod du re ba'i gnas su 'chag par byas na gang du lag pa la babs pas las kyi
[\[70a.3\]]phyag rgya rang grol zhing dam tshig gi phyag rgya bcings par gyur pa de na yod pa yin no/_/lhag ma rnams ni go sla'o/_/phyag rgya chen po bsgoms nas ni/_/zhes bya ba la sogs pa la ye shes shes par bya ba ni phyag rgya bzhi dang ldan pa'i rang gi lha'i rnal 'byor byas la/_phyag rgya chen po gtso bor gyur
[\[70a.4\]]pas gang na yod par re ba der bsgoms na sngar bshad pa'i tshul bzhin der de'i ye shes skye bar 'gyur ro zhes gsungs pa yin no/_/gnyis par yang dam tshig gi phyag rgya grol bas gter kha bye bar 'gyur bar shes par bya'o/_/gsum par yang ting nge 'dzin gyi phyag rgya dgos pa'i gnas su
[\[70a.5\]]bsgoms na nges par 'di na gter yod do zhes ye shes skye bar 'gyur te 'di ni chos kyi phyag rgya gtso bo yin par shes par bya'o/_/sbyor ba bzhi par yang yod par re ba'i gnas su las kyi phyag rgya gtso cher bcings nas gang du bye ba de na gter yod par shes par bya'o/_/phyag rgya chen po zhes bya ba la
[\[70a.6\]]sogs pa ni snga ma bzhin te/_phyag rgya chen po bsgoms nas gang du babs par gyur pa de na gter yod par shes par bya'o/_/sbyor ba gnyis par yang dam tshig gi phyag rgya gtso bor byas pas dam tshig gi phyag rgya bstan par gyur na gter yod par shes par bya'o/_/gsum par yang chos kyi
[\[70a.7\]]phyag rgya gtso bor gyur pas gang du ye shes skyes pa de na gter yod par shes par bya'o/_/bzhi par yang las kyi phyag rgya gtso bor gyur pas gang du 'chag pa na las kyi phyag rgya 'khor bar gyur pa nye bar skye ba de na gter yod pa ston pa yin no/_/rab tu byed pa 'dir yang rdo rje sems dpa' la sogs
[\[70b\]]
[\[70b.1\]]pa 'khor los sgyur ba bzhi ni dang po bzhi yin par shes par bya'o/_/de bzhin du gnyis pa rnams kyi ni gnyis pa'o/_/gsum pa rnams kyi ni gsum pa'o/_/bzhi pa rnams kyi ni bzhi pa ste/_/de ltar na sbyor ba bcu drug tu 'gyur ro/_/'dir ji lta ba de bzhin du rdo rje dbyings la sogs pa'i
[\[70b.2\]]dkyil 'khor rnams dang 'og nas bshad pa'i dkyil 'khor rnams la yang shes par bya'o/_/de nas zhes bya ba la sogs pa la gsang ba ni sbas pa la bya'o/_/de'i phyag rgya gang yin pa de ni gsang ba'i phyag rgya'o/_/de'i ye shes te de bslab pa ni bstan to zhes bya ba'i don to/_/da ni/_dbang
[\[70b.3\]]po gnyis ni mnyam sbyor la/_/zhes bya ba la sogs pas gsang ba de ston te bdag nyid phyag rgya chen po'i gzugs su yongs su bskyed la lha gang yin pa yang der bzhugs par bya ste 'di ni gnyis so/_/gnyis po 'di'i dbang po gnyis ni dbang po gnyis te dbang po ni mig la sogs pa'o/_/de
[\[70b.4\]]rnams mnyam par sbyor ba ni ro gcig par gyur pa ste/_phyag rgya chen po bskyed la rang gi lha dgug pa dang /_gzhug pa dang bcing ba dang /_dbang du bya bas bdag gang yin pa de ni bdag gi lha yin la bdag gi lha gang yin pa de ni bdag go zhes de ltar ro gcig par gyur pa'i dbang po gnyis mnyam
[\[70b.5\]]par sbyor bas phyag rgya chen po bsgoms na bab par gyur na gter rnyed do zhes bya ba babs pa ni mngon par zhen pa ste brtan por gzung ba'o/_/de lta bu'i mngon par zhen pas nges par gter rnyed par 'gyur ro zhes bya ba'i don to/_/dam tshig mchog ces bya ba la sogs pa la dam tshig gi phyag rgya bcing ba ste de nyid ni
[\[70b.6\]]bud med do/_/de dang rtse ba ni sems brtan par byed pa de yul gzhan la bsgyur mi ster bar de nyid la dga' ba bskyed pa'o/_/gang du phyag rgya dam gyur pa/_/zhes bya ba ni gang du dam tshig gi phyag rgya de dgrol bar 'dod kyang dgrol bar mi nus pa de ni brtan par gyur pa yin te 'di gang du 'byung ba'i gnas de na gter yod pa
[\[70b.7\]]yin par ston to/_/gsum par/_dbang po gnyis ni mnyam sbyar ba/_/zhes bya ba la sogs pa ni go sla'o/_/bzhi par yang las kyi phyag rgya de 'dzin bzhin du dbang med par byed par gyur pa de na gter yod par ston pa yin no/_/sngar phyag rgya bzhi'i sbyor ba bcu drug bstan pa la phyag rgya bzhi'i sbyor ba la yang
[\[71a\]]
[\[71a.1\]]rang gi lha dgug pa la sogs pa byas mod kyi ji srid tha mi dad pa la sogs par lhag par mos par ma byas pa de srid du dgos pa 'grub par mi 'gyur ro zhes bya ba'i don 'di bstan par bya ba'i phyir sbyor ba 'di bzhi nye bar dgod par mdzad pa yin par shes par bya'o/_/de bzhin du
[\[71a.2\]]gzhan dag la yang shes par bya'o/_/de ltar phyag rgya bzhi'i sgrub pa'i cho ga rdzogs par mdzad nas/_da ni de nas zhes bya ba la sogs pa phyag rgya de bzhin nor bu'i rigs yin par ston to/_/de nas nor bu'i rigs chen po'i phyag rgya'i ye shes bslab po zhes bya ba la/_de nas zhes bya ba ni rjes thogs
[\[71a.3\]]la ste las bstan pa'i rjes la'o/_/nor bu'i rigs kyang yin la chen po yang yin pas na nor bu'i rigs chen po'o/_/nor bu'i rigs chen po de'i phyag rgya thams cad ni phyag rgya rnam pa bzhi ste/_de'i ye shes yin pas na phyag rgya thams cad kyi ye shes so/_/de bslab po zhes bya ba ni de nyid nye bar ston to
[\[71a.4\]]zhes bya ba'i don to/_/phyag rgya rnams pa bzhi'i nang na yang phyag rgya chen po gtso bor gyur pa yin pas na de dang po nyid du bstan par bya ba'i phyir de nas phyag rgya chen po ni 'di yin te zhes bya ba gsungs so/_/de ji lta bur 'byung ba bstan par bya ba'i phyir/_ji lta ba yi ri mo bzhin/_/phyag rgya chen po bsgoms
[\[71a.5\]]nas ni/_/zhes bya ba gsungs so/_/'di skad ston te/_dkyil 'khor du zhugs nas slob dpon gyis lha'i sku ji lta bur bstan pa de lta bu'i gzugs su bdag nyid bsgom par bya'o/_/ci'i phyir gzugs de bsgom zhe na/_don gyi mchog kun 'grub par 'gyur/_/zhes bya ba gsungs so/_/da
[\[71a.6\]]ni phyag rgya chen po'i spyir bstan pa rnams kyi so so'i 'bras bu bstan pa'i phyir de nas phyag rgya chen po rnams kyi las ni 'di rnams yin no zhes gsungs pa yin no/_/de la re zhig thog ma kho nar sangs rgyas kyi phyag rgya chen po bsgoms pa'i 'bras bu ni/_sangs rgyas phyag rgya sangs rgyas nyid/_/ces gsungs
[\[71a.7\]]pa yin no/_/rdo rje snying pos gnyis rab grub/_/ces bya ba ni mi bskyod pa'i gnas dang /_rdo rje sems dpa'i gnas kyi phyag rgya gang yin pa'i lha de nyid bzung ste/_gnyis rab grub ces bya ba ni grub pa bzang po yin pas na rab grub pa ste dngos grub kyi mchog ces bya ba'i don to/_/rin
[\[71b\]]
[\[71b.1\]]chen lcags kyu la sogs pa phyag rgya gsum gyi 'bras bu ni go sla'o/_/nor bu lta bas nor 'phrog pa/_/zhes bya ba la 'di'i 'bras bu nor 'gugs pa nyid yin par ston te/_phyag rgya 'di ni rin chen 'byung ldan gyi gnas kyi'o/_/lhag ma rnams ni go sla'o/_/rin chen bshad pas nor 'phrog 'gyur/_/_
[\[71b.2\]]zhes bya ba la 'di'i 'bras bu yang nor 'dres pa yin par ston te/_dgod pa'i bzhin gyis gang yang rung ba la bsnyen bkur byas pa des nor sbyin par 'gyur bas na 'di'i 'bras bu nor 'gugs pa yin par gsungs so/_/rin chen chos kyis chos kyang 'thob/_/ces bya ba ni 'od dpag tu med pa'i gnas
[\[71b.3\]]kyi phyag rgya gang yin pa de bsgoms na phyin ci ma log pa'i ye shes skye bar 'gyur bas na de'i phyir 'di phyin ci ma log pa'i chos ston par 'gyur te 'di ni 'di'i 'bras bu yin no/_/gtong ba'i mchog gis dam pa rnyed/_/ces bya ba ni 'jig rten dbang phyug gi gnas kyi phyag rgya ni gtong ba'i mchog
[\[71b.4\]]ste de'i rnyed pa ni 'bras bu'i mchog nyid 'thob par 'gyur ba'o/_/rin chen ral gris mdzod chen po/_/zhes bya ba ni bcom ldan 'das rdo rje rnon po'i gnas kyi phyag rgya ni rin chen ral gri'o/_/de'i 'bras bu ni mdzod chen po ste nor mdzod spel bar 'gyur ro/_/de yang gang gi phyir sa bdag ral gri 'byin
[\[71b.5\]]pa rnams kyi nor mdzod 'phel bar 'gyur ba bzhin du shes rab kyi ral gri rang bzhin can gyi blo dang ldan pa rnams ni nor 'phel bar 'gyur te/_de bas na/_rin chen ral gris mdzod chen po/_/zhes bya'o/_/nor bu'i 'khor los bdag por 'gyur/_/zhes bya ba la rdo rje'i 'khor lo'i gnas kyi phyag rgya ni nor
[\[71b.6\]]bu'i 'khor lo ste/_de'i 'bras bu ni rgyal srid la sogs pa'i bdag por 'gyur pa'o/_/smras pas btsal ba'i dngos grub thob/_/ces bya ba ni rdo rje smra ba'i gnas kyi phyag rgya ni smra ba'o/_/de'i 'bras bu ni mngon par 'dod pa'i don thob par 'gyur ba ste/_des rang gi lha'i rnal 'byor byas la rdo rje'i lce bdag dang
[\[71b.7\]]sbyin pa po gnyi ga'i khar bsams nas dri dang me tog la sogs pa byin te/_snying po brgya stong bzlas la gzhan dang lhan cig smra bar mi byed par gang la bslang bar bya ba de nyid la dang por che ge mo nga la byin cig ces smras na nges par ster bar 'gyur ro/_/rin chen char gyis nor chen po/_/zhes bya ba la 'di ni gdon
[\[72a\]]
[\[72a.1\]]mi za bar grub pa'i gnas kyi phyag rgya ste/_'dir yang de bzhin du rang gi lha'i rnal 'byor byas la dri dang me tog la sogs pa phul te/_rang gi khyim gyi dbus su 'dug la rin po che'i char 'bebs pa'i phyag rgya spyi bor bzhag la nor gyi char pa phob shig ces thun bzhir sbyor bas nor thams
[\[72a.2\]]cad kyi char 'bebs par bsam pa nyin re zhing thun bzhi bzhir byas na de'i 'og tu nor che bar 'gyur ro/_/nor bu'i mchod pas rab mchod nyid/_/ces bya ba 'di ni rdo rje las kyi gnas kyi phyag rgya ste/_'dis kyang snga ma bzhin du de bzhin gshegs pa rnams la mchod pa byas na 'jig rten thams cad kyi mchod
[\[72a.3\]]pa nyid 'thob par 'gyur ro/_/rin chen go chas brtan par byed/_/ces bya ba 'di ni rdo rje srung ba'i gnas kyi phyag rgya ste go cha bcings pas rdo rje'i lus su byed pas na de'i phyir brtan par byed ces gsungs so/_/rin chen mche bas nor 'phrog go/_/zhes bya ba 'di ni rdo rje gnod sbyin gyi gnas kyi
[\[72a.4\]]phyag rgya ste/_'di bsgoms pa nyid kyis lha'i 'jig rten gyi nor sbyin par 'gyur ro/_/khu tshur nor bus dngos grub 'thob/_/ces bya ba 'di ni rdo rje khu tshur gyi gnas kyi phyag rgya ste/_'di bsgoms pas de la bgegs kyis tshugs par mi 'gyur bas na/_khu tshur nor bus dngos
[\[72a.5\]]grub 'thob/_/ces gsungs pa yin no/_/de ltar phyag rgya chen po'i dkyil 'khor rdzogs par bstan nas/_dam tshig gi phyag rgya ston par bzheng pa'i phyir/_/de nas dkyil 'khor chen po 'di'i/_/zhes bya ba la sogs pa gsungs pa yin te/_dam tshig gi phyag rgya'i ye shes ni 'di yin no zhes
[\[72a.6\]]bya ba la/_dam tshig 'dzin pa'i phyag rgya ni dam tshig gi phyag rgya ste de'i ye shes yin pas na dam tshig gi phyag rgya'i ye shes so/_/de 'di yin no zhes bya ba ni lung dbog pa'i dus la babs pas na de 'di yin no zhes ston pa'o/_/rdo rje rin chen zhes bya ba la sogs pa la rdo rje rin chen ni rdo rje dbyings kyi dkyil 'khor
[\[72a.7\]]du bstan pa'i bcom ldan 'das te de'i phyag rgya gang yin pa de ni rdo rje rin chen gyi phyag rgya'o/_/sangs rgyas kun gyi dbang bskur 'thob/_/ces bya ba 'dis ni de'i las ston pa yin te/_'di'i phyag rgya ni rdo rje bsdams pa las mdzub mo gnyis nor bur byas nas mthe bo gnyis sbrel la gzhag pa ste/_'di
[\[72b\]]
[\[72b.1\]]yang bcom ldan 'das rnam par snang mdzad kyi gnas su shes par bya'o/_/sems dpa' rdo rje ma'i gnas su yang 'di nyid 'byung zhing dkyil 'khor du 'jug pa'i dam tshig gi phyag rgya yang 'di nyid yin na/_/rdo rje nor bu che bcings na/_/zhes bya ba la sogs pas ni de nyid kyi 'bras bu ston to/_/rdo rje gnyis zhes
[\[72b.2\]]bya ba la sogs pa la rdo rje gnyis ni khro bo'i khu tshur bcings te/_de gnyis kyi mdzub mo gnyis nor bur byas la rdo rje 'dzin las nor 'thob po zhes bya ba ste/_'dis ni de'i 'bras bu ston to/_/phyag rgya 'di ni mi bskyod pa'i gnas kyi yin par shes par bya'o/_/de nyid ces bya ba la sogs pa la rdo rje khro bo'i khu
[\[72b.3\]]tshur de nyid las rdo rje nor bu'i phyag rgya bsgrengs pa mthe bo gnyis kyi rdo rje dang bcas pa ni rin chen 'byung ldan gyi gnas kyi phyag rgyar 'gyur ro/_/sbyin te zhes bya ba 'dis ni 'bras bu ston to/_/mdzub gnyis pad+mo'i nor bu bcings/_/zhes bya ba 'di khro bo'i mdzub mo gnyis po nyid nor bur bcings pa ste/_
[\[72b.4\]]tshigs gsum pa cung zad bkug la pad+mo kha ma bye ba lta bur bya ba 'di ni snang ba mtha' yas kyi phyag rgya'o/_/'jig rten dbang gi nor sbyin 'gyur/_/zhes bya ba ni 'di'i 'bras bu'o/_/rdo rje las zhes bya ba la sogs pa la lag pa gnyis kyi gung mo'i sor mo gnyis nor bur byas la sor mo gzhan rnams brkyang
[\[72b.5\]]ste kun du sbyin par bya'o/_/nor bu chen po'i rgyal mtshan sbyin/_/zhes bya ba ni 'di'i 'bras bu ston pa yin no/_/'di yang gdon mi za bar grub pa'i gnas kyi phyag rgya yin par shes par bya'o/_/bdag po lnga'i gnas su phyag rgya lnga bstan nas/_da ni yang rnam par snang mdzad kyi gnas kyi phyag rgya bstan
[\[72b.6\]]par bya ba'i phyir/_/rdo rje dbyings mdzub nor mchog gis/_/zhes bya ba gsungs te/_rdo rje dbyings kyi dkyil 'khor gyi nor bu'i mchog ni rin chen sems ma'o/_/de nyid kyang 'dir ni rnam par snang mdzad kyi gnas kyi phyag rgya gnyis par 'gyur te/_phyag rgya snga ma ni dkyil 'khor byin gyis rlob pa
[\[72b.7\]]yin la gnyis pa ni dam tshig gi phyag rgya dang dgod pa'i phyag rgya'o/_/rig pa dam pa ni der gcig pu nyid las gnyis la sbyar bar bya'o/_/yang bdag po lhag ma rnams kyi rig pa dam pa gcig ni dkyil 'khor byin gyis rlob pa yin la/_gnyis pa dgod pa'i sngags yin no/_/lhag ma rnams kyi ni dgod_
[\[73a\]]
[\[73a.1\]]par byed pa'i sngags 'ba' zhig tu zad do/_/mdzub mo bsnyams te zhes bya ba la sogs pa la rdo rje bsdams pa las mdzub mo bsnyams pa gnyis rgyab bkug la zhes bya ba tshigs dbus ma gnyis bcag na rin po cher 'gyur ro/_/ci de tsam du zad dam zhe na/_mthe bo rdo rje
[\[73a.2\]]bcings pa yi/_/zhes bya ba gsungs so/_/'di skad ston te/_rdo rje mthe bo dang bcas par bsgreng bar bya'o/_/rdo rje snying po'i phyag rgya las/_zhes bya ba ni 'byung ba'i rgyu ston pa'o/_/'di ni rdo rje nor bur gsungs/_/zhes bya ba ni bka' stsal pa'o/_/'di ni zhes bya ba la sogs bas ni 'bras bur gsungs
[\[73a.3\]]pa yin te/_'di yang sems dpa' rdo rje ma'i gnas kyi phyag rgya'o/_/mdzub gnyis rin chen zhes bya ba la sogs pa la/_mdzub gnyis rin chen 'dren bcings la/_/zhes bya ba ni rdo rje rin chen ma'i phyag rgya 'dra bar bcings pa'o/_/ji lta bur zhe na/_gung mo myu gur bsgreng ba ste/_/zhes bya ba ste/_
[\[73a.4\]]gung mo gnyis kyi rin po che bkrol la sbyar bar bya'o/_/mthe bo gnyis de bzhin du rin po cher gzhag pa 'di ni rdo rje rin chen ma'i gnas kyi phyag rgya'o/_/'di ni zhes bya ba la sogs pa ni dbang bskur ba thob par 'gyur bar 'bras bu ston pa yin no/_/de las zhes bya ba ni bshad ma thag pa'i rdo rje rin chen ma'i
[\[73a.5\]]phyag rgya las gung mo dang /_srin lag dang /_mthe'u chung pad+mo kha ma bye ba lta bur byas na rdo rje chos ma'i gnas kyi phyag rgyar 'gyur ro/_/'dir zhes bya ba la sogs pas ni 'di'i 'bras bu nor rnyed pa la sogs pa yin par ston to/_/mdzub mo mthe'u chung rnams zhes bya ba la sogs pa la rdo rje
[\[73a.6\]]bsdams pa las mdzub mo gnyis dang mthe bo gnyis dang mthe'u chung rnams rdo rje rin po che'i tshul du nor bur bya zhing gung mo gnyis bsgreng ba btud de rtse sprad la srin lag gnyis gshibs nas bsgreng ba 'di ni rdo rje las ma'i gnas kyi phyag rgya'o/_/de ltar dkyil 'khor dbus ma 'khor dang bcas pa bstan
[\[73a.7\]]nas/_da ni dkyil 'khor bzhi po'i phyag rgya bstan par bya ba'i phyir rdo rje bsdams pa zhes bya ba la sogs pa gsungs pa yin te/_rdo rje bsdams pa dang bcas la/_/mdzub gnyis nor bur byas nas kyang /_/zhes bya ba ni mdzub mo gnyis nor bur bcings la mthe bo gnyis brkyang ngo /_/ngos zhes bya ba de
[\[73b\]]
[\[73b.1\]]gnyis kyi ngos brkyang nas snying gar gzhag par bya'o/_/don kun grub pa sbyin par byed/_/ces bya ba ni 'di'i 'bras bu ston to/_/'di ni mi bskyod pa'i gnas kyi phyag rgya gnyis pa ste/_dang po ni dkyil 'khor byin gyis rlob par byed pa'i sngags dang po yin la/_'di ni sngags gnyis pa dgod par byed pa'i dam
[\[73b.2\]]tshig gi phyag rgya yin no/_/lhag ma gsum la yang de bzhin du shes par bya'o/_/rdo rje bsdams pas zhes bya ba la sogs pas ni rdo rje sems dpa' la sogs pa'i phyag rgya ston to/_/rdo rje bsdams pa bcings la gung mo gnyis nor bur byas na rdo rje sems dpa'i gnas kyi phyag rgyar 'gyur ro/_/nor bu'i mtshan
[\[73b.3\]]ma ni 'dir 'khor los sgyur ba'i bcom ldan 'das rdo rje rin chen nyid do/_/nor bu rin chen rab sbyin no/_/zhes bya bas ni 'bras bu ston to/_/de nyid ces bya ba la sogs pa la de nyid de/_phyag rgya 'das ma thag pa las mdzub mo gnyis lcags kyu'i tshul du byas pa dang ldan pas ni don thams cad 'gugs pa ste
[\[73b.4\]]rdo rje rgyal po'i gnas kyi phyag rgyar 'gyur ro/_/'di la ming ji skad ces bya zhe na/_nor bu rin chen lcags kyur bshad/_/ces bya ba gsungs so/_/de nyid ces bya ba la sogs pa la de nyid ces bya ba ni rdo rje sems dpa'i gnas kyi phyag rgya gang yin pa'o/_/bsgyur nas kyang zhes bya ba ni g.yon logs su drangs par
[\[73b.5\]]pa'o/_/mdzub mos mdzub mo bzung nas ni/_/zhes bya ba ni mdzub mo g.yas pas mdzub mo g.yon pa bzung ba'o/_/ji lta zhe na/_mnga' 'phangs pa yi tshul byas la/_/zhes bya ba gsungs so/_/ci zhig byed ce na/_drangs nas zhes bya ba gsungs so/_/de'i 'bras bu ci zhig yin ce na/_'gro ba dga' bar byed ces bya
[\[73b.6\]]ba gsungs te 'di ni rdo rje chags pa'i gnas kyi phyag rgya'o/_/de nyid ces bya ba la sogs pa la de nyid ces bya ba ni rdo rje sems dpa'i gnas kyi phyag rgya gang yin pa'o/_/mdzub mtheb gnyis sbyar ba zhes bya ba ni mdzub mo dang mthe bo gnyis ngos sprad pa'o/_/ming ji skad ces bya ba'i phyag rgyar 'gyur zhe na legs
[\[73b.7\]]so zhes gsungs so/_/de las zhes bya ba 'dis ni rin po che'i rigs su gtogs pa'i phyag rgya ston te/_/de la zhes bya ba rdo rje sems dpa'i gnas kyi phyag rgya gang yin pa'o/_/mthe bo gnyis sbyar ba yis/_mdzub gnyis rtse mor dgab ces bya ba ni mdzub mo gnyis kyi rtse mo mthe bo gnyis kyis mnan pa ste rtse mo zhes ma
[\[74a\]]
[\[74a.1\]]smos su zin kyang don gyi dbang gis shes par bya'o/_/ji ltar mnan zhe na/_de bzhin zhes bya ba gsungs te/_de bzhin zhes bya ba 'dis ni 'das ma thag pa'i phyag rgya'i sbyor ba ston to/_/mthe bo gnyis ni dbus sbyar la/_/mdzub gnyis ngos dang sbyor ba ni/_/zhes bya ba ni yang khar bzhag la ji ltar bcas
[\[74a.2\]]pa'i phyag rgya'i mthe bo dang /_mdzub mo'i bar du blta bar bya'o/_/ming ji skad ces bya ba'i phyag rgyar 'gyur zhe na/_nor bu'i lta bar bshad pa ste/_/zhes bya ba gsungs pa yin na/_/'di'i 'bras bu ci zhig yin zhe na/_lta ba'i don rnams 'phrog byed pa'o/_/zhes bya ba gsungs so/_/phyag rgya 'di ni rin
[\[74a.3\]]chen 'byung ldan gyi gnas kyi yin te/_rab tu byed pa'i mtshams sbyar ba ni snrel zhir yod par shes par bya'o/_/don kun 'grub par zhes bya ba la sogs pa la don thams cad 'grub pa'i phreng ba ni mi bskyod pa'i gnas su bstan pa'i phyag rgya gang yin pa de la phreng ba zhes bya ba'i sgrar gsungs te/_rdo rje
[\[74a.4\]]bsdams pa las mdzub mo gnyis nor bur byas la mthe bo bsgreng ba'i rtse mo dbral zhing gung mo gnyis kyang nor bur bya ba dang /_mthe bo gnyis kyi rtse mos nor bur 'gyur te/_phreng ba de rang gi dbang bskur ba'i gnas su bzhag na rin chen phreng ba zhes bya ba ste/_rdo rje rin chen gyi phyag
[\[74a.5\]]rgyar 'gyur ro/_/de nyid ces bya ba la sogs pa la de nyid ces bya ba ni bshad ma thag pa'i phyag rgya de nyid snying gar mthe bo gnyis sbyar ba'i rtse mo sbyar ba'i sbyor ba byas na nor bu'i nyi ma zhes bya ba'i phyag rgyar 'gyur ro/_/ni zhes bya ba ni nyid ces bya ba'i don to/_/rtse mo sbyar ba'i sbyor ba las 'gyur gyi gzhan
[\[74a.6\]]du ni ma yin no/_/'di'i 'bras bu ci zhig yin ce na/_gzi brjid chen po rab sbyin 'gyur/_/zhes bya ba gsungs so/_/srin lag bsnyams te zhes bya ba la sogs pa la phyag rgya bshad ma thag pa nyid las srin lag gnyis gshibs te spyi bor gzhag na ba dan du 'gyur ro/_/ci de kho nar zad dam zhe na/_
[\[74a.7\]]ma yin te phye ste zhes bya ba gsungs te/_srin lag gi rtse mo dbye ba'o/_/ming ji skad ces bya zhe na/_rdo rje nor bu rin po'i gtso/_/zhes bya ba gsungs so/_/'di'i 'bras bu gang zhig yin zhe na/_re ba thams cad rdzogs byed pa'o/_/zhes bya ba gsungs so/_/'di ni rdo rje dbal gyi gnas kyi phyag rgya'o/_/de
[\[74b\]]
[\[74b.1\]]nyid ces bya ba la sogs pa la de nyid ces bya ba ni bshad ma thag pa'i phyag rgya ste/_de khar bzhag na bzhad pa'i tshul du 'gyur te de dgod pa ni kha dang 'brel pa'i phyir ro/_/ci kha'i gnas su bzhag pa 'ba' zhig tu zad dam zhe na ma yin te 'gying byed cing /_bskor ba zhes bya ba gsungs te/_'gying bas
[\[74b.2\]]bskor ba ni bzhad mo ston pa'i tshul du kha 'gram g.yas g.yon gnyis su lag pa gnyis bskor ba'o/_/phyag rgya 'di'i ming ji skad ces bya zhe na/_rin chen cher dgod ces bya ba/_/zhes gsungs so/_/'di'i las ni ci zhig byed zhe na/_bzhad pas don rnams thams cad 'thob/_/ces
[\[74b.3\]]gsungs pa yin no/_/kun rtse zhes bya ba la sogs pa la sor mo thams cad kyi rtse mo ni tshigs gsum pa ste/_de rnams bkug nas nor bur byed pas na kun rtse nor bu'o/_/kun rtse nor bu'i phyag rgya de nyid snang ba mtha' yas kyi gnas su rtogs pas na/_kun rtse nor bu pad+mo ni/_/zhes bya ba'o/_/_
[\[74b.4\]]'di'i las ci zhig yin zhe na/_nor 'phrog pa zhes bya ba ste nor skyed par byed pa zhes bya ba'i don to/_/ji ltar skyed ce na/_ting nge 'dzin gyis zhes bya ba gsungs pa yin no/_/de las zhes bya ba ni kun rtse nor bu'i pad+mo'o/_/mtha' nas dgrol ba zhes bya ba mthe'u chung gi sor mo'i rin po che bkrol te sbyin
[\[74b.5\]]pa gtong ba'i tshul du bstan na/_/de lta bus ni mthe'u chung la sogs pa sbyin pa'i phyag rgyar 'gyur ro/_/'di'i las ci zhig yin zhe na/_sbyin pa chen po rab sbyin byed/_/ces gsungs so/_/'di ni rdo rje chos kyi gnas kyi phyag rgya'o/_/mthe bo gnyis ni zhes bya ba la sogs pa la nor bu'i pad+ma'i phyag rgya
[\[74b.6\]]de nyid/_/mthe bo gnyis ni nang du dgug_/ces bya ba mthe bo gnyis mnyam por gshibs la nang du gzhug par bya'o/_/mdzub gnyis nor bur byas pa ni/_/zhes bya ba ni mdzub mo gnyis nor bu'i dbyibs lta bur gzhag par bya'o/_/sor mo lhag ma rnams ni don gyi dbang gis na rdo rje bsdams pa'i tshul du
[\[74b.7\]]bzhag pa yin par shes par bya'o/_/de lta bu'i phyag rgya de ming ji skad ces bya zhe na/_nor bu ral gri yin te zhes bya ba gsungs so/_/'di'i las ci zhig yin zhe na/_nor 'phrog pa'o zhes bya ba gsungs so/_/su zhig gi yin zhe na/_de'i phyir 'gro ba rnams kyi zhes bya ba gsungs so/_/ji ltar
[\[75a\]]
[\[75a.1\]]zhe na/_de'i phyir mthus zhes bya ba gsungs so/_/'di ni rdo rje rnon po'i gnas kyi phyag rgya'o/_/rdo rje bsdams pa zhes bya ba la sogs pa la/_rdo rje bsdams pa bcings pa lam bkrol ba nyid du sor mo rnams phan tshun 'khor lo lta bur bsnol ba bstan pa 'di ni rdo rje bsdams pa'i
[\[75a.2\]]rtse mo 'khor lor 'gyur ro/_/mtheb gnyis nang du bcug nas kyang /_/zhes bya ba ni mthe bo gnyis bsnyams te nang du gzhug pa'o/_/'dir nor bu lta bu gang yin zhe na/_mdzub gnyis nor bu 'dra byas la/_/zhes bya ba gsungs so/_/'di'i 'bras bu ci zhig yin zhe na/_'khor los sgyur ba
[\[75a.3\]]'thob par byed/_/ces bya ba gsungs pa yin te/_'di ni rdo rje rgyu'i gnas kyi phyag rgya yin no/_/de nyid ces bya ba la sogs pa la de nyid ces bya ba ni bshad ma thag pa'i phyag rgya'o//thal mo'i tshul du byas zhes bya ba ni rdo rje thal mo 'dra bar byas pa'o/_/ci zhig bya zhe na/_kha nas 'dren par byas
[\[75a.4\]]pa ni/_/zhes bya ba gsungs so/_/de ltar bcings pa de'i ming ji skad ces bya zhe na/_de bcings pa ni ngag yin te/_/zhes bya ba gsungs so/_/'di'i las ci zhig yin zhe na/_rang gi bkas ni nor 'phrog 'gyur/_/zhes bya ba gsungs pa yin no/_/'di skad ston te/_rang gi lha'i rnal
[\[75a.5\]]'byor byas la zla ba gcig gam zla ba bzhi'i bar du sngon du bsnyen pa byas te/_mtshan ma thob nas sgrub pa la zhugs te gang 'dod pa de smra zhing bdag nyid la 'di ltar gyur cig ces bya ba yang de la de bzhin du 'gyur ro/_/rdo rje nor bu che bcings la/_/zhes bya ba la sogs pa la rdo rje nor bu chen po ni gung mo'i
[\[75a.6\]]sor mo gnyis nor bur byas la sor mo thams cad kun du brkyang ba ste de bcing bar bya'o/_/des cir 'gyur zhe na/_rin chen char ni rab 'bebs te/_/zhes bya ba gsungs so/_/de nas ci zhig bya zhe na/_sor mo thams cad bsgrengs nas ni/_/phyogs bzhi nas ni nor char 'bebs/_/zhes bya ba gsungs so/_/_
[\[75a.7\]]'di skad ston te/_gung mo'i rin po che ma bkrol la sor mo lhag ma rnams kyi rtse mo bsgrengs nas 'dud cing bsgreng la phyogs bzhi char nas kyang gser la sogs pa'i char 'bebs pa'i tshul du bstan par bya ste/_'di ni gdon mi za bar grub pa'i gnas kyi phyag rgya'o/_/yang /_rdo rje nor bu che bcings la/_/zhes bya ba
[\[75b\]]
[\[75b.1\]]la sogs pa la rdo rje nor bu chen po bcing ba ni bshad zin pa ste de bcing ba'o/_/ji ltar zhe na/_gar byas zhes bya ba ste gar bya ba'i tshul bstan pas so/_/gang du bcing zhe na/_gtsug phud dbus bzhag nas zhes bya ba gsungs so/_/'di skad ston te/_lag pa'i rtse mo gar byed par ston cing rdo rje nor
[\[75b.2\]]bu chen po bcings la gtsug tor gyi gnas su gzhag par bya'o/_/de ltar na sangs rgyas dang byang chub sems dpa' rnams cho ga bzhin du yang dag par mchod par 'gyur ro/_/de ltar yang dag par mchod pas cir 'gyur zhe na/_rin chen kun gyis de mchod 'gyur/_/zhes bya ba gsungs pa yin
[\[75b.3\]]no/_/don kun grub pa zhes bya ba la sogs pa la don kun grub pa'i phyag rgya ni/_mgrin pa'i phyogs su 'khyud par bya/_/zhes bya ba ni don thams cad grub pa'i phyag rgya ni bshad zin to/_/de mgrin pa'i phyogs su 'khyud pa ni mdzub mo gnyis kyi rtse mo reg par bya ba ste/_'di ni go cha'i phyag rgya'o/_/_
[\[75b.4\]]'di'i ming ni ji skad ces bya zhe na/_nor bu bcings pa zhes bya ba ste zhes bya ba'o/_/'dis ci zhig byed ce na/_srung ba yi ni cho gar grags/_/zhes gsungs so/_/de nyid ces bya ba la sogs pa la de nyid ni don thams cad grub pa'i phyag rgya ste/_rdo rje gnod sbyin gyi gnas su bya'o/_/ci'i phyir de
[\[75b.5\]]der bstan zhe na/_don kun grub pa'i phyir zhes bya ba gsungs te/_'dis ni dngos grub thams cad sgrub pa'i tshe na 'di dgos so zhes ston to/_/dngos grub thams cad sgrub pa'i dus su ji ltar dgos she na/_gnod sbyin tshul du zhes bya ba gsungs so/_/'di skad ston te/_mthe bo gnyis kyi rtse mo phye
[\[75b.6\]]ba 'ba' zhig gis mche bar 'gyur bar ma zad kyi/_mdzub mo gnyis kyi rtse mo yang phral la mche bar bya'o/_/de ltar byas pa de gang du bzhag na dngos grub thams cad byed par 'gyur zhe na/khar bzhag na zhes bya ba gsungs so/_/'di la ming ji skad ces bya zhe na/_nor bu'i mche ba zhes bya ste/_zhes
[\[75b.7\]]bya ba gsungs te/_don thams cad 'grub pa ni 'grub pa'i tshe 'ba' zhig tu ma zad kyi/_'jigs pas don kun 'phrog pa'o/_/zhes bya ba ste 'jigs par byed pas don thams cad 'phrog par 'gyur zhes bya ba'o/_/rdo rje bsdams pa zhes bya ba la sogs pa la/_rdo rje bsdams pa dam byas la/_
[\[76a\]]
[\[76a.1\]]zhes bya ba ni rdo rje bsdams pa bcings nas nor bu'i khu tshur du bya'o/_/ji lta bur zhe na/_mdzub bkug ces bya ba ste mdzub mo gnyis bkug pa'o/_/ci 'di tsam zhig kho nas rin po che'i khu tshur du 'gyur ram zhe na/_ma yin te mthe bo gnyis kyis ni legs
[\[76a.2\]]par mnan te btsir ba ni zhes bya ba ste/_mthe bo gnyis kyis legs par bzung la dam du btsir bar bya'o/_/'di skad ston te/_mdzub mo gnyis bkug pa'i rtse mo gnyis mthe bo'i rtse mos legs par bzung zhing btsir bar bya'o/_/nor bu'i khu tshur 'dis ci zhig byed ce na/_nor bu'i khu tshur dngos grub
[\[76a.3\]]sbyin/_/zhes bya ba gsungs so/_/da ni mchod pa'i phyag rgya rnams bstan par bya ba'i phyir/_dam tshig rnams kyi mchod mchog rnams/_/zhes bya ba la sogs pa'i gzhung gsungs te/_mchod pa'i dam tshig ni mchod pa'i lha mo rnams so/_/de rnams kyi phyag rgya ji ltar 'byung
[\[76a.4\]]zhe na/_rdo rje dbyings kyi tshul du ni/_/zhes bya ba gsungs so/_/'di skad ston te/_rdo rje dbyings kyi dkyil 'khor chen por sgeg mo la sogs pa'i dam tshig gi phyag rgya tshul gang dang gang gis bstan pa de bzhin du 'dir yang bya ba'o/_/der ni de rnams kyi phyag rgya rdo rje bsdams pa las 'byung na
[\[76a.5\]]'dir gang las bya zhe na/_ji bzhin nor bu ldan pa ste/_/'dir ni dam tshig mchog tu brtag_/ces bya ba gsungs te/_nor bu 'di ni rnam par snang mdzad kyi gnas 'di nyid dang /_dang por sems dpa'i rdo rje ma'i gnas kyi gang yin pa ste/_rdo rje nor bu che bcings la/_/zhes der
[\[76a.6\]]bstan pa gang yin pa'o/_/yang 'di dag nyid kyi bcings pa bzhag pa ni/_gung mo'i nor bu'i tshul bya bar/_/zhes bya bas ston te/_rdo rje bsdams pa de nyid las phyag rgya 'di rnams bstan par bya ba ste/_de'i phyir de dag nyid las rnams par brtag ces bya ba gsungs pa yin no/_/sgo srung rnams kyi
[\[76a.7\]]phyag rgya ji ltar 'byung zhes dris pa dang /_lcags kyu gcig sogs tshul du ni/_/las rnams thams cad rab grub byed/_/ces bya ba ste/_rdo rje bsdams pa las gung mo gnyis nor bur byas la/_mdzub mo gnyis dang mthe bo gnyis kyi tshigs dag las gcig lcags kyu bya ba la sogs pa'i tshul gyis/_
[\[76b\]]
[\[76b.1\]]las rnams thams cad rab 'grub byed/_/ces bya ba ste/_sgo srung thams cad kyi phyag rgyar 'gyur ro zhes bya ba'i don to/_/de yang g.yas pa'i mdzub mos ni lcags kyu'o/_/mdzub mo gnyi ga'i rtse sprad pa ni zhags pa'o/_/g.yas pa'i mthe bos g.yon pa'i mthe bo dkris la rang gi mdzub mo'i rtse mo dang
[\[76b.2\]]sprad pa ni gdu bu ste/_g.yon pa yang de bzhin du byas na lcags sgrog tu 'gyur ro/_/mthe bo gnyis nang du bcug pa ni dril bu'i phyag rgyar 'gyur te/_de ltar na lcags kyu gcig la sogs pa'i tshul yin par blta bar bya'o/_/de nas gzhan yang 'di man chad chos kyi phyag rgya ston te/_de rnams ni go sla'o/_/de nas las
[\[76b.3\]]kyi phyag rgya ji ltar 'byung zhe na/_rin chen phyag rgyar gnyis byas la/_/las kyi phyag rgyar bri bar bya/_/zhes bya bas ston te bri bar bya zhes smos mod kyi/_'on kyang bcing bar bya'o zhes bya ba ni 'di nyid kyi don yin no/_/'o na de kho na ji skad du ci'i phyir ma smos she na/_gnyi ga gzung bar bya ba yin te/_bri ba yang phyag rgya chen po rnams
[\[76b.4\]]kyi las kyi phyag rgya bri dgos pa yin pa'i phyir ro/_/de bzhin gshegs pa thams cad ces bya ba la sogs pa la de bzhin gshegs pa yang yin la thams cad kyang yin pas de bzhin gshegs pa thams cad do/_/de rnams kyi las kyi dam tshig ni sems can gyi tshogs thams cad
[\[76b.5\]]kyi 'jig rten dang /_'jig rten las 'das pa'i dbul ba yang dag par rgyun gcad par bya ba'i phyir mdzad pa gang yin pa de ni de bzhin gshegs pa thams cad kyi las kyi dam tshig go/_/de las 'jig rten pa'i dbul ba yang dag par rgyun gcod pa de'i don ni sems can rnams
[\[76b.6\]]bya ba 'di dang /_'di lta bu dag la nan tan du bsgrub par bya'o zhes slob dpon des/_'di dang 'di lta bur byos shig ces lung dbog pa dang /_'jig rten las 'das pa'i dbul ba gcod pa yang 'di dang 'di lta bus bsgrub par byos shig ces man ngag sbyin pa ste/_de lta bu'i slob dpon dang slob mas
[\[76b.7\]]'di ltar bya'o zhes pa la nan tan du bsgrub par brtags pa yin pas na rtog pa ste de'i gzhung las shin tu rgyas pa yin pas na rtog pa chen po'o/_/rtog pa gzhan rnams las shin tu khyad du 'phags pas na rtog pa chen po'i rgyal po ste/_rtog pa chen po'i rgyal po de las don thams cad grub pa zhes
[\[77a\]]
[\[77a.1\]]bya ba'i dkyil 'khor gyi cho ga rgyas pa rdzogs so zhes bya ba ste/_gang gi phyir 'jig rten dang 'jig rten las 'das pa'i don lus pa med pa 'dir grub pa dang /_'grub pa dang 'grub par 'gyur ba yin pa'i phyir dkyil 'khor 'di'i ming don thams cad grub pa zhes bya'o/_/dris pa dkyil
[\[77a.2\]]'khor 'di ni rin po che'i rigs kyi sgo nas bstan pa yin/_ci'i phyir las kyi dam tshig gi rtog pa zhes gsungs she na/_de ni bden mod kyi/_'dir 'di gnyi ga cig car ston par 'dod pa yin te ci'i phyir zhe na/_las kyi rigs thams cad yang dag par sdud pa la zhugs pa yin pa'i phyir/_rin po che'i
[\[77a.3\]]rigs 'di nyid kyi khongs su gtogs pa yin te/_gtso bo ma yin pa'i rtog pa cig shos gtso bor gyur pa yang yod pas na las kyi rigs su yang dag par bsdus pa zhes bya ba ste/_rang rang gi las la gtso bor bstan pa'i phyir so sor bstan pa yang yod do/_/theg pa chen po mngon par rtogs pa
[\[77a.4\]]la ni mngon par byang chub pa gtso bo yin te/_chos thams cad bdag med par mngon par rtogs pa'i mtshan nyid can yin pa'i phyir ro/_/de nyid kyis na rtog pa'i rgyal po de la theg pa chen po mngon par rtogs pa zhes bya'o/_/mngon par byang chub pa'i las ni sems can gdul ba yin la de ni 'jig rten
[\[77a.5\]]gsum las rgyal ba med par mi 'byung ste/_de bas na 'dir don te gtso bo yin par bstan par bya ba'i phyir las kyi rigs kyi khongs su gtogs na yang logs shig tu bstan pa mdzad do/_/'jig rten gsum las rgyal du zin kyang phyin ci ma log par chos ston pa med na 'jig rten las 'das pa'i dbul
[\[77a.6\]]ba yang dag par gcod par mi 'gyur te/_de bas na don 'di gtso bor bstan par bya ba'i phyir 'gro ba 'dul ba'i rtog pa yang logs shig tu bstan pa yin par shes par bya'o/_/de kho na nyid bsdus pa'i rgya cher bshad pa ko sa la'i rgyan las don thams cad grub pa'i dkyil 'khor gyi 'grel pa'o//_//_
[\[77a.7\]]da ni gzungs kyi dkyil 'khor bstan par bya ba'i phyir de nas zhes bya ba la sogs pa smos te/_de nas zhes bya ba ni rjes thogs la ste/_dkyil 'khor chen po'i rjes la gzungs kyi dkyil 'khor 'byung bar ston to/_/yang zhes bya ba ni sngar bshad pa'i gzungs kyi dkyil 'khor la ltos pa'o/_/skal ba phun sum
[\[77b\]]
[\[77b.1\]]tshogs pa dang ldan pas na bcom ldan 'das so/_/de bzhin gshegs pa thams cad kyang yin la dbang bskur ba yang yin pas na de bzhin gshegs pa thams cad dbang bskur ba'o/_/de'i gzungs ni dkyil 'khor der gtogs pa'i phyag rgya rnams so/_/de'i dam tshig ni phyag rgya dang dkyil
[\[77b.2\]]'khor la sogs pa ste/_de rin po che'i bsam pa gang las byung ba de byin gyis brlabs pa'i phyir ting nge 'dzin gang la don dang mthun pa'i ming 'di skad ces bya ba'i ting nge 'dzin de la snyoms par zhugs pa'o/_/'di zhes bya ba ni thugs la gnas pa'o/_/rang gi phyag rgya gsungs so zhes bya ba ni phyag rgya bskyed pa'i
[\[77b.3\]]rgyu yin pa'i phyir rig pa nyid la phyag rgya'i sgrar gsungs so/_/de nas phyag na rdo rjes mi bskyod pa'i gnas kyi rang gi phyag rgya gsungs so/_/de bzhin du rdo rje snying pos kyang rin chen 'byung ldan gyi gnas kyi'o/_/de bzhin du rdo rje spyan gyis kyang snang ba mtha' yas kyi gnas kyi'o/_/de bzhin du rdo rje sna tshogs
[\[77b.4\]]pas kyang gdon mi za bar grub pa'i gnas kyi rang gi rig pa dam pa gsungs te/_rig pa de lnga ni dkyil 'khor lnga byin gyis rlob par byed pa yin no/_/rang gi rigs 'byung ba zhes gsungs mod kyi/_'od kyang 'di rnams kyi dkyil 'khor byin gyis brlab pa nyid bya'o/_/da ni de nas bcom ldan 'das zhes
[\[77b.5\]]bya ba la sogs pa ni dkyil 'khor gdon pa ston to/_/de nas zhes bya ba ni rjes thogs la ste dkyil 'khor gdon pa'i rjes la'o/_/bcom ldan 'das zhes bya ba de su zhig yin zhe na/_byang chub sems dpa' sems dpa' chen po 'phags pa nam mkha'i snying po des ci zhig mdzad ce na/_rang gi
[\[77b.6\]]rigs kyi dam tshig gi phyag rgya'i dkyil 'khor gsungs so zhes pa'o/_/rang gi yang yin la rigs kyang yin pas rang gi rigs so/_/de'i dam tshig gi phyag rgya ni dam tshig rab tu grub par byed pa'i phyag rgya yin pas/_/dam tshig gi phyag rgya ste/_de rnams kyi dkyil 'khor ni 'god pa'i khyad par ro/_/'di
[\[77b.7\]]zhes bya ba ni thugs la gnas pa'o/_/gsungs so zhes bya ba ni bka' stsal pa'o/_/ji ltar gsungs she na/_de nas rab tu bshad bya ba/_/zhes bya ba la sogs pa ste/_de nas zhes bya ba ni bya ba'i rjes thogs la'o/_/gang gi phyir phyag rgya'i dkyil 'khor med par ni de dang 'brel ba'i dgos pa 'grub par mi
[\[78a\]]
[\[78a.1\]]'gyur bas de'i phyir rab tu bshad bya ba zhes bya ba ste/_yang dag par rab tu phye ste bshad par bya zhing bstan par bya'o zhes pa'o/_/gang zhig ce na phyag rgya'i dkyil 'khor ro/_/ji lta bu zhe na dam pa ste zhes pa'o/_/ci 'dra ba zhe na rdo rje dbyings dang 'dra ba la zhes pa ste rdo rje dbyings dang mtshungs
[\[78a.2\]]pa'o/_/ming ji skad ces bya zhe na/_rin chen gsang ba zhes bshad de/_/zhes bya ba'o/_/thig ji ltar gdab par bya zhe na/_dkyil 'khor chen po'i tshul du ni/_/dkyil 'khor thams cad srad bu bre/_/zhes bya ba gsungs so/_/de'i 'og tu ci zhig bya zhe na/_de yi dbus su tshul bzhin du/_/sangs rgyas
[\[78a.3\]]phyag rgya bri bar bya/_/zhes bya ba gsungs te/_de'i zhes bya ba ni thig btab ma thag pa'i dkyil 'khor gyi'o/_/dbus ni bcom ldan 'das rnam par snang mdzad kyi gnas su'o/_/tshul bzhin du zhes bya ba la tshul gang zhig yin zhe na/_bdag nyid byin gyis brlab pa la sogs pa dang sa sbyang ba'o/_/de
[\[78a.4\]]nas ci zhig bya zhe na/_de'i phyir/_sangs rgyas phyag rgya bri bar bya/_/zhes bya ba gsungs te/_yang dag par kun du bri bar bya'o zhes bya ba'i don to/_/de nas/_khri la gnas pa'i nor bu'i gtso/_/zhes bya ba la gtso zhes pa ni dang por ro/_/gang du bri bar bya zhe na/_rdo rje dbyings kyi mdun du bri/_/zhes
[\[78a.5\]]bya ba gsungs te/_sems dpa' rdo rje ma'i gnas su zhes bya ba'i don to/_/rdo rje dbyings zhes smos pa ni 'dir sangs rgyas kyi phyag rgyas nyid yin par shes par bya'o/_/de nas/_rdo rje rin chen ma'i gnas su/_/nor bu'i phreng ba bri bar bya'o/_/zhes gsungs pa ste/_nor bu'i phreng ba ni nor bu gsum
[\[78a.6\]]pa ste/_don thams cad grub pa'i phreng ba zhes gang bshad pa'o/_/pad+mo'i nor bu zhes bya ba ni rdo rje chos ma'i gnas su pad+mo'i steng du nor bu bri bar bya'o zhes bya ba'i don to/_/nor bus bskor ba'i nor bu rnams/_/zhes bya ba ni rdo rje las ma'i gnas su nor bu nor bus yongs su bskor ba bri bar bya'o zhes ston
[\[78a.7\]]to/_/lhag ma rnams ni go sla'o/_/thams cad grub pa'i zhes bya la sogs pa la/_rdo rje shugs kyis rgal nas kyang /_/zhes bya ba ni/_thig dang ri mo las rgal ba'i sngags dang /_yid kyi phyag rgya dang bcas par mang du bstan pa ste de ri mo la bsgom par bya'o/_/thams cad 'grub pa'i dkyil 'khor
[\[78b\]]
[\[78b.1\]]du/_/zhes bya ba la thams cad 'grub pa ni don thams cad grub pa ste/_bcom ldan 'das nam mkha'i snying po'o/_/de'i dkyil 'khor ni mi bskyod pa'i dkyil 'khor ro/_/der ci zhig bya zhe na/_rdo rje rin chen dbus su ni/_/rdo rje nor bu chen po bri/_/zhes bya ba ste/_rdo rje rin chen ni nor bu cha brgyad pa'am/_zur drug
[\[78b.2\]]pa'am cha bcu gnyis pa ste de'i dbus su'o/_/ni zhes bya ba'i sgra ni nges par gzung ba ste/_dbus ma nyid du rdo rje nor bu chen po bri bar bya ba ste/_rdo rjes mtshan pa'i nor bu yin pas na rdo rje nor bu ste de bri ba'o/_/dbus na gnas pa'i nor bur de'i phyogs bzhi char du yang ngo /_/ltag 'og ces bya ba ni rdo rje dang
[\[78b.3\]]lcags kyu la sogs pa'i gzugs so/_/go rims ji bzhin par zhes bya ba ni ji skad du bshad pa'i rim pas so/_/rang gi phyag rgya nor bur ldan/_/zhes bya ba la rang gi phyag rgya ni rang rang gi phyag rgya'o/_/nor bur ldan zhes bya ba ni nor bu dang bcas zhes bya ba'i don to/_/de ltar rin po che'i slob
[\[78b.4\]]dpon nyid kyis bri bar bya'o/_/lhag ma rnams ni go sla'o/_/rdo rje shugs zhes bya ba la sogs pa ni bshad zin to/_/dkyil 'khor gnyis par/_spyan gnyis dang ni ldan pa yi/_/nor bu de yi dbus su bri/_/zhes bya ba ste/_nor bu bris la de'i dbus su mig gnyis bya'o/_/de'i phyogs rnams thams
[\[78b.5\]]cad du/_/zhes bya ba ni nor bu'i spyan gnyis dang ldan pa de'i phyogs bzhi char du'o/_/ltag 'og ces bya ba ni rdo rje rin chen la sogs pa'i phyag rgya phyin ci ma log par bris shig ces ston to/_/go rims ji bzhin par zhes bya ba ni rim pa ma 'tshol bar ro/_/nor bu'i mtshan mar ldan pa yi/_/zhes bya ni thams
[\[78b.6\]]cad kyang nor bu dang yang dag par ldan pa'o/_/rang gi phyag rgya rnams bri'o/_/zhes bya ba ni de la rdo rje rin chen gyi gnas kyi dbus su rin po che'i gtso bo bris la ngos gnyis su 'khor du gyur pa'i nor bu dag bri ba 'di ni rdo rje nor bu'i phreng ba'o/_/gnyis par nyi ma'i dkyil 'khor bris la de'i dbus su nor bu bri bar bya'o//_
[\[78b.7\]]gsum par ni rgyal mtshan bris la de'i steng du zla ba'i dkyil 'khor bris pa'i dbus su nor bu bri bar bya'o/_/bzhi par ni rdo rje gnyis kyi dbus su chud pa'i so'i phreng ba bris la de'i steng du nor bu bri bar bya'o/_/rdo rje shugs kyis zhes bya ba la sogs pa la/_nor bu'i pad+ma bri bar bya/_/zhes bya ba ni 'od dpag tu med pa'i gnas
[\[79a\]]
[\[79a.1\]]su pad+ma'i dbus su nor bu bri bar bya'o/_/de yi phyogs rnams thams cad du/_/ltag 'og go rims de bzhin bya/_/zhes bya ba ni snga ma dang 'dra'o/_/de'i 'jig rten dbang phyug gi gnas su ni pad+mo'i steng du phyag gnyis nor bu sbyin par bri bar bya'o/_/rdo rje rnon po'i gnas su ni ral gri'i steng du
[\[79a.2\]]nor bu 'dug par bri'o/_/rdo rje rgyu'i gnas su ni 'khor lo'i dbus su nor bu bri'o/_/rdo rje smra ba'i gnas su ni lce'i dbus su nor bu bri bar bya'o/_/dkyil 'khor bzhi pa zhes bya ba la sogs pas ni dkyil 'khor bzhi pa ston pa yin te/_de'i dbus su rin po che'i char 'bebs pa dang ldan par bri bar bya'o/_/_
[\[79a.3\]]las kyi phyag rgya ji bzhin pas/_/yongs su bskor bar bri bar bya/_/zhes bya ba ni phyag rgya bzhi char gyis yongs su bskor ba zhes bya ba'i don to/_/ji lta bu zhe na/_nor bu'i mtshan par ldan pa rnams/_/zhes bya ba'o/_/ltag 'og go rims ji bzhin bya/_/zhes bya ba ni snga ma bzhin no/_/de la rdo rje las
[\[79a.4\]]kyi gnas su ni phyag rgya'i rtse mos rdo rje gar byed pa'i steng du nor bu bri bar bya'o/_/gnyis par ni go cha'i steng du'o/_/gsum par ni mche ba'i steng du'o/_/bzhi par ni nor bu'i khu tshur gyi steng du'o/_/sgeg mo la sogs pa'i gnas rang rang gi phyag rgya la nor bus mtshan pa bri bar bya'o/_/de rnams
[\[79a.5\]]kyi rig pa ni dkyil 'khor chen po las gsungs pa nyid yin par shes par bya'o/_/de nas zhes bya ba la sogs pa la/_nor bu gsang ba'i dkyil 'khor 'dir/_/zhes bya ba ni nor bu'i rigs kyi gsang ba'i dkyil 'khor ro/_/las rnams ji lta ba bzhin du byas nas zhes bya ba ni slob dpon gyi las te/_
[\[79a.6\]]gang slob dpon gyis dkyil 'khor bris nas las bya ba gang dag yin pa de thams cad 'dis ston to/_/de yang dang por bdag nyid zhugs nas bcom ldan 'das rdo rje snying po la phreng ba phul te/_de nyid kyis bdag la dbang bskur bar bsam pa la sogs pa dang bshos 'bul ba'i bar du bya ba'o/_/de nas
[\[79a.7\]]slob ma bcug la mna'i snying po byin te de nas 'di skad du bsgo bar bya'o/_/khyod kyis tshul 'di su la yang ma smra zhig ces bya ba la sogs pa yang brjod par bya ste/_dam tshig mi shes pa la smras pa'i nyes dmigs ni gang gi tshe 'dir dbul ba dang /_dus ma yin par 'chi ba dang /_tshe gzhan du yang
[\[79b\]]
[\[79b.1\]]dmyal bar ltung pa'o/_/de ltar dam tshig la bzhag nas ji zhig bya zhe na/_rang gi nor bu'i dam tshig gi ye shes bskyed par bya'o zhes gsungs so/_/de gang yin zhe na/_rdo rje rin chen zhes bya ba la sogs pas ston te/_rdo rje rin chen ting 'dzin gyis/_/zhes bya ba ni rang gi lha rdo rje rin chen gyi phyag rgya de dang por bcings
[\[79b.2\]]la de'i phyag rgya chen por bsgom par bya'o/_/mkha' la rdo rje rin chen bya/_/zhes bya ba ni rdo rje rin po che lta bu nor bu yid kyis nam mkha' la bsams la ji srid nor bu de mig lam du gsal bar snang bar gyur pa de srid kyi bar du bsgom zhing goms par bya ba'o/_/rang gi gnas su de bzhag na/_/zhes bya ba la rang gi gnas ni
[\[79b.3\]]dbang bskur ba'i gnas so/_/gzhag pa ni bsgoms pa las byung ba'i nor bu de gnas der gzhag pa'o/_/rang gis byas pa'i rgyal por 'gyur/_/zhes bya ba ni gang gi drin gyis thob pa yang ma yin gyi/_rang nyid kyis bsgoms pa'i mthus thams cad zil gyis mnan cing thob pa yin no zhes bya ba'i don to/_/_
[\[79b.4\]]sbyor ba gnyis pa la yang de bzhin te/_rdo rje rin chen bcings nas ni/_/zhes bya ba ni rang gi lha'i dam tshig gi phyag rgya bcing ba'o/_/de nas/_bsgom pa yongs su rdzogs pa dang /_bdag gi gnas su bzhag na ni/_/zhes bya ba ni snga ma dang 'dra'o/_/des cir 'gyur zhe na/_dbang bskur ba ni 'thob par
[\[79b.5\]]'gyur/_/zhes bya ba gsungs te 'dod pa bzhin du rgyal por dbang bskur ba la sogs pa 'thob par 'gyur ba'o/_/gsum pa chos kyi rigs la yang /_/rdo rje rin chen zhes bya ba la sogs pa ni go sla'o/_/chos kyi rin chen ni lha'i chos kyi phyag rgya'o/_/chos kyi bdag po bla med 'gyur/_/zhes bya ba ni
[\[79b.6\]]chos kyi rgyal po ste/_bcom ldan 'das rnam par snang mdzad yin par shes par bya'o/_/yang na sa dgu pa la chos smra ba chen po nyid 'thob par 'gyur ba'o/_/bzhi par yang las kyi phyag rgya zhes bya ba la sogs pa la las kyi rin chen ni las kyi phyag rgya gang yang rung ba yin par shes par bya'o/_/las
[\[79b.7\]]kyi bdag po ni bcom ldan 'das gdon mi za bar grub pa ste/_las thams cad pa yin par shes par bya'o/_/lhag ma rnams ni go sla'o/_/phyag rgya chen po zhes bya ba la sogs pa la snying gar rdo rje rin chen yid kyis bsams la phyag rgya chen po bsgom par bya'o/_/de ltar bsgoms pas
[\[80a\]]
[\[80a.1\]]ci zhig 'thob ce na/_dbang bskur ba mchog tu rmad du byung ba 'thob ces bya ba gsungs so/_/'di skad ston te/_'gro ba rnams kyis shin tu rnyed par dka' ba'i dbang bskur ba yang 'thob par 'gyur ro zhes bya ba'i don to/_/rab mnyam gzhag ces bya ba la sogs pa la rdo rje rin chen dpral
[\[80a.2\]]bar bsgom pa'o/_/ji lta zhe na rab mnyam gzhag pas zhes bya ba gsungs te/_'dis kyang sgom pa brtan par bya ba ston to/_/rin chen rdo rje bcings gyur na/_zhes bya ba ni rdo rje rin chen ma'i phyag rgya bcings la bsgom par bya'o zhes bya ba'i don to/_/des cir 'gyur zhe na/_thams cad kyi ni rgyal por 'gyur/_/_
[\[80a.3\]]zhes bya ba gsungs te/_sa thams cad kyi bdag por 'gyur ro zhes bya ba'i don to/_/rdo rje rin chen zhes bya ba la sogs pa la chos kyi rigs la lce la rdo rje rin po che bsam par bya'o/_/ji lta zhe na/_ting nge 'dzin gyis zhes bya ba ste/_ting nge 'dzin ces bya ba 'dis ni ting nge 'dzin gyi phyag rgya yin par ston to/_/_
[\[80a.4\]]de ltar bsgoms pas ci zhig 'thob ce na/_dbang bskur ba yang 'thob par 'gyur/_/zhes bya ba gsungs so/_/ji lta bu zhe na/_chos kyi rgyal po nyid du ni/_/zhes bya ba gsungs so/_/rab mnyam gzhag pas zhes bya ba la sogs pa la rdo rje rin chen rang gi lus kyi gtsug tor du sgom pa goms par bya
[\[80a.5\]]ba'o/_/ji ltar zhe na rab mnyam gzhag pas zhes bya ba gsungs te/_rtse gcig pa'i yid kyis zhes bya ba'i don to/_/las kyi phyag rgya bcings na ni/_/zhes bya ba ni las kyi phyag rgya yang bcing bar ba'o/_/des cir 'gyur zhe na/_las legs byed pa'i rgyal por 'gyur/_/zhes bya ba ste/_las grub
[\[80a.6\]]pa thams cad kyi rgyal por 'gyur ro zhes bya ba'i don to/_/phyag rgya chen por zhes bya ba la sogs pa la/_ras la sogs la bris na ni/_/zhes bya ba ni ras la sogs pa la rdo rje rin po che bri bar bya'o/_/sogs pa smos pas ni rtsig pa dang shing leb la sogs pa bsdu'o/_/de nas ci zhig bya zhe
[\[80a.7\]]na/_phyag rgya chen por bdag nyid kyis bsgoms na zhes bya ba gsungs pa yin te/_rang gi lha'i gzugs su bdag nyid bsgom par bya'o zhes bya ba'i don to/_/de nas cir 'gyur zhe na/_rgyal po chen por de 'gyur ro/_/zhes bya ba gsungs so/_/rdo rje rin chen zhes bya ba la sogs pa la ras zhes bya ba
[\[80b\]]
[\[80b.1\]]ni ras la sogs pa la rdo rje rin chen bri ba'i don to/_/ji lta bu zhes bya ba ni bla na med ces bya ba ste/_shin tu mchog tu gyur pa zhes bya ba'i don to/_/de nas ci zhig bya zhe na/_sems dpa' rdo rje bsgoms na ni/_/zhes bya ba gsungs te/_zla ba'i dkyil 'khor gyi dbus su rin po ches mtshan pa'i rdo rje'i phyag
[\[80b.2\]]rgya rin chen ma'i gnas kyi yin par shes par bya'o/_/de nas cir 'gyur zhe na/_dam tshig rnams kyi bdag por 'gyur/_/zhes bya ba gsungs so/_/rin chen rdo rje zhes bya ba la sogs pa ni go sla'o/_/chos kyi rigs kyi bsam gtan gyi phyag rgya gang yang rung ba yin par shes par bya'o/_/ras la sogs
[\[80b.3\]]la zhes bya ba la sogs pa 'di dag kyang go sla'o/_/gser ram zhes bya ba la sogs pa la sngar ni rin po che spyir smos mod kyi/_/da ni rdzas kyi khyad par 'ba' zhig smos par zad do/_/lhag ma rnams ni go sla'o/_/de nas zhes bya ba la sogs pa la nor bu'i rigs kyi dam tshig gi phyag rgya'i gsang ba'i ye shes
[\[80b.4\]]bslab po zhes bya ba ni nor bu'i rigs kyi dam tshig gi phyag rgya rnams kyi sba bar bya ba gang yin pa de ni gsang ba'o/_/de'i ye shes yin pas na nor bu'i rigs kyi dam tshig gi phyag rgya'i gsang ba'i ye shes te/_de la bslab bo zhes bya ba ni bstan to zhes bya ba'i don to/_/rdo rje nor bu che bcings la/_/zhes bya ba ni rdo rjes
[\[80b.5\]]mtshan pa'i nor bu yin pas na rdo rje nor bu yin la/_'di nyid ni don gyi mchog rab tu sgrub par byed pas na rdo rje nor bu chen po'o/_/de bcing ba ni shing la sogs pa'am/_gser la sogs pa las byas pa'o/_/nor bu bla med bud med bu gar bcug ces bya ba la bud med ni 'dir dam tshig gi phyag rgya ste/_de'i bu ga
[\[80b.6\]]ni de'i nang sbubs te nang gi khong stong ngo /_/der sngon du bsnyen pa'i tshe'am/_sgrub pa'i tshe nor bu de gzhug par bya zhing phyag rgya de dang lhan cig tu phyag rgya chen po bsgom par bya'o/_/de ltar bsgoms pas ci zhig 'thob par 'gyur zhe na/_de ltar dngos grub 'thob par 'gyur/_/zhes bya ba gsungs so/_/dam tshig mchog gi nor
[\[80b.7\]]bu ni/_/zhes bya ba ni shing la sogs pa'i dam tshig mchog gi phyag rgya gzhug pa'o/_/bud med bu ga zhes bya ba la sogs pa ni snga ma dang 'dra'o/_/dam tshig mchog bcings zhes bya ba ni nor bu phra mo 'di gang du gzhug pa'o/_/de ltar bcug pa des cir 'gyur zhe na/_dngos grub 'gyur zhes bya ba gsungs so/_/yul gang du zhe na
[\[81a\]]
[\[81a.1\]]thams cad kyi dbang bskur ba zhes bya ba gsungs te dbang bskur ba thams cad 'grub par 'gyur ro zhes bya ba'i don to/_/rdo rje nor bu che bcings la/_/zhes bya ba ni snga ma dang 'dra'o/_/chos kyi phyag rgya bsgom zhes bya ba ni phyag rgya bzhi char gyi sbyor ba dang ldan du zin kyang chos kyi phyag rgya gtso bo yin
[\[81a.2\]]par ston to/_/'das ma thag pa la ni dam tshig gi phyag rgya'o/_/dang po'i sbyor ba la ni phyag rgya chen po gtso bo yin par bshad do/_/nor bu de ni bud med bu gar bcug_/ces bya ba ni snga ma dang 'dra ste/_/dam tshig gi phyag rgya nyid kyi nang du gzhug pa yin par shes par bya'o/_/de ltar bcug nas cir 'gyur zhe na/_bla na
[\[81a.3\]]med pa'i dngos grub 'gyur/_/zhes bya ba gsungs so/_/las kyi phyag rgya'i nor bu bcings/_/zhes bya ba ni las kyi rigs la las kyi rdo rjes mtshan pa'i nor bu ni las kyi nor bu'o/_/bcings zhes bya ba ni gzhug pa'o/_/gang du zhe na bud med bu gar ro/_las kyi phyag rgya bcings par gyur/_/zhes bya ba ni 'dir yang
[\[81a.4\]]las kyi rigs su gtogs pa la las kyi phyag rgya gtso bo yin par ston to/_/nor bu gzhug pa ni dam tshig gi phyag rgya nyid du ste/_de lta bu med na las kyi phyag rgyar bcug kyang 'gal ba med do/_/de ltar bcug pa'i las kyi phyag rgyas cir 'gyur zhe na/_las kun gyi/_dngos grub bla na med par 'gyur/_/zhes bya ba ste
[\[81a.5\]]las kun ni 'dir mchod pa'i las yin par shes par bya'o/_/'di'i don kyang rdo rje dbyings kyi gsung pa'i dkyil 'khor du gsang ba'i dngos grub kyi mtshan ma'i rdo rje khu tshur gyi khong la sbyin par bya'o zhes bstan zin to/_/de nas dkyil 'khor chen po 'dir/_/zhes bya ba la sogs pa la phyag rgya chen po bcing ba
[\[81a.6\]]bshad de zhes bya ba ni rtsa ba'i dkyil 'khor gyi dam tshig gi phyag rgya nyid 'dir phyag rgya chen po yin par bstan to/_/de la rin chen rdo rje myu gu zhes bya ba la sogs pa la rin chen rdo rje myu gu bcing ba na rnam par snang mdzad kyi gnas su dkyil 'khor chen por bstan pa'i phyag rgya dang po rin chen rdo rje'i myu gu gang yin pa
[\[81a.7\]]de nyid 'dir rin chen rdo rje'i myu gu zhes gsungs te/_de'i gung mo dang /_srin lag dang /_mthe'u chung rnams brkyang ste sbyar la spyi bor gzhag par bya'o/_/des ci zhig tu 'gyur zhe na/_grub mchog sbyin zhes bya ba gsungs so/_/rdo rje bsdams pa zhes bya ba la sogs pa ni rdo rje bsdams pa bcings ba'o/_/mdzub mo
[\[81b\]]
[\[81b.1\]]gnyis mdud ces bya ba la mdzub mo gnyis kyi rtse mo bkug la gcig la gcig sbrel bar bya ba dang /_mthe bo gnyis dang /_srin lag rdo rje zhes bya ba ni mthe bo gnyis dang srin lag gnyis so sor sbyar la bsgyur nas ni mdzod spur gzhag pa zhes bya bar sbyar ro/_/ji ltar bsgyur zhe na/_phyag rgya bkan la
[\[81b.2\]]srin lag sbyar ba'i rtse mo mdzod spu'i gnas su gtugs na de lta bus ni bsgyur nas mdzod spur gzhag par 'gyur ro/_/'di'i 'bras bu gang zhig yin zhe na/_dbang bskur 'thob ces bya ba gsungs te 'dis ni mi bskyod pa'i gnas kyi yin par shes par bya'o/_/rdo rje rin chen zhes bya ba la sogs pa ni rdo rje rin
[\[81b.3\]]chen gyi sbyor bas so/_/de nyid yongs su bsgyur nas ni/_/zhes bya ba ni mdzod spu 'jog pa'i phyag rgya snga ma'i gzugs bkrol la rdo rje rin chen lta bur bcings na yongs su bsgyur bar 'gyur ro/_/de nas ci zhig bya zhe na/_mdzub mo gnyis rtse gdong sprad pa/_/zhes bya ba ste mdzub mo gnyis kyi rtse mo gnyis sprad la
[\[81b.4\]]dbang bskur ba'i gnas su gtugs par bya'o/_/'di'i 'bras bu gang yin zhe na/_de ni dbang bskur 'thob byed pa'o/_/zhes bya ba ste 'di ni rin chen 'byung ldan gyi gnas kyi phyag rgya'o/_/de nyid ces bya ba la sogs pa la de nyid ces bya ba ni bshad ma thag pa'i phyag rgya'o/_/mtheb gnyis mdzub mo
[\[81b.5\]]gnyis kyi ni/_/chos kyi rdo rje'i tshul du yang /_/zhes bya ba ni 'di skad ston te/_mdzub mo gnyis mthe bo gnyis dang lhan cig tu bsgreng la pad+ma'i 'dab ma'i tshul du nor bu zlum por bya'o/_/de ltar na chos kyi rdo rje ma'i tshul du bcings pa yin no/_/dpral bar bzhag pa ni zhes bya ba ni dpral ba'i gnas su sbyar ba'o/_/_
[\[81b.6\]]des cir 'gyur zhe na/_chos chen gyi ni dbang bskur 'gyur/_/zhes bya ba ste/_chos smra ba chen por dbang bskur ba sbyin par byed do zhes bya ba'i don to/_/'di ni 'od dpag tu med pa'i gnas kyi phyag rgya'o/_/las kyi rdo rje zhes bya ba la sogs pa la/_las kyi rdo rje bcings nas kyang /_/zhes bya ba ni las kyi rdo rje ma'i
[\[81b.7\]]phyag rgya bcing ba'o/_/las kyi rdo rje ma ni 'dir rdo rje dbyings kyi dkyil 'khor du bstan pa gang yin pa de gzung ngo /_/de bsgyur nas dpral ba nyid du yang zhes bya ba ni bkan la mthe bo gnyis kyi rtse mo sbyar nas dbang bskur ba'i gnas su bzhag la srin lag gnyis sbyar nas kha gyen du bstan par bya ste/_de lta bu ni bsgyur ba yin
[\[82a\]]
[\[82a.1\]]no/_/rdo rje bsdams pa las gung mo gnyis nang du bcug la/_mthe'u chung gnyis dang mthe bo gnyis so sor gshibs pa ni rdo rje las ma'i phyag rgya yin par shes par bya'o/_/phyag rgya 'di'i ming ji skad ces bya zhe na/_dbang bskur kun gyi phreng ba ste/_/zhes gsungs pa yin no/_/de
[\[82a.2\]]la dpral bar bzhag pa'i 'bras bu ci zhig yin zhe na/_dbang ni bskur bar 'gyur zhes bya ba ste/_phyag rgya 'di ni gdon mi za bar grub pa'i gnas yin par shes par bya'o/_/phyag rgya lnga po 'di dag ni dkyil 'khor byin gyis rlob par byed pa yin te/_dang po'i rig pa lnga'i phyag rgya yin par shes
[\[82a.3\]]par bya'o/_/da ni rin chen 'byung zhes bya ba la sogs pas rnam par snang mdzad kyi gnas nas brtsams te dgod pa'i phyag rgya rnams ston to/_rin chen 'byung ba'i phyag rgya ni/_/rdo rje dbyings skyes dam tshig kyang /_/zhes bya ba ni 'di skad ston te/_/bcom ldan 'das rin chen 'byung ba'i phyag rgya ni rdo rje
[\[82a.4\]]dbyings kyi dkyil 'khor chen por dam tshig gi phyag rgyar gsungs pa gang yin pa ste de bcing ba'o/_/ji ltar zhe na/_rin chen gnas zhes bya ba ste/_rdo rje bsdams pa las gung mo'i sor mo gnyis rin po cher byas pa'i kha gnyis gyen du bstan pa bcings na rin chen gnas su 'gyur ba'o/_/gang du zhe na/_
[\[82a.5\]]dpral bar bzhag na zhes bya ba gsungs so/_/de bcings pas cir 'gyur zhe na/_dbang bskur 'gyur zhes bya ba gsungs so/_/phyag rgya 'di ni rnam par snang mdzad kyi gnas kyi yin par shes par bya'o/_/'dir rin chen 'byung ba zhes smos pas ni/_rtog pa 'di dag gtso bor bstan par bya ba'i phyir yin no/_/_
[\[82a.6\]]mtheb gnyis zhes bya ba la sogs pa la/_mtheb gnyis phan tshun bsnol nas ni/_/zhes bya ba ni rdo rje bsdams pa bcings pa'o/_/mdzub mo gnyis kyi rtse mo sbyar/_/zhes bya ba ni mdzub mo gnyis gshibs pa'o/_/de nas ci bya ba ston pa ni/_mdzub gnyis nor bu'i phyag rgyar bya/_/zhes bya ba gsungs
[\[82a.7\]]te/_mthe bo gnyis skyil mo krung du byas pa zhes pa'o/_/'di bcings pa'i 'bras bu gang zhig yin zhe na/_rdo rje nor bu chen po 'thob/_/ces bya ba gsungs te/_phyag rgya 'di yang sems dpa' rdo rje ma'i gnas kyi phyag rgya yin par shes par bya'o/_/rdo rje bsdams pa zhes bya ba la sogs pa la/_rdo rje
[\[82b\]]
[\[82b.1\]]bsdams pa byas nas kyang /_/zhes bya ba ni rdo rje bsdams pa bcing ba'o/_/nor bu'i khu tshur bcings nas ni/_/zhes bya ba ni nor bu'i khu tshur bcing ba'o/_/gung mo gnyis kyang nor bur bya/_/zhes bya ba ni gung mo gnyis kyang nor bu lta bur bya'o zhes bya ba'i don to/_/ming ji skad ces bya ba'i phyag rgyar 'gyur zhe na/_
[\[82b.2\]]nor bu'i phreng ba zhes bya ba gsungs so/_/'dis ci zhig byed ce na/_dbang bskur 'gyur zhes bya ba gsungs so/_/'di ni rdo rje rin chen ma'i gnas kyi phyag rgya yin par shes par bya'o/_/rdo rje bsdams pa zhes bya ba la sogs pa ni snga ma dang 'dra'o/_/gung mo nor bu 'drar byas la/_/zhes bya ba ni gung mo
[\[82b.3\]]gnyis nor bur bya ba'o/_/des na mdzub mo srin lag gnyis pad+mo kha bye ba 'dra bar byas pas zhes bya ba ni mdzub mo gnyis dang srin lag gnyis gyen du brkyang na de lta bu ni pad+mo 'dra bar byas zhes bya ba'o/_/des cir 'gyur zhe na/_'grub ces bya ba gsungs so/_/'di skad ston te/_sgrub pa'i tshe phyag rgya 'di
[\[82b.4\]]bcings na 'grub par 'gyur ro zhes bya ba ste 'di ni rdo rje chos ma'i gnas kyi phyag rgya yin par shes par bya'o/_/gung mo gnyis zhes bya ba la sogs pa ni gung mo gnyis ni nor bur bcing pa'o/_/sor mo thams cad bsgreng ba rnams/_/zhes bya ni thams cad brkyang ba'o/_/nor bu nyid du bsgoms na ni/_/zhes bya ba
[\[82b.5\]]ni sor mo de thams cad nor bu 'dra bar bsgom pa'o/_/des cir 'gyur zhe na/_'khor rnams mchog dang ldan par 'gyur/_/zhes bya ba gsungs te/_gung mo'i nor bu'i 'khor gyis bskor bar bsgoms pas 'khor thob par 'gyur ro zhes bya ba'i don to/_/'di ni las kyi rdo rje ma'i gnas kyi phyag rgya
[\[82b.6\]]yin par shes par bya'o/_/rdo rje rin chen zhes bya ba la sogs pa ni rdo rje rin chen gyi tshul du bcing ba'o/_/ji ltar zhe na/_gung mo mthe bo sbyar ba dang /_/zhes bya ba gsungs so/_/sor mo lhag ma rnams ji ltar bya zhe na/_srin lag mthe'u chung bsnyams pa rnams/_/zhes bya ba gsungs so/_/'di skad ston te/_
[\[82b.7\]]srin lag gnyis dang mthe'u chung gnyis so sor sbyar bar bya'o/_/gang du bzhag ce na khar bzhag ces bya ba gsungs so/_/ming ji skad ces bya ba 'di phyag rgya 'gyur zhe na/_lce rtse zhes bya ba gsungs so/_/'bras bu ci zhig ster bar 'gyur zhe na/_nor rab ster zhes bya ba gsungs so/_/'di ni mi bskyod
[\[83a\]]
[\[83a.1\]]pa'i gnas kyi phyag rgya gnyis pa yin te/_dam tshig gi phyag rgya 'di ni dgod pa'i sngags gnyis pa'i phyag rgya yin no/_/de las zhes pa la sogs pa la sngar bshad ma thag pa'i phyag rgya de nyid las mdzub mo gnyis rdo rjer bya zhes bya ba ste/_mdzub mo gnyis gshibs na rdo rje sems
[\[83a.2\]]dpa'i gnas kyi phyag rgyar 'gyur ba'o/_/de gnyis de bzhin lcags kyur bya/_/zhes bya ba ni mdzub mo de dag nyid lcags kyur byas na rdo rje rgyal po'i gnas kyi phyag rgyar 'gyur ro/_/mdzub mos mdzub mo drang ba dang /_/zhes bya ba la yang de nyid ces bya bar sbyar te/_phyag rgya g.yon logs su bskor la
[\[83a.3\]]mdzub mo g.yas pas g.yon pa bzung ste mda' 'dren pa'i tshul du drangs na/_rdo rje chags pa'i gnas kyi phyag rgyar 'gyur ro/_/de gnyis dga' bar rab sbyin pa'o/_/zhes bya ba la yang de nyid ces bya bar sbyar te/_mdzub mo gnyis mthe bo dang sbyar la se gol gtogs pa'i tshul du byas na legs
[\[83a.4\]]so zhes bya ba'i phyag rgyar 'gyur ro/_/gung mo gnyis zhes bya ba la sogs pa ni rdo rje bsdams pa las gung mo gnyis nor bur bcing ba'o/_/mdzub gnyis ngos la bkug pa'o/_/zhes bya ba ni rdo rje dbyings kyi dbang phyug ma'i tshul du mdzub mo gnyis bkug pa gung mo gnyis kyi tshigs gsum po'i
[\[83a.5\]]drung du gzhag par bya ste/_'di ni rin chen 'byung ldan gyi gnas kyi phyag rgya gnyis ba'o/_/srin lag ngos gnyis mdud pa la/_/zhes bya ba ni phyag rgya de nyid las sor mo g.yas pa'i srin lag gi tshigs gsum pas sor mo g.yon pa'i srin lag gi tshigs gsum pa bzung la mthe bo gnyis
[\[83a.6\]]kyis bcings pa de bkab pa 'di ni rdo rje rin chen gyi gnas kyi phyag rgya'o/_/de nyid rdo rje nyi mar bskor/_/zhes bya ba ni rin chen 'byung ldan gyi gnas kyi phyag rgya gang yin pa de nyid snying gar nyi ma'i dkyil 'khor gyi tshul du g.yas logs nas bskor ba ni rdo rje nyi ma'i gnas kyi phyag rgya yin no/_/dpung pa spyi bor brkyang
[\[83a.7\]]bar bya/_/zhes bya ba ni phyag rgya de nyid spyi bo nas gyen du dpung pa brkyang nas bzhag na rdo rje dpal gyi gnas kyi nor bu'i rgyal mtshan gyi rtse mo'i dpung rgyan gyi phyag rgyar 'gyur ro/_/bzhad mo'i tshul du byas pa'o/_/zhes bya ba ni phyag rgya de nyid khar g.yas logs nas dgod pa ston pa'i tshul du bskor na rdo rje bzhad pa'i gnas
[\[83b\]]
[\[83b.1\]]kyi phyag rgyar 'gyur ro/_/rdo rje bsdams pa zhes bya ba la sogs pa la rdo rje bsdams pa byas nas kyang /_/zhes bya ba ni bcing ba'o/_/mdzub mo srin lag gyen du bsgreng /_/zhes bya ba ni mdzub mo gnyis dang srin lag gnyis zur bzhi par brkyang bar bya'o/_/de nas ci zhig bya zhe na/_de dag pad+mo 'dra bar bya/_/zhes
[\[83b.2\]]bya ba gsungs so/_/'di skad ston te/_sor mo brkyang ba bzhi po gang yin pa de nyid pad+mo'i yin no/_/de nas gung mo gnyis nor bur byas na snang ba mtha' yas kyi gnas kyi phyag rgyar 'gyur ro/_/de las tha ma rab sbyin bya/_/zhes bya ba ni bshad ma thag pa'i phyag rgya de nyid kyi mthe'u chung gnyis bkug pa brkyang
[\[83b.3\]]la/_rab tu sbyin pa byed pa'i tshul du byas pa 'di ni rdo rje chos kyi gnas kyi phyag rgyar 'gyur ro/_/rdo rje ral grir sbyar ba dang /_/zhes bya ba ni snang ba mtha' yas kyi phyag rgya de nyid kyi lag pa gnyi gas ral gri 'debs pa'i tshul du byas la nu ma g.yas pa'i thad kar bzhag pa 'di ni rdo rje rnon po'i gnas kyi phyag rgyar
[\[83b.4\]]'gyur ro/_/rdo rje 'khor lo'i tshul du bya/_/zhes bya ba ni phyag rgya de nyid las mthe po dang mthe'u chung gnyis rdo rje thal mo'i tshul du gnyis ka bstan pa 'di ni 'khor lo'i tshul yin te rdo rje 'khor lo'i gnas kyi phyag rgya'o/_/de nyid kha nas dbyung bar bya/_/zhes bya ba ni 'od dpag tu med pa'i phyag rgya de
[\[83b.5\]]nyid kha'i phyogs nas gyen du tshig 'byung ba'i tshul du drangs na rdo rje smra ba'i gnas kyi phyag rgyar 'gyur ro/_/rdo rje rin chen myu gur bcing /_/zhes bya ba la sogs pa la rdo rje rin po che'i myu gu ni bshad zin te/_mthe bo rdo rje dang mdzub mo rin po che ste bcing ba'o/_/sor mo thams cad brkyang ba dang /_/zhes bya
[\[83b.6\]]ba ni sor mo lhag ma rnams brkyang ba ste/_'di ni gdon mi za bar grub pa'i gnas kyi phyag rgya'o/_/de dag spyi bor bzhag pa ni/_/zhes bya ni bshad ma thag pa'i phyag rgya de nyid mgo bo'i gtsug tor gyi gnas su bzhag pa'o/_/de nas ci zhig bya zhe na/_rin chen char gyis rab 'bebs so/_/zhes bya ba gsungs
[\[83b.7\]]te/_sor mo brkyang ba gang yin pa de nyid rin po che'i char 'bebs pa'i tshul du bstan par bya ba'o/_/phyag rgya 'di nyid ni rnam par snang mdzad kyi gnas su yang bstan mod kyi/_'on kyang rin po che'i char 'bebs par ston pa'i tshul gyis tha dad par zad de phyag rgya 'di ni rdo rje las kyi gnas kyi yin par shes par bya'o/_
[\[84a\]]
[\[84a.1\]]de nyid ces bya ba la sogs pa la de nyid ces bya ba ni bshad ma thag pa'i phyag rgya de nyid do/_/'khor lo'i tshul du ni zhes bya ba ni gung mo dang srin lag dang /_mthe'u chung rnams phan tshun bsnol la 'khor lo lta bur bya'o/_/gang du zhe na/_snying gar zhes bya ba'o/_/ji ltar bya zhe na/_rin chen gnyis
[\[84a.2\]]byas pa zhes gsungs pa ste/_rin po che yang gnyis su byas la snying gnyid du bzhag na rin chen go cha'i phyag rgyar 'gyur ro/_/nor bu 'dzin rtse mche ba yin/_/zhes bya ba ni rdo rje bsdams pa bcings la mthe bo dang mdzub mo gnyis ka nor bur bya ba 'di ni nor bu 'dzin par 'gyur ro/_/de nas rtse mo mche ba zhes
[\[84a.3\]]bya ba ni phyag rgya khar bzhag la bzhi char gyi yang rtse mo brkyang la gzhag pa ni mche ba bzhi'i tshul du byas pa yin pas na 'di ni nor bu 'dzin rtse mche ba ste/_rdo rje gnod sbyin gyi gnas kyi phyag rgya'o/_/dbus su bsnyams ba khu tshur ro/_/zhes bya ba ni rdo rje bsdams pa bcings la mdzub mo gnyis bkrol te
[\[84a.4\]]bkug la bzhag mthe bo gnyis dbus su gshibs par bya ba 'di ni rdo rje khu tshur gyi gnas su bsnyams pa'o/_/'di skad ston te/_sngar bshad pa'i rtog pa gsum char la yang rdo rje khu tshur gyi gnas su mthe bo gnyis dbus su gshibs par bstan gyi/_'dir ni dbus su bsnyams la bsgreng ste bzhag cing
[\[84a.5\]]mthe bo gnyis dang mdzub mo gnyis kyi rtse mo sprad pa 'di ni rdo rje khu tshur gyi phyag rgya'o/_/de nas dam tshig gi phyag rgya'i ye shes bslab po zhes bya ba ni de'i 'og tu ji skad bshad pa'i phyag rgya chen po rnams kyi dam tshig gi phyag rgya bstan to zhes bya ba'i don to/_/ji ltar zhe na/_phyag rgya chen po de dag nyid/_/snyim sbyar
[\[84a.6\]]byas te bcings na ni/_/zhes bya ba gsungs so/_/'di skad ston te/_der ni phyag rgya chen po rdo rje bsdams pa las 'byung gi_/da ni phyag rgya de rnams nyid snyim pa sbyar ba las 'byung ba yin par shes par bya ste/_lag pa gnyis thal mo khong stong gi tshul du gzhag pa ni snyim sbyar zhes bshad de gang gzhan dag las
[\[84a.7\]]thal mo khong stong du bya'o zhes gsungs pa'o/_/de bas na mdor na gsang ba'i gsang ba zhes bya ba ste mdor bsdu na gsang ba'i dkyil 'khor du gsang ba ste dam tshig gi phyag rgya rnams la bya'o/_/dngos grub bzhir gyur sbyin par byed/_/ces bya ba ni phyag rgya rnam pa bzhi'i 'bras bu stsol bar 'gyur ro zhes bya
[\[84b\]]
[\[84b.1\]]ba'i don to/_/de yang ji ltar zhe na/_gsang ba'i dkyil 'khor 'dir ni phyag rgya chen po ni dam tshig gi phyag rgya'o/_/phyag rgya chen po de'i yang sku'i phyag rgya ste/_de dag dngos grub gang yin pa dang /_dam tshig gi phyag rgya'i dngos grub gang yin ba'o/_/gsang ba'i dkyil 'khor 'di'i chos kyi phyag rgya thams
[\[84b.2\]]cad kyi dngos grub gang yin pa dang /_'dir yang gsang ba'i khu tshur gnyis su byas pa las/_las kyi phyag rgyar 'gyur bas 'og nas bshad pa gang yin pa ste de rnams kyi yang dngos grub gang yin pa'o/_/de ltar yang dag par bsdus pa la/_/dngos grub bzhi 'gyur sbyin par byed//_
[\[84b.3\]]gsungs pa yin no/_/gsang ba'i dkyil 'khor gzhan du ni gsang ba'i phyag rgya thams cad du mi 'ching bar dgag par gsungs pa yin no/_/'dir ji ltar shes par bya zhe na/_ji ltar rdo rje gsang ba bzhin/_/dus rnams kun du bcing mi bya/_/zhes bya ba gsungs te/_gsang ba'am don chen
[\[84b.4\]]po la bcing bar bya'o zhes bya ba'i don to/_/chos kyi phyag rgya rnams ni go sla'o/_/las kyi phyag rgyas ji ltar 'gyur zhe na/_gsang ba gsang ba'i khu tshur mchog_/gnyis su byas na las kun byed/_/ces gsungs pa yin no/_/'di skad ston te/_gsang ba'i dkyil 'khor gyi gsang ba'i
[\[84b.5\]]phyag rgya gang yin pa de khu tshur gyi mchog yin pa dang /_rdo rje khu tshur gyi gnas kyi khu tshur gang yin pa de gnyis su byas na zhes bya ba ste/_las kyi phyag rgyar gyis shig ces bya ba'i don to/_/de bzhin gshegs pa thams cad kyi las kyi dam tshig ces bya ba ni/_de bzhin gshegs pa
[\[84b.6\]]thams cad du gtogs pa'i las kyi rigs kyi dam tshig go/_/de bzhin gshegs pa thams cad kyi las kyi dam tshig kyang yin la/_rtog pa'i rgyal po chen po yang yin pas na de bzhin gshegs pa thams cad kyi las kyi dam tshig gi rtog pa'i rgyal po chen po'o/_/de'i rin po che gsang ba'i phyag
[\[84b.7\]]rgya'i dkyil 'khor gyi cho ga rgyas pa zhes bya ba ni mchod pa la sogs pa'i las rnams dang don 'byung ba dang bdag po thob pa'i las rnams kyi cho ga rgyas pa ste/_rin po che'i rigs kyang spyir na las kyi dam tshig gi rtog pa chen po'i khongs su 'dus par shes par bya'o/_/de kho na nyid bsdus
[\[85a\]]
[\[85a.1\]]pa'i rgya cher bshad pa ko sa la'i rgyan las rin po che'i rigs kyi gsang ba'i dkyil 'khor gyi 'grel ba'o/_/de nas zhes bya ba la sogs pa la de nas zhes bya ba ni de'i rjes thogs la ste/_phyag rgya'i dkyil 'khor gyi rjes la'o/_/yang zhes bya ba ni 'gro ba 'dul ba'i dkyil 'khor
[\[85a.2\]]la ltos pa'o/_/bcom ldan 'das zhes bya ba ni 'di la skal ba phun sum tshogs pa mnga' bas na bcom ldan 'das te b+ha ga'i sgra ni bsod nams dang ye shes kyi tshogs yin par shes par bya'o/_/de bzhin gshegs pa thams cad kyis dbang bskur ba zhes bya ba ni de bzhin gshegs pa yang yin
[\[85a.3\]]la thams cad kyang yin pas de bzhin gshegs pa thams cad do/_/de rnams kyis dbang bskur ba yin pas de bzhin gshegs pa thams cad kyis dbang bskur ba ste/_dbang bskur ba zhes smos pas ni rin po che'i rigs yin par ston to/_/de'i ye shes yin pas na dbang
[\[85a.4\]]bskur ba'i ye shes te ye shes smos pas ni chos kyi dkyil 'khor yin par ston to/_/de'i dam tshig ni snying po dang phyag rgya la sogs pa'o/_/de rin po che'i bsam pa gang las byung ba de byin gyis brlab pa'i phyir ting nge 'dzin gang don dang mthun pa'i ming 'di skad ces bya ba'i ting nge
[\[85a.5\]]'dzin gang yin pa de'i ting nge 'dzin de la snyoms par zhugs pa'o/_/'di zhes bya ba ni thugs la gnas pa ste/_bcom ldan 'das rnam par snang mdzad kyis rang gi rig pa'i mchog 'di gsungs so/_/bcom ldan 'das rnam par snang mdzad ji lta ba bzhin du phyag na rdo rje la sogs
[\[85a.6\]]pa'i 'khor los sgyur ba bzhis kyang dkyil 'khor byin gyis brlab pa'i phyir rang gi rig pa dam pa gsungs pa yin no/_/de nas byang chub sems dpa' sems dpa' chen po nam mkha'i snying po zhes bya ba la sogs pa la de nas zhes bya ba ni de'i rjes thogs la ste/_rig pa dam
[\[85a.7\]]pa lnga bstan pa'i rjes la'o/_/byang chub la sems dpas ni byang chub sems dpa'o/_/nam mkha' nyid kyi skye gnas mnga' bas na nam mkha'i snying po ste/_nam mkha'i phyogs las rdzus te skyes pa'i phyir ro/_/'di zhes bya ba ni thugs la gnas pa'o/_/de gang yin zhe
[\[85b\]]
[\[85b.1\]]na/_rang gi rigs kyi ye shes kyi dkyil 'khor gsungs pa'o/_/de nas zhes bya ba la sogs pa la chos kyi dkyil 'khor ma bstan na de dang 'brel ba'i dgos pa mi 'byung bas/_yang dag par rab tu phye ste bshad par bya'o zhes pa ci zhig bshad ce na/_ye shes dkyil 'khor dam
[\[85b.2\]]pa ste/_zhes gsungs pa'o/_/ci 'dra ba zhe na/_rdo rje dbyings dang 'dra ba la/_/zhes bya ba ste rdo rje dbyings dang mtshungs pa zhes bya ba'i don to/_/ming ji skad du bya ba zhe na/_rin chen ye shes zhes bshad do/_/zhes gsungs pa ste/_rin po che'i rigs kyi ye shes kyi dkyil 'khor
[\[85b.3\]]yin pas na rin chen ye shes so/_/bshad ces bya ba ni sangs rgyas bcom ldan 'das kyis bstan to zhes pa'o/_/dkyil 'khor de thig ji ltar gdab par bya zhe na/_dkyil 'khor chen po'i tshul du ni/_/dkyil 'khor thams cad srad bu bre/_/zhes bya ba gsungs so/_/der sems dpa'
[\[85b.4\]]rnams ji ltar bri bar bya zhe na/_chos kyi dkyil 'khor tshul du ni/_/snying ga'i mtshan mar bri bar bya/_/zhes bya ba gsungs te/_ji ltar rdo rje dbyings kyi chos kyi dkyil 'khor du skyil mo krung du bzhugs shing /_rang gi phyag rgya thugs kar lag pa gnyis rdo rje bsdam par bya ba de bzhin du 'dir yang bri
[\[85b.5\]]bar bya'o/_/de nas dkyil 'khor 'di'i zhes bya ba la sogs pas de ltar bri ba dgod pa'i snying po ston te/_rnam par snang mdzad kyi gnas su ni sngar bshad pa'i rig pa dam pa nyid phyag rgya dgod pa dang /_dkyil 'khor byin gyis rlob pa'i las gnyi ga byed pa yin no/_/phyag na rdo rje la sogs pa
[\[85b.6\]]bzhi po rnams kyi dgod pa'i snying po ni 'di dag yin par rig par bya ste nor bu'i rigs kyi ye shes kyi dkyil 'khor du sems dpa' rnams spyan drang ba'o/_/lhag ma rnams ni go sla'o/_/de nas zhes bya ba la sogs pa la de nas zhes bya ba ni rjes thogs la bris pa'i rjes la'o/_/dkyil
[\[85b.7\]]'khor 'dir zhes bya ba ni dkyil 'khor du'o/_cho ga rgyas pa ji lta ba bzhin du byas nas zhes bya ba ni slob dpon gyis las thams cad bya'o zhes ston to/_/slob ma la 'di skad du bsgo bar bya ste zhes bya ba ni slob ma gzhug pa'i cho ga rnams ston to/_/chos ma mthong ba zhes bya ba ni dam tshig ma thob
[\[86a\]]
[\[86a.1\]]pa'o/_/dam tshig ma bsrungs pa'i nyes dmigs ston pa ni khyod dngos grub ma thob par myur du shi bar gyur ta re zhes bya ba ni bsgo ba'o/_/de skad brjod nas nor bu'i rigs kyi chos kyi ye shes bskyed par bya'o zhes bya ba ni/_/nor bu'i rigs kyi chos kyi dkyil 'khor gyi ye shes bskyed
[\[86a.2\]]pa'i thabs kyi man ngag de sbyin par bya'o zhes bya ba'i don to/_/da ni ting nge 'dzin gyis zhes bya ba la sogs pas de nyid ston te/_rdo rje snying po bris nas ni/_/zhes bya ba ni bcom ldan 'das nam mkha'i snying po bri ba'o/_/gang du zhe na/_ras la sogs la zhes bya ba gsungs te/_sogs pa smos pas ni shing
[\[86a.3\]]leb dang rtsig pa dang nam mkha' la sogs pa bsdu'o/_/ting nge 'dzin gyis zhes bya ba ni sems rtse gcig pas bcom ldan 'das nam mkha'i snying po mngon sum du bya ba'o/_/ci zhig bya zhe na/_don ni bslang bya zhing zhes bya ba ste/_ci 'dod pa zhes bya ba ni tshig gi lhag ma'o/_/ji ltar bslang bar bya zhe na/_
[\[86a.4\]]rin chen byin cig ces kyang brjod/_/ces bya ba'o/_/'di skad ston te/_'bad pa chen pos 'du 'dzi thams cad spangs la bcom ldan 'das mngon sum du gyur pa lta bur bsams nas/_bcom ldan 'das thugs rje chen po dang ldan pa bdag la rin po che stsol cig ces brjod par bya'o/_/sbyor ba gnyis
[\[86a.5\]]pa la yang rin po che'i rigs su gtogs pas rin po che bslang ba gsungs pa yin no/_/sbyor ba gsum pa la yang khyad par du bsgom dgos pas na rnam par bsgoms te zhes gsungs pa yin no/_/mnyam par gzhag ces bya ba ni snyoms par zhugs pa ste/_rang gi lhar mnyam par gzhag pa'o/_/_
[\[86a.6\]]chos kyi rigs la ni ye shes grub pa gtso bo yin pas na dam pa'i chos bklag pa yang bya'o/_/sbyor ba bzhi pa la yang dam pa'i las te las bzang po mchod pa la sogs pa'i las rnams so/_/las byin zhes bya ba ni las kyi sems dpa' la bod pa'o/_/snying po thams cad la rdo rje snying po smos pa ni dkyil
[\[86a.7\]]'khor rnams de'i sprul pa yin pa'i phyir ro/_/bzhi tshoms gnyis pa'i sbyor ba la yang nam mkha' la sogs pa la bcom ldan 'das nam mkha'i snying po yid kyis dmigs par bya ba 'ba' zhig tha dad par bya ba tsam du zad do/_/legs sems pa zhes bya ba ni sems dpa' chen po ste der bri ba
[\[86b\]]
[\[86b.1\]]tsam zhig khyad par yod kyi dngos grub rnams ni snga ma kho nar zad do/_/phun sum zhes bya ba ni 'byor pa'o/_/las bsags zhes bya ba ni las mang po thams cad grub pa zhes bya ba'i don to/_/bzhi tshoms gsum pa la yang bcom ldan 'das rdo rje snying po snying gar yid kyis bris la/_shin tu mnyam
[\[86b.2\]]gzhag bsgom byas la/_/zhes bya ba la snying gar de'i gzugs mi g.yeng ba'i yid kyis goms par bya ba'o/_/gang gi tshe snying 'phar ba zhes bya ba 'dis ni dngos grub kyi mtshan ma ston te/_de'i tshe grub pas nor ster ro zhes bya ba ni 'di skad ston te/_bsgom pa'i mtshan ma brtan par gyur na snying
[\[86b.3\]]'dar bar 'gyur la de nas don grub thob par 'gyur ro zhes bya ba'i don to/_/sbyor ba gnyis pa la ni bsgom pa nyid rnam par bsgom pa yin par bya ste/_khyad par du bsgom pas na rnam par bsgom pa'o/_/mgo bo 'dar ba'i mtshan mas ni 'bras bu dbang bskur ba'i cod pan bcing ba yin
[\[86b.4\]]par shes par bya'o/_/sbyor ba gsum pa la yang khar bcug la zhes bya ba la yid kyis lce la bcom ldan 'das rdo rje snying pos gzhig cing bsgom pa'o/_/gang tshe de ni bye gyur pa/_/zhes bya ba ni gang gi tshe bsgom pa 'di brtan par gyur pa dang bye gyur pa de khar kham chen po bcug pa bzhin du gdangs
[\[86b.5\]]par gyur pa'o/_/de lta bu'i mtshan ma des na rnal 'byor pa de dag grub pa 'thob par 'gyur ro/_/sbyor ba bzhi pa la yang bcom ldan 'das rdo rje snying po spyi bor bzhag la khyad par du bsgom pa dang /_gang tshe de nyid 'bar gyur pa/_/de tshe 'phang du lding bar 'gyur/_/zhes bya ba 'dis ni nam mkha' la 'gro
[\[86b.6\]]ba nyid 'grub par 'gyur ro zhes bya ba'i don to/_/snying po rnams la hr-i da ya gar+b+he zhes smos pa ni snying po'i skye gnas te gnas bstan pa yin no/_/da ni phyag rgya rnam pa bzhi'i sgo nas sbyor ba rnam bzhi ston te/_bcom ldan 'das rdo rje snying po'i de kho na nyid bskul ba'i snying po bzhi po gnod sbyin gyi skad dang ldan pas ji
[\[86b.7\]]lta ba bzhin du bskul na gdon mi za bar stsol bar mdzad de/_de bas na 'thob ces gsungs pa yin no/_/lhag ma rnams ni go sla'o/_/sems dpa' thams cad zlos pa dag gis kyang nor la sogs pa'i sbyor ba bzhi byed cing bsgrub pa'i tshe na de kho na nyid sgrub pa 'di bya'o/_/de nas zhes bya ba la sogs pa la de nas
[\[87a\]]
[\[87a.1\]]zhes bya ba ni rjes thogs la'o/_/nor bu zhes smos pa ni nor bu'i rigs yin par ston to/_/ye shes smos pa ni chos kyi 'khor lo ston to/_/de'i gsang ba'i phyag rgya'i ye shes bslab po zhes bya ba la gsang ba ni sba ba la bya ste/_de'i phyag rgya'i ye shes gang yin pa de
[\[87a.2\]]bstan to zhes bya ba'i don to/_/dbang po gnyis ni mnyam sprad na/_/zhes bya ba ni rang gi lha'i rnal 'byor byed pa'i tshe/_rang gi dbang po la lha'i dbang po dgug pa dang /_gzhug pa dang /_bcing ba dang /_dbang du byas la lha dang mnyam pa nyid du byas pa'i dbang po la ni dbang po gnyis mnyam par sbyor ba zhes
[\[87a.3\]]sngar yang mang du bshad pa yin te/_dbang po gnyis mnyam par sbyor ba des thams cad du las thams cad 'grub par 'gyur gyi gzhan du ni ma yin no zhes shes par bya'o/_/dngos grub mchog ni 'thob par 'gyur/_/zhes bya ba la mchog ni dam pa la bya'o/_/sbyor ba gnyis pa la yang bzhi
[\[87a.4\]]la ri mo bris pa bzhin zhes bya ba 'dis ni 'di skad ston te/_mdun du ri mo bris pa bzhin du yid kyis bris la dgug pa dang /_gzhug pa dang /_bcing ba dang /_dbang du bya ba'o/_/sbyor ba gsum par yang sdug pa de dang gar rtses pa zhes bya ba ni 'di skad ston te/_ras la sogs pa gang yang rung bar rang gi lha'i
[\[87a.5\]]gzugs bris pa gang yin pa de la rnal 'byor pa gang gis sdug cing yid du 'ong bar yid kyis rtse zhing dga' bskyed na rnal 'byor pa de la 'jig rten pa thams cad kyis dga' bar byed do/_/'di skad ston te/_rang gi lha'i rnal 'byor bsgom pa brtan par gyur na don thams cad 'grub par 'gyur ro/_/dgos
[\[87a.6\]]pa thams cad grub pas cho 'phrul thams cad bstan na sems can thams cad dbang du byed par 'gyur ro/_/sbyor ba bzhi pa la yang /_nam mkha' kun gyi rdul dbyibs kyi/_/zhes bya ba ni bsgom pa'i rab kyi mthar phyin par ston to/_/rdo rje snying po bsgoms nas ni/_/dbang po gnyis ni mnyam sbyar na/_/zhes
[\[87a.7\]]bya ba ni dbang po gnyis ni mnyam par sbyor ba'i rgyur gyur pas nam mkha' thams cad kyi rdul gyi gzugs rdo rje snying por bsgoms na thams cad nges par 'grub par 'gyur ro zhes sbyar ro/_/'di skad ston te/_nam mkha'i khams thams cad kyi rdul phra rab thams cad rdo rje snying por bsams la/_de rnams
[\[87b\]]
[\[87b.1\]]dgug pa dang /_gzhug ba dang /_bcing ba dang /_dbang du bya ba byas nas de rnams dang lhan cig dbang po gnyis mnyam par sbyor bas/_rdo rje snying po bsgoms na thams cad nges par 'grub par 'gyur ro/_/de nas zhes bya ba la sogs pas ni phyag rgya rnam pa bzhi'i ye shes ston to/_/de las kyang re zhig phyag
[\[87b.2\]]rgya chen po de ston te/_ji lta ba bzhin du bcing bar bya'o zhes bya ba 'di ni 'di skad ston te/_ji ltar rdo rje dbyings kyi dkyil 'khor du de bzhin thugs kar nyid phyag rgya ting nge 'dzin du gzhug pa dang /_phyag gnyis rdo rje bcing bar bcings/_/zhes ji skad bstan pa bzhin du 'dir yang sbyar bar shes par
[\[87b.3\]]bya'o/_/'di'i dngos grub ji lta bur 'gyur zhe na/_dngos grub kyang de dang 'dra'o zhes gsungs pa yin te/_/chos kyi dkyil 'khor der ji skad bstan pa dang 'dra'o zhes bya ba'i don to/_/de nas dam tshig gi phyag rgyar ji ltar 'gyur zhe na/_rdo rje nor bu ni rdo rje ye shes kyi dkyil 'khor gyi tshul du gzhag par bya'o
[\[87b.4\]]zhes bya ba'i don to/_/'di skad ston te/_chos kyi dkyil 'khor der rdo rje bsdams pa las rdo rje rin po che'i myu gu bcings shing rdo rje bsdams pa dam tshig gi phyag rgyar bstan par 'jog pa de bzhin du/_skyil mo krung 'dug gan rkyal du/_/zhes bya ba la sogs pas rdo rje nor bur gzhag par bya'o/_/_
[\[87b.5\]]de nas zhes bya ba la sogs pas ni chos kyi phyag rgya ston te/_de dag ni go sla'o/_/rtog pa thams cad du gtogs pa'i dkyil 'khor thams cad du sngags kyi bdag po rnams kyi chos kyi phyag rgya ma bstan pa gang yin pa der ni bdag po de rnams kyi yi ge'i gtso bo rnams der sbyar bar bya ste/_rin po
[\[87b.6\]]che'i rigs 'dir ni traM zhes bya ba'o/_/'gro ba 'dul bar ni hrI zhes bya'o/_/'jig rten gsum las rnam par rgyal bar ni/_hUM ni sangs rgyas rdo rje yi/_/zhes ji skad gsungs pa'o/_/de bzhin gshegs pa'i rigs su ni de bzhin gshegs pa lnga'i badzra dz+nyA na sangs rgyas rnams zhes 'gres
[\[87b.7\]]gcig gis chos kyi phyag rgya ston to/_/mdor na las kyi phyag rgya ni gnas ji bzhin par gzhag par bya'o zhes bya ba ni rdo rje khu tshur gyi gnas su rdo rje rin chen myu gu bzhag la de gnyis su bzhag ste/_bsgyings bcas gsor ba zhes bya ba la sogs pa ji skad du bshad pa'i mtshan nyid kyis las kyi phyag rgya rnams bstan
[\[88a\]]
[\[88a.1\]]par bya'o/_/rgyud thams cad kyi bdag po'i gnas rnams su yang gang du las kyi phyag rgya'i khyad par ma gsungs pa der ni rdo rje dbyings kyi dkyil 'khor du gsungs pa dang sbyar bar shes par bya'o/_/de bzhin gshegs pa thams cad du gtogs pa'i las kyi rigs kyi dam tshig bstan pa
[\[88a.2\]]gang yin pa de ni de bzhin gshegs pa thams cad kyi las kyi dam tshig kyang yin la rtog pa'i rgyal po chen po yang yin te/_de las ye shes kyi dkyil 'khor gyi cho ga rgyas ba ni chos kyi dkyil 'khor gyi cho ga rgyas pa ste de rdzogs so//_//de kho na nyid bsdus pa'i rgya cher bshad pa ko sa la'i rgyan
[\[88a.3\]]las chos kyi dkyil 'khor gyi 'grel pa'o/_/de nas zhes bya ba la sogs pa la de nas zhes bya ba ni rjes thogs la ste/_chos kyi dkyil 'khor gyi rjes la las kyi dkyil 'khor gyi gnas skabs yin no zhes bya ba'i don to/_/yang zhes bya ba ni dkyil 'khor snga ma la ltos pa'o/_/bcom ldan 'das zhes
[\[88a.4\]]bya ba ni dbang phyug la sogs pa dang ldan pa'i phyir ro/_/de bzhin gshegs pa thams cad du gtogs pa'i dbang bskur ba zhes smos pas ni rin po che'i rigs yin pa'i phyir ro/_/las smos pas ni las kyi dkyil 'khor yin par sbyar ro/_/dam tshig smos pas ni de'i
[\[88a.5\]]snying po dang phyag rgya la sogs pa gzung ste/_de las kyi ngo bo nyid kyi sems kyi khyad par gang las byung ba de byin gyis brlab par bya ba'i phyir ting nge 'dzin gang la don dang mthun pa'i ming 'di skad ces bya ba'i ting nge 'dzin de la snyoms par zhugs pa'o/_/rang gi rig pa dam pa gsungs so zhes bya ba ni/_
[\[88a.6\]]bcom ldan 'das rnam par snang mdzad kyis so/_/'di zhes bya ba ni thugs la gnas pa'o/_/de bzhin du phyag na rdo rje la sogs pa bzhis kyang rang rang gi rigs kyi dkyil 'khor byin gyis brlab par bya ba'i phyir rang rang gi rig pa dam pa gsungs so/_/'dir byin gyis rlob pa la sogs pa ma
[\[88a.7\]]smos mod kyi/_'on kyang dkyil 'khor gzhan gyi tshul du shes par bya'o/_/de nas zhes bya ba la sogs pa ni go sla'o/_/rin chen dgos pa zhes bshad do/_/zhes bya ba ni rin po che'i rigs kyi las kyi dkyil 'khor du bshad do zhes bya ba'i don to/_/dkyil 'khor chen po'i tshul du ni/_dkyil
[\[88b\]]
[\[88b.1\]]'khor thams cad srad bu bre/_/zhes bya ba la dkyil 'khor chen po ni 'dir don thams cad grub pa'i dkyil 'khor yin par shes par bya'o/_/de'i dbus su tshul bzhin du/_/sangs rgyas sku gzugs gzhag par bya/_/zhes bya ba ni dkyil 'khor de'i dbus te/_bcom ldan 'das rnam par snang
[\[88b.2\]]mdzad kyi gnas su tshul bzhin du zhes bya ba ste/_sangs rgyas kyi sku gzugs seng ge'i gdan la skyil mo krung du bzhugs pa zhal bzhi pa phyag gnyis pa byang chub mchog gi phyag rgya dang ldan pa 'og nas bshad pa'i sngags kyis sangs rgyas sku gzugs gzhag par bya ba ste/_sangs rgyas kyi phyag
[\[88b.3\]]rgya chen po'i gzugs gzhag par bya'o/_/dkyil 'khor lhag ma rnams su ci zhig gzhag par bya zhe na/_bdag po bzhi'i gnas su ni don thams cad grub pa la sogs pa'i 'khor los sgyur ba rnams bri bar bya'o/_/gnas lhag ma bcu drug po rnams su ni/_sems dpa' chen po'i tshul
[\[88b.4\]]gyis ni rin chen sems ma rnams bri'o zhes bya ba ste/_sems dpa' chen po'i sbyor bas sems dpa' gang gi tshul gang yin pa dang /_mtshan ma gang yin pa dang /_phyag rgya gang yin pa des rin chen sems ma rnams bri bar bya'o zhes pa ste/_thams cad du bud med kyi gzugs su bri bar bya'o
[\[88b.5\]]zhes bya ba'i don to/_/rat+na pU dzA g+h+ye zhes bya ba ni rnam par snang mdzad kyi gnas su dgod pa'i sngags yin no/_/sarba arba sid+hi la sogs pa oM zhes bya ba dang ldan pa ni mi bskyod pa'i gnas su don thams cad grub pa dgod pa'i sngags yin no/_/lhag ma rnams ni gnas lhag ma rnams su shes par
[\[88b.6\]]bya'o/_/sgeg mo la sogs pa'i gnas su yang dgod pa'i sngags lhag ma rnams yin par shes par bya'o/_/de nas zhes bya ba la sogs pa la de nas zhes bya ba ni rjes thogs la ste/_rig pa rnams bstan pa'i rjes la'o/_/'dir zhes bya ba ni las kyi dkyil 'khor 'dir ro/_/cho ga ji lta ba
[\[88b.7\]]bzhin du rgyas par byas nas zhes bya ba ni dkyil 'khor bri ba dang /_slob dpon gyi las mchod pa bya ba dang /_bshos dbul ba la sogs pa sngar bshad pa rnams gzung ngo /_/bcug ste 'di skad du bsgo bar bya'o zhes bya ba ni mna'i snying po ston to/_/gsang ba'i dam tshig ma bsrungs
[\[89a\]]
[\[89a.1\]]ba'i nyes dmigs ni las kyi sgrib pas non nas shi bar gyur ta re zhes bya ba ste/_las kyi sgrib pa ni mtshams med pa la sogs pa nges par myong bar bya ba dngos grub kyi gegs su gyur pa'o/_/de nas las kyi ye shes bslab par bya'o zhes bya ba ni/_las kyi dkyil 'khor gyi
[\[89a.2\]]dngos grub sgrub pa'i ye shes ni las kyi ye shes te de bslab par bya'o zhes bya ba ni bstan par bya'o zhes bya ba'i don to/_/rdo rje snying po zhes bya ba la sogs pa la rdo rje snying po ni bcom ldan 'das nam mkha'i snying po'o/_/de'i phyag rgya chen por bsgom pa ste/_phyag rgya chen po ni de'i sku'i phyag rgya'o/_/de
[\[89a.3\]]bsgoms nas rab mnyam gzhag ces bya ba ni shin tu mnyam par gzhag pas na rab mnyam gzhag pa ste/_'bad pa chen pos sems rtse gcig tu byas la zhes bya ba'i don to/_/shin tu mnyam par gzhag pas ci zhig bya zhe na/_sangs rgyas thams cad la mchod par bya'o/_/zhes bya bar sbyar
[\[89a.4\]]ro/_/mchod pa kun gyis mchod na ni/_/zhes bya ba ni mchod pa'i rnam pa thams cad de/_bdug pa la sogs pa'i mchod pa bzhi dang /_rdo rje rin po che'i dbang bskur ba'i mchod pa dang /_gdugs dang /_rgyal mtshan dang /_ba dan la sogs pa'i mchod pa dang rgyal po'i mchod pa rnam pa
[\[89a.5\]]sna tshogs pa'o/_/gang gi zhe na/_sangs rgyas thams cad kyi'o/_/de ltar mchod pas de ci zhig tu 'gyur zhe na/_dbang du gyur zhes bya ba ste mnyes par 'gyur gyis mi mnyes par mi 'gyur ro zhes bya ba'i don to/_/ting nge 'dzin zhes bya ba la sogs pa la phyag rgya gang yang rung ba bcings la zhes
[\[89a.6\]]bya ba ni gang gi sems dpa' gang zlos pa des de'i phyag rgya bcing bar bya'o/_/ji lta bu zhe na/_dam tshig mchog ces bya ba ste/_/dam tshig gi phyag rgya zhes bya ba'i don to/_/gang gis she na/_ting nge 'dzin gyis so/_/'di skad ston to/_/dang po sems dpa' de'i phyag rgya chen po bcings la des
[\[89a.7\]]yid rtse gcig tu gyur pas dam tshig gi phyag rgya bcing bar bya'o/_/de lta bu'i ting nge 'dzin gyis dam tshig gi phyag rgya bcings nas ci zhig bya zhe na/_sangs rgyas thams cad mchod na ni/_/zhes bya ba gsungs so/_/de nas cir 'gyur zhe na/_dbang bskur dam pa des 'thob bo/_/zhes bya ba gsungs
[\[89b\]]
[\[89b.1\]]so/_/'di skad ston te/_rgyal po la sogs pa'i dbang bskur ba nas bla na med pa'i chos kyi rgyal por dbang bskur ba'i bar du ji ltar 'dod pa 'thob par 'gyur ro/_/rdo rje snying po zhes bya ba la sogs pa ni bcom ldan 'das rdo rje snying po de'i ting nge 'dzin bsgom pa goms par bya'o/_/ji ltar zhe na/_rab
[\[89b.2\]]mnyam gzhag pas zhes bya ba ste rtse gcig pa'i yid kyis so/_/ci zhig byed ce na/_sangs rgyas thams cad rab mchod na/_/zhes bya ba gsungs so/_/de nas cir 'gyur zhe na/_'gro ba'i dam pa 'jig par 'gyur/_/zhes bya ba gsungs te/_'gro ba'i dam pa ni sangs rgyas bcom ldan 'das
[\[89b.3\]]te de yang 'jig par 'gyur ba'o/_/'di skad ston te/_don dam par bsgom pa byas pas sangs rgyas bcom ldan 'das kyang 'jig mod kyi/_de la yang mngon par zhen par ni mi bya'o/_/de ltar grub kyis kyang lhag ma rnams 'jig par byed pa la ni gzhig par byas la rang gi dbang du gyur nas
[\[89b.4\]]slar yang srog sbyin par bya'o/_/sems can gyi tshogs lhag ma rnams shi ba la slar gso ba yang shi ba gso bar bya ba'i sngags dang phyag rgya de nyid kyis sems can de'i cha byad dang 'dra bar de'i ro'i snying gar 'tsho ba'i khams gzhug cing bye ma'i nang du chu song ba ltar lus de'i yan lag thams cad du
[\[89b.5\]]mngon par khyab par byas te/_smra ba'am langs par bsam mo/_/bsam gtan ma thob cing mtshan ma yid la 'dzin pa tsam gyis rnal 'byor pa zhig yin na yang ji ltar bsams pa de kho na bzhin du 'grub par 'gyur bas 'dir the tshom mi bya'o/_/gal te the tshom byas par gyur na ni sbyor ba yang
[\[89b.6\]]'grub par mi 'gyur ro/_/de ltar 'tsho ba'i khams slar sbyor ba 'di lta bus 'tsho ba slar yang sbyin par bya'o/_/mngon spyod kyi rgyud las gsungs pa thams cad la yang slar gso ba'i sbyor ba 'di bzhin du shes par bya'o/_/gang la 'dul ba'i phyir gnod pa'i rnam pa ji lta bu byas pas de dul
[\[89b.7\]]bar gyur pa dang /_/gnod pa de dang de sems can de dang de'i lus la rab tu zhi bar bsam zhing chos kyi dbyings la dmigs pa dngos po 'di dag rnam par rtog pas brtag par zad par bsam zhing gnod pa slar gso ba'i gnyen pos de dang de la phan par byas na de nges par de bzhin du 'gyur ro/_/rdo rje snying po
[\[90a\]]
[\[90a.1\]]zhes bya ba la sogs pa la/_las kyi phyag rgya bcings nas ni/_/zhes bya ba ji ltar bcing zhe na/_rdo rje snying po'i ting nge 'dzin gyis zhes bya ba gsungs so/_/'di skad ston te/_bcom ldan 'das rdo rje snying po'i las kyi dkyil 'khor las gsungs pa'i ting nge 'dzin
[\[90a.2\]]gang yang rung bas gnas la las kyi phyag rgya gang yang rung ba bcings nas/_sangs rgyas thams cad la mchod na/_/skad cig gis ni don kun 'thob/_/ces bya ba ste bsam pa dang sbyor ba dag pas sangs rgyas la mchod pa byas na ji ltar mngon par 'dod pa'i don 'grub par 'gyur ro zhes bya
[\[90a.3\]]ba'i don to/_/de nas gsang ba'i zhes bya ba la sogs pa de nas zhes bya ba ni rjes thogs la ste/_dngos grub bstan pa'i rdzas la'o/_/gsang ba las byung ba'i phyir gsang ba ste sbas pa gang yin pa'o/_/de'i phyag rgya yin pas na gsang ba'i phyag rgya ste/_las kyi dkyil 'khor gyi gsang ba'i ye
[\[90a.4\]]shes gang yin pa de 'dir ston to zhes bya ba'i don to/_/gsang ba de gang zhig yin zhe na/_dbang po gnyis ni mnyam sbyar nas/_/zhes bya ba ste rnal 'byor pas phyag rgya chen po'i gzugs su bskyed nas rang gi lha dgug pa dang /_bzhug pa dang /_bcing ba dang /_dbang du bya ba byas nas de dang
[\[90a.5\]]lhan cig tha mi dad pa ste/_bdag gang yin pa de ni bdag gi lha yin la/_bdag gi lha gang yin pa de ni bdag yin no zhes/_/dbang po gnyis tha mi dad par byed pa ni dbang po gnyis sbyor ba ste/_'di med par dgos pa gang yang 'grub par mi 'gyur bas na 'di ni gsang ba ste sba ba'o/_/'jig rten na
[\[90a.6\]]grags pa'i skyes pa dang bud med kyi dbang po mnyam par sbyor ba'i tshul gyis gsungs so/_/ci'i phyir de ltar ldem po ngag tu gsungs she na/_glegs bam mthong ba tsam gyis thub chod du sngags len pa dgag pa'i phyir te/_slob dpon gyi man ngag med par ni dngos grub thob par 'gyur ba ma yin
[\[90a.7\]]no/_/de bas na/_rdo rje snying po'i ting 'dzin gyis/_/zhes bya ba gsungs te/_dbang po gnyis mnyam par sbyor bas ni ting nge 'dzin 'byung ba mi srid de phyi'i yul la zhen pas shin tu nyon mongs shing bcings pas smad cing sems g.yeng ba yin pa'i phyir ro/_/de lta bu'i dbang po gnyis mnyam
[\[90b\]]
[\[90b.1\]]par sbyor ba'i rdo rje snying po'i ting nge 'dzin gyis ci zhig byed ce na/_sangs rgyas thams cad mchod na ni/_/zhes bya ba gsungs te/_me tog la sogs pa yid las byung bas so/_/'dis ci zhig tu 'gyur zhe na/_'jig rten thams cad de mgur 'gyur/_/zhes bya ba gsungs so/_/'di skad ston te
[\[90b.2\]]sangs rgyas thams cad la mchod pa byas na skye bo thams cad la sdug par 'gyur ro/_/de ltar dbang du bya ba la sogs pa'i gsang ba bzhi bshad zin to/_/de nas phyag rgya chen po'i ye shes kyi dngos grub dam par 'gyur ro zhes bya ba ni/_phyag rgya chen po ji lta ba ni 'dir lha'i gzugs kyi phyag rgya chen po'i ri
[\[90b.3\]]mor bri ba'i tshe ji skad bstan pa dang /_rdo rje dbyings kyi las kyi dkyil 'khor du/_/rang gi phyag rgya lag gnyis kyis/_/zhes bya ba la sogs pa ji ltar gsungs pa bzhin du bsgoms na dngos grub kyi dam pa 'grub po zhes bya ba'i don to/_/de nas dam tshig gi phyag rgya zhes bya ba la sogs pa la phyag rgya
[\[90b.4\]]chen po'i rjes la dam tshig gi phyag rgya bstan dgos pas na/_de nas dam tshig gi phyag rgya'i ye shes bslab par bya'o zhes gsungs so/_/rdo rje rin chen bcings nas ni/_/zhes bya ba la rdo rje rin chen ni rdo rje rin chen myu gu zhes sngar bshad zin te de bcing ba'o/_/gnas rnams kun du gzhag par bya/_/zhes
[\[90b.5\]]bya ba ni ji skad bstan pa'i gnas rnams su rdo rje rin chen gyi myu gu bzhag na dam tshig gi phyag rgyar 'gyur ro/_/de ji ltar gzhag par bya zhe na/_rdo rje dgos pa'i tshul du ni/_/zhes bya ba gsungs te/_rdo rje smos pas ni rdo rje dbyings kyi dkyil 'khor ston to/_/dgos pa smos pas ni der gtogs
[\[90b.6\]]pa'i las kyi dkyil 'khor ro/_/de'i tshul du ni rdo rje bsdams pa snying ga rtsib logs rgyab tu sbyar zhes bya ba la sogs pa ji skad gsungs pa'o/_/ltag 'og ces bya ba ni sbyor ba phyin ci ma log par bya ba ston te ma gus par mi bya'o zhes bya ba'i don to/_/go rims ji bzhin zhes bya ba ni rim pa ji lta
[\[90b.7\]]ba bzhin du dgod par bya'i/_'chol bar ma byed cig ces bya ba'i don to/_/de nas chos kyi phyag rgya'i ye shes zhes bya ba la sogs pa ni go sla'o/_/chos kyi phyag rgya de dag kyang rang gi lha'i rnal 'byor byed pa'i tshe rang gis snying ga'i zla ba'i dkyil 'khor la dgod par bya ba dang /_dkyil 'khor 'dri
[\[91a\]]
[\[91a.1\]]ba'i tshe phyag rgya chen po la yang dgod par bya'o/_/dkyil 'khor bris nas dgug pa dang gzhug pa la sogs pa'i las kyang byas la las kyi phyag rgya yang bcings nas/_dam tshig gi phyag rgya yang bstan pa'i 'og tu chos kyi phyag rgya yang brjod par bya'o/_/phyag rgya chen po gang dang
[\[91a.2\]]gang du bsam par bya ba'i dgos pa de dang der yang 'di rnams bsam par bya ste/_rgyud thams cad la yang de ltar shes par bya'o/_/de ni las kyi phyag rgya ston te/_rdo rje rin chen gnyis byas la/_/zhes bya ba ni rdo rje rin po che'i myu gu gnyis su bya ba'o/_/las kyi phyag rgya de bsgrub po/_/zhes bya ba
[\[91a.3\]]ni bsgyings bcas gsor ba zhes bya ba la sogs pa'i tshul du bcing ba'o/_/de kho na nyid bsdus pa'i rgya cher bshad pa ko sa la'i rgyan las de bzhin gshegs pa thams cad kyi las kyi dam tshig brtag pa'i rgyal po chen po'i las kyi dkyil 'khor gyi cho ga rgyas pa'i 'grel pa'o//_//dkyil 'khor chen po
[\[91a.4\]]bstan zin nas/_/da ni phyag rgya chen po la sogs pa bzhi po'i dam tshig gi dngos grub la dbang du gyur pa nyid du bsgrub par bya ba'i phyir/_phyag rgya bzhi'i dkyil 'khor mthong ba'i slob mas rdo rje rin po che'i myu gu'i phyag rgya thogs la des dkyil 'khor chen po bri ba la sogs pa'i las rnams bya'o/_/_
[\[91a.5\]]nus pa zhan pa dang /_ri mo'i las la mi mkhas pa dang /_'byor pa chung ba rnams kyis ni phyag rgya de bsgrub dgos pa'i phyir phyag rgya bzhi'i dkyil 'khor bya'o zhes gsungs so/_/de bsgrub pa 'ba' zhig tu yang ma zad kyi/_/gang 'dod pa'i phyag rgya rnams bsgrub par bya ba'i phyir yang bya'o/_/nus
[\[91a.6\]]pa yod pas ni dkyil 'khor chen po nyid dam gsang ba'i dkyil 'khor bris la phyag rgya chen po bsgrub par bya ste/_tshul 'dis ni rgyud thams cad la yang shes par bya'o/_/de nas zhes bya ba la sogs pa la de nas yang bcom ldan 'das zhes bya ba bshad zin to/_/rin po che'i phyag rgya
[\[91a.7\]]zhes bya ba'i ting nge 'dzin la snyoms par zhugs nas zhes bya ba ni rin po che la dmigs pas thugs rtse gcig par mdzad pas na de skad ces bya ste/_rin po che'i 'byung gnas la ni rin po che'i phyag rgya zhes gsungs te/_phyag rgya'i ting nge 'dzin gang la dmigs par gyur pa de ni rin po che'i phyag rgya des
[\[91b\]]
[\[91b.1\]]bya ba'i ting nge 'dzin te/_ting nge 'dzin de la snyoms par zhugs pa'o/_/'di zhes bya ba ni thugs la gnas pa'o/_/bcom ldan 'das kyis rang gi rig pa dam pa 'di gsungs pa dang /_phyag na rdo rje la sogs pa 'khor los sgyur ba bzhis kyang rang rang gi phyag rgya gsungs pa yin no/_/de nas zhes
[\[91b.2\]]bya ba la sogs pa ni go sla'o/_/phyag rgya bzhi ba'i tshul du ni/_/dkyil 'khor yongs su brtag par bya/_/zhes bya ba ni sems dpa' rdo rje ma la sogs pa'i gnas kyi phyag rgya bzhi po gang yin pa'i sbyor ba ste/_gcig tu ni rdo rjes mtshan pa'i rin po che'o/_/gnyis par ni rin po ches
[\[91b.3\]]mtshan pa'i rin po che'o/_/gsum par ni pad+mas mtshan pa'i rin po che'o/_/bzhi par ni rdo rje kha bzhi pa'i rdo rjes mtshan pa'i rin po che'o/_/dbus su ni rin po che zur brgyad pa lta bu'i mchod rten bzhag pa'i dkyil 'khor yongs su brtag pa 'di ni phyag rgya bzhi'i tshul lo/_/dkyil 'khor
[\[91b.4\]]las lhag ma rnams ni sngar bshad pa nyid do/_/de nas ji lta ba bzhin zhugs sam bcug ste mna'i snying po sbyin par bya'o/_/khyod kyis su la yang ma smra shig ces bya ba ni snga ma dang 'dra'o/_/de nas ye shes bskyed par bya ste zhes bya ba ni/_sgrub pa'i thabs kyi man ngag sbyin par bya'o zhes
[\[91b.5\]]bya ba'i don to/_/rdo rje rin chen ting 'dzin gyis/_/zhes bya ba ni nam mkha'i snying po'i phyag rgya chen po'i ting nge 'dzin gyis so/_/rdo rje rin chen bcings nas ni/_/zhes bya ba ni rdo rje rin chen gyi phyag rgya bcing ba'o/_/dpral bar rab tu bzhag na ni/_/zhes bya ba ni ting nge 'dzin des so/_/dngos grub thams
[\[91b.6\]]cad 'thob par 'gyur/_/zhes bya ba ni ji ltar mngon par 'dod pa'i dngos grub rnams 'thob par 'gyur ro zhes bya ba'i don to/_/de nas gsang ba'i phyag rgya'i ye shes bslab par bya ste zhes bya ba la gsang ba'i zhes bya ba ni bshad zin te/_de'i phyag rgya bstan par bya'o zhes pa'o/_/khyo'am yang na
[\[91b.7\]]sdug pa'am/_/zhes bya ba la khyo ni byang chub sems dpa' ste gang la brten par bya ba la zhugs pa'o/_/sdug pa ni phyag rgya gang sgrub pa la zhugs pa'o/_/sgrub pa la zhugs pa de gang yin zhe na/_bud med dam ni skyes pa'ang rung /_/zhes bya ba gsungs pa'o/_/dpral ba gnyis sbyar zhes bya ba
[\[92a\]]
[\[92a.1\]]la dpral ba ni skyes pa'am bud med kyi dpral ba gnyis gzung ngo /_/de sbyar ba ni dpral ba ste dbang bskur ba'i gnas su phyag rgya gzhag pa'o/_/phyag rgya dang dpral ba gtugs pa gang yin pa de nyid ni sprad pa zhes gsungs te/_go rims ji lta ba bzhin du bud med la
[\[92a.2\]]ni khyo ste/_rdo rje rin chen sprad pa ste dpral bar 'jog pa'o/_/skyes pa zhig na sdug pa ste phyag rgya yin la de yang skyes pa'i dpral bar bzhag pa ni sprad pa zhes bya'o/_/de ltar byas na gnyi ga yang 'grub par 'gyur ro/_/skyes pa dang bud med ces smos pa dang dpral ba gnyis sbyor ba'i
[\[92a.3\]]tshig gis ni ji skad gsungs pa'i don spros pa yin pas na gsang ba zhes bya'o/_/yang na bud med gcig na don thams cad grub pa'i dkyil 'khor du zhugs nas mchod pa'i cho ga ji skad gsungs pa bzhin du byas shing dam tshig gi cho ga rdzogs par byas nas bsgrub pa'i tshe rang gi lha'i rnal 'byor byas
[\[92a.4\]]te/_dkyil 'khor la sogs pa bris nas cho ga thams cad rdzogs par byas la/_bcom ldan 'das nam mkha'i snying po dgug pa dang gzhug pa dang /_bcing ba dang /_dbang du bya ba byas nas dpral ba gnyis sbyor ba dang /_kha gnyis par mtshams med par sprad pa ste/_de'i ngo bor
[\[92a.5\]]bsgom zhing rdo rje rin chen dpral bar bzhag na 'grub par 'gyur ro/_/de bzhin du skyes pa zhig na'ang sdug pa ste/_phyag rgya bsgrub par 'dod na de bud med kyi gzugs su bsams la ji skad gsungs pa'i tshul gyis dgug pa la sogs pa byas nas phyag rgya dpral bar gzhag cing de'i ngo bo
[\[92a.6\]]nyid du gyur par bsgoms te spyod pas 'grub par 'gyur te/_de ltar na gnyi ga yang 'grub par 'gyur ro/_/bud med kyi sgrub pa 'di ni rgyud gang nas kyang ma gsungs mod kyi rdzogs ka 'dir gsungs pa 'di thams cad du yang shes par bya'o/_/bcom ldan 'das nam mkha'i snying
[\[92a.7\]]po'i sgrub pa 'di ji ltar lhag ma rnams la yang de bzhin du shes par bya'o/_/bud med kyi phyag rgya la skyes pas lhag par mos par bya ba dang /_skyes pa'i phyag rgya la bud med kyis mos par bya ba 'di ni rig 'dzin gyi dngos grub kyi man ngag yin te/_'di nyid la thams cad kyi chags pa
[\[92b\]]
[\[92b.1\]]shin tu dam por gyur pa yin pas na de skad du smos pa yin te/_mngon par zhen pa med pas 'grub par 'gyur ba med do zhes shes par bya'o/_/rin po che'i rigs thams cad kyi rig 'dzin gyi dngos grub 'thob par 'dod na/_sngar bsnyen pa yang 'dis bya zhing snying po yang 'di nyid bzla bar bya'o/_/_
[\[92b.2\]]de nas phyag rgya bzhi bcing ba ji lta ba bzhin du bcing ba dang zhes bya ba la phyag rgya rnam pa bzhi bcing ba yin pas na phyag rgya bzhi bcing ba'o/_/rnam pa bzhi de bzhin du bslab par bya'o/_zhes bya ba ni re re zhing yang phyag rgya chen po dang /_dam tshig gi phyag rgya dang /_chos kyi phyag rgya dang /_las kyi phyag rgya'i dkyil
[\[92b.3\]]'khor chen po las gsungs pa rnams so/_/dngos grub thams cad kyang de bzhin no zhes bya ba ni/_ji ltar don thams cad grub pa'i dkyil 'khor chen po der phyag rgya bzhi'i dngos grub rnam pa bzhi gsungs pa de bzhin du 'dir yang shes par bya'o/_/de kho na nyid bsdus pa'i rgya cher bshad
[\[92b.4\]]pa ko sa la'i rgyan las rin po che'i rigs kyi phyag rgya bzhi'i dkyil 'khor gyi 'grel pa'o//_//da ni de nas zhes bya ba la sogs pas phyag rgya chen po mdor bsdus pa phyag rgya gcig pa'i dkyil 'khor ston te/_de nas zhes bya ba ni rjes thogs la ste/_phyag rgya bzhi'i dkyil 'khor gyi
[\[92b.5\]]rjes la'o/_/byang chub la sems dpa' bas na byang chub sems dpa'o/_/sems can gyi tshogs chen po'i don mdzad pa la zhugs pas na sems dpa' chen po'o/_/nam mkha' nyid kyi skye gnas mnga' bas na nam mkha'i snying po ste de las rdzus te skyes pa yin pa'i phyir ro/_/'di zhes
[\[92b.6\]]bya ba ni thugs la gnas pa'o/_/'di zhes bya ba ni gang yin zhe na/_don thams cad grub pa zhes bya ba'i dkyil 'khor gsungs so zhes bya ba ste/_'dir zhugs na don thams cad grub pas na 'di'i ming don thams cad grub pa zhes bya ba'i dkyil 'khor ro/_/de yang dkyil 'khor ni snying po la bya ste
[\[92b.7\]]mar gyi snying po lta bu'o/_/de len pas na dkyil 'khor te de gsungs pa'o/_/dkyil 'khor zhes bya ba'i sgras ni snying po nyid la bya bar bshad de dkyil 'khor gyi rgyu yin pa'i phyir ro/_/de yang dkyil 'khor gyi snying po 'di nyid ni dngos grub don du gnyer ba rnams kyi dkyil 'khor byin gyis
[\[93a\]]
[\[93a.1\]]brlab pa dang /_lha dgod pa dang /_bzlas pa bya ba rnams yin no/_/de nas zhes bya ba la sogs pas ni dkyil 'khor ston te/_dkyil 'khor chen po lta bur bris la lha gzhan mi dgod par bcom ldan 'das don thams cad grub pa gcig pu ji skad gsungs pa'i
[\[93a.2\]]snying po 'dis dbus su gzhag par bya'o/_/de nas rdo rje rin po che'i myu gu'i phyag rgyas bcug la mna'i snying po sbyin te gsang ba'i phyag rgya'i ye shes bslab par bya'o zhes pa ste/_gsang ba'i ye shes kyi phyag rgya'i zhes bya ba'i don to/_/gzugs la sogs pa zhes bya ba la sogs pa la
[\[93a.3\]]gzugs la sogs pa'i 'dod pa rnams la zhes bya ba ste sogs pa smos pas ni/_sgra dang dri dang ro dang reg bya rnams bsdu'o/_/yid dang rjes su mthun zhing 'dod par bya ba yin pas na 'dod pa ste/_lha dang mi rnams kyi mngon par 'dod pa gang yin pa'o/_/chags bral bar ma gyur zhes bya ba la
[\[93a.4\]]'dod pa rnams la ma chags pas na chags bral te/_nyan thos dang rang sangs rgyas kyi theg pa la gnas pa'o/_/chags pa dang ma bral bas na chags bral ma gyur pa ste/_byang chub kyi sems bstan pa'o/_/'di skad ston te/_sgrub pa'i tshe phun sum tshogs pa thams cad kyi rgyud byang chub
[\[93a.5\]]kyi sems brtan par bya ba'o/_/ji ltar zhe na/_sangs rgyas dang byang chub sems dpa' thams cad mngon sum du byas la de rnams kyi spyan sngar thal mo sbyar te/_bcom ldan 'das bdag gis dngos grub 'di dang /_byang chub rtogs par bgyis la sems can thams cad 'khor ba'i
[\[93a.6\]]btson ra nas gdon par bgyi'o zhes de ltar byang chub don du gnyer ba dang /_sems can gdon pa'i mtshan nyid can gyis byang chub kyi sems brtan par byas pa yin no/_/de lta bu'i chags pa dang bral ba ma yin pa'i sems kyis de bzhin du dus gzhan dag tu yang yid du 'ong ba'i gzugs
[\[93a.7\]]mthong ba'am/_sgra thos pa'am/_dri snom pa'am/_ro myang ba 'am/_rlung g.yab la sogs pa'i reg bya nyams su myong ba na de rnams las bde ba dang yid bde ba gang dag myong ba'i bde ba dang yid bde ba mchog tu dga' bas sangs rgyas dang /_byang chub sems dpa' rnams la phul
[\[93b\]]
[\[93b.1\]]la/_sangs rgyas dang byang chub sems dpa' thams cad 'di lta bu'i nyon mongs pa med pa'i bde ba dang yid bde ba phun sum tshogs pa dang ldan par gyur cig_/bcom ldan 'das dge ba'i rtsa ba 'dis kyang sems can thams cad ting nge 'dzin gyi dga' ba'i bde ba dang yang dag par ldan par gyur cig ces
[\[93b.2\]]bya ba ste/_de ltar bde ba dang yid bde ba de sangs rgyas rnams la phul bar gyur cing 'bras bus sems can thams cad la bsngos pas rtog pa'i dngos grub rnams 'thob par 'gyur ro/_/de nas phyag rgya bzhi'i ye shes bslab par bya'o zhes bya ba ni/bcom ldan 'das kyi rtsa ba'i dkyil 'khor du phyag rgya
[\[93b.3\]]rnam pa bzhi gsungs pa dang /_don thams cad grub pa'i phyag rgya chen po la sogs pa'i phyag rgya bzhi gsungs pa ste/_de'i ye shes yin pas na phyag rgya bzhi'i ye shes so/_/de bslab par bya'o zhes bya ba ni bstan to zhes bya ba'i don to/_/de bzhin du ras la sogs pa zhes bya ba la sogs pa
[\[93b.4\]]la/_sems dpa' ni phyag rgya chen po'o/_/phyag rgya zhes bya ba ni rin po che la sogs pa'o/_/dkyil 'khor bris te bsgrub par bya'o zhes bya ba ni dkyil 'khor bris la zhes bya bar sbyar ro/_/de ltar rgyud rnams rdzogs pa dang /_de bzhin gshegs pa thams cad mnyes par gyur na/_
[\[93b.5\]]bcom ldan 'das rdo rje sems dpa' la rtog pa bzhi po'i don dang 'brel ba'i legs so zhes bya bas gzengs bstod par mdzad pa'i phyir/_de nas zhes bya ba la sogs pa smos te/_de nas zhes bya ba ni rjes thogs la ste rgyud rdzogs pa'i rjes la'o/_/yang zhes bya ba ni gsol ba btab pa'i
[\[93b.6\]]dus la ltos pa'o/_/de bzhin gshegs pa yang yin la thams cad kyang yin pas de bzhin gshegs pa thams cad do/_/gcig tu 'dus nas zhes bya ba la 'dus pa ni tshogs par mdzad pa'o/_/byang chub sems dpa' chen po nam mkha'i snying po zhes bya ba ni sprul pa dang nye ba la ltos pa'o/_/_
[\[93b.7\]]'dis zhes bya ba ni 'og nas bshad pas so/_/gang gis she na/_legs so zhes bya ba byin pas so/_/bstod do zhes bya ba ni mchod par mdzad pa'o/_/ji lta zhe na/_legs so zhes rdo rje sems dpa' khyod ces bya ba la sogs pa ste/_rdo rje sems dpa' zhes bya ba ni de bzhin gshegs
[\[94a\]]
[\[94a.1\]]pa'i rigs kyi rtog pa la ltos pas so/_/rdo rje rin chen zhes bya ba ni rin po che'i rigs kyi rtog pa la ltos pas so/_/rdo rje chos zhes bya ba ni chos kyi rigs kyi rtog pa la ltos pas so/_/rdo rje las zhes bya ba ni las kyi rigs kyi rtog pa la ltos pas so/_/rdo rje theg pa bla
[\[94a.2\]]na med/_/ces bya ba la rdo rje ni sangs rgyas dang byang chub sems dpa' ste/_de rnams kyi theg pa yin pas na rdo rje theg pa'o/_/'dis 'gro bas na theg pa ste/_bla na med pa yang dag par rdzogs pa'i byang chub 'thob par byed pa'i thabs yin pa'i phyir ro/_/bla na med ces bya ba ni mdo sde'i spyod
[\[94a.3\]]pa'i tshul las shin tu khyad par du 'phags pa yin pa'i phyir ro/_/de bzhin gshegs pa kun gyi gsang ba zhes bya ba la 'di ni de bzhin gshegs pa yin pas na de bzhin gshegs pa kun gyi'o/_/gzhan rnams kyis mi shes pas na gsang ba'o/_/theg pa chen po mngon 'dus pa/_/zhes bya ba
[\[94a.4\]]la 'dis 'gro bas na theg pa'o/_/chen po rnams kyi theg pa yin pas na theg pa chen po ste/_mos pas spyod pa dang bcas pa'i sa bcu gcig pa yin la des bgrod pa ni sa bcu gnyis pa kun du bzang po'i sa ste/_'di gnyis ka la yang theg pa chen po zhes bya ba la de ston par byed pa'i gzhung la
[\[94a.5\]]yang theg pa chen po zhes bya'o/_/theg pa chen po de'i gtso bo bsdus te mngon par byang chub pa'i rim pa ston pas na de'i phyir/_theg pa chen po mngon 'dus pa/_/zhes bya'o/_/mdo tsam du ston pas na mdo sde ste/_gzhung 'bum mdor bsdus pa yin par shes par bya'o/_/'di ni zhes
[\[94a.6\]]bya ba ni gong du bshad ma thag pa'o/_/legs par bshad ces bya ba ni/_phyin ci ma log par gsungs pa yin pa'i phyir ro/_/de bzhin gshegs pa thams cad kyi de kho na nyid 'dus pa zhes bya ba la/_de bzhin gshegs pa thams cad kyi de kho na nyid kyang 'di tsam du zad de/_'di lta ste/_sa bcu
[\[94a.7\]]gnyis so/_/de rnams kyang 'dir 'dus par gyur pa yin pa'i phyir ro/_/de bzhin gshegs pa thams cad kyi de kho na nyid 'dus pa zhes bya'o/_/de kho na nyid bsdus pa'i rgya cher bshad pa ko sa la'i rgyan las de bzhin gshegs pa thams cad kyi las kyi dam tshig ces bya ba'i rtog pa'i rgyal po
[\[94b\]]
[\[94b.1\]]chen po'i 'grel pa rdzogs so//_//da ni 'di man chad ni dkyil 'khor rnam pa bzhi'i rigs rnam pa bzhir gtogs pa'i phyag rgya rnam pa bzhi'i dngos grub sgrub pa'i rkyen du gyur pa gang cung zad yan chad ci yod pa de dag thams cad ni phyi ma zhes bya'o/_/de la de nas byang chub sems dpa' chen po
[\[94b.2\]]phyag na rdo rjes zhes bya ba la sogs pa rab tu byed pa dang pos ni thog ma kho nar re zhig rtag pa rnam pa bzhir gtogs pa'i dkyil 'khor dang po bzhi phyag rgya rnam pa bzhi'i dngos grub dam pa'i rgyud de ston pa yin te/_de nas zhes bya ba ni de'i rjes thogs la ste/_rtsa ba'i rgyud kyi rjes thogs
[\[94b.3\]]la'o/_/byang chub chen por sems dpa' yin pas na byang chub sems dpa' chen po'o/_/'di'i phyag na rdo rje mnga' ba yin pas na phyag na rdo rje'o/_/de bzhin gshegs pa thams cad ces bya ba la de bzhin gshegs pa yang yin la thams cad kyang yin pas de bzhin gshegs pa thams
[\[94b.4\]]cad de dkyil 'khor ba'i sangs rgyas dang byang chub sems dpa' rnams so/_/de rnams dang 'brel pa'i de kho na nyid chen po ni/_de kho na nyid kyang yin la/_chen po yang yin pas na de kho na nyid chen po ste thams cad du khyab pa'i phyir ro/_/de yang tshig re rer thams cad bdag yin
[\[94b.5\]]par zhes bya ba la sogs pa 'og nas ji skad bshad pa lta bu'o/_/de'i cho ga rgyas pa ni 'di dag bya'o zhes bya ba'i rnam pa rgyas pa ste de ston par byed pa'i gzhung ni cho ga rgyas pa'i rgyud do/_/'di zhes bya ba ni thugs la gnas pa'o/_/gsungs so zhes bya ba ni de bka' stsal to zhes bya ba'i
[\[94b.6\]]don to/_/de la re zhig dang por ni phyag rgya chen po dam pa'i dngos grub kyi rgyud bshad de zhes bya ba la/_de la zhes bya ba ni nges par gzung ba ste/_phyag rgya chen po bzhi'i nang nas phyag rgya chen po nges par gzung ba yin no/_/re zhig dang por zhes bya ba'i sgra ni go rims su bzhag pa'o/_/phyag rgya
[\[94b.7\]]chen po ni sku'i phyag rgya'o/_/de'i dam pa'i dngos grub ni sangs rgyas dang /_byang chub sems dpa' nyid du grub pa ste/_de ston par byed pa'i gzhung gi rgyud bshad do/_/de yang gang yin zhe na/_de bzhin gshegs pa'i phyag rgya che/_/zhes bya ba la sogs pas ston te/_de bzhin
[\[95a\]]
[\[95a.1\]]gshegs pa'i phyag rgya che bcings nas/_/zhes bya ba ni sems so sor rtog pa la sogs pa'i rim gyis sangs rgyas kyi phyag rgya chen po bskyed pa'o/_/nam mkha'i dbyings ni thams cad du/_/sangs rgyas sku gzugs byin brlabs la/_/zhes bya ba ni nam mkha'i
[\[95a.2\]]dbyings kyang yin la thams cad kyang yin pas nam mkha'i dbyings thams cad de/_nam mkha'i gtos de na g.yo ba dang /_gnas pa'i rdul phra rab kyi rdul ji snyed pa de thams cad do/_/de la g.yo ba ni nam mkha'i lam la rgyu ba'o/_/gnas pa ni gcig pa la sogs par gtogs pa ste/_
[\[95a.3\]]de dag thams cad kyang nam mkha'i dbyings yin par mngon par 'dod la/_nam mkha'i dbyings de dag tu sangs rgyas sku gzugs byin gyis brlabs la zhes bya ba ni/_sangs rgyas kyi sku gzugs su lhag par mos par bya ba'o/_/de nas ci zhig bya zhe na/_rang gi snying du bcug
[\[95a.4\]]nas ni/_/zhes bya ba smos so/_/de yang ji ltar zhe na/_dzaHhUM baM hoHzhes brjod la/_/legs pa'i cho gas yid kyis ni/_/lus su sangs rgyas kun gzhug go/_/zhes sngar ji skad bshad pa lta bu'o/_/'di'i 'bras bu gang zhig yin zhe na/_ci ste 'dod na tshe 'di la/_/zhi ba
[\[95a.5\]]dam pa'i mchog gyur pa'i/_/sangs rgyas nyid 'thob des 'di 'grub/_/ces bya ba gsungs te/_rnal 'byor pas nam mkha'i dbyings thams cad kyi rdul snyed kyi sangs rgyas kyi sku gzugs snying gar bcug pa bsgom pa 'di brtan par byas pas de 'dod na dngos po thams cad rdul phra rab
[\[95a.6\]]gcig gi nang du yang chud par byed cing dngos po gcig las kyang dngos po thams cad 'byin par ston pa la sogs pa 'di lta bu byed pa'o/_/'on te de lta bu mi 'dod na cir 'gyur bar ston pa ni/_ci ste mi 'dod gong bsgrub bzhin/_/zhes bya ba ste/_ye shes tshe stobs na tshod dang /_/zhes bya ba
[\[95a.7\]]la sogs pa rdo rje dbyings kyi dkyil 'khor chen por ji skad bstan pa'o/_/de bzhin gshegs pa'i dngos grub kyi rjes la/_phyag rgya chen po bcings nas ni/_/zhes bya ba la sogs pas de bzhin gshegs pa'i rigs kyi dngos grub ston te/_phyag rgya chen po bcings nas ni/_/zhes
[\[95b\]]
[\[95b.1\]]bya ba ni sku'i phyag rgya bcing ba'o/_/de nyid chen po brjod bya ste/_/zhes bya ba la de nyid chen po ni sems dpa' thams cad kyi bdag nyid do/_/brjod pa ni de ston pa'o/_/ji ltar zhe na/_tshig rer thams cad bdag yin par/_/zhes bya ba ste/_tshig rer zhes pa ni dngos po re re'i ming nas
[\[95b.2\]]smos shing dngos po thams cad bdag nyid yin par rnam par shes pa tsam du yid la bya ste thams cad nga yin no zhes nga rgyal bsgom par bya'o/_/de yang gzhan dag las rgyu ba dang /_mi rgyu ba'i dngos po thams cad kyi bdag nyid do zhes gsungs pa lta bu dang /_lha yul sa dang rlung
[\[95b.3\]]dang mkha'/_/rgya mtsho chu bo phyogs rnams kyi/_/nang gi byed pa'i de nyid kyi/_/dngos po phyi rol gnas pa yin/_/zhes rnam par shes par smra ba rnams kyis bshad pa lta bu yang yin no/_/rnal 'byor gang la gnas te 'di ltar bsgom par bya zhe na/_sems dpa'i rnal 'byor gang dag
[\[95b.4\]]gis bsgom/_/zhes bya ba gsungs te/_/'di'i 'bras bu gang yin zhe na/_ci ste 'dod na bdag nyid des/_/de bya gzi can dge ba yi/_/go 'phang tshe 'di nyid la 'thob/_/ces bya ba gsungs te/_gzi can zhes bya ba ni gzi mdangs dang ldan pa ste/_byang chub sems dpa' la bya bar
[\[95b.5\]]bshad do/_/de'i go 'phang ni gzi can dge ba'i go 'phang ste/_byang chub sems dpa' nyid do zhes bya ba'i 'don to/_/gal te byang chub sems dpar mi 'dod na de cir 'gyur zhe na/_mi 'dod dngos grub gong ma bzhin/_/zhes bya ba gsungs so/_/'dis ni kun du 'gro ba dang /_/'dod pa kun
[\[95b.6\]]bdag bde chen dang /_/rdzu 'phrul tshe stobs gzugs mchog rnams/_/zhes bya ba la sogs pa sngar bshad pa rnams so/_/thams cad kyi bdag nyid du bsgom pa 'dis rnal 'byor pa rnams rdzu 'phrul gyi mthu ston par yang 'gyur te/_sa yang g.yo bar byed pa dang /_ri rab kyang
[\[95b.7\]]'degs par byed pa dang /_rgya mtsho yang zlog par byed de/_de la sogs pa dngos po thams cad rang gi sems la rag las pas/_de'i ngo bo nyid kyi lus bskyod pas ji ltar 'dod pa bzhin du byed do/_/de nas zhes bya ba la sogs pas ni rin po che'i rigs kyi sgo nas des dbang
[\[96a\]]
[\[96a.1\]]bskur pa yin pas na der dam tshig gi phyag rgya gtso bo yin pa'i phyir dam tshig gi phyag rgya dam pa'i dngos grub kyi rgyud bshad de zhes bya ba dam tshig gi phyag rgya'i dngos grub kyi dam pa'i gzhung bshad pa'o/_/ji lta zhe na/_ji ltar rdo rje 'dzin grub pa/_/de ltar bdag
[\[96a.2\]]ces bsgoms na ni/_/zhes bya bas ston to/_/'di skad ston te/_rang gi lha'i rnal 'byor du byas nas dam tshig gi phyag rgya bcings te/_bdag kyang rdo rje 'dzin pa bzhin du grub pa yin no zhes nga rgyal bskyed par bya'o/_/de nas cir 'gyur zhe na/_sangs rgyas dang ni gzi can 'thob/_/ces
[\[96a.3\]]bya ba gsungs so/_/gal te dngos grub dam pa mi 'dod na cir 'gyur ba ston pa ni/_mi 'dod dngos grub gong ma bzhin/_/zhes bya ba ste mnyes par bya ba la sogs pa'o/_/de nas zhes bya ba la sogs pa la chos kyi phyag rgya dam pa'i dngos grub kyi rgyud bshad de zhes bya ba ni chos kyi phyag rgya'i dngos
[\[96a.4\]]grub dam pa'i gzhung gsungs pa'o/_/chos rnams thams cad rang bzhin gyis/_/bdag ces brjod na nges par yang /_/zhes bya ba la/_chos thams cad rang bzhin gyis dag pa ni don dam par dngos po med pa'i phyir ro/_/brjod na zhes bya ba ni rang gi tshig smra ba ste/_sngon du bya ba thams cad byas
[\[96a.5\]]nas dkyil 'khor gyi dbus su bsgom zhing chos kyi phyag rgya brjod na'o/_/ci zhig 'thob par 'gyur ro zhe na/_sangs rgyas dang ni gzi can 'gyur/_/zhes bya ba gsungs so/_/gal te dngos grub dam pa mi 'dod na/_/mi 'dod dngos grub gong ma bzhin/_/zhes bya ba ste/_don dam pa'i chos
[\[96a.6\]]shes par 'gyur ba la sogs pa'o/_/de nas zhes bya ba la sogs pa la las kyi phyag rgya dam pa'i dngos grub kyi rgyud bshad de zhes bya ba ni las kyi phyag rgya'i dngos grub dam pa'i gzhung gsungs pa'o/_/thams cad kyi ni kun dag pa/_/las rnams thams cad sbyangs nas ni/_/zhes bya ba la 'dir
[\[96a.7\]]yang sgrub pa'i tshe nyid na las kyi phyag rgyas dkyil 'khor gyi dbus su 'dug pa na dngos po thams cad kyi rnams pa thams cad rang bzhin gyis rnam par dag pa yin pa'i phyir bya ba'i tshogs thams cad yongs su dag pa yin la/_de ltar las thams cad yongs su dag na 'grub par 'gyur ba
[\[96b\]]
[\[96b.1\]]yin no/_/de ltar las thams cad bsam pas yongs su sbyangs na ci zhig thob par 'gyur zhe na/_sangs rgyas gzi can 'thob ces bya ba gsungs so/_/gal te mi 'dod na ci ste/_mi 'dod dngos grub gong ma bzhin/_/zhes bya ba gsungs te/_rdo rje dbyings kyi dkyil 'khor du gsungs pa'i mchod
[\[96b.2\]]pa'i las la sogs pa grub pa'o/_/de bzhin gshegs pa'i rigs dam pa'i dngos grub rnams so zhes bya ba ni rdo rje dbyings kyi dkyil 'khor chen por gsungs pa'i dngos grub rnams so zhes bya ba'i don to/_/de nas phyag na rdo rje zhes bya ba la sogs pas rang gi rigs kyi dam pa'i dngos
[\[96b.3\]]grub kyi rgyud ston te/_'di dag ni go sla'o/_/dngos grub kun sbyor sangs rgyas kyi/_/zhes bya ba la sogs pa la 'dir yang sngon du bsnyen ba la sogs pa byas nas/sgrub pa'i tshe dkyil 'khor bris la/_sngon du bya ba thams cad byas nas/_/rdo rje hUM mdzad kyi phyag rgya chen
[\[96b.4\]]po'am/_sems dpa' gang yang rung ba'i phyag rgya chen po bcings la sems can thams cad kyi don du ma rungs pa 'dul bar sangs rgyas bcom ldan 'das kyis bka' stsal pa'i bka' de bdag gis bsgrub par bya'o zhes chos 'di mngon sum du bya zhing bsam pa 'dis
[\[96b.5\]]bsgrub par byas la/_dngos grub kun sbyor zhes bya ba ni sbyor ba gang rtsa ba'i dkyil 'khor du gsungs pa dang /_'og nas bshad pa gang yin pa de dag thams cad ni dngos grub kun sbyor zhes smos par bsdu bar bya'o/_/bsam pa 'di dang sbyor ba 'dis ci zhig bya zhe na/_/bsgrub
[\[96b.6\]]ces bya ba gsungs so/_/ci zhig ce na/_phyag rgya chen po'o/_/ci zhig 'thob ce na/_tshe 'di nyid la yang sangs rgyas 'grub ces bya ba gsungs te/_dngos grub dam pa'i nye bar mtshon pas na byang chub sems dpa' nyid du yang zhes bya ba brjod par bya ba nyid yin no/_/de nas dam tshig
[\[96b.7\]]gi phyag rgya zhes bya ba la sogs pa ni go sla'o/_/phyag rgya chen po'i tshul du ni/_/zhes bya ba la sogs pa la phyag rgya chen por sbyor bas bdag rdo rje sems dpa' nyid du 'grub pa yin no zhes bya ba dang /_dngos grub kun sbyor ba zhes sngar smras pas sgrub pa'i tshe nyid la/_bsgrub pa'i dkyil
[\[97a\]]
[\[97a.1\]]'khor du dam tshig gi phyag rgya bcings la bdag nyid grub pa'i gzugs nyid du bsgom par bya'o/_/de ltar rdo rje 'dzin pa dang 'dra bar the tshom med pa'i yid kyis bsgoms na ci zhig 'thob par 'gyur zhe na/_skad cig tu ni gzi can 'thob/_/ces gsungs te/_gzi can
[\[97a.2\]]ni byang chub sems dpa'o/_/de nas zhes bya ba la sogs pa'i don ni bshad zin to/_/yi ge med pa zhes bya ba la sogs pa la rigs kyi bye brag gis thams cad du phyag rgya bzhi dang ldan mod kyi/_/'on kyang rigs gang du gtso bo yin pa der de'i dngos grub bshad do/_/de bas na 'dir ni
[\[97a.3\]]chos kyi phyag rgya gtso bo yin pas na/_de sgrub pa'i thabs yi ge med pa zhes bya ba la sogs pa 'dis ston te/_chos 'di dag thams cad la yi ge yod pa ma yin pas na yi ge med pa ste/_/ming ji ltar dga' bar 'dogs pa'i phyir chos rnams kyi rang bzhin dang ming gi yi ger 'brel pa
[\[97a.4\]]yod pa ma yin no/_/ming gi yi ges kyang don la spros par byed la spros pa ni tha snyad kyi bye brag yin te/_skyes bu rnams kyi bsam pa'i bye brag dang /_don gyi bya ba'i bye brag gis don gcig la yang tha snyad du ma 'dogs ba dang /_tha snyad du ma la yang don gcig tu byed pa'i phyir ro/_/_
[\[97a.5\]]de lta bu la sogs pa spros pa'i ming dang ming can gyi rang bzhin gyi ngo bo nyid dang 'brel pa med pas na don dam par rab tu spros pa yod min te zhes gsungs pa yin no/_/chos mchog 'di ni rjod byed cing /_/zhes bya ba ni chos thams cad yi ge med cing spros pa med pa'i chos kyi phyag rgya 'di
[\[97a.6\]]brjod cing bsgrub pa'i tshe sngar bshad pa'i tshul gyis dngos grub kun gyi sbyor ba byas na'o/_/chos kyi phyag rgya de ltar bsgoms pas ci zhig 'thob ce na/_gzi can nyid du gyur ces bya ba'o/_/dge 'am yang na mi dge ba'i/_/zhes bya ba la sogs pa la las kyi phyag rgya bsgrub pa'i tshe na
[\[97a.7\]]yang de'i tshe dge ba'am mi dge ba'i las gang byas pa'am byed du bcug pa ste/_rgyal ba rnams la phul gyur na/_/zhes bya ba ste/_sangs rgyas rnams kyi chos kyi sku la dbul ba'o/_/des ci zhig 'thob par 'gyur zhe na/_skad cig gis ni gzi can 'gyur/_/zhes bya ba gsungs so/_/_
[\[97b\]]
[\[97b.1\]]dbul ba ni 'dir las rnam par bsgom pa ste/_'du byed thams cad skad cig ma/_/gnas pa med na bya ba gang /_/'byung gang bya ba'ang de nyid de/_/byed pa zhes kyang de la bshad/_/ces bya ba la sogs pas las kyi rang bzhin gyi de kho na nyid so sor rtogs pa dang /_sgrub pa'i dus
[\[97b.2\]]na dngos grub thams cad kyi sbyor bas las kyi phyag rgya bcings nas/_'grub par 'gyur ba shes par bya'o/_/'di ni 'jig rten gsum las rnam par rgyal ba'i dkyil 'khor gyi sgo nas ston pa yin par shes par bya'o/_/da ni pad+ma'i rigs kyi dngos grub dam pa'i rnam par 'grel pa ston
[\[97b.3\]]te/_de nas zhes bya ba la sogs pa ni go sla'o/_/pad+mo'i rigs kyi phyag rgya chen po bcings la de bsgrub pa'i dkyil 'khor du zhugs te/_bya ba thams cad zin par byas nas/_dngos grub 'dod pas dang po kho nar chos 'di dag yid la bya ste/_'dod chags ngo bo nyid kyis dag/_/ces bya ba
[\[97b.4\]]ni gang byang chub sems dpa' rnams kyi sems can rnams la rgyu med par byams pa ste/_sems can rnams kyis gsol ba btab kyang sems can 'di dag bdag gis 'khor ba'i btson ra las gdon par bya'o zhes pha rol gyi sdug bsngal gyis sdug bsngal ba'i mtshan nyid can 'di
[\[97b.5\]]ni/_'dod chags ngo bo nyid kyis dag pa'o/_/mu stegs can gyis smad gyur la/_/zhes bya ba la mu stegs ni mya ngan las 'das pa'i mtshor 'jug pa'i thabs dang ldan pa gang yin pa de la mu stegs zhes bya ba la/_der sangs rgyas kyi gsung spangs nas/_gang thabs gzhan tshol
[\[97b.6\]]ba de ni mu stegs gzhan te/_mu stegs gzhan la de dag gi ngo bo nyid yin pas na mu stegs can no/_/des smad pa ni grol ba rnams la lta zhig sems can rnams la byams pa dgos pa ci zhig yod ces pa'o/_/de'i chags pa'i gsang ba de lta bu yin zhing ma chags pa
[\[97b.7\]]gang yin pa de chos 'dir theg pa chen po'o/_/ni'i sgra ni nges par gzung ba ste/_chos 'di nyid ni theg pa chen po'i rtsa ba yin te/_'di lta ste/_snying rje chen po zhes ston to/_/de ltar bsgoms pas de cir 'gyur zhe na/_'grub par 'gyur zhes bya ba gsungs so/_/'di skad ston te/_
[\[98a\]]
[\[98a.1\]]theg pa chen po'i chos kyi rigs kyi phyag rgya chen po'i dngos grub dam pa 'thob par 'gyur ro zhes pa'o/_/de nas dam tshig gi phyag rgya dam pa zhes bya ba la sogs pa ni go sla'o/_/ting 'dzin brtan pa'i tshul gyis ni/_/byams pa chen po bsgoms nas kyang /_/zhes bya ba la
[\[98a.2\]]sogs pa la bsgom pa ni yang dang yang du goms shing 'dris par byed pa'o/_/ci zhig goms par bya zhe na/_byams pa chen po zhes bya ba de mdza' ba'i ngo bo nyid yin pas na byams pa'o/_/byams pa yang yin la chen po yang yin pas byams pa chen po ste/_'dod pa na spyod pa'i sems
[\[98a.3\]]can sdug bsngal ba rnams kyi yul la bde ba'i rnam pas phan gdags par sems pa ni byams pa'o/_/khams gsum na spyod pa'i sems can rnams la bde ba'i rnam pas phan 'dogs par sems dpa' ni byams pa chen po ste/_de bsgom par bya ba'o/_/ji lta zhe na/_ting
[\[98a.4\]]'dzin brtan pa'i tshul gyis ni/_/zhes bya ba gsungs te/_ting nge 'dzin ni sems rtse gcig pa nyid do/_/brtan pa ni de las mi 'gyur ba'o/_/tshul gyis ni zhes bya ba ni rang gi lha'i rnal 'byor gyis zhes bya ba'i don to/_/'di skad ston te/_rang gi lha'i rnal 'byor byas la rdo rje phra mo bstan
[\[98a.5\]]par byas nas byams pa chen po bsgoms la des khyab cing spro bar bya'o/_/cho ga bzhin zhes bya ba la 'dir cho ga ni 'di yin te/_rnal 'byor pa gang du gnas pa de las shar phyogs nas brtsams te/_sems can gcig bde ba dang ldan par bsam mo/_/de bzhin du gnyis dang /_
[\[98a.6\]]gsum dang /_khyim dang /_grong dang /_ljongs dang /_yul dang /_phyogs dang /_de bzhin du lho dang /_nub dang /_byang gi phyogs rnams dang /_shar lho mtshams nas brtsams te/_mtshams rnams dang /_steng dang /_'og ste 'di dag thams cad du sems can thams cad
[\[98a.7\]]bde ba dang ldan par sems pa 'di ni 'di'i cho ga yin no/_/de lta bu'i cho ga dang ldan pas khyab par bya ba la mngon par brtson pa dang ldan par gyis shig ces bya ba'i don to/_/de yang gang gi tshe pad+mo'i rigs kyi dam tshig gi phyag rgya chen po grub pa'i dkyil 'khor du zhugs pa na'o/_/de nas
[\[98b\]]
[\[98b.1\]]cir 'gyur zhe na/_skad cig gis ni gzi can 'thob/_/ces gsungs so/_/de nas chos kyi phyag rgya dam pa'i dngos grub kyi rgyud bshad de/_'dod chags ngo bo nyid dag ces bya ba la sogs pa la rang bzhin gyis dag pas na/_ngo bo nyid kyis dag pa ste/_/'khor ba la brten nas bdag dang gzhan gyi
[\[98b.2\]]rnam par grol ba skyed par byed pa ste/_ji ltar na ngas sems can rnams 'khor ba'i btson ra las gdon par bya zhes/_snying rje chen pos drangs pa'i byang chub tu sems bskyed la/_de yang sangs rgyas su ma grub par nus pa ma yin no zhes bsams nas re zhig dang por bdag nyid kyis yin
[\[98b.3\]]bar byang chub rtogs par byed de/_de ltar na bdag grol nas gdod pha rol grol bar byed pa yin no/_/de ltar na/_'dod chags ngo bo nyid dag ces/_/smra bar gyur pa'i tshul 'di ni/_/zhes gsungs pa yin no/_/smra bar gyur pa zhes gsungs mod kyi/_'on kyang 'dir bsgom pa nyid
[\[98b.4\]]yin par ston to/_/'dod chags pha rol phyin rnyed de/_/zhes bya ba ni/_gang gi tshe 'khor ba na sems can gcig kyang mi 'dor bar/_sems can gyi khams ma lus pa bde ba la nye bar sbyar bar lhag pa'i bsam pas/_khyab par byas pa de'i tshe/_'dod chags kyi pha rol tu phyin pa rnyed
[\[98b.5\]]pa yin no/_/des cir 'gyur zhe na/_skad cig gis ni gzi can 'thob/_/ces bya ba gsungs so/_/de nas las kyi phyag rgya dam pa'i dngos grub kyi rgyud bshad de/_pad+mo'i rigs kyi las kyi phyag rgya dam pa bsgrub pa de'i tshe na/_bsgrub pa'i dkyil 'khor bris te/_sngon du bya ba thams
[\[98b.6\]]cad byas nas/_ngas dngos grub 'di bsgrubs nas sems can thams cad sdug bsngal thams cad mthar 'byin par byed pa/_spyan ras gzigs kyi dbang po dang 'dra bar gyur cig ces chos 'di mngon sum du bya'o/_/ji lta zhe na/_bdag gis lta dang reg pa dang /_/zhes bya ba la sogs
[\[98b.7\]]pas so/_/sdug bsngal kun gyi mthar byed 'gyur/_/zhes bya ba ni sdug bsngal thams cad mthar 'byin par mdzad pa ni bcom ldan 'das spyan ras gzigs dbang phyug yin te/_la la ni bcom ldan 'das bltas pa'i don mdzad de mig lam du bab pas so/_/kha cig ni
[\[99a\]]
[\[99a.1\]]reg pas te zhabs la sogs pas reg par byas pa tsam gyis nad la sogs pa'i sdug bsngal dang bral ba'o/_/kha cig ni mnyan pa tsam gyis ji ltar gru la sogs pa zhig pa na 'phags pa spyan ras gzigs kyi dbang po la phyag 'tshal lo zhes gcig gis bos
[\[99a.2\]]pa'i mtshan de gzhan rnams kyis thos pa dang thams cad kyi skyabs su gyur cing nye bar 'tshe ba de dang bral ba lta bu'o/_/la la ni mtshan nam sku dran pa tsam gyis 'jigs pa chen po brgyad la sogs pa dang bral bar 'gyur ro/_/de bas na de'i chos nyid 'di lta bu yin pa de bzhin du/_/_
[\[99a.3\]]bdag gi chos nyid kyang de dang 'dra bar gyur cig ces bya ba ste/_'di ni 'gro ba 'dul ba'i dkyil 'khor gyi sgo nas ston pa yin par shes par bya'o/_/da ni nor bu'i rigs kyi dngos grub kyi dam pa'i rgyud ston te/_der yang dang po nyid du phyag rgya chen po'i dngos grub dam pa'i gzhung
[\[99a.4\]]ston to/_/rdo rje snying po'i ji bzhin du/_/zhes bya ba la sogs pa la ji ltar bcom ldan 'das nam mkha'i snying pos sangs rgyas thams cad dbang bskur ba grub par 'gyur ba de bzhin du bdag kyang de dang 'dra bar gyur cig pa'o/_/de ltar bsgom pa sgrub pa'i tshe na khyad par du yang bsgom par
[\[99a.5\]]bya'o/_/des cir 'gyur zhe na/_skad cig gis ni gzi can 'gyur/_/zhes bya ba gsungs so/_/de nas dam tshig gi phyag rgya zhes bya ba la sogs pa ni go sla'o/_/rin po che'i rigs kyi dam tshig gi phyag rgya'i dam pa'i dngos grub kyi tshe yang /_nam mkha'i snying po 'dra bar ni/_/sems can kun
[\[99a.6\]]gyi re ba kun/_/yongs su rdzogs par byed gyur cing /_/zhes bya ba 'di bsgom par bya ba la/_/des cir 'gyur zhe na/_skad cig gis ni gzi can 'thob/_/ces bya ba gsungs so/_/da ni chos kyi phyag rgya dam pa'i dngos grub kyi dam pa'i gzhung ston te/_bdag nyid kyang ni spangs nas su/_/_
[\[99a.7\]]zhes bya ba la sogs pa la 'di skad ston te/_bdag nyid la gnod pa dang yang bsngos shing nor byin pas shin tu dga' ba bskyed pa'o/_/de yang /_chos 'byung phyag rgya smra na ni/_/zhes bya ba la smra ba zhes bya ba ni bsgom pa la bya ste/_'di lta bur bsgom pa la smra ba zhes bya'o/_/de ltar na
[\[99b\]]
[\[99b.1\]]gang 'di ltar chos kyi phyag rgya bsgrub pa'i tshe na nor byin pas shin tu dga' ba skyed par byed na/_gzi can tshe 'di nyid la 'thob/_/ces gsungs pa yin no/_/de nas las kyi phyag rgya dam pa zhes bya ba la sogs pa la las kyi phyag rgya dam pa sgrub pa'i dus su yang dbul po rnams la
[\[99b.2\]]phan pa'i phyir zhes bya ba la sogs pa sbyar ro/_/'di skad ston te/_dngos grub bsgrub pa'i bya ba gang ci yang rung ba de thams cad sdug bsngal dang ldan pa'i sems can rnams kyi bsam pa yongs su rdzogs par bya ba'i phyir ro zhes de ltar brtson par byed pa'o/_/des cir 'gyur zhe na/_gzi
[\[99b.3\]]can 'gyur ro zhes bya ba gsungs so/_/'on te dngos grub dam pa mi 'dod na/_/ci ste yang /_mi 'dod 'bras bu gong ma bzhin/_/zhes bya ba ste/_'di ni don thams cad bsgrub pa'i dkyil 'khor gyi sgo nas ston pa yin par shes par bya'o/_/rigs thams cad kyi phyag rgya rnams kyi dngos grub
[\[99b.4\]]bsgrub pa'i cho ga rgyas pa'i rgyud do/_/de nas byang chub sems dpa' sems dpa' chen po phyag na rdo rje zhes bya ba la sogs pa la/_de bzhin gshegs pa thams cad kyi rigs kyi dam tshig gi dngos grub kyi gzhung ston te/_dam tshig 'dir rigs gang gi yon tan gang nges par
[\[99b.5\]]'byung ba de ni der dam tshig ces bya ba ste/_de der bsrungs na 'grub par 'gyur ro/_/de ston pa'i gzhung ni rgyud do/_/gsungs pa ni de bka' stsal to zhes bya ba'i don to/_/de la dang po kho nar de bzhin gshegs pa thams cad kyi dam tshig gi dngos grub kyi rgyud ni/_gang gis 'dod la
[\[99b.6\]]snyoms zhugs pa/_/zhes bya ba la sogs pas ston te/_rnal 'byor pa gang 'dod la snyoms zhugs zhes bya ba ste/_chags pa dang rab tu ldan par snyoms par 'jug pas na 'dod la snyoms zhugs pa ste/_sreg pa dang yang dag par ldan pa'i bsam gtan zhes bya ba'i don to/_/_
[\[99b.7\]]de la 'dod pas sbyong bar byed/_/ces bya ba ni 'og ma'i mnyam par 'jog pa la chags pa'i sred pa gong ma'i snyoms par 'jug pas sbyongs shig pa ste/_'di la sred pa spongs la 'og ma'i mnyam par 'jog pa bskyed cig pa ste/_/sangs rgyas kyi phyag rgya bsgom zhing ye shes
[\[100a\]]
[\[100a.1\]]kyang 'thob pa 'di la chags par gyis shig ces bya ba'i don to/_/de ltar gang gis 'dod chags la snyoms par zhugs pa de la ches khyad par du 'phags pa'i 'dod chags la snyoms par zhugs pa'i chags pas sbyangs na de lta bu ni sangs rgyas kyi phyag rgya chen po'i
[\[100a.2\]]ye shes kyi dam tshig bsrungs par gyur pa yin te/_'di dag kyang sangs rgyas phyag rgya chen po yi/_/ye shes dam tshig yin par bshad/_/ces bya bas ston to/_/de nas de bzhin gshegs pa rnams kyi rigs zhes bya ba la sogs pa ni go sla'o/_/'dod pa rnams la chags bral min/_/_
[\[100a.3\]]zhes bya ba la sogs pa la 'dod pa ni yid du 'ong ba'i gzugs dang sgra dang /_dri dang /_ro dang /_reg bya rnams so/_/de rnams la chags bral min pa ni de la rgyab kyis phyogs par mi byed pa ste/_'di ni de bzhin gshegs pa'i rigs kyi dam tshig yin par gsungs so/_/shin tu
[\[100a.4\]]tshul chen zhes bya ba la gang 'dod pa rnams la 'dod chags dang ma bral ba 'di ni de bzhin gshegs pa'i rigs la dam tshig shin tu mchog gi dam tshig gi dam pa yin te/_bsod nams dang ye shes kyi tshogs yongs su rdzogs pa'i rgyu yin pa'i phyir ro/_/dag pa yang yin te nyan thos dang rang sangs
[\[100a.5\]]rgyas rnams kyi theg pa yongs su gtong ba'i rgyu yin pa'i phyir ro/_/de lta bas na/_rgyal bas kyang ni 'da' mi mdzad/_/ces bya ba gsungs pa yin te/_sems can rnams yongs su smin par bya ba'i phyir sangs rgyas rnams kyi sangs rgyas kyi zhing yongs su dag par yid du 'ong ba'i
[\[100a.6\]]gzugs la sogs pa ston cing gzhal yas khang bsgom pa la sogs pa la sogs pa'o/_/dam tshig 'di ni de bzhin gshegs pa'i rigs kyis bsrung bar bya ba yin no/_/de nas rdo rje rigs zhes bya ba la sogs pa ni go sla'o/_/sems can don du khro min yang /_/zhes bya ba
[\[100a.7\]]la sogs pa 'di la khro ba yod pa ma yin pas na khro min te/_zhe sdang med pa la spyod pa zhes bya ba'i don to/_/su zhig gi zhe na/_khro bo'i ste rdo rje hUM mdzad la sogs pa sems dpa' zlos pa rnams kyis ni khro bo chen por rab tu ston pa dam tshig yin no/_/ci'i phyir khro ba med pas
[\[100b\]]
[\[100b.1\]]khro bor ston zhe na/_de'i phyir sems can don du zhes bya ba gsungs so/_/'di skad ston te/_gang gi phyir/_'di ni rdo rje rigs yin pas/_/rdo rje rigs chen po'i dam tshig 'di ni 'da' bar dka' ba yin pa'i phyir ro/_/de la zhes bya ba la sogs pas pad+mo'i rigs kyi dam tshig ston
[\[100b.2\]]te/_rang bzhin dag par shes nas kyang /_/zhes bya ba la sogs pa la rang gi ngo bo nyid kyis dag pa'i phyir/_rang bzhin dag pa ste gtsang ba dang mi gtsang ba'i dngos po gang yang rung ste/_don dam par sgyu ma dang 'dra bar yongs su ma grub pa'i rang bzhin dag pa 'di shes par byas nas
[\[100b.3\]]chos thams cad don dam par stong pa nyid yin pas de'i dgos pa gang dang gang byed pa zhes bya ba ste/_rnal 'byor gyi rgyud la gnas pa'i rnal 'byor pa de bsgrub pa'i tshe'am/_dus gzhan du rang bzhin gyis dag pa'i chos rnams shes par byas la dgos pa byed do zhes ston to/_/de ci'i
[\[100b.4\]]phyir zhe na/_'di ni pad+mo'i rigs chen gyi/_/dam tshig 'da' bar dka' ba'o/_/zhes bya ba gsungs so/_/'di skad ston te/_ji ltar rgyud gzhan dag las mchil ma dang /_snabs dang bshang ba dang /_gci ba la sogs pa byung ba ni khrus la sogs pa'i cho ga bshad de de bzhin du
[\[100b.5\]]'dir ngan par brtag par mi bya ste/_chos thams cad rang bzhin gyis dag pa yin pa'i phyir ro/_/de ltar na dam tshig bsrungs pa yin gyis/_gzhan du na bsgom pa btang na khrus byed pa la 'jug pa ni g.yeng ba mang por 'gyur bas 'grub par ga la 'gyur/_de la zhes bya ba la
[\[100b.6\]]sogs pas ni nor bu'i rigs kyi dam tshig gi dngos grub kyi rgyud ston to/_/nyung ngam yang na mang yang rung /_/zhes bya ba la sogs pa la/_gang la 'byor pa ci yod pa las shes par bya bar shes par bya'o/_/ci tsam nus pa nyid du ni/_/zhes bya ba nyung ngu las ni nyung ngu /_mang po las ni mang
[\[100b.7\]]po zhes bya ba'i don to/_/ci zhig bya zhe na/_sbyin pa'i zhes bya ba'o/_/nyi ma stongs par bya ba zhes bya ba ni nyin re zhing rtag par bya'o zhes ston to/_/gang gis she na sbyin pas so/_/ci'i phyir zhe na/_'di ni dam tshig yin zhes bya ba ste/_gang gi phyir 'di ni nor bu'i rigs zlos pa'i dam
[\[101a\]]
[\[101a.1\]]tshig yin pa'i phyir ro/_/'di skad ston te/_de ni nor 'dod pa yin la de ni nor med na sbyin pa'i bsod nams med pa'i phyir ro/_/sbyin pas nyi ma stongs par gyis shig pa'o/_/da ni de nas zhes bya ba la sogs pas rigs thams cad kyi chos kyi phyag rgya'i
[\[101a.2\]]ye shes kyi dngos grub kyi rgyud ston to/_/de las kyang de la zhes bya ba la sogs pas dang por de bzhin gshegs pa'i rigs kyi chos kyi phyag rgya'i ye shes kyi dngos grub kyi rgyud ston te/_sangs rgyas chos zhes grags so zhes bya ba la sangs rgyas bcom ldan 'das ni mi slob pa'i chos
[\[101a.3\]]kyi ngo bo nyid la bya'i/_skyes bu chen po'i mtshan sum cu rtsa gnyis kyi rang bzhin la ni mi bya ste/_sangs rgyas su byed pa'i mi slob pa'i chos ni sangs rgyas so zhes chos mngon pa las ji skad bshad pa lta bu dang /_gal te mtshan phun sum tshogs pas de bzhin gshegs par blta
[\[101a.4\]]bar gyur na 'khor los sgyur ba'i rgyal po yang de bzhin gshegs par 'gyur ro zhes shes rab kyi pha rol tu phyin pa las ji skad gsungs pa lta bu'o/_/brjod nas chos nyid yi ge ni/_zhes bya ba la/_sangs rgyas ni chos kyi rang bzhin no zhes bya bar yang dag par shes par byas la sgrub
[\[101a.5\]]pa'i tshe'am/_/bzlas brjod kyi tshe de skad brjod na/_sangs rgyas kyi phyag rgya chen po'i ye shes kyi dam tshig bsgrubs pa yin no/_/de la zhes bya ba la sogs pa la 'dod chags las ni zhes bya ba la sogs pas de bzhin gshegs pa'i rigs kyi chos kyi dngos grub kyi gzhung ston to/_/de la 'dod
[\[101a.6\]]chags ni sems can smin pa dang grol ba'i 'dod chags te/_byang chub kyi sems zhes bya ba'i don te de las lhag par dag pa'i chos gzhan med do/_/ci'i phyir 'di shin tu dag pa yin zhe na/_gang gi phyir/_bde ba thams cad rab sbyin byed/_/ces bya ba gsungs te/_bde ba
[\[101a.7\]]thams cad ni 'jig rten dang 'jig rten las 'das pa yin la/_de thams cad ni byang chub kyi sems nyid las byung ba yin pa'i phyir ro/_/de lta bu'i chos de su zhig yin zhe na/de bzhin gshegs pa'i rigs kyi ni/_/zhes bya ba gsungs te/_gang gi phyir chos de'i chos 'di yin pas na de'i
[\[101b\]]
[\[101b.1\]]rigs zlos pa rnams kyang bsgrub pa'i tshe dang sngon du bsnyen pa'i tshe dus thams cad du 'di dran par bya ba yin no/_/de ci'i phyir zhe na/_dngos grub byed pa'i chos mchog 'di'o/_/zhes bya ba gsungs so/_/da ni sangs rgyas bka' ni zhes bya ba la sogs pas rdo rje rigs kyi chos kyi dngos grub
[\[101b.2\]]ston te/_sangs rgyas bka' ni zhes bya ba ni sangs rgyas bcom ldan 'das kyi bka' bzhin du bya ba ste/_dper na lha chen po la sogs pa btul ba lta bu'o/_/sbyang ba dang zhes bya ba la sbyang ba ni ma rungs pa rnams skrag par byas nas sdig pa la 'jug pa las bzlog pa'i phyir ro/_/_
[\[101b.3\]]sems can drang par bya ba'i phyir/_/zhes bya ba ni gang ma rungs pa rnams kyis nye bar gtses pa'i sems can de rnams 'jigs pa las gdon pa ni drang bar bya ba'o/_/de ltar khros par ma gyur kyang ma rungs bdud byas zhes bya ba la bdud byas pa ni nga rgyal gzhom pa'i phyir bsgyel zhing brgyal
[\[101b.4\]]du bcug nas sems med par byas pa ste/_lha chen po dang 'dra bar dus cung zad zhig gi bar du sems med par byas pa la bdud byas pa ste bsad pa zhes gsungs so/_/dngos grub 'thob ces bya ba ni de lta bu'i chos 'di la gnas na dngos grub 'thob po zhes gsungs so/_/da ni pad+mo chu
[\[101b.5\]]yis mi chags par/_/zhes bya ba la sogs pas pad+mo'i rigs kyi chos ston te mi chags pa ni ma gos pa'o/_/gang gis she na/_chu yis te chu'i nyes pas so/_/ma chags pa ste gang yin zhe na/_pad+mo zhes bya ba gsungs te dper na pad+mo ni rang bzhin gyis dmar ba yin du
[\[101b.6\]]zin kyang /_gos pa med pa de bzhin du 'dod pas chags par mi 'gyur ro/_/'di skad ston te/_sangs rgyas dang byang chub sems dpa' rnams kyi thugs kyi rgyud du gtogs pa'i sems can smin pa dang grol ba'i chags pa ni sems can rnams la chags pa'i rang bzhin can yin du
[\[101b.7\]]zin kyang de'i nyes pas gos par mi 'gyur te/_mi dge ba bcu'i las kyi lam gyis kun nas bslangs pa ma yin pa dang /_bdag dang gzhan gyi grol ba skyed par byed pa yin no zhes smra zhes bya ba ni seng ge'i sgra sgrogs pa'o/_/dgos min byed kyang ni zhes bya ba la dgos pa ni sngon gyi
[\[102a\]]
[\[102a.1\]]sangs rgyas dang byang chub sems dpa' rnams kyis sems can rnams yongs su smin pa'i mtshan nyid du mdzad pa gang yin pa'o/_/de rnams kyis ma mdzad pa sems can gdul dka'i ba'i yul rnams ni dgos min pa ste/_da ltar gdul bar mi spyod pa de dag pa yang
[\[102a.2\]]sems can smin pa dang /_grol ba'i chags pa chen pos yongs su smin par byed kyang sdig pas gos par mi 'gyur ba ste/_mi dge ba bcu'i las kyi lam gyi nyes par gos par mi 'gyur ba zhes bya ba'i don to/_/da ni/_sbyin dang mnyam pa'i chos med de/_/zhes bya ba la sogs pas
[\[102a.3\]]nor bu'i rigs kyi chos ston te/_sbyin dang mnyam pa'i chos med de/_/zhes bya ba ni nor bu'i rigs kyi don 'byung ba'i rgyu yin pa'i phyir ro/_/de'i don 'byung ba de yang sbyin pa'i bsod nams med par 'byung bar mi 'gyur bas na de bas na rigs 'dir chos 'di nyid mchog yin te/_gzhan
[\[102a.4\]]dag tu ni tshul khrims la sogs pa mchog tu gyur pa dag kyang yod do/_/sgrub par byed cing smra ba ni/_/zhes bya ba ni 'di skad ston to/_/tshig tu brjod pa 'ba' zhig gis sbyin pa'i mchog tu bsngags pa ma yin gyis rin po che'i rigs 'dir don 'byung bar bya ba'i phyir 'byor pa ci yod pa
[\[102a.5\]]las sbyin par bya ba 'di ni nor bu'i rigs chen po'i chos yin no/_/mi 'dod dngos grub gong ma bzhin/_/zhes bya ba ni gal te don gyi dngos grub mi 'dod na de bdag po dang bcas pa'i dngos grub la sogs pa don thams cad grub pa'i dkyil 'khor du gsungs pa rnams yin par shes par bya'o/_/_
[\[102a.6\]]sgrub pa'i sbyin pa dang mnyam pa'i chos med de zhes bya ba 'dis chos bsgom pa nyid yin par shes par bya'o/_/da ni de nas byang chub sems dpa' sems dpa' chen po phyag na rdo rje zhes bya ba la sogs pas las rnams kyis ston te/_/de las kyang dang por sangs rgyas kyi phyag rgya bsgrub
[\[102a.7\]]pa'i las de ston to/_/de yang gang yin zhe na/_sems can thams cad sangs rgyas dang /_/byang chub sems dpa' nyid rnams su/_/ji bzhin bar ni btul na ni/_/las kyi phyag rgya'i mchog 'grub sbyin/_/zhes bya ba'o/_/'di skad ston te/_gang sangs rgyas kyi phyag rgya chen
[\[102b\]]
[\[102b.1\]]po sgrub par byed par 'dod pa des sgrub pa'i dus sam sngon du bsnyen pa byed pa'i dus su sems so sor rtog pa la sogs pa rim gyis sangs rgyas kyi phyag rgyar bskyed la/_sems can thams cad mngon sum du byas nas/_gsum la skyabs su 'gro ba byas shing byang chub kyi sems
[\[102b.2\]]sbyin par bya'o/_/de nas tshogs yongs su rdzogs pa rnams ni sangs rgyas nyid la dgod par bya/_/gang dag tshogs ma rdzogs pa de dag ni sa bcu'am mos pas spyod pa'i sa dang bcas pa'i sa bcu gcig la ci rigs su gzhag par bya'o/_/gang nyan thos kyi theg pa'i
[\[102b.3\]]snod du gyur pa de rnams ni 'bras bu bzhi dang lam la zhugs pa bzhi la ci rigs par dgod par bya'o/_/gang rang sangs rgyas kyi theg pa'i snod du gyur pa de dag ni rang sangs rgyas kyi theg pa la gzhag par bya'o/_/gang theg pa gsum char gyi snod ma yin pa de dag ni dge ba bcu'i las kyi lam la
[\[102b.4\]]dgod par bya'o/_/de ltar sems can gyi khams yid kyis bkod nas bya ba byas pa lta bur dga' ba rjes su myong ba'i sangs rgyas kyi phyag rgya sgrub par byed pas las kyi phyag rgya'i dngos grub sbyin par 'gyur te/_gang gi phyir mngon par rdzogs par sangs rgyas pa rnams kyi sangs rgyas kyi
[\[102b.5\]]mdzad pa ni 'di nyid yin pa'i phyir/_de bas na phyag rgya de sgrub par byed pas kyang las 'di la goms par byas na phyag rgya de myur ba de nyid du bsgrub par 'gyur ro/_/da ni dus bzhi zhes bya ba la sogs pas de bzhin gshegs pa'i rigs kyi las ston te/_mchod pa rnam pa bzhi ni byang chub kyi
[\[102b.6\]]sems kyi mchod pa dang /_tshogs kyi mchod pa dang /_chos kyi mchod pa dang /_ting nge 'dzin gyi mchod pa rnams te/_de ltar mchod pa rnam pa bzhir bstan pa de yang rtag tu ldan pa rnam pa bzhir yang zhes bya ba ni mchod pa re re zhing yang sbyor ba rnam pa bzhi bzhir phye na mchod pa rnam pa
[\[102b.7\]]bcu drug tu 'gyur te/_rdo rje dbyings kyi rtog pa'i las kyi dkyil 'khor du bshad pa dang sbyar bar shes par bya'o/_/mchod pa de rnams kyis rtag tu zhes bya ba ste/_dus thams cad du'o/_/ldan pa zhes bya ba ni sbyor ba'o/_/ji lta zhe na/_dus bzhi yi ni tshul dag tu/_/zhes bya ba ste/_dus
[\[103a\]]
[\[103a.1\]]bzhi'i tshul ni thun tshig gsum dang /_nam phyed na'o/_/de ltar na de bzhin gshegs pa'i rigs zlos pa rnams kyis mchod pa rnam pa bcu drug dus bzhi'i tshul gyis las gang byas na/_de bzhin gshegs pa'i rigs kyi las kyi dngos grub la sogs pa gang
[\[103a.2\]]gsungs pa de thams cad bsgrub par bya'o/_/da ni ma rungs sems can zhes bya ba la sogs pas rdo rje rigs kyi las kyi dngos grub kyi rgyud ston te/_rdo rje rigs kyi bzlas brjod byed pas lus dang ngag dang yid gsum gyi sgo nas gang ci yang rung ba ci byed pa de dag thams cad ma rungs pa'i
[\[103a.3\]]sems can la gnod par bya ba nyid yin te/_'di ni rdo rje rigs kyi las kyi dngos grub sgrub par byed pa'i/_/da ni 'jigs pas gzir la zhes bya ba la sogs pas pad+mo'i rigs kyi las kyi dngos grub kyi rgyud ston te/_pad+mo'i rigs kyi bzlas brjod byed pa'i las ni 'di yin te/_'di lta
[\[103a.4\]]ste/_'jigs pas gzir ba rnams la mi 'jigs pa sbyin pa'o/_/ji bzhin bar ni 'dul de bzhin/_/zhes bya ba ni 'di skad ston te/_sems can gang rnam pa gang gis 'dul bar 'gyur ba de'i bsam pa dang bag la nyal shes par byas la ci nus pa dang ji ltar de 'dul bar
[\[103a.5\]]'gyur ba de bzhin du chos bstan par bya'o/_/de ltar pad+mo'i rigs kyi las byas na sangs rgyas nyid kyang rab tu 'grub par 'gyur na/_dngos grub gzhan lta smos kyang ci dgos/_da ni sangs rgyas dbang bskur zhes bya ba la sogs pas nor bu'i rigs kyi las kyi dngos grub kyi rgyud
[\[103a.6\]]ston te/_nor bu'i rigs kyi bzlas brjod byed pas kyang don grub par 'dod na las rnam pa gsum bya ste/_gang zhe na/_'di lta ste dbang bskur ba sbyin pa dang /_nor sbyin pa dang /_re ba thams cad rdzogs par byed pa'o/_/de ji lta bu zhe na/_sangs rgyas dbang bskur de bzhin du/_/_
[\[103a.7\]]zhes bya ba la sogs pa gsungs te/_sangs rgyas rnams la dbang bskur ba bstan pa dang /_nor don du gnyer ba'i sems can rnams la ci nus par nor sbyin pa dang /_rig pa dang /_las dang /_bzo don du gnyer ba rnams la ci nus par nyon mongs pa med par byas te/_ser
[\[103b\]]
[\[103b.1\]]sna med pa'i sems kyis gus par bya ste/_phyin ci ma log pa'i lung sbyin pas sems can rnams kyi re ba yongs su rdzogs par bya ba'o/_/de ltar rin po che'i rigs la las rnam pa gsum byas pas cir 'gyur zhe na/_las ni don kun grub byed pa'o/_/zhes bya ba gsungs so/_/da ni rigs
[\[103b.2\]]thams cad kyi chos nyid kyi dngos grub kyi ye shes kyi rgyud ston te/_gang dngos po rnams kyi bya ba dang /_byed par rang bzhin gyis 'brel pa de ni 'dir chos nyid ces bshad de de'i ye shes yin pas na chos nyid kyi ye shes so/_/de 'grub par bya ba'i don gyis gzhung la ni chos nyid kyi ye shes kyi dngos grub
[\[103b.3\]]kyi rgyud ces bya'o/_/de las kyang dang po kho nar rdo rje sems dpa'i ting nge 'dzin ni zhes bya ba la sogs pas de bzhin gshegs pa'i chos nyid kyi ye shes kyi dngos grub kyi rgyud ston to/_/rdo rje sems dpa'i ting 'dzin ni/_/sangs rgyas rnams kyi chos nyid dgongs/_/zhes bya ba ni 'di skad ston te/_
[\[103b.4\]]rdo rje sems dpa'i phyag rgya chen po bsgoms pa'i rjes thogs nyid la sangs rgyas kyi phyag rgya bskyed par bya'i/_gzhan dag gis bsgoms pa'i rjes thogs la ni ma yin no/_/de ci'i phyir zhes rtogs na/_chos nyid kyis de ltar yin par zad kyi/_'dir de'i rgyud bshad du med de/_dper
[\[103b.5\]]na bu ram gyi mngar ba nyid dang /_lan tshwa'i tshwa bro ba nyid la rgyud bshad du med pa dang 'dra'o/_/'di nyid bstan pa ni/_'di ni sangs rgyas sangs rgyas nyid/_/gzhan las sangs rgyas 'gyur ba med/_/ces bya ba gsungs te/_'di nyid ni sangs rgyas kyi rgyu yin no zhes bya ba'i don to/_
[\[103b.6\]]de ji ltar shes she na/_gzhan las sangs rgyas 'gyur ba med/_/ces bya ba gsungs so/_/da ni/_phyag rgya chen por bsgoms nas ni/_/zhes bya ba la sogs pas de bzhin gshegs pa'i rigs kyis chos nyid mkhyen pa'i dngos grub kyi gzhung ston to/_/'di skad ston te/_de bzhin
[\[103b.7\]]gshegs pa'i rigs las phyag rgya chen po bsgoms pa nyid kyis byang chub sems dpa'i dngos grub dam pa yang 'thob na/_dngos grub gzhan lta smos kyang ci dgos/_/'dir yang phyag rgya chen po bsgoms pa nyid kyis 'grub par 'gyur ba/_de ci'i phyir zhes gal te rtogs par byed na/_
[\[104a\]]
[\[104a.1\]]'di ni chos nyid kyi rigs pas de lta bu yin par zad do zhes brjod par bya'o/_/da ni/_phyag rgya chen po'i tshul gyis ni/_/zhes bya ba la sogs pas rdo rje rigs kyi chos nyid mkhyen pa'i dngos grub kyi rgyud ston te/_'dir yang dam tshig gi phyag rgya bcings pas las
[\[104a.2\]]thams cad 'grub par brjod par bya'o/_/rgyu gang gi phyir de lta bu'i yin zhes zer na/_'dir yang chos nyid kyi rigs pas de lta bu yin par zad do zhes brjod par bya'o/_/ci dam tshig gi phyag rgya 'ba' zhig gis 'grub bam zhe na/_de'i phyir/_phyag rgya chen po'i tshul gyis ni/_/zhes gsungs
[\[104a.3\]]pa yin no/_/'di skad ston te/_rdo rje rigs zlos pa rnams kyis sngon du bsnyen pa byed pa'i dus dang /_sgrub pa'i dus su rang gi lha'i rnal 'byor du byas te/_dam tshig gi phyag rgya bcings nas bsgom pa'am bzlas pa bya'o/_/des cir 'gyur zhe na/_rdo rje dngos grub 'thob par
[\[104a.4\]]'gyur/_zhes gsungs te/_rdo rje dngos grub ces smos pa 'di ni nye bar mtshon pa tsam du zad de dam tshig gi phyag rgya'i dngos grub 'thob par 'gyur ro zhes bya ba'i don to/_/da ni/_chos kyi phyag rgya'i tshul gyis ni/_/zhes bya ba la sogs pa chos kyi rigs kyi chos nyid kyi ye
[\[104a.5\]]shes kyi dngos kyi rgyud ston te/_chos kyi phyag rgya'i tshul gyis ni/_/chos kyi phyag rgya rjod byed cing /_/zhes bya ba ni chos kyi phyag rgya'i tshul ni lce la rdo rje dkar po rtse lnga pa bsam pa 'di ni chos kyi phyag rgya'i tshul yin par nges par gsungs pa ste/_chos kyi phyag rgya'i sbyor ba 'dis/_/chos nyid
[\[104a.6\]]ces bya ba ye shes la sogs pa'i chos kyi mtshan nyid bsgrub par bya'o/_/'di su zhig gi yin zhe na/_rdo rje chos kyi chos rnams ni/_/zhes bya ba gsungs te/_'jig rten dbang phyug gi zhes bya ba'i don to/_/da ni/_las kyi phyag rgya'i tshul gyis ni/_/zhes bya ba la sogs pas nor bu'i rigs kyi
[\[104a.7\]]chos nyid kyi ye shes kyi dngos grub ston te/_las kyi phyag rgya'i tshul gyis ni/_las kyi rdo rje snying gar gzhag_/ces bya ba ni gang gi las kyi phyag rgya gang yin pa de'i sbyor ba bcings pa ste/_sbyor ba des/_las kyi rdo rje snying gar gzhag_/ces bya ba snying gar zla ba'i dkyil 'khor gyi
[\[104b\]]
[\[104b.1\]]steng du las kyi rdo rje kha bzhi pa yid kyis bsams la de dag ldan pa'i nga rgyal gyis las thams cad brtan par bya'o/_/de ltar byas pas cir 'gyur zhe na/_chos nyid 'di dag bsgoms na ni/_/las kyi chos nyid 'thob par 'gyur/_/zhes bya ba gsungs te/_las kyi phyag rgya
[\[104b.2\]]'di nyid snying gar bsgoms na las kyi phyag rgya'i tshul gyis dbang bskur ba'i mchod pa re ba thams cad yongs su rdzogs par byed pa la sogs pa'i las nyid 'thob par 'gyur ro/_/da ni de nas byang chub sems dpa' chen po phyag na rdo rje zhes bya ba la sogs pas de bzhin gshegs pa thams
[\[104b.3\]]cad kyi rigs kyi ye shes kyi phyag rgya'i dngos grub kyi rgyud ston pa yin te/_de bzhin gshegs pa'i rigs kyi ye shes ni sems can rnams kyi dge ba dang mi dge ba sems pa la sogs pa'i yul lo/_/de'i phyag rgya ni phyag rgya gang zhig bsgoms na ye shes de skye bar 'gyur ba de la ni
[\[104b.4\]]'dir phyag rgyar gzung ngo /_/de'i dngos grub ni ji ltar mngon par 'dod pa'i phyag rgya bskyed pa de ston par byed pa'i rgyud 'di gsungs so zhes bya ba ni bka' stsal to zhes bya ba'i don to/_/de la dang por ni rdo rje sems dpa'i ting nge 'dzin gnas so zhes bya ba la sogs pas de bzhin
[\[104b.5\]]gshegs pa rnams kyis ye shes kyi dngos grub kyi rgyud ston to/_/'di skad ston te/_sangs rgyas kyi phyag rgya bsgrub pa'i rnal 'byor pas gal te dgos pa 'ba' zhig gi phyir sems can rnams kyi sems shes par 'dod na des sems so sor rtogs pa la sogs pa'i rim gyis sangs rgyas
[\[104b.6\]]kyi phyag rgyar bskyed la der snying gar zla ba'i dkyil 'khor la rdo rje sems dpa' las kyi phyag rgya dang ldan par bsams nas zla ba'i dkyil 'khor der dgug pa dang /_gzhug pa dang /_bcing ba dang /_dbang du bya ba rnams bya'o/_/de ltar na rdo rje sems dpa'i ting nge 'dzin la gnas pa yin te
[\[104b.7\]]sems kyis rdo rje sems dpa' la dmigs pa yin pa'i phyir ro/_/zla ba'i rdo rje tshul gyis ni/_/zhes bya ba ni gang snying ga'i zla ba'i dkyil 'khor dang /_rdo rje sems dpa' ni zla ba rdo rje ste/_de lta bu'i zla ba dang rdo rje'i sbyor ba byas nas bden pa'i byin gyis brlabs kyang byas la shes par 'dod
[\[105a\]]
[\[105a.1\]]pa'i dngos po gang yang rung ba de ji ltar gnas pa de bzhin du so sor snang bar gyur cig ces smon lam btab la rdo rje sems dpa' la dmigs pa'i ting nge 'dzin gang la gnas par byas na de rnal 'byor gyi stobs des de bzhin du 'gyur ro/_/ji ltar de gnyis kha dog shes/_/_
[\[105a.2\]]zhes bya ba la ji ltar kha dog ces bya ba ni 'og nas bshad pa'i dag pa la sogs pa'i kha dog gzung ngo /_/de gnyis zhes bya ba ni zla ba'i dkyil 'khor dang rdo rje sems dpa' gnyis so/_/shes zhes bya ba ni rtogs par bya'o zhes pa'o/_/de ltar 'jig rten des shes te/_/zhes bya ba ni kha dog dang rjes su
[\[105a.3\]]mthun par zhes bya ba'i don to/_/des zhes bya ba ni rnal 'byor pa'o/_/de dag kyang dag la dag dang zhes bya ba la sogs pas ston te/_dag la zhes bya ba ni shel ltar dri ma med pa la bya'o/_/dag dang zhes bya ba ni zla ba dang rdo rje de nyid dag na 'di'i sems dag go zhes shes par bya'o/_/dkar
[\[105a.4\]]'od gsal zhes bya ba la dkar ba ni dung dang me tog kun da dang zla ba ltar dkar ba ni 'od gsal te/_dge ba'i chos kyis snang bar byas pa yin no zhes bya ba'i don to/_/dmar la chags dang zhes bya ba ni zla ba dang rdo rje gnyis me tog le brgan gyis btsos pa'i gos ltar dmar na skye bo
[\[105a.5\]]rnams kyi sems chags pa yin par shes par bya'o/_/rab dmar khro zhes bya ba ni shin tu dmar ba'i 'bar ba'i phreng bas kun du dkris na khros par shes par bya'o/_/kha dog ji bzhin pa/_de yi bdag nyid nyid du 'gyur/_/zhes bya ba ni snying ga'i zla ba'i dkyil 'khor dang rdo rje sems pa'i
[\[105a.6\]]gzugs ci dang ci ltar snang ba de dang de bzhin du pha rol gyi sems shes par bya'o/_/da ni/_zla ba'i dkyil 'khor 'od bcas pa'i/_/zhes bya ba la sogs pas de bzhin gshegs pa'i rigs kyi ye shes kyi dngos grub kyi rgyud ston te/_phyag rgya chen po bcings nas ni/_/zhes bya ba ni spyir rdo rje sems dpa'
[\[105a.7\]]la sogs pa gang yang rung ba'i phyag rgya chen po bcing ba'o/_/zla ba'i dkyil 'khor 'od bcas pa/_/zhes bya ba ni zla ba'i dkyil 'khor gyi 'od dang mtshungs pas na zla ba'i dkyil 'khor 'dod dang bcas pa'i'o/_/rang gi lus ni de bzhin gshegs pa'i rigs zlos pa'i rnal 'byor pa'i'o/_/_
[\[105b\]]
[\[105b.1\]]ji ltar shes zhes bya ba ni sngar bshad pa'i tshul gyis ting nge 'dzin la gnas na'o/_/de ltar 'gro ba'i yid shes so/_/zhes bya ba ni bdag gi lus la kha dog dang bya ba la sogs pa ji ltar shes pa de bzhin du 'gro ba rnams kyi sems la sogs pa yang shes par gyis shig pa'o/_/de ltar
[\[105b.2\]]'di ni rdo rje dbyings kyi dkyil 'khor dang 'brel pa bstan pa yin par shes par bya'o/_/da ni 'jig rten gsum las rnam par rgyal ba'i dkyil 'khor gyi sgo nas ye shes kyi dngos grub kyi gzhung ston te/_nam mkha'am ni phyogs gzhan du/_/zhes bya ba ni ras dang rtsig pa la sogs pa'o//_
[\[105b.3\]]khros par gyur nas dkyil 'khor ni/_/zhes bya ba la khros par gyur pa ni khro bo gang yang rung ba'i rang gi lha'i rnal 'byor dang yid kyis khro ba mngon sum du bya ba gzung ngo /_/de ltar khros par gyur nas dkyil 'khor ni zhes bya ba ste/_zla ba'i dkyil 'khor dang nam mkha' la sogs pa ji lta
[\[105b.4\]]bur mthong ba de lta bur pha rol gyi yid shes par bya'o/_/da ni nam mkha'am sa phyogs zhes bya ba la sogs pas 'gro ba 'dul ba'i sgo nas ye shes kyi dngos grub kyi rgyud ston te/_nam mkha' 'am sa phyogs phra mo'am zhes bya ba la phra mo zhes bya ba 'dis ni/_lce ni rkan la
[\[105b.5\]]bcar nas su/_/zhes bya ba la sogs pa ji skad gsungs pa'i rdo rje phra mo gzung bar bya'o/_/yang na yi ge'i phreng bas nam mkha' la sogs pa la dgod pa'am/_shes rab kyi pha rol tu phyin pa la sogs pa las chos kyi dbyings ston pa'i tshigs su bcad pa 'byung ba'i yi ge'am/_
[\[105b.6\]]bzlas pa'i yi ge'am nam mkha' la bsgoms pa las mdor na ste/_mdor bsdu na rnal 'byor pas kha dog ci 'dra bar zhes bya ba rdo rje phra mo dang yi ge'i phreng ba ci 'dra bar mthong ba dang 'dra bar/_des 'jig rten pa rnams kyi sems shes par bya'o/_/da ni/'jig rten kun la
[\[105b.7\]]bltas nas kyang /_/zhes bya ba la sogs pas don thams cad grub pa'i dkyil 'khor gyi sgo nas ye shes kyi dngos grub kyi gzhung ston to/_/'di skad ston te/_rang gi lha'i rnal 'byor byas la las kyi phyag rgya bcings nas/las kyi rdo rje snying gar zla ba'i dkyil 'khor la bkod de/_
[\[106a\]]
[\[106a.1\]]sangs rgyas dang /_chos dang /_dge 'dun gyi bden pa dang zhes bya ba la sogs pa dang /_rang gis yongs su gsungs pa'i chos kyi bden pa'i byin gyi rlabs kyis/_gang gi sems la sogs pa gang shes par 'dod pa de bdag la sems la sogs pa phyin ci ma
[\[106a.2\]]log par snang bar gyur cig ces smon lam btab la/_de ltar sems dpa' de nyid kyi ting nge 'dzin la gnas te bltas na tshul 'dis 'jig rten thams cad la bltas par gyur pa yin no/_/de bas na des de ltar bltas pa na/_ji lta bur snang bar gyur pa de dang 'dra bar 'gro ba'i sems
[\[106a.3\]]shes par bya'o/_/gal te snang ba skyes su zin kyang 'di'i yid kyis mthong bar gyur na ji ltar bya zhe na/_de'i phyir mthong bar gyur pa de dang 'dra bar zhes bya ba gsungs te/_nam mthong ba de na de dang 'dra ba'i sems su shes par bya'o/_/de nyid la ni zhes bya ba la sogs pa ni rab tu byed pa
[\[106a.4\]]'di nyid kyi lhag ma ston te/_de nyid la ni snyoms zhugs nas/_/zhes bya ba ni brtag pa bzhir gtogs pa las bstan pa gang yin pa rnams so/_/'gro ba dang ni 'ong ba dang /_/zhes bya ba ni ting nge 'dzin gyi bsgom pa la dmigs pa bzhin du phan tshun 'gro zhing 'chag par byed pa'o/_/de la
[\[106a.5\]]'chag pa ni gang du dga' bar 'gro ba'o/_/'gro ba dang 'ong ba ni phyogs nges pa gcig tu 'gro ba dang 'ong ba yin par shes par bya'o/_/ji ltar mthong ba de ltar rtogs/_/zhes bya ba ni rnal 'byor pas ting nge 'dzin gyi gzugs brnyan gyi spyod pa'i bye brag ji ltar mthong ba de bzhin du gang gi
[\[106a.6\]]don du ye shes bskyed pa de dag kyang de bzhin du spyod par rtogs shing rigs par gyis shig ces bya ba'i don to/_/da ni snyoms par zhugs pa ste/_/zhes bya ba la sogs pas dngos po thams cad yongs su shes par spyir bsgre bar byed de/_bshad ma thag pa las ni spyod pas shes par
[\[106a.7\]]bya ba bstan pa yin par zad kyi dngos po thams cad shes pa'i man ngag tu byas pa ni ma yin no/_/snyoms par zhugs pa ni rang gi lha'i rnal 'byor du byas nas zhes bya ba la sogs pa sngar bstan zin pa'o/_/de bsam pa ni ting nge 'dzin la dmigs pa'i sems rtse gcig tu bzhag pa
[\[106b\]]
[\[106b.1\]]des rnam par rtogs shig ces bya ba'i don to/_/de ltar bsam pas cir 'gyur zhe na/_sems can gang dang gang yin pa/_/de dang de ni de bzhin du/_/sems can rnams thams cad rtogs par 'gyur zhes bya ba ste/_sems can zhes bya ba la srog chags gang dang gang gi dgos
[\[106b.2\]]pa gang dang gang yin pa rnal 'byor pa snyoms par zhugs te/_bsams na de dang de ni zhes bya ba srog chags rnams kyi de bzhin du sems can rnams thams cad rtogs par 'gyur zhes bya ba ste/_sems zhes smos pa ni nye bar mtshon pa tsam du zad kyi/_'dir nges pa'i don ni dgos
[\[106b.3\]]pa thams cad shes par 'gyur ro zhes bya ba yin no/_/su zhig gis de skad ces gsungs te/_bcom ldan 'das rdo rje 'dzin pas gsungs so zhes pa'o/_/da ni de nas zhes bya ba la sogs pas dngos grub kyi mtshan ma'i ye shes ston te/_dngos grub kyi ye shes zhes bya
[\[106b.4\]]ba la dngos grub ni dam pa grub pa la sogs pa'o/_/de'i mtshan ma ni chos gang skyes pa las bdag gi dngos grub nye bar ston to zhes shes pa skye ba ste/_de'i ye shes ni dngos grub kyi mtshan ma'i ye shes zhes bya ba ste/_'di nyid bar gyi tshig mi mngon par byas nas dngos grub kyi ye
[\[106b.5\]]shes zhes bstan pa yin no/_/de'i phyag rgya yin pas na dngos grub kyi ye shes kyi phyag rgya ste/_gang gi phyag rgya las ji skad gsungs pa shes pa'o/_/de ston par byed pa'i gzhung yin pas na dngos grub kyi ye shes kyi phyag rgya'i rgyud do/_/gsungs so zhes bya ba ni bka' stsal pa'o/_/de
[\[106b.6\]]la dang por ni/_sems dpa' byin gyis brlabs tshul gyis/_/zhes bya ba la sogs pas de bzhin gshegs pa'i dngos grub kyi ye shes kyi rgyud ston te/_sems dpa' byin gyis brlabs tshul gyis/_/zhes bya ba la so sor snang ba gsal bar 'byung ngo zhes bya ba ni tshig gi lhag ma ste/_
[\[106b.7\]]sems dpa' ni 'dir bcom ldan 'das rdo rje sems dpa' de yin par shes par bya'o/_/de byin gyis brlab pa ni ji skad du gsungs pa'i tshul gyis rang gi lha'i rnal 'byor du bskyed pa ste/_sbyor ba des bdag ni sangs rgyas kyi dngos grub dang nye bar snang ba gsal ba 'byung ba
[\[107a\]]
[\[107a.1\]]yin par shes par bya'o/_/ci'i phyir zhe na/_'das ma thag pa'i sangs rgyas kyi gzugs su bdag nyid bsgoms pas na'o/_/de nyid kyis na/_ye shes kyi ni tshul de yis/_/sangs rgyas dngos grub 'thob par 'gyur/_/zhes gsungs so/_/_
[\[107a.2\]]da ni/_nam mkha'am ni phyogs gzhan du/_/zhes bya ba la sogs pas de bzhin gshegs pa'i rigs kyi dngos grub kyi ye shes kyi gzhung ston te/_nam mkha' 'am zhes bya ba 'dis ni gnas med par ston to/_/phyogs gzhan du zhes bya ba 'dis ni ras dang rtsig pa
[\[107a.3\]]la sogs par ro/_/ci nam mkha' 'am phyogs gzhan 'ba' zhig tu zad dam zhe na/_ser skya'i 'od kyi dkyil 'khor mthong /_/zhes bya ba ste/_mthong bar gyur na zhes bya ba dang sbyar ro/_/ci de bzhin gshegs pa'i rigs zlos pas mthong ba de 'ba' zhig tu zad dam
[\[107a.4\]]zhe na/_smras pa ma yin te/_sems dpa' nyid kyi phyag rgya nyid/_/mngon sum nyid du mthong gyur na'o/_/zhes bya ba ste/_'di ni de bzhin gshegs pa'i rigs zlos pa'i dngos grub kyi mtshan ma zhes pa'o/_/da ni de lta bu'i dbyibs gyur pa'i zhes bya ba la sogs pas rdo rje
[\[107a.5\]]rigs kyi dngos grub kyi ye shes kyi gzhung ston te/_de lta bu'i ye shes zhes bya ba ni 'od ser skya'i dkyil 'khor ji ltar bsgom pa'i'o/_/dbus ni sngo bsangs zhes bya ba ni ut+pal sngon po lta bu'o/_/snang na ni zhes bya ba ni bsgom pa'i stobs kyis phyag rgya blta ba'am/_phyag rgya
[\[107a.6\]]chen po lta bu mig lam du gyur na'o/_/rdo rje rigs mchog dngos grub ni/_/zhes bya ba ni rdo rje rigs zlos pas nam de lta bu mthong ba de ni rdo rje rigs kyi dngos grub kyi mchog myur du 'grub pa'i ltas yin no/_/ci ste 'dod na zhes bya ba ni dngos grub ji lta bu 'dod pa zhes bya ba'i don to/_/_
[\[107a.7\]]da ni de nyid la ni zhes bya ba la sogs pas pad+mo'i rigs kyi dngos grub kyi ye shes kyi gzhung ston te/_de nyid ces bya ba ni 'od ser skya'i dkyil 'khor gang yin pa'o/_/mkha' 'dra ba'i pad+mo sngon po lta bur mthong zhes bya ba ni bsgoms pa'i stobs kyis ston ka'i nam mkha'
[\[107b\]]
[\[107b.1\]]ltar sngo ba'i pad+mo'o/_/pad+mo'i rigs zlos pa'i rnal 'byor pas nam mthong ba de'i tshe pad+mo'i rigs kyi dngos grub tu 'gyur bar shes par bya'o/_/'di skad ston te/_ji ltar rdo rje rigs la 'od ser skya'i dkyil 'khor gyi dbus ni 'od sngon po mthong ba de bzhin du pad+mo'i rigs kyi yang dkyil
[\[107b.2\]]'khor de'i dbus pad+mo nam mthong ba de'i tshe pad+mo'i rigs 'grub par 'gyur ba'o/_/da ni nam mkha' zhes bya ba la sogs pas nor bu'i rigs kyi dngos grub kyi ye shes kyi gzhung ston te/_nam mkha' 'am ni phyogs gzhan na/_/zhes bya ba ni snga ma bzhin no/_/de nyid mkhas
[\[107b.3\]]bzhin dri med las/_/zhes bya ba la/_de nyid ces bya ba ni 'od ser skya'i dkyil 'khor gong du bshad pa nyid do/_/mkha' bzhin dri med las zhes bya ba ni nam mkha' dang /_shel bzhin du dri ma med pa'o//'od zer dkyil 'khor 'phro bar ni/_/zhes bya ba ni 'od zer gyi gzugs
[\[107b.4\]]rnam par 'phro ba'o/_/de lta bur nor bu'i rigs zlos pa'i rnal 'byor pa des mthong zhing rtogs par gyur na dngos grub kyi mtshan ma des na myur du 'grub par 'gyur bar shes par bya'o/_/da ni rdo rje sems sogs zhes bya ba la sogs pa 'di dag gis rab tu byed pa 'di nyid kyi lhag
[\[107b.5\]]ma ston te/_rdo rje sems sogs sems dpa' rnams/_/zhes bya ba ni rdo rje sems dpa' thog mar byas pa'i sems dpa' gang yin pa de dag ni rdo rje sems sogs sems dpa' ste bcu drug po rnams so/_/ji lta bu zhe na/_zla ba'i dkyil 'khor 'od bcas par/_/zhes bya
[\[107b.6\]]ba ste/_'od zla ba'i dkyil 'khor dang mtshungs pa gang yin pa de ni/_zla ba'i dkyil 'khor 'od bcas par/_/zhes bya ba'o/_/bdag nyid kyis kyang mdun mthong na'o/_/zhes bya ba la mdun zhes bya ba ni mdun du bdag nyid kyis mthong ba'o/_/kyang zhes bya ba'i sgras ni ser skya'i dkyil 'khor
[\[107b.7\]]la sogs pa dngos grub kyi mtshan ma snga ma rnams so/_/dus nam gyi tshe mthong zhe na/_dngos grub dus su'o/_/ci gzugs brnyan mthong ngam zhe na/_smras pa ma yin no/_/'o na ji lta bu zhe na/_rang bzhin du zhes bya ba gsungs pa yin no/_/da ni de nas byang chub sems dpa'
[\[108a\]]
[\[108a.1\]]chen po phyag na rdo rje zhes bya ba la sogs pas rnal 'byor gyi rgyud kyi sbyor bas bzlas brjod la zhugs pa rnams grub nas kyang /_/bsgom pa grub pa'i 'bras bu gang yin pa ston to/_/de la dang po ni de bzhin gshegs pa'i rigs bshad la/_de las kyang thog ma kho nar
[\[108a.2\]]de bzhin gshegs pa rnams kyi mngon par shes pa'i dngos grub kyi rgyud ston te/_rdo rje sems dpa'i ting nge 'dzin gnas zhes bya ba ni snga ma bzhin no/_/lus kun de bzhin gshegs pa rnams dang ni/_/zhes bya ba ni lus kyi yan lag dang nying lag thams cad la de bzhin gshegs
[\[108a.3\]]pa rnams kyi gzugs bsgom pa dang /_byang chub sems dpa' rnams kyi gzugs bsgom pa'o/_/de bzhin lus la 'byung mthong na'o/_/zhes bya ba ni de bzhin gshegs pa dang byang chub sems dpa' de rnams 'jug pa dang /_'byung ba dang /_khyab par gnas nas bzhugs par yang
[\[108a.4\]]sbyar te/_'di ni de bzhin gshegs pa'i rdzu 'phrul gyi mngon par shes pa yin par blta'o/_/da ni de la zhes bya ba la sogs pas ni de bzhin gshegs pa'i rigs kyi mngon par shes pa rnams kyi dngos grub kyi gzhung ston te/_rdo rje sems dpa'i phyag rgya che bcings na/_/zhes bya
[\[108a.5\]]ba ni rdo rje sems dpa'i rnal 'byor du byas nas zhes bya ba'i don to/_/ci de tsam kho nas 'bras bu 'thob bam zhe na/_smras pa ma yin no/_/'o na ci zhig snyam yin na/_rab mnyam gzhag pas zhes bya ba gsungs te/_shin tu mnyam par gzhag pas na rab mnyam gzhag pa'o/_/'bras bu
[\[108a.6\]]ci zhig 'thob par 'gyur zhe na/_mngon shes lnga ni 'thob par 'gyur/_/zhes bya ba gsungs te/_mngon par shes pa lnga ni lha'i mig dang /_lha'i rna ba dang /_pha rol gyi sems shes pa dang /_sngon gyi gnas rjes su dran pa shes pa dang /_rdzu 'phrul gyi bya ba shes pa rnams so/_/ji ltar
[\[108a.7\]]'thob ce na/_cho ga 'di yis ni zhes bya ba gsungs te/_'og nas bshad pas so/_/su zhig gis 'thob par 'gyur zhe na/_sgrub pa zhes bya ba gsungs so/_/cho ga de gang zhig yin zhe na/_da ni de la zhes bya ba la sogs pas cho ga ston te/_de las kyang lha'i mig gis mngon par shes
[\[108b\]]
[\[108b.1\]]pa dang por ston pas/_rdzu 'phrul gyi spyan gyi ye shes bshad de zhes bya ba gsungs so/_/ye shes de ji ltar 'byung zhe na/_phyag rgya chen por mnyam gzhag ste/_/mig gi rnam shes bskyed nas kyang /_/zhes bya ba ston to/_/'di skad ston te/_de bzhin gshegs pa'i rigs
[\[108b.2\]]zlos pa'i rnal 'byor pas phyag rgya chen por mnyam par gzhag ste zhes bya ba'i phyag rgya chen po bskyed nas/_ji skad gsungs pa'i rim gyis dang por rdo rje phra mo bsgom pa goms pas brtan par byas la/_de nas bden pa'i byin gyis brlabs byas te sngar bshad pa'i tshul gyis yid
[\[108b.3\]]rtse gcig par byas la gang gi lus sam phyogs su 'das pa'am/_ma 'ongs pa'am/_dge ba'am/_mi dge ba gang gi gzugs shes par 'dod pa de'i lus sam/_phyogs su dbang po ma nyams pa dang /_de'i phyogs snang ba dang bcas pa dang /_gzugs 'dzin pa'i
[\[108b.4\]]yid la byed pa mngon sum du byas te/_de ltar na mig gi rnam par shes pa skye ba'i rgyu'i tshogs rnams bsgom zhing mig gi rnam par shes pa bskyed la snang ba dang bcas shing gzugs shin tu gsal bar mngon sum du nges par mthong ba kho nar bsam par bya'o/_/'on tang
[\[108b.5\]]na chos nyid kyis gang gi rgyu'i tshogs mngon sum du bsgoms na rnal 'byor pa grub par ma gyur na yang bsgom pa'i stobs kyis rnam par shes pa'i 'bras bu de 'byung bar 'gyur te/_tha na rnal 'byor pa'i rmi lam du yang rmi lam bden pa mthong ba ston par 'gyur ro/_/de bas na/_gang
[\[108b.6\]]yang rung ba des bsams na/_/shin tu ring ba 'ang mthong bar 'gyur/_/zhes gsungs pa yin te/_de lta bu'i mig gi rnam par shes pa des gang yang rung ba bsams na zhes bya ba yid kyis lus sam phyogs gang yang rung bar/_'das pa'am/_ma 'ongs pa'am/_da ltar gyi gzugs
[\[108b.7\]]bsams na'o/_/shin tu ring ba 'ang mthong bar 'gyur/_/zhes bya ba ni mig gi rnam par shes pa zhes bya bar sbyar ro/_/'ang zhes bya ba'i sgras ni gam na gnas kyang sgrib g.yogs kyis chod pa dang /_rtsig pa dang /_mun pas bsgribs pa'am/_rang bzhin gyis bskal pa
[\[109a\]]
[\[109a.1\]]yang drung na gnas pa bzhin du mthong bar 'gyur ro/_/de ltar mthong zhes su zhig gis gsungs she na/_bcom ldan 'das rdo rje sems dpas gsungs so/_/da ni/_phyag rgya chen po mnyam gzhag nas/_/zhes bya ba la sogs pas lha'i rna ba'i mngon par shes
[\[109a.2\]]pa ston te/_phyag rgya chen por mnyam gzhag ste/_/zhes bya ba ni snga ma dang 'dra'o/_/'dir yang rdzu 'phrul gyi spyan gyi skabs su go rims ji ltar smos pa de dang 'dra ste/_'dir rna ba'i rnam par shes pa mngon sum du bya ba dang /_sgra tsam zhig khyad par yod du zad do/_/des ni zhes bya ba
[\[109a.3\]]ni rna ba'i rnam par shes pas dgos pa gang bsams kyang de shin tu ring po na gnas pa yang thos par 'gyur ro zhes bcom ldan 'das rdo rje 'dzin pas gsungs so/_/da ni phyag rgya chen po zhes bya ba la sogs pas pha rol gyi sems shes pa'i mngon par shes pa ston te/_phyag rgya chen
[\[109a.4\]]por mnyam gzhag ste/_/yid kyi rnam shes bskyed nas kyang /_/zhes bya ba ni yid kyi rnam par shes pa rtse gcig tu bya'o zhes bya ba'i don to/_/sems can gang la des brtags na/_/zhes bya ba ni rtse gcig par bya ba'i yid kyi rnam par shes pa des sems can gang gi sems shes
[\[109a.5\]]par bya bar 'dod pa de la nges brtags na zhes bya ba des mngon sum du byas la nges par brtags par bya'o zhes bya ba'i don to/_/de yi sems ni des shes 'gyur/_/zhes bya ba ni ye shes su nye bar mtshon pa ste/_des de'i sems shes par 'gyur ro zhes bya ba'i don to/_/de yang
[\[109a.6\]]bdag gis lus dang sems kyi gnas skabs kyi nyams ji ltar mthong zhing shes pa las nga'i lus dang sems 'di snyam du sems shing shes pa las na 'di'i lus kyang rnam pa 'di lta bu yin zhing 'di'i sems kyang rnam pa 'di lta bu yin par shes par bya'o zhes pa ste/_'di ni
[\[109a.7\]]re zhig las dang po ba'i pha rol gyi sems shes pa'i thabs yin gyi rnal 'byor pa bsgom pa'i khyad par shin tu goms pa rnams kyi ni pha rol gyi sems kyi dbang las rang gi sems de dang 'dra ba kho nar skye'o/_/de bas na rnal 'byor pa grub pa rnams rang gi sems kyi nyams kyi tshul las
[\[109b\]]
[\[109b.1\]]pha rol gyi sems kyi lung bstan na/_de de bzhin du 'gyur te bsam gtan pa rnams kyi bsam gtan gyi yul ni/_bsam gyis mi khyab pa yin no/_/de lta bas na dgos pa de brjod pa'i phyir pha rol gyi sems shes pa tshad med par bshad de/_'di ni 'di ltar nges par shes par bya dgos so/_/da ni
[\[109b.2\]]phyag rgya chen por zhes bya ba la sogs pas sngon gyi gnas rjes su dran pa'i mngon par shes pa ston te/_phyag rgya chen por mnyam gzhag ste/_/zhes bya ba ni phyag rgya chen po bcings la/_ji skad du bshad pa'i tshul gyis rdo rje phra mo bsgom pa goms par byas la/_bdag gam gzhan
[\[109b.3\]]gyi tshe snga ma'i rnam par shes par 'dod na gnas dben par 'dug ste/_sems rtse gcig tu bzhag la bden pa'i byin gyis brlabs byas te/_bdag rang nyid kyi bsod nams kyi rang bzhin gyi chos bsod nams kyi mtshan nyid can dran tshun chad nas ji snyed byas pa de dag thams
[\[109b.4\]]cad kyi bden pa dang /_sangs rgyas kyi bden pa dang /_chos kyi bden pa dang /_dge 'dun gyi bden pa dang /_bden par smra ba rnams kyi bden pas bdag gam sems can 'di'i tshe rabs 'das pa na skye ba ji ltar myong ba de bzhin du phyin ci ma log par nga'i sems rtse gcig
[\[109b.5\]]tu byas pa 'di la snang bar gyur cig ces de ltar bden pa'i byin gyis brlabs byas la/_bdag gam pha rol gyi gzugs la rnal 'byor pa'i yid kyis brtag par bya'o/_/de ltar brtags na de'i sngon gyi skye ba de da lta 'dir des shes par 'gyur ro zhes pa ni 'das pa'i gzugs te/_
[\[109b.6\]]de ltar gyi dus 'dir shes par 'gyur ro zhes pa'i don to/_/gang gi phyir sngon gyi lus kyis myong ba'i sa bon dang da ltar gyi rnam par shes pa'i rgyud la yod pa de rnal 'byor pa de'i bsgom pa'i stobs kyis dran pa'i sa bon smin par byas pa dang rnal 'byor pa de nyid dam sems can gzhan dag
[\[109b.7\]]gi lus la sngon gyi gzugs snang bar 'gyur te/_bden par smra ba dang 'dra ba'i phyir ro/_/'di ni sngon gyi gnas rjes su dran pa'i mngon par shes pa yin te/_rnal 'byor ma grub pa dang bsam gtan ma thob pa rnams la yang 'byung bar 'gyur ro/_/su zhig gis de skad gsungs she na/_
[\[110a\]]
[\[110a.1\]]bcom ldan 'das phyag na rdo rjes gsungs so zhes pa'o/_/da ni rdzu 'phrul gyi cho ga zhes pa'i mngon par shes pa ston te/_phyag rgya chen po bcings nas kyang /_/zhes bya ba ni snga ma dang 'dra'o/_/rdzu 'phrul gang dang gang 'dod pa/_/zhes bya ba la rdzu 'phrul
[\[110a.2\]]ni 'phel ba ste/_sems kyi 'byor pa'i bdag nyid che ba'i mthu ston pa zhes bya ba'i don to/_/nam mkha' la 'gro ba dang /_mi snang bar gyur pa dang /_gzugs sna tshogs su ston pa dang /_bar du chod pa dang /_'byor pa dang nam mkha' dang thag ring ba rnams su yang myur du 'gro ba dang /_phyi
[\[110a.3\]]rol gyi dngos po sprul cing bsgyur ba ste/_'jim pa la sogs pa las gser la sogs par byed pa dang /_dngos po mi gnas pa'i rnams yun ring mo zhig gi bar du gnas par byin gyis rlob pa la sogs pa ste/_de la sogs pa'i bdag nyid kyi tshe ba ston pa ni rdzu 'phrul lo/_/de
[\[110a.4\]]bas na/_rdzu 'phrul gang dang gang 'dod pa/_/zhes gsungs so/_/gang du 'dod ces rtogs pa la/_/des ni gang na'ang rung bar ni/_/zhes bya ba gsungs te/_rnal 'byor pa de gang du 'dod pa der dngos po de ston to zhes bya ba'i don to/_/ci zhig gis ston zhe na/_ting nge 'dzin gyis
[\[110a.5\]]mthong bar 'gyur/_/zhes bya ba gsungs so/_/'di skad ston te/_sems mnyam par bzhag na ci dang ci bsam pa de dang de'i dngos po de de bzhin du ting nge 'dzin gyi stobs kyis de bzhin du snang bar 'gyur zhing /_gzhan dag gis kyang de bzhin du mthong bar 'gyur te/_ting nge 'dzin la
[\[110a.6\]]sems rtse gcig tu gyur pa'i yid ni yid bzhin gyi nor bu dang 'dra ba'i phyir ro/_/rtse gcig pa'i yid dang ldan pa'i rnal 'byor pas ni gang mi 'dod pa de mi byed cing gang 'dod pa de thams cad bsams pa tsam gyis 'byung bar 'gyur ro/_/ji skad du su zhig gis gsungs she na/_de'i phyir bcom
[\[110a.7\]]ldan 'das byang chub kyi sems chen pos gsungs so zhes bya ba'o/_/da ni rdo rje'i rigs kyi mngon par shes pa'i dngos grub kyi rgyud ston te/_de bzhin gshegs pa'i rigs la phyag rgya bzhi char gyi sbyor ba yod mod kyi 'on kyang /_phyag rgya chen pos mngon par shes pa lnga'i 'bras bu ston la/_
[\[110b\]]
[\[110b.1\]]'dir ni/_khams gsum rnam rgyal mchog tu ni/_/rab mnyam gzhag pas bcings nas kyang /_/zhes bya ba gsungs te/_rtog pa 'di la dam tshig gi phyag rgya gtso bo yin par bshad pa'i phyir ro/_/de yang khams gsum rnam rgyal mchog tu ni/_/hUM zhes bya ba bzhi'i phyag rgya 'jig rten
[\[110b.2\]]gsum las rnam par rgyal ba'i dkyil 'khor chen por gsungs pa ste/_de bcing bar bya'o/_/ci phyag rgya bcings pa tsam gyis mngon par shes pa 'thob bam zhe na/_smras pa ma yin no/_/'o na ji lta bu zhe na/_rab mnyam gzhag pas/_mngon par shes pa lnga 'thob bo zhes
[\[110b.3\]]bya bar sbyar te/_shin tu mnyam par gzhag pas na rab mnyam gzhag pa'o/_/gang gis she na/_de'i phyir cho ga 'dis ni zhes bya ba ston te/_'og nas bshad pas zhes bya ba'i don to/_/su zhig gis 'thob par 'gyur zhe na/_sgrub pa po zhes bya ba gsungs so/_/cho ga de ci lta
[\[110b.4\]]bu zhig ce na/_khros nas zhes bya ba la sogs pas ston te/_khros nas dgos pa thams cad ni/_/zhes bya ba la bsgrub par bya zhes bya ba ni tshig gi lhag ma'o/_/khros nas zhes smos pas ni khro bo'i ting nge 'dzin la snyoms par 'jug pa dang /_yid kyis khro ba mngon sum du bya'o/_
[\[110b.5\]]zhes ston te/_gang gi phyir rigs 'dir khro ba nyid dam tshig yin te/_de bas na cho ga 'di las gzhan gyi dgos pa 'grub par mi 'gyur ro zhes ston to/_/ltag 'og go rims ji bzhin bya/_/zhes bya ba ni khro bo'i ting nge 'dzin gyis byin gyis brlab pa dang /_dbang bskur ba la sogs pa dang /_rdo rje
[\[110b.6\]]phra mo goms par bya ba rnams rim bzhin du bya ba'o/_/'phrul gyi mig la sogs tshul gyis/_/zhes bya ba la rdzu 'phrul gyi mig la sogs pa'i sbyor ba ni sngar bshad pa yin te/_rnal 'byor de'i tshul gyis/_mngon shes kun du skad cig 'gyur/_/zhes bya ba'o/_/de skad su zhig gis
[\[110b.7\]]gsungs she na/_bcom ldan 'das rdo rje sems dpas gsungs zhes pa'o/_/da ni 'gro ba 'dul ba zhes bya ba la sogs pas pad+mo'i rigs kyi mngon par shes pa'i dngos grub kyi rgyud ston te/_'gro ba 'dul ba'i phyag rgya mchog_/rab mnyam gzhag pas bcings nas ni/_/zhes bya
[\[111a\]]
[\[111a.1\]]ba la 'gro ba 'dul ba'i phyag rgya mchog ni bcom ldan 'das 'jig rten dbang phyug gi gzugs thams cad yang dag par ston pa'i ting nge 'dzin to/_/rang gi lha'i rnal 'byor du byas pa 'ba' zhig tu ma zad kyis/_rab mnyam gzhag ces bya ba ste shin tu mnyam par gzhag
[\[111a.2\]]par bya ba'o/_/bcings nas ni zhes bya ba ni byin gyis brlabs pa la sogs pa'i rim gyis so/_/ji ltar zhe na/_cho ga 'dis ni sgrub pa pos/_/zhes bya ba'o/_/ci zhig 'thob ce na/_mngon par shes pa lnga 'thob bo/_/zhes bya ba gsungs so/_/ltag 'og go rims ji bzhin du/_/zhes
[\[111a.3\]]bya ba ni rdo rje phra mo bsgoms pa las byung ba'i rim gyis so/_/'dir phyag rgya chen po bstan mod kyi 'on kyang de gtso bo ma yin par shes par bya ste/_gzhan du na chos kyi phyag rgya nyid gtso bo yin la de bas na de ni/_cho ga bzhin du 'dod pa chags/_/zhes bya bas ston te/_cho ga bzhin du zhes bya ba ni
[\[111a.4\]]byin gyis brlabs pa dang dbang bskur ba la sogs pa'i rim gyis so/_/'dod pa ni sems can smin pa dang grol ba'i 'dod chags te/_des chags pas na 'dod pas chags pa'o/_/'phrul gyi mig la sogs tshul gyis/_/zhes bya ba ni de ltar sngar bshad pa'i tshul gyis so/_/mngon
[\[111a.5\]]shes thams cad 'thob par 'gyur/_/zhes bya ba ni mngon par shes pa lnga zhes bya ba'i don to/_/de ltar mngon par shes pa thams cad 'thob par 'gyur zhes su zhig gis gsungs she na/_bcom ldan 'das 'jig rten dbang pos gsungs so zhes pa'o/_/'dir chos kyi phyag rgya'i 'bras bu ni ma
[\[111a.6\]]bstan te/_gang gi phyir 'dir 'dod chags chos su bstan pa'i phyir ro/_/da ni/_don kun grub pa'i phyag rgya ni/_/zhes bya ba la sogs pas nor bu'i rigs kyi mngon par shes pa'i dngos grub kyi rgyud ston te/_don kun grub pa'i phyag rgya ni bcom ldan 'das nam mkha'i snying po'i phyag rgya
[\[111a.7\]]chen po bcings pa'o/_/phyag rgya bcings pa 'ba' zhig gis 'grub par 'gyur ba ma yin gyis ting nge 'dzin yang dgos so zhes bstan pa'i phyir rab mnyam gzhag pas zhes gsungs so/_/ji ltar 'thob ce na/_cho ga 'dis ni zhes bya ba gsungs te 'og nas 'byung ba'i cho ga 'dis so/_/_
[\[111b\]]
[\[111b.1\]]su zhig gis 'thob par 'gyur zhe na/_sgrub pa pos zhes bya ba gsungs so/_/ci zhig 'thob par 'gyur zhe na/_mngon par shes pa lnga 'thob po/_/zhes bya ba gsungs so/_/'dir yang nam mkha'i snying po'i phyag rgya chen po zhes bstan mod kyi 'on kyang 'di gtso bo ma yin te/_sangs rgyas rnams
[\[111b.2\]]la mchod byas na/_/zhes bya ba 'dis ni las kyi phyag rgya gtso bo yin par ston te/_gang gi phyir sangs rgyas mchod pa la ni gtso bor las kyi phyag rgya'i bya ba yin pa'i phyir ro/_/ltag 'og go rims de bzhin du/_/zhes bya ba la/_go rims ni byin gyis brlab pa dang dbang bskur ba la sogs
[\[111b.3\]]pa ste/_byin gyis brlab pa la sogs pa byas nas de bzhin du zhes bya ba sngar bshad pa'i 'phrul gyi mig la sogs pa'i rnal 'byor gyi tshul gyis so/_/des cir 'gyur zhe na/_mngon shes lnga ni nges 'thob po/_/zhes bya ba gsungs te/_/chos 'dis mngon par shes pa lnga 'thob
[\[111b.4\]]par 'gyur ro zhes pa'o/_/su zhig gis de skad gsungs she na/_bcom ldan 'das nam mkha'i snying pos gsungs so zhes bya bas ston to/_/da ni rigs thams cad ces bya ba la sogs pas rab tu byed pa'i don gyis mjug sdud pa ston pa yin te/_rigs thams cad kyi mngon
[\[111b.5\]]par shes pa yin pas na rigs thams cad kyi mngon par shes pa'o/_/de nyid ye shes yin pas na rigs thams cad kyi mngon par shes pa'i ye shes so/_/de phyag rgya gang dag gis 'thob par 'gyur ba de ni mngon par shes pa'i ye shes kyi phyag rgya'o/_/de shes par bya ba'i mngon par
[\[111b.6\]]shes pa'i ye shes kyi phyag rgya'i cho ga rgyas pa'i rgyud ni de thob par bya ba'i thabs kyi gzhung zhes bya ba'i don to/_/da ni de nas zhes bya ba la sogs pas bden pa gsungs pas mngon par 'dod pa'i don grub par 'gyur ba gang yin pa de bstan par bya ba'i don to/_/de las kyang dang por
[\[111b.7\]]bden pa zhes bya ba la sogs pas de bzhin gshegs pa'i phyag rgya chen po'i bden pa grub pa'i gzhung ston te/_bden pa ni gzhan du mi 'gyur ba nyid do/_/bden pa 'di la rjes su 'jug pa'i tshig gang yin pa de ni bden pa'i rjes su 'jug pa'i tshig go/_/ni zhes bya ba'i sgra ni nges
[\[112a\]]
[\[112a.1\]]par bzung ba ste de nyid kyis mna'i bya ba bya'i gzhan du ni ma yin no/_/mna' de yang dgos pa chen po'i phyir mna' 'dor ba yin te/_bdag gis sangs rgyas bcom ldan 'das kyi dkyil 'khor la reg pas gal te bdag 'di las 'das na sangs rgyas bcom ldan 'das
[\[112a.2\]]rnams bdag gis bslus par gyur cig ces pa la sogs pa de bzhin gshegs pa rnams la dmod btsugs pa'i mna' bor nas bden pa chen po bsrungs na'o/_/cir 'gyur zhe na/_myur du sangs rgyas nyid 'thob bo/_/zhes bya ba gsungs te/_myur du zhes bya ba ni mgyogs par zhes bya ba'i don to/_/_
[\[112a.3\]]de ltar su zhig gis gsungs she na/_sangs rgyas bcom ldan 'das kyis gsungs so zhes bya bar ston to/_/da ni de bzhin gshegs pa'i zhes bya ba la sogs pas de bzhin gshegs pa'i rigs kyi bden pa'i dngos grub kyi gzhung ston te/_dam tshig ces bya ba ni 'da' bar mi bya ba'i
[\[112a.4\]]don la bya'o/_/dam tshig de la mna' bor ba ni 'dod pa'i lha la dmod btsugs pa dang 'brel ba'i don la 'da' bar mi bya ba'i tshig la ni mna' zhes bya ba ste/_bya ba 'ga' zhig la bla ma nye bar gnas pa'i thad du de bzhin gshegs pa'i rigs dang 'brel pa'i mna'i bya ba byed pa ste/_gal te ngas 'di lta
[\[112a.5\]]bu'i bya ba ma byas sam 'di las 'gal ba zhig byas par gyur na/_bcom ldan 'das rdo rje sems dpa' 'am rdo rje bdag gi snying ga 'di nas 'phang bar gyur cig ces de bzhin gshegs pa'i rigs la dmod btsugs la mna' bor nas kyang srog la bab kyang rdo rje'i bden pa bsrung bar bya'o/_/_
[\[112a.6\]]des cir 'gyur zhe na/_dngos grub mchog ni 'thob par 'gyur/_/zhes bya ba gsungs so/_/de skad su zhig gis gsungs she na/_bcom ldan 'das rdo rje 'dzin pas gsungs so zhes pa'o/_/da ni ci ste dngos grub ces bya ba la sogs pas rdo rje rigs kyi sgo nas bden pa'i dngos grub kyi
[\[112a.7\]]rgyud ston te/_rdo rje 'dzin ni 'jig rten gsum gyi 'khor lo las ston pa ste/_lag pa gnyis bla 'og tu gcig la gcig rgyab sprad de/_mthe bo dang mthe'u chung gnyis gcig gis gcig bzung ba'i rdo rje 'dzin pa 'dis mna' 'dor zhing rdo rje rigs la dmod btsugs pa byas la/_
[\[112b\]]
[\[112b.1\]]dgos pa chen po nye bar gnas pa zhig byung ba la rdo rje 'dzin pa'i phyag rgya bcings nas gal te ngas 'di las 'gal bar byas na/_bcom ldan 'das phyag na rdo rje bslus par gyur cig ces bya ba la sogs pa'o/_/de lta bu'i 'da' bar dka' ba'i mna' sngags pas bor nas/_bden
[\[112b.2\]]pa 'di ni bsrung bar bya ba ste 'da' bar mi bya'o zhes bya ba'i don to/_/da ni ci ste zhes bya ba la sogs pas pad+mo'i rigs kyi sgo nas bden pa'i dngos grub kyi rgyud ston te/_dam pa'i chos la mna' 'dor zhing /_/zhes bya ba la dam pa rnams kyi chos yin pas na dam pa'i chos te/_dam pa ni sangs
[\[112b.3\]]rgyas bcom ldan 'das dang /_byang chub sems dpa' dang /_rang sangs rgyas dang /_nyan thos rnams te/_dam pa de rnams kyi chos yin pas na dam pa'i chos so/_/de dang ldan pa'i mna' yin pas na dam pa'i chos la mna' 'dor ba ste/_dgos pa chen po'i dus 'ga' zhig tu de bya ste/_
[\[112b.4\]]gal te ngas 'di las 'das pa zhig byas na bdag dam pa'i chos dang mi ldan pa'am/_dam pa'i chos spangs pa'am/_dam pa'i chos rnam par 'jig pa la sogs pa byed par shog cig pa'o/_/de ltar pad+mo'i rigs chen po la mna'i mchog 'di lta bu byas nas pad+mo'i rigs zlos pa
[\[112b.5\]]rnams kyis bden pa'i mtshan nyid dam tshig la sogs pa bsrung bar bya'o/_/da ni 'di las zhes bya ba la sogs pas nor bu'i rigs kyi sgo nas bden pa'i dngos grub kyi rgyud ston te/_sangs rgyas mchod pa ni yid kyis mchod pa dang /_me tog la sogs pa phyi'i mchod pa dang
[\[112b.6\]]ldan pa'o/_/de dang 'brel ba'i mna' 'dor bar bya ba ni dgos pa chen po zhig gi dus su gal te bdag gis 'di ltar ma byas sam/_'das par gyur na sangs rgyas kyi mchod pa rnam par 'jig pa'am/_yongs su spong bar shog cig_/gal te de las 'das na bdag tshe rabs
[\[112b.7\]]thams cad du dbul por gyur cig ces bya ba la sogs pa nor bu'i rigs su gtogs pa'i mna' 'da' bar dka' ba 'di lta bu dor bar bya'o/_/de nas ci zhig bya zhe na/_bden pa'i mchog 'di bsrungs na ni/_/zhes bya ba gsungs so/_/de nas cir 'gyur zhe na/_dbang
[\[113a\]]
[\[113a.1\]]bskur ba ni 'thob par 'gyur/_/zhes gsungs so/_/de skad su zhig gi gsungs she na/_bcom ldan 'das sangs rgyas mchod pas gsungs so zhes bya ba ste/_rdo rje las kyis gsungs so zhes bya ba'i don to/_/rigs thams cad ces bya ba la sogs pas ni rab tu
[\[113a.2\]]byed pa'i don gyi mjug sdud pa yin te/_rab tu byed pa 'di yang sgrub pa po 'ga' zhig la gal te dgos pa chen po 'ga' zhig yod na/_mna' gang las bor ba des de'i dam tshig bsrungs na 'grub par 'gyur ro/_/lung sbyin par bya ba dang /_bzlas brjod byed pa thams cad la
[\[113a.3\]]spyir nam dkyil 'khor du 'jug pa'i dus dang gsang zhing sba ba'i man ngag sbyin pa'i dus su mna' bsgags pa de yang de dag gis bsrung bar bya ba yin no/_/da ni sa ma ya s+t+waM zhes bya ba la sogs pas dam tshig gi de kho na nyid kyi dngos grub kyi rgyud ston to/_/de la dang por ni de bzhin gshegs
[\[113a.4\]]pa rnams kyi dam tshig gi de kho na nyid kyi dngos grub kyi rgyud ston te/_sa ma ya s+t+waM zhes bya ba ni sems dpa' rdo rje ma'i dam tshig gi phyag rgya bcing ba'i snying po la ni sa ma ya s+t+waM zhes bya ba'i sgrar gsungs pa yin te/_gang gi phyir 'di'i don gang yin pa de ni rgyud thams cad kyi snying po yin te/_zla
[\[113a.5\]]ba dang rdo rje bsod nams dang ye shes kyi tshogs su gyur pa'i rang bzhin de las rgyud thams cad kyi don rim gyis rdzogs par 'gyur ro/_/de bas na de skul bar byed pa'i snying po la dam tshig gi de kho na nyid ces bya'o/_/de gang du brjod par bya zhe na/_phyag rgya kun dang rigs rnams la'ang /_/zhes bya
[\[113a.6\]]ba gsungs te/_ci'i phyir zhe na/_gang gi phyir de brjod la/_sems dpa' rdo rje ma'i phyag rgya bcings na bdag nyid kyis bcings pa 'grub par 'gyur te/_phyag rgya thams cad ma bsgrubs kyang 'grub par 'gyur te/_nyid kyis zhes bya ba ni sngags pas so/_/bcings nas brtan par
[\[113a.7\]]'gyur zhes bya ba ni phyag rgya 'grub cing rang gi bya ba byed pa ste/_rigs bzhir gtogs pa'i phyag rgya thams cad do/_/ma bsgrubs par zhes bya ba ni dam tshig gi snying po brjod pa med kyang ngo /_/nam 'grub ce na/_de'i 'og tu zhes bya ba gsungs so/_/gang gi 'og tu zhe na/_dam tshig gi
[\[113b\]]
[\[113b.1\]]phyag rgya bcings pa'i'o/_/de skad su zhig gis gsungs she na/_bcom ldan 'das dam tshig chen po'i de kho na nyid kyis gsungs so zhes pa ste/_bcom ldan 'das rnam par snang mdzad ces bya ba'i don to/_/da ni su ra ta zhes bya ba la sogs pas de bzhin gshegs pa'i rigs kyi
[\[113b.2\]]dam tshig gi de kho na nyid kyi dngos grub kyi rgyud ston to/_/su ra ta s+t+waM zhes bya ba brjod na cir 'gyur zhe na/_ma bsgrubs par yang phyag rgya kun/_/nyid kyis bcings nas 'grub par 'gyur/_/zhes bya ba gsungs so/_/ci'i phyir 'grub par 'gyur zhe na/_gang gi phyir su ra ta zhes bya ba 'di ni
[\[113b.3\]]bcom ldan 'das rdo rje sems dpa'i de kho na nyid bskul ba yin te/_su ra ta zhes bya ba ni rab tu dga' ba ste/_shin tu dag pa yin pas rab tu dga' ba'o/_/de yang sems can gyi khams ma lus pa 'khor ba'i mtha' ji srid kyi bar du bdag gis bzung nas spyod par mdzad pa'i don te/_
[\[113b.4\]]des rab tu dga' ba ni gzugs la sogs pa'i yul yongs su ma gtong bar spyod pa'i phyir ro/_/de yang /_gzugs sogs 'dod pa'i bde bas dgyes pa'i thugs/_/zhes bya ba la sogs pa ji skad gsungs pa lta bu'o/_/de lta bas na 'di ni 'di'i de kho na nyid yin pas rdo rje
[\[113b.5\]]sems dpa' la sogs pa'i phyag rgya bcings ba'i dus na de la bskul na ma bsgrubs par yang phyag rgya thams cad slob dpon bdag nyid dam slob mas bcings pa tsam gyis 'grub par 'gyur ro/_/de skad su zhig gis gsungs she na/_bcom ldan 'das dam tshig chen po'i de kho na nyid
[\[113b.6\]]kyis gsungs so zhes pa ste/_rdo rje sems dpa' zhes bya ba'i don to/_/da ni hUM zhes bya ba la sogs pas rdo rje rigs kyi dam tshig gi de kho na nyid kyi gzhung ston te/_mdor bsdu na ni hUM zhes bya ba gcig tsam gyis phyag rgya thams cad bsgrub po/_/rgyas par ni hUM zhes bya ba bzhi'i
[\[113b.7\]]sngags kyis phyag rgya thams cad bsgrub po/_/tsam gyis zhes bya ba smos pas ni hUM zhes bya ba gsum dkar ba'o/_/de bas na hUM zhes bya ba gcig po de nyid brjod la bdag nyid kyis dam tshig gi phyag rgya bcing zhing gzhan yang 'ching du gzhug go/_/'dir ni rdo rje rigs kyi dam tshig gi
[\[114a\]]
[\[114a.1\]]khro bo yin pas na de'i de kho na nyid hUM zhes bya ba brjod par bya ba ste/_de las de'i nang na gnas pa'i khro bo rnams shes par 'gyur te/_de lta bas na 'di la de'i de kho na nyid ces bya'o/_/da ni sarba shud+d+ha zhes bya ba la sogs pas pad+ma'i rigs kyi dam tshig gi de kho na
[\[114a.2\]]nyid kyi dngos grub kyi gzhung ston te/_pad+mo'i rigs la yang dam tshig gi phyag rgya bcing ba'i tshe na/_bdag gam yang na gzhan yang rung pad+mo'i rigs zlos pas sarba shud+d+ha zhes bya ba'i de kho na nyid 'di brjod la/_de nas gdod dam tshig gi phyag rgya bcing ba'i snying po brjod cing dam tshig
[\[114a.3\]]gi phyag rgya bcing ba dang 'ching du gzhug par bya'o/_/de nas phyag rgya lhag ma rnams gdod bcing bar bya'o/_/des cir 'gyur zhe na/_bud med chags la sogs ldan la/_/thams cad du ni grol mi 'gyur/_/zhes bya ba gsungs te/_'dir bud med ces bya ba ni dam tshig gi phyag
[\[114a.4\]]rgya la bya bar dgongs te de dang sbyor ba 'di ni bcing ba'o/_/de thog mar byas pa'i sbyor ba gang yin pa de ni/_bud med sbyor la sogs ldan la/_/zhes bya ste/_sbyor ba des phyag rgya lhag ma rnams chings shig ces bya ba'i don to/_/des cir 'gyur zhe na/_thams cad du ni grol mi 'gyur/_/_
[\[114a.5\]]zhes bya ba gsungs so/_/'di skad ston te/_de kho na nyid bskul ba sngon du 'gro bas bcings na phyag rgya thams cad dgos pa ma zin gyi bar du lhod par mi 'gyur ro zhes bya ba'i don to/_/da ni oM zhes bya ba la sogs pas nor bu'i rigs kyi dam tshig gi de kho na nyid kyi dngos grub kyi
[\[114a.6\]]gzhung ston te/_de yang oM zhes bya ba ni dam tshig gi phyag rgya bcings pa'i snying po las 'byung ba nyid yin no/_/de bas na dam tshig gi de kho na nyid yin pas oM zhes bya bas mdor bsdu na/_phyag rgya thams cad 'grub 'gyur te/_/zhes bya ba ste/_mdor bsdu ba zhes bya ba ni mdor
[\[114a.7\]]bya'o/_/de kho na nyid bskul bas dam tshig gi phyag rgya 'grub pa 'ba' zhig tu ma zad kyi/_'jig rten thams cad kyi mchod pa'i mchog tu yang bsngags pa des 'grub par 'gyur ba'o/_/sngags pa des mchod pa 'grub pa nyid tshor yang ma zad kyi rang 'byung nyid la zhes bya
[\[114b\]]
[\[114b.1\]]ba ste/_sangs rgyas kyi mchod pa yang 'grub par 'gyur ro zhes bya ba'i don to/_/mchod pa zhes smos pas ni 'di gnyi ga la sbyar bar bya'o/_/rigs thams cad ces bya ba la sogs pa la rigs thams cad ni de bzhin gshegs pa'i rigs la sogs pa'o/_/de rnams kyi dam
[\[114b.2\]]tshig yin pas na/_rigs thams cad kyi dam tshig ste/_dam tshig ces smos pas ni tha tshig la bzhag pa'i gzhung lugs bzung ste/_sangs rgyas dang byang chub sems dpa' de rnams kyi phyag rgya bcing bar 'dod na/_dang po kho nar snying po 'di brjod la phyag rgya 'di dag bcing bar
[\[114b.3\]]bya'o zhes gsungs pa gang yin pa 'di ni dam tshig go/_/'di nyid ni dkyil 'khor ba de dang de dag dam tshig gi de kho na nyid ces gsungs pa yin no/_/dam tshig gi de kho na nyid 'dis kyang phyag rgya thams cad 'grub par byed pa yin la de yang rnam pa du ma yod pa yin pas na cho ga
[\[114b.4\]]rgyas pa'i sgrar gsungs te/_dngos grub kyi don gyi phyag rgya yin pas na dngos grub kyi phyag rgya'o/_/de'i cho ga rgyas pa ni de'i rnam par rgyas pa ste de ston pa'i gzhung rgyas pa yin pas na cho ga rgyas pa'i rgyud do/_/'das ma thag pa'i dam tshig gi phyag rgya dang de'i snying po ni de kho na nyid ces gsungs
[\[114b.5\]]shing de kho na nyid des kyang rang rang gi rigs su rang rang gi phyag rgya'i de kho na nyid 'grub par gsungs pa yin no/_/da ni de nas byang chub sems dpa' chen po phyag na rdo rje zhes bya ba la sogs pas phyag rgya rnams kyis gang 'dod pa 'grub pa'i phyag rgya de ston te de bzhin gshegs pa thams cad ces
[\[114b.6\]]smos pas ni 'dir dkyil 'khor ba'i sangs rgyas dang byang chub sems dpa' thams cad gzung ngo /_/de rnams 'grub par bya ba'i phyir dang /_sbyor ba de la gnas pa'i rnal 'byor ba rnams 'grub par bya ba'i phyir ro/_/phyag rgya rnams kyi gzhung yin pas na de bzhin gshegs pa thams
[\[114b.7\]]cad kyi dngos grub kyi phyag rgya'i rgyud do/_/de las kyang dang po kho nar de bzhin gshegs pa'i dngos grub kyi rgyud ston te/_de bzhin gshegs pa'i phyag rgya sgom par byed pa las dngos grub 'byung ba ni mthong ba dang ma mthong ba'o/_/de la mthong ba ni tshe dang ye shes skye ba la sogs pa
[\[115a\]]
[\[115a.1\]]pa'o/_/ma mthong ba ni dbang po yongs su smin pa'i khyad par gyis 'tshang rgya ba la thug gi bar gyi yon tan ji snyed yod pa rnams bslu'o/_/de bzhin gshegs pa dran byed cing /_/zhes bya ba ni bdag nyid kyi lus la sangs rgyas rjes su dran par bya ba'o/_/sangs
[\[115a.2\]]rgyas phyag rgya bcings nas ni/_/zhes bya ba ni sems so sor rtogs pa la sogs pa'i rim gyis sangs rgyas kyi phyag rgya chen por bskyed pa'o/_/bsgrubs na myur du 'grub par 'gyur/_/zhes bya ba ni tshe dang ye shes la sogs pa gang cung zad bsgrub pa de dag thams cad myur du 'grub
[\[115a.3\]]par 'gyur ba'o/_/'di dag bsgrub pa 'ba' zhig tu ma zad kyi/_/sangs rgyas byang chub brtan pa yang /_/zhes bya ba ste/_brtan pa zhes smos pa ni phyir mi ldog pa la bya ste/_gang gi phyir byang chub sems dpa' kha cig gis sangs rgyas kyi gzugs kyi sku grub nas thams cad mkhyen par
[\[115a.4\]]ma red du zin kyang sangs rgyas kyi mdzad pa cung zad byas nas slar yang dngos grub zad pa dang /_byang chub sems dpa' nyid du gnas pa dag kyang srid pas na de la ltos te brtan pa zhes gsungs pa yin no/_/da ni rdo rje sems dpa' zhes bya ba la sogs pas de bzhin gshegs pa'i rigs
[\[115a.5\]]kyi phyag rgya'i rigs kyi dngos grub kyi rgyud ston te/_rdo rje sems dpa'i phyag rgya che/_/bcings zhes bya ba ni byin gyis brlabs pa la sogs pa'i rim gyis so/_/ni zhes bya ba ni nges par bzung ba ste/_bcing bar bya ba nyid yin gyi bcing bar mi bya ba ni ma yin no zhes bya ba'i don to/_/mdun du
[\[115a.6\]]yang rdo rje sems dpa' zhes bya ba ni mdun te mig sngar yang rdo rje sems dpa' gnyis pa bsgom pa'o/_/bsgoms na zhes bya ba ni phyag rgya chen po yongs su rdzogs par bsgom zhing yang dang yang du goms pa mngon sum du byed pa'o/_/shin tu myur bar dngos grub 'gyur/_/zhes bya ba ni sngags
[\[115a.7\]]pa de rab tu myur ba 'grub par 'gyur ro zhes bya ba'i don te/_ting nge 'dzin la shin tu goms par byas pa'i phyir ro/_/da ni de la zhes bya ba la sogs pas rdo rje rigs kyi phyag rgya'i dngos grub kyi rgyud ston te/_dam tshig gi ni mchog bcings la/_/zhes bya ba la/_dam tshig gi mchog ni 'jig
[\[115b\]]
[\[115b.1\]]rten gsum las rnam par rgyal ba'i dam tshig gi phyag rgya hUM zhes bya ba bzhi bzung ste/_'dir khro bo ti rin+ti ri'i dam tshig gi phyag rgya yin du zin kyang /_da ni dam tshig gi phyag rgya bcing ba'i dus su dgos pa yin te/_'di ni sgrub pa'i dus na shin tu yang dgos pa yin te phyag rgya thams cad kyi
[\[115b.2\]]gtso bo yin pa'i phyir ro/_/de lta bas na de bcing bar bya'o/_/gang gis she na phyag rgya chen pos so/_/de bas na rdo rje sems dpa'i ting nge 'dzin gyis zhes bya ba gsungs te/_'dir rdo rje sems dpa'i ni rdo rje hUM mdzad nyid yin par blta bar bya ste/_de dang tha mi dad pa'i phyir ro/_/de yang lha
[\[115b.3\]]thams cad khro bo'i gzugs su bstan pa yin yang mi bskyod pa'i ngo bo nyid yin pa'i phyir ro/_/rdo rje sems dpa' bsgoms na ni/_/zhes bya ba ni mdun du 'jig rten gsum las rnam par rgyal ba'i phyag rgya chen po gnyis bsgom pa yin par mngon no/_/de nyid kyis ni/_nyi rim du ni dngos
[\[115b.4\]]grub 'thob/_/ces gsungs pa yin te/_/bsgom pa shin tu rdzogs pa'i phyir ro/_/nyi rim zhes bya ba ni kha cig gis rnal 'byor gnyis bsgoms te/_gang yang rung ba zhig bsgrubs pa dang /_rnal 'byor gnyis bsgoms pa des 'bras bu nyi rim 'thob par 'gyur te/_gal te nyi
[\[115b.5\]]rim ma yin pa bsgoms pas tshe lo stong gi dngos grub kyi 'bras bur 'gyur ba zhig na nyi rim bsgoms pa de la lo nyis stong du 'gyur ba la sogs pa lta bu yin par shes par bya'o/_/da ni de las zhes bya ba la sogs pas pad+mo'i rigs kyi dngos grub kyi phyag rgya'i rgyud ston te/_chos kyi phyag
[\[115b.6\]]rgya bcings nas kyang /_/zhes bya ba la chos kyi phyag rgya ni yi ge'i rang bzhin zla ba'i dkyil 'khor la dgod pa ste/_de bcings zhes bya ba ni de rang gi snying gar zla ba'i dkyil 'khor la bsams pa'o/_/de yang phyag rgya chen po med par mi 'byung bas 'jig rten dbang po'i ting nge 'dzin gyis
[\[115b.7\]]zhes bya ba gsungs te 'jig rten dbang phyug gi phyag rgya chings shig ces bya ba'i don to/_/'jig rten mgon po bsgoms na ni/_/nyi rim du ni dngos grub 'gyur/_/zhes bya ba ni snga ma bzhin du shes par bya'o/_/da ni de la zhes bya ba la sogs pa nor bu'i rigs kyi dngos grub kyi phyag
[\[116a\]]
[\[116a.1\]]rgya'i rgyud ston te/_las kyi phyag rgya bcings nas kyang /_/zhes bya ba ni las kyi phyag rgya bcing bar bya'o/_/ting nge 'dzin gang gis bya ba mi shes pas de'i phyir rdo rje snying po'i ting nge 'dzin gyis zhes bya ba gsungs te/_de la 'dir rdo rje snying po'i las kyi phyag rgya ni
[\[116a.2\]]rdo rje khu tshur gnyis dpral bar bzhag pa nyid yin par shes par bya'o/_/rdo rje snying po bsgoms na ni/_/zhes bya ba ni snga ma bzhin du shes par bya'o/_/rigs thams cad kyi dngos grub kyi cho ga rgyas pa'i rgyud do zhes bya ba ni/_rigs re re zhing yang phyag rgya rnam pa bzhi bzhir
[\[116a.3\]]smos pa las/_rigs re re la phyag rgya re re gtso bo yin par bstan pa'i phyir ji skad gsungs pa'i dngos grub rnams ston pas na rigs thams cad kyi cho ga rgyas pa'i rgyud gsungs pa yin no/_/de'i rjes la nyi rim zhes bya ba la sogs pa smos pas ni phyag rgya chen po la sogs pa
[\[116a.4\]]phyag rgya re re bsgoms pas rigs re rer 'grub par gsungs pa yin no/_/da ni de nas zhes bya ba la sogs pas phyag rgya rnam pa bzhi char yang rigs re re zhing phyag rgya'i cho ga ji lta ba bzhin du bsgoms pas 'grub par 'gyur ba ston te/_de bzhin gshegs pa thams cad du gtogs
[\[116a.5\]]pa'i dngos grub thams cad dang /_phyag rgya bzhi'i dngos grub gang yin pa de ston pa'i gzhung yin pas na de bzhin gshegs pa thams cad kyi dngos grub bsgrub pa'i rgyud do/_/'di gsungs so zhes bya ba ni rgyud de ston par mdzad do zhes bya ba'i don to/_/de la dang por phyag rgya thams cad
[\[116a.6\]]ces bya ba la sogs pas de bzhin gshegs pa'i phyag rgya chen po bsgoms pas phyag rgya thams cad kyi dgos pa thams cad 'grub par 'gyur ba de ston te/_phyag rgya thams cad bcings nas ni/_/zhes bya ba la phyag rgya thams cad ni phyag rgya chen po la sogs pa rnam pa bzhi'o/_/bdag
[\[116a.7\]]nyid dang ni mdun du yang /_/sangs rgyas rjes su dran pa bsgom/_/zhes bya ba la sangs rgyas rjes su dran pa sems so sor rtogs pa la sogs pa'i rim gyis sangs rgyas kyi phyag rgyar bskyed la rang gi lus sangs rgyas kyi skur bsgom pa ni bdag nyid sangs rgyas rjes su dran pa bsgom par
[\[116b\]]
[\[116b.1\]]byed pa yin no/_/de brtan par byas la mdun du yang rnam pa de lta bu'i gzugs dmigs shing bsgoms na sangs rgyas rjes su dran pa mdun du bsgom pa yin no/_/de ltar sangs rgyas rjes su dran pa bsgoms par gyur na phyag rgya chen po dang ldan pa'i phyag rgya bzhi char yang bcings pa tsam
[\[116b.2\]]gyis 'grub par ston te/_rnam pa de bzhi re re zhing yang 'grub par 'gyur ba yin la de la yang de ma thag tu 'grub pa ni phyag rgya bzhi'i rnal 'byor rtse gcig tu byas pa'i mthu yin pa'i phyir ro/_/de skad su zhig gis gsungs she na/_sangs rgyas bcom ldan 'das kyis gsungs so
[\[116b.3\]]zhes bya ba'o/_/da ni rdo rje bzlas pa zhes bya ba la sogs pas de bzhin gshegs pa'i rigs la sogs pa'i dngos grub thams cad sgrub pa'i rgyud ston to/_/snying po bzlas pa ni ji ltar bya zhe na/_rdo rje bzlas pa'i tshul gyis na/_/zhes bya ba gsungs so/_/'dod pa bdag ces
[\[116b.4\]]bsgoms nas kyang /_/phyag rgya thams cad bsgrubs nas ni/_/zhes bya ba la bsgrubs nas ni zhes bya ba'i bsgrub par bya ba de gang yin zhe na/_phyag rgya thams cad ces bya ba'o/_/phyag rgya thams cad ji ltar 'grub par 'gyur zhe na/_'dod pa bdag ces bsgoms nas kyang /_/zhes gsungs
[\[116b.5\]]te/_gang gi phyir bcom ldan 'das phyag na rdo rje de la phyag rgya thams cad rag las pas na 'di skad ces bya ste/_de bas na de'i gzugs su bsgom pa'i rnal 'byor pas phyag rgya thams cad kyi dngos grub thams cad bsgrub par 'gyur ro/_/de ltar bshad ma thag pa'i bzlas brjod dang /_
[\[116b.6\]]rdo rje sems dpar bsgom pa de nyid kyis/_/dngos grub kun gyi mchog bsgrub bo/_/zhes bya ba yin te/_dngos grub thams cad kyi mchog ste/_dngos grub kyi rgyud yin no zhes bya ba gsungs pa yin no/_/de skad su zhig gis gsungs she na/_bcom ldan 'das rdo rje sems
[\[116b.7\]]dpas gsungs so zhes bya ba ston to/_/da ni bdag nyid kyis ni zhes bya ba la sogs pas rdo rje rigs kyi dngos grub thams cad bsgrub pa'i rgyud ston te/_bdag nyid kyis ni rdo rje dbyibs/_/zhes bya ba ni phyag rgya bcing ba'i dus nyid na bdag nyid rdo rje'i gzugs su bsgom pa'o/_/_
[\[117a\]]
[\[117a.1\]]ji ltar zhe na/_rab mnyam gzhag pas sgom byed cing /_/zhes bya ba gsungs te/_shin tu mnyam par gzhag pas na rab mnyam gzhag pa yid gzhan du ma gyur pas zhes bya ba'i don to/_/de nas phyag rgya thams cad bcing bar bya'o/_/des cir 'gyur zhe na/_
[\[117a.2\]]de ma thag tu 'grub par 'gyur/_/zhes gsungs so/_/de skad du su zhig gis gsungs she na/_bcom ldan 'das de bzhin gshegs pa thams cad kyi rdo rjes gsungs so zhes bya ba ste/_phyag na rdo rjes zhes bya ba'i don to/_/da ni bdag nyid kyis ni zhes bya ba la sogs pas
[\[117a.3\]]pad+mo'i rigs kyi dngos grub kyi rgyud ston te/_bdag nyid kyis ni bdag nyid nyid/_/pad+mo'i dbyibs su bsgoms na ni/_/zhes bya ba ni pad+mo'i rigs su gtogs pa'i phyag rgya 'ching ba'i dus su thog ma nyid du rang gi lha'i rnal 'byor pas bdag nyid pad+mo'i dbyibs su dang por
[\[117a.4\]]bsgoms la de nas phyag rgya thams cad bcing bar bya'o/_/des cir 'gyur zhe na/_de'i phyir/_thams cad shes pa'i ngo bo yi/_/pad+mo'i rigs chen grub par bshad/_/ces bya ba gsungs te/_thams cad shes pa'i ngo bo ni/_kun shes pa'i rang bzhin no/_/'di skad ston te/_mngon par
[\[117a.5\]]shes pa'am smon nas shes pa'am/_sa la sogs pa gang yang rung ba de dag thams cad 'grub par 'gyur ro zhes pa'o/_/de su zhig gis gsungs she na/_bcom ldan 'das kun du spyan ras gzigs kyi dbang pos gsungs so zhes pa'o/_/da ni nor bu rin chen zhes bya ba la
[\[117a.6\]]sogs pas nor bu'i rigs kyi dngos grub thams cad kyi bsgrub pa'i gzhung ston te/_nor bu rin chen 'od zer 'bar/_/bdag nyid kyis ni bsgoms na ni/_/zhes bya ba ji lta bur bsgom zhe na/_nor bu rin chen 'od zer 'bar/_/zhes bya ba ste 'od zer gyi phreng ba can zhes bya ba'i don to/_/_
[\[117a.7\]]su zhig ce na/_bdag nyid rin po cher bsgoms pa'o/_/bsgoms na ni zhes bya ba ni lhag par mos par bya ba ste/_de nas phyag rgya thams cad bcing bar bya'o/_/de nas cir 'gyur zhe na/_mchod pa kun gyi rang bzhin grub/_/ces bya ba gsungs te/_mchod pa thams cad kyi ngo bo nyid
[\[117b\]]
[\[117b.1\]]grub po zhes bya ba'i don to/_/dngos grub 'di gang du bsgrub ce na/_nor bu chen po'i rigs bshad pa'i/_/zhes bya ba gsungs so/_/de skad su zhig gis gsungs she na/_de'i phyir bcom ldan 'das nam mkha'i snying pos gsungs so zhes bya bas ston to/_/de yang gang gi phyir bdag
[\[117b.2\]]nyid yid bzhin gyi nor bu rin po che'i rgyal po chen po'i 'od zer gyi phreng ba can du nam mkha'i ngos la bltas par bsams la sangs rgyas mchod pa'i rnam pa thams cad kyis nam mkha'i khams thams cad 'gengs shing /_sems can thams cad kyi yid la re ba yang bskang bar bsams te/_
[\[117b.3\]]de bas na de lta bu'i bsod nams kyi tshogs yongs su rdzogs pas phyag rgya thams cad kyi dngos grub thams cad 'thob par 'gyur ro/_/rtog pa bzhi char du yang ji skad du bshad pa'i phyag rgya bzhi po 'di dag rim dang sbyar zhing /_phyag rgya chen po thog mar bsgoms na dngos grub thams cad du
[\[117b.4\]]'gyur ba yin no zhes shes par bya ba'o/_/rigs thams cad kyi dngos grub dam pa'i cho ga rgyas pa'i rgyud do zhes bya ba ni mjug sdud pa yin no/_/de nas byang chub sems dpa' chen po phyag na rdo rjes/_de bzhin gshegs pa thams cad kyi byin gyi rlabs kyi phyag rgya'i dngos grub kyi rgyud
[\[117b.5\]]'di gsungs so zhes bya ba la sngar dam bcas zin na/_'dir yang smos pa ci dgos she na de ni bden mod kyi/_/dang po ni dngos grub thams cad kyi spyir bstan pa yin la/_'dir ni mjug sdud pa'i tshe na ni gtso bor gyur pa bstan pa yin pas na nyes pa med do/_/da ni bdag la byin gyis
[\[117b.6\]]brlab pa'i rgyud ston te/_de las kyang thog mar de bzhin gshegs pa'i phyag rgya chen por byin gyis brlab pa'i rgyud ston te/_/sems so sor rtogs pa la sogs pa sngar bshad pa'i rim gyis de bzhin gshegs pa'i phyag rgya chen por bskyed la rdo rje gzi brjid kyi 'od kyi dkyil 'khor sems
[\[117b.7\]]zhes pa nas brtsams nas ni/_rdo rje nyi ma bsgom par bya/_/zhes ji skad gsungs pa'i tshul gyis rnam par bsams la de nas rdo rje dbyings kyi dbang phyug ma'i phyag rgya bcing bar bya'o/_/ni zhes bya ba'i sgra ni nges par bzung ba ste/_de bzhin gshegs pa'i phyag rgya chen por byin gyis
[\[118a\]]
[\[118a.1\]]brlabs pa ni rdo rje dbyings kyi dbang phyug mas bya'i gzhan du ni ma yin no zhes pa'o/_/rab mnyam gzhag pas zhes bya ba 'dis ni 'di skad ston te/_phyag rgya gang byin gyis rlob par byed pa'i tshe na de nyid la sems gzhag par bya'i sems kyi 'jug pa gzhan du skabs
[\[118a.2\]]dbye bar mi bya ste/_de ltar na rab tu mnyam par gzhag pa yin no/_/phyag rgya de gnas gang dang gang du bzhag na byin gyi rlob par 'gyur zhe na/_snying ga mdzod spu mgrin spyi bor/_/bzhag na zhes bya ba gsungs so/_/su zhig gis byin gyis rlob ce na/_sangs rgyas kyis byin gyis rlob po zhes
[\[118a.3\]]gsungs so/_/gnas de dag tu phyag rgya de dag bzhag na byin gyis rlob par 'gyur ro zhes su zhig gis gsungs she na/_sangs rgyas bcom ldan 'das kyis gsungs so zhes pa'o/_/da ni rdo rje sems dpa' zhes bya ba la sogs pas de bzhin gshegs pa'i rigs kyi
[\[118a.4\]]byin gyis brlabs pa'i phyag rgya ston te 'dir yang dang po nyid du/_/badzra ban+d+ha tra Ta zhes brjod la rdo rje bsdams pa snying gar dbye bar bya'o/_/de nas badzra a be sha zhes bya bas ye shes dbab pa bskyed la ji skad gsungs pa'i tshul gyis rang gi lus rnam par bzhag nas/_de nas bsod nams
[\[118a.5\]]kyi tshogs zla ba'i dkyil 'khor bsam mo/_/de nas de'i steng du rang gi rigs kyi phyag rgya'i mtshan ma bsams la/_de'i steng du rang gi lha'i rnal 'byor bsams te/_phyag rgya de nyid las rang gi lha'i phyag rgya chen por bsam mo/_/de nas sems dpa' rdo rje mas brtan par bya'o/_/ji ltar zhe na/_
[\[118a.6\]]rdo rje sems dpa'i ting nge 'dzin gyis/_/zhes bya ba gsungs te/_bdag ni rdo rje sems dpa'o/_/zhes nga rgyal bskyed do zhes bya ba'i don to/_/rdo rje rgyal po la sogs pa yang yod mod kyi de rnams ni rdo rje sems dpa'i rnam pa yin par zad pas na nyes pa med do/_/de bas na rgyud las ma hA sa ma ya satwa
[\[118a.7\]]haM zhes bya ba'i dam tshig chen po'i sems dpa' ni bdag go zhes gsungs pa yin te/_thams cad du nga rgyal du bya ba yin no/_/de nas sngar bshad pa'i gnas bzhir phyag rgya bzhag la/_byin gyis brlab ces bya ba de nas rang gi phyag rgyas byin gyis brlab par bya ba'o/_/da ni rdo rje rigs
[\[118b\]]
[\[118b.1\]]kyi byin gyis brlab pa'i dngos grub kyi rgyud ston te/_badzra ban+d+ha tra Ta zhes bya ba la sogs pas sngon gyi dus su bya ba rnams de bzhin du byas la rdo rje hUM mdzad kyi phyag rgya bcing ngo /_/rab mnyam gzhag pas zhes bya ba ni snga ma bzhin du shes par bya'o/_/lhag ma rnams ni go sla'o/_/da ni/_'jig rten dbang
[\[118b.2\]]po'i ting 'dzin gyis/_/zhes bya ba la sogs pas pad+mo'i rigs byin gyis brlabs pa'i rgyud ston te/_rdo rje pad+mo smos pa ni/_/'dir rdo rje chos ma la bya ste/_rdo rje dbyings las sems dpa' rdo rje mar bstan pa gang yin pa'o/_/rab tu byin gyis brlab phyir brtag_/ces bya ba ni legs par
[\[118b.3\]]byin gyis brlabs pas na rab tu byin gyis brlab pa ste/_de'i phyir brtag pa ni de'i phyir bskyed ces bya ba'i don to/_/lhag ma rnams ni go sla'o/_/da ni/_rdo rje snying po'i ting 'dzin gyis/_/zhes bya ba la sogs pas nor bu'i rigs byin gyis brlab pa'i rgyud ston te/_/rdo rje nor bu rin po che ni sems
[\[118b.4\]]dpa' rdo rje ma'i gnas su brtan pa'i rdo rje rin chen gyi myu gu la bya ste de bcing ba'o/_/lhag ma rnams ni go sla'o/_/rigs thams cad kyi byin gyi rlabs kyi cho ga rgyas pa'i rgyud do/_/da ni dbang bskur ba'i phyag rgya'i rgyud ston to/_/de las kyang /_dang por rin chen rdo rje rigs/_/zhes bya
[\[118b.5\]]ba la sogs pas de bzhin gshegs pa'i dbang bskur ba'i dngos grub kyi rgyud ston te/_rdo rje rin chen zhes smos mod kyis 'on kyang rdo rje rin chen gyi phyag rgya nyid yin par shes par bya'o/_/gang du dbang bskur bar bya zhe na/_de'i phyir/_dpral bar rab tu bzhag byas na/_/zhes bya bas
[\[118b.6\]]ston to/_/snying po gang gis bya zhe na/_da ni de'i snying po bstan pa ni rdo rje rin chen zhes bya ba ste badzra rat+na'o/_/a b+hi Shiny+tsa mAM zhes bya ba ni tshig gi lhag ma'o/_/de bas na snying po de nyid kyis na dang po yang rdo rje rin chen gyi phyag rgya yin par mngon no/_/de bas na rdo rje rin chen gyi phyag rgya dpral bar
[\[118b.7\]]bzhag na rgyal ba rnams kyis dbang bskur bar de 'gyur ro/_/de skad su zhig gis gsungs she na/_de'i phyir sangs rgyas bcom ldan 'das kyis gsungs so zhes bya ba ston to/_/da ni rdo rje dbyings dbang zhes bya ba la sogs pas de bzhin gshegs pa'i rigs kyi dbang bskur ba'i
[\[119a\]]
[\[119a.1\]]rgyud ston to/_/de la de bzhin gshegs pa'i rigs la ni rdo rje dbyings kyi dbang phyug ma'i phyag rgya bcings la bcom ldan 'das rnam par snang mdzad gtsug tor gyi gnas su bzhag par rang gi snying pos dang por bsam par bya'o/_/de nas sems dpa' rdo rje ma'i phyag rgya bcings
[\[119a.2\]]la dpral ba'i phyogs su bcom ldan 'das mi bskyod pa rang gi snying pos bzhag cing bsam par bya'o/_/de nas rdo rje rin chen ma bcings la rna ba g.yas pa'i steng du bcom ldan 'das rin chen 'byung ldan de bzhin du bsam par bya'o/_/de nas rdo rje chos ma bcings la mgo bo'i rgyab tu
[\[119a.3\]]bcom ldan 'das 'od dpag tu med pa bsam par bya'o/_/de nas rdo rje las ma bcings la des rna ba g.yon pa'i steng du gtugs te/_bcom ldan 'das gdon mi za bar grub pa bsam par bya'o/_/de ltar na rdo rje dbyings dbang la sogs pa zhes bya ba ste/_rdo rje dbyings kyi dbang phyug
[\[119a.4\]]ma thog mar byas pa gang yin pa de dag ni rdo rje dbyings dbang la sogs pa'o/_/de lta bas na de rnams kyi/_/sangs rgyas phyag rgya mdun nas ni/_/zhes bya ba mdun nas brtsams te/_g.yas nas bskor nas ngos bzhi char du yab/_phreng ba nyid kyis dbang bskur 'gyur/_/zhes bya
[\[119a.5\]]ba ste/_'di ni rgyud 'dir byang chub sems dpa' rnams kyi sangs rgyas lnga'i dbu rgyan gyis dbang bskur ba'o/_/de yang don gyi dbang gis na bcom ldan 'das rnam par snang mdzad ni spyi gtsug tu bzhag ste sangs rgyas bzhi mgo la phreng bar bya ba dang /_'og nas 'byung ba'i cho ga bya ba'o//_/_
[\[119a.6\]]da ni/_rdo rje dbang gi phreng ba ni/_/zhes bya ba la sogs pas rdo rje rigs kyi dbang bskur ba'i dngos grub kyi rgyud ston to/_/de la 'jig rten gsum las rnam par rgyal ba'i dkyil 'khor du sems dpa' rdo rje ma la sogs pa'i gnas su phyag rgya lnga bstan pa gang yin pa de ni 'dir rdo rje
[\[119a.7\]]dbang gi phreng ba zhes gsungs te/_de bcings nas dpral bar bzhag na rdo rje phreng bas dbang bskur bar 'gyur ro/_/da ni/_chos kyi rdo rje bcings nas kyang /_/zhes bya ba la sogs pas pad+mo'i rigs kyi dbang bskur ba ston to/_/de la chos kyi rdo rje ma ni 'gro ba 'dul ba'i dkyil 'khor du
[\[119b\]]
[\[119b.1\]]gnas pa'i sems dpa' rdo rje ma nyid yin par shes par bya'o/_/mgo bor bzhag ste des dbang bskur/_/zhes bya ba ni dpral ba'i gnas su snang ba mtha' yas kyi dbang bskur na 'jig rten dbang phyug gis dbang bskur bar 'gyur ro zhes bcom ldan 'das kun du spyan ras gzigs kyi dbang pos
[\[119b.2\]]gsungs so/_/da ni/_rdo rje rin chen myu gu bcings/_/zhes bya ba la sogs pas nor bu'i rigs kyi dbang bskur ba'i rgyud ston to/_/de la rdo rje rin chen myu gu ni sngar bshad pa ste/_don thams cad grub pa'i dkyil 'khor gyi sems dpa' rdo rje ma'i gnas su bcings pa'i phyag rgya gang yin
[\[119b.3\]]pa de dpral ba'i gnas su bzhag ste/_des dbang bskur na sangs rgyas thams cad kyis de mchod pa'i dbang bskur bar 'gyur ro/_/de las kyang rin po che'i rigs su sangs rgyas mchod pa la sogs pa'i las rnams la de dbang bskur bar 'gyur zhes bya ba'i don to/_/dbang bskur ba'i rgyud
[\[119b.4\]]ni bshad zin to/_/da ni ting nge 'dzin 'grub pa'i rgyud ston te/_de las kyang dang por/_rgyal ba kun gyi rnam par ni/_/zhes bya ba la sogs pas de bzhin gshegs pa'i ting nge 'dzin gyi dngos grub kyi rgyud ston te/_de yang sngar bshad pa'i tshul gyis sems so sor rtogs pa la sogs pa'i
[\[119b.5\]]rim gyis bsod nams dang ye shes kyi tshogs yongs su rdzogs par bsams la sangs rgyas kyi phyag rgya bsgrubs te/_rdo rje nyi ma la thug gi bar du bsams la byin gyis brlab cing dbang bskur bar bya'o/_/de nas/_rgyal ba kun gyi rnam par ni/_/zhes bya ba mtshan dang dpe byad kyi rnam par bya zhing
[\[119b.6\]]rgyal ba thams cad kyi phyag rgya mnyam par gzhag pa ste sems rtse gcig pas bcing bar bya'o/_/de nas ci zhig bya zhe na/_sngags kyi rig pa bzlas na ni/_/zhes bya ba gsungs so/_/de ltar bzlas pas cir 'gyur zhe na/_myur du dngos grub thob par 'gyur/_/zhes gsungs so/_/_
[\[119b.7\]]de skad su zhig gi gsungs she na/_sangs rgyas bcom ldan 'das kyis gsungs so zhes ston to/_/da ni/_sems dpa'i byin brlabs tshul gyis ni/_/zhes bya ba la sogs pa de bzhin gshegs pa'i rigs kyi ting nge 'dzin gyi dngos grub kyi rgyud ston te/_sems dpa'i byin brlabs
[\[120a\]]
[\[120a.1\]]tshul gyis ni/_/ting 'dzin rdo rje chos kyis kyang /_/zhes bya ba la rdo rje ni 'dir ye shes kyi rdo rje rtse lnga pa gzung ngo /_/de nyid chos yin pas na rdo rje chos te des sems dpa'i byin brlabs tshul gyis zhes bya ba ste/_sems dpa' ni phyag rgya chen po'i thugs ka'i zla ba'i
[\[120a.2\]]dkyil 'khor ro/_/rdo rje chos des zla ba'i dkyil 'khor gyi sems dpa' de byin gyis brlab pa ni yongs su gzung ba'o/_/'di nyid rnal 'byor yin pas na/_/sems dpa'i byin brlabs tshul gyis ni/_/zhes bya ba'o/_/rnal 'byor de las de bzhin gshegs pa'i rigs su ting nge 'dzin la
[\[120a.3\]]'jog ste 'di bsam pa gtso bo yin pas na phyag rgya chen po yang 'di la yod do/_/rdo rje smos pa ni nye bar mtshon pa tsam du zad kyi lcags kyu la sogs pa yang yod do/_/yang na rdo rje chos kyis zhes bya ba ni mi phyed pa'i chos kyis so/_/sems dpa'i byin brlabs tshul gyis ni/_/zhes bya
[\[120a.4\]]ba ni sems byin gyis rlob pa'i sbyor ba ste/_rdo rje sems dpa'i rnal 'byor gyis/_/zhes bya ba'i don te/_de ltar na ting nge 'dzin la gnas pa yin par shes par bya'o/_/ting nge 'dzin de lta bu la gnas pas cir 'gyur zhe na/_snying po phyag rgya sngags rigs rnams/_/zlos pas myur du 'grub par
[\[120a.5\]]'gyur/_/zhes bya ba gsungs te/_'di ni go sla'o/_/da ni/_'dod chags las ni khyod byung ste/_/zhes bya ba la sogs pas rdo rje rigs kyi ting nge 'dzin gyi dngos grub kyi rgyud ston te/_de la/_'dod chags las ni khyod byung ste/_/zhes bya ba la 'dod chags ni bcom ldan 'das byang chub kyi sems
[\[120a.6\]]so/_/de las byung ba ni khro bo rdo rje hUM mdzad de de bdag yin no zhes bsgoms pa 'di ni ting nge 'dzin yin no/_/snying po phyag rgya sngags rim rnams/_/zhes bya ba la sogs pa ni go sla'o/_/de la/_'jig rten dbang po'i rigs zlos pas/_/zhes bya ba la sogs pa 'di ni
[\[120a.7\]]pad+mo'i rigs kyi ting nge 'dzin gyi rgyud do/_/byams pas 'gengs pa'i tshul gyis ni/_/zhes bya ba ni sngar bshad pa phyogs gcig nas brtsams te zhes bya ba la sogs pas bshad zin pa'o/_/rnal 'byor 'di snying po la sogs pas bsgrub par bya ba ste lhag ma rnams ni go sla'o/_/_
[\[120b\]]
[\[120b.1\]]nam mkha' kun gyi ting 'dzin ni/_/zhes bya ba la sogs pas nor bu'i rigs kyi ting nge 'dzin gyi dngos grub kyi gzhung ston te/_nam mkha' kun gyi ting 'dzin ni/_/rab mnyam gzhag pas bsgoms na yang /_/zhes bya ba ni dngos po gcig la/_de ni gcig min du ma min/_/zhes bya ba la
[\[120b.2\]]sogs pas rnam par bsgoms la/_dngos po gcig gi rang bzhin ji lta ba de bzhin du don dam par yang chos thams cad kyi rang bzhin yang de dang 'dra'o zhes pa ste/_de ltar na/_nam mkha' kun gyi ting 'dzin ni/_/rab mnyam gzhag pas bsgoms na yang /_/snying po phyag rgya sngags
[\[120b.3\]]rigs rnams/_/bsgrubs na kun du 'gro bar 'gyur/_/zhes bcom ldan 'das nam mkha'i snying pos gsungs pa yin te/_ting nge 'dzin gyi dngos grub kyi rgyud do/_/da ni mchod pa'i dngos grub kyi gzhung ston to/_/de las kyang /_dang por rab mnyam gzhag pas ni/_/zhes bya ba la
[\[120b.4\]]sogs pa 'dis de bzhin gshegs pa'i mchod pa'i dngos grub kyi gzhung ston te/_dang por ni/_bdug pa la sogs mchod byas la/_/zhes bya ba gang las dang po zhe na/_bsgrub pa'i dus las so/_/de nas dngos grub bsgrub par bya ste/_sgrub pa yang 'dir phyag rgya bsgrub pa yin te dgug
[\[120b.5\]]pa dang gzhug pa la sogs pas so/_/dngos grub kyi mchog bsgrub pa yang gzung bar bya ste/_'dir gnyis ka yang dngos grub 'thob par 'gyur zhes bya ba yin no/_/da ni gsang ba'i mchod pa zhes bya ba la sogs pas de bzhin gshegs pa'i rigs kyi mchod pa'i dngos grub kyi rgyud
[\[120b.6\]]ston te/_gsang ba'i mchod pa rnam bzhi yis/_/zhes bya ba ni sgeg mo la sogs pa gsang ba'i mchod pa rnam pa bzhi ste/_bzhi po des/_gsang ba'i mchod pa rjod byed cing /_/zhes bya ba gsang ba'i mchod pa/_rdo rje sems dpa' bsdus pas na/_/zhes bya ba la sogs
[\[120b.7\]]pa glu'i tshig tu bstan pa de rjod par byed cing dang por gsang ba'i mchod pa rnam pa bzhi bya'o/_/yang na mchod pa re re zhing rdo rje glu re re blang zhing rang rang gi snying pos mchod pa bya'o/_/bdag dbul ba la sogs pa'i zhes bya ba ni theg pa chen po mngon par rtogs pa'i rtog pas yang
[\[121a\]]
[\[121a.1\]]dag par bsdus pa'i las kyi dkyil 'khor du bstan pa'i mchod pa rnam pa bcu drug bstan pa yin par blta ste/_de yang byang chub kyi sems kyi mchod pa rnam pa bzhi dang /_phyag bya ba'i mchod pa bzhi bdag dbul ba zhes smos par bstan pa dang /_chos kyi
[\[121a.2\]]mchod pa rnam pa bzhi dang /_ting nge 'dzin gyi mchod pa rnam pa bzhi rnams te/_sogs pa zhes bya ba smos pas ni mchod pa rnam pa bcu drug po 'di dag bsdu bar blta bar bya'o/_/de ltar de bzhin gshegs pa'i rigs la mchod pa de rnams kyis mchod pa byas na 'grub par 'gyur ro zhes
[\[121a.3\]]bcom ldan 'das rdo rje sems dpas gsungs so/_/da ni khro bo zhes bya ba la sogs pas rdo rje rigs kyi mchod pa'i dngos grub kyi rgyud ston te/_khro bo rdo rje'i mchod pa chen po zhes bya ba la khro bo rdo rje ni bcom ldan 'das rdo rje hUM mdzad do/_/de'i mchod pa chen po yin pas na khro bo rdo rje'i
[\[121a.4\]]mchod pa chen po ste/_che ba'i mchod pa nyid de gsang ba'i dkyil 'khor de nyid du gtogs pa'i gsang ba'i mchod pa bcu drug po rnams la bya'o/_/de ji ltar bya zhe na/_khro bo'i gsang brjod byed cing /_/zhes bya ba ste/_de la de dag gi snying po de nyid la khro bo'i gsang ba'i sgrar bshad de/_/_
[\[121a.5\]]de'i tshig tu brjod cing byed pa'o/_/phyag rgya ji lta bur bcing zhe na/_khro bo khu tshur rab byas na/_/zhes bya ba ste khro bo'i khu tshur bcu drug po thams cad bcing bar bya'o zhes bya ba'i don to/_/de ltar mchod pas cir 'gyur zhe na/_myur du bdag gi rigs 'grub bo/_/zhes bya ba gsungs so/_/_
[\[121a.6\]]de skad su zhig gis gsungs zhe na/_bcom ldan 'das rdo rje 'dzin pas gsungs so zhes pa'o/_/da ni mdo sde zab mos zhes bya ba la sogs pas pad+mo'i rigs kyi dngos grub kyi rgyud ston te/_mdo sde zab cing rgya che ba'i tshul rnams zhes bya ba la gzhung byas pa mdo tsam du ston pas na
[\[121a.7\]]mdo sde des rnam par bsams pa'i don nges par ston par byed pas na mdo sde'o/_/chos nyid kyi don gyi de kho na nyid ston pas na zab pa'o/_/rnam par dag cing rgya che ba sna tshogs pa'i gos dang /_rin po che la sogs pa'i tshogs bsags pa dang ldan pas na rgya che ba'o/_/mdo sde yang
[\[121b\]]
[\[121b.1\]]yin la zab cing rgya che ba yang yin pas na mdo sde zab cing rgya che ba ste/_'phags pa sdong po bkod pa la sogs pa'o/_/de dag gi tshul ni de'i sbyor ba gang yin pa'i mchod pa'o/_/brjod pa ni rnam pa sna tshogs du mar ro/_/phul nas ni zhes bya ba ni sangs rgyas dang /_byang chub sems dpa'
[\[121b.2\]]thams cad la'o/_/gang gis she na/_yid dang ngag gis so/_/des cir 'gyur zhe na/_dngos grub myur du 'thob par 'gyur/_/zhes bya ba gsungs so/_/de skad su zhig gis gsungs she na/_bcom ldan 'das kun du spyan ras gzigs kyi dbang pos gsungs so zhes pas ston
[\[121b.3\]]to/_/da ni gdugs dang rgyal mtshan zhes bya ba la sogs pas nor bu'i rigs kyi mchod pa'i dngos grub kyi rgyud ston te/_gdugs ni rin po che'i gdugs la sogs pa'o/_/rgyal mtshan ni rnam par rgyal ba la sogs pa'o/_/'phen ni tshal bu'i dar 'phen la sogs pa'o/_/rgyal po'i
[\[121b.4\]]mchod pa zhes bya ba ni rgyal po'i mchod pa yin pas na rgyal po'i mchod pa ste/_cod pan la sogs pa'i rgyan gyi khyad par rnam pa sna tshogs pa dang /_bsil yab la sogs pa longs spyod du bya ba rnams so/_/de ltar gdugs dang /_/rgyal mtshan dang /_'phan rnams dang /_ba dan dang /_
[\[121b.5\]]rgyal po'i mchod pa de rnams kyis ci zhig byed ce na/_mchod byed cing zhes bya ba gsungs so/_/ci de dag 'ba' zhig gi dngos grub tu 'gyur ram zhe na smras pa/_ma yin te/_sbyin pa thams cad sbyin na ni/_/zhes bya ba gsungs so/_/des cir 'gyur zhe na/_nor bu'i rigs ni
[\[121b.6\]]thams cad 'grub/_/ces bya ba gsungs so/_/de skad su zhig gis gsungs she na/_bcom ldan 'das rdo rje snying pos gsungs so zhes bya ba ston to/_/byin gyis brlab pa la sogs pa'i rab tu byed pa rnams 'bras bu'i tshul gyis mjug bsdu par bstan pa ni/_rang la byin gyi rlabs
[\[121b.7\]]sogs ldan/_/rdo rje sems dpa' mnyam par 'gyur/_/zhes bya ba ste/_byin gyis rlabs pa la sogs pa ni bshad zin to/_/de dang rab tu ldan pa'i sngags pa ni rdo rje sems dpa' dang mtshungs par 'gyur ro zhes bya ba'i don to/_/de ltar byin gyis rlob pa la sogs pa'i cho
[\[122a\]]
[\[122a.1\]]ga'i tshogs rnams kyis rang gi lha'i rnal 'byor byas nas ci zhig byed ce na/_ye shes kyi dngos grub la sogs pa rab tu byed pa rnams kyi 'bras bu ston pa ni/_cho 'phrul rnam pa bzhi yis ni/_/rdo rje sna tshogs 'grub byed cing /_/zhes bya ba yin te/_cho 'phrul rnam pa bzhi ni rdzu
[\[122a.2\]]'phrul gyi cho 'phrul dang /_kun brjod pa'i cho 'phrul gnyis dang /_rjes su bstan pa'i cho 'phrul lo/_/kun brjod pa'i cho 'phrul ni rnam pa gnyis su 'gyur te/_gcig ni de'i mod kho na la'o/_/gnyis pa ni dus phyis 'byung ba ste/_dper na bram ze'i khye'u khyod ma 'ongs pa'i dus na
[\[122a.3\]]zhes bya ba la sogs pa 'bras bu mngon sum du gyur pas na gdod yid ches pa bskyed par 'gyur gyi de'i mod kho na la ni ma yin pa'o/_/rdzu 'phrul gyi cho 'phrul ni nam mkha' la 'gro ba la sogs pa'i rdzu 'phrul lo/_/kun brjod pa'i cho 'phrul ni pha rol gyi sems shes pa la sogs pa'o//_
[\[122a.4\]]rjes su ston pa'i cho 'phrul ni cho 'phrul rnam pa gnyis kyis mgu bar bya ste/_sems can rnams la phyin ci ma log par chos ston pa'o/_/de lta bu'i cho 'phrul rnam pa bzhis gdul bya rnams kyi yid so sor 'phrogs pas ni cho 'phrul lo/_/des ci byed ce na/_rdo rje sna tshogs 'grub
[\[122a.5\]]byed cing /_/ces bya ba gsungs te/_rdo rje sna tshogs ni bcom ldan 'das rdo rje las so/_/rdo rje sna tshogs nyi tsher ma zad kyi dngos grub thams cad kyang 'grub par 'gyur ro/_/de skad su zhig gis gsungs she na/_bcom ldan 'das rdo rje sems dpas gsungs so zhes pa'o/_/lhag
[\[122a.6\]]ma rnams kyis byin gyis rlob pa la sogs pa'i rab tu byed pa rnams kyi mjug sdud par ston pa yin no/_/da ni mngon par shes pa bsgrub pa'i rgyud ston te/_de skad du gsungs pa'i rab tu sbyor bas mngon par shes pa'i dngos grub thob nas dgos pa grub pa de ni mngon par shes pa'i dngos grub
[\[122a.7\]]ces bya ste/_de nyid ston pa'i gzhung yin pas na mngon par shes pa'i dngos grub kyi rgyud do/_/snga ma ni mngon par shes pa nyid 'grub par byed pa'i don gyi rgyud yin pas na mngon par shes pa'i dngos grub kyi rgyud ston te/_de thob par bya ba'i thabs so zhes bya ba'i don to/_/'dir bye
[\[122b\]]
[\[122b.1\]]brag ni 'di yin no/_/da ni de la lus la zhes bya ba la sogs pas de bzhin gshegs pa'i mngon par shes pa'i dngos grub kyi rgyud ston te/_lus la sangs rgyas ting 'dzin ni/_/zhes bya ba ni gang gi tshe rnal 'byor pas nam bdag gi lus sangs rgyas kyi skur bsgoms pa'i stobs kyis mthong
[\[122b.2\]]ngam ston na'o/_/'di ni bde bar gshegs pa nyid kyi mngon par shes pa bzang po yin te/_bde bar gshegs pa'i skur ston pa'i phyir ro/_/'di'i ming ji skad ces bya zhe na/_mngon shes zhes bya'o/_/'di ni shin tu rtogs pa yin pas na/_rab tu rtogs pa ste/_rab tu rtogs pa ni rang nyid
[\[122b.3\]]kyis goms pas nges par rtogs pa zhes bya ba'i don to/_/des cir 'gyur zhe na/_sangs rgyas pa yi dngos grub 'thob/_/ces gsungs so/_/da ni rdzu 'phrul gyi mig ces bya ba la sogs pa de bzhin gshegs pa'i rigs kyi mngon par shes pa'i rigs kyi dngos grub kyi gzhung ston te/_
[\[122b.4\]]byin gyis brlab pa la sogs pa'i rim gyis ji skad gsungs pa bzhin du bsgom pa byas nas/_rdo rje sems dpa' bsgrub par bya ste/_zla rgyas dkyil 'khor la gnas pa/_/zhes bya ba la sogs pa'i rim gyis so/_/rdo rje sems dpa' zhes bya ba la sogs pa ni go sla'o/_/da ni khro bo zhes bya
[\[122b.5\]]ba la sogs pas rdo rje rigs kyi mngon par shes pa'i dngos grub kyi rgyud ston te/_khro bo mngon shes bskyed nas ni/_/zhes bya ba ni rdo rje rigs la khro bo'i gzugs kyi rang gi lha'i rnal 'byor yongs su shes pa ni khro bo'i mngon shes te/_de bskyed nas rab tu mnyam par gzhag pas
[\[122b.6\]]bsgrub par bya'o/_/ci zhig bsgrub ce na/_mngon shes lnga'o/_/de nas mngon shes lngar bdag nyid gyur nas dngos grub mchog ste dam pa 'thob par 'gyur ba ste/_sangs rgyas nyid dam byang chub sems dpa' nyid 'thob par 'gyur ro zhes bya ba'i don to/_/da ni 'dod chags mngon
[\[122b.7\]]shes zhes bya ba la sogs pas pad+mo'i rigs kyi mngon par shes pa'i dngos grub kyi rgyud ston te/_'dod chags mngon shes bskyed nas kyang /_/zhes bya ba la 'dod chags ni bcom ldan 'das pad+mo la chags pa ste spyan ras gzigs dbang phyug go/_/de'i rang gi lha'i rnal 'byor
[\[123a\]]
[\[123a.1\]]du bskyed pa yongs su shes pa ni 'dod chags mngon shes so/_/de bskyed nas rab tu mnyam par gzhag pas bsgoms la mngon par shes pa lnga bskyed par bya'o/_/de ltar mngon par shes pa lnga'i ngo bor bdag nyid gyur nas dngos grub kyi dam pa 'dod par byas nas/_
[\[123a.2\]]dam pa'i dngos grub 'thob par 'gyur/_/zhes bcom ldan 'das rdo rje can gyis gsungs so zhes bya ba la/_dag pa'i dngos grub ni sangs rgyas nyid dam byang chub sems dpa' nyid do/_/da ni mchod pa'i mngon shes zhes bya ba la sogs pas nor bu'i rigs kyi mngon par shes pa'i dngos grub
[\[123a.3\]]kyi rgyud ston te/_mchod pa ni sangs rgyas mchod pa ste/_phyi'i yo byad la brten pa dang /_yid kyis rnam pa sna tshogs pa du ma'o/_/de'i mngon shes ni rdo rje las kyi rang gi lhar bya ba yongs su shes pa'i mchod pa'i mngon shes so/_/de bskyed pa ni yang dag par bskyed nas rab tu mnyam
[\[123a.4\]]par gzhag ste bsgoms la mngon shes lnga bskyed par bya'o/_/de ltar mngon par shes pa lngar bdag nyid gyur nas dngos grub dam pa 'dod par bya'o/_/des cir 'gyur zhe na/_dngos grub kun gyi mchog tu 'gyur/_/zhes bya ba gsungs te/_dngos grub kyi mchog ni sangs rgyas nyid
[\[123a.5\]]dam rdo rje sems dpa' nyid do/_/de skad su zhig gis gsungs she na/_bcom ldan 'das rdo rje 'dzin pas gsungs so zhes pa'o/_/lhag ma rnams kyis ni mjug sdud pa ston to/_/da ni de bzhin gshegs pa thams cad kyi byang chub kyi ye shes kyi dngos grub kyi rgyud ston te/_de bzhin
[\[123a.6\]]gshegs pa thams cad kyis rtogs pa'i byang chub yin pas na de bzhin gshegs pa thams cad kyi byang chub bo/_/de'i ye shes yin pas na de bzhin gshegs pa thams cad kyi byang chub kyi ye shes te/_sangs rgyas nyid 'thob pa'i ye shes dang /_rtog pa bzhi'i 'khor los sgyur ba
[\[123a.7\]]nyid 'thob pa'i ye shes te/_sangs rgyas kyi sprul pa'i gtso bo yin pas na de 'thob par byed pa'i ye shes la/_byang chub chen po'i ye shes zhes gsungs la/_de 'grub par bya ba'i gzhung yin pas na byang chub chen po'i ye shes kyi dngos grub kyi rgyud do/_/gsungs so zhes bya
[\[123b\]]
[\[123b.1\]]ba ni bka' stsal to zhes bya ba'i don to/_/de la dang por rdo rje sems dpa' zhes bya ba la sogs pas de bzhin gshegs pa'i byang chub kyi ye shes kyi dngos grub kyi rgyud ston te/_rdo rje sems dpa'i ting 'dzin gnas/_/zhes bya ba ni sems so sor rtogs pa la sogs pa'i rim gyis rdo rje sems
[\[123b.2\]]dpa'i rnal 'byor du bskyed pa'o/_/bdag ni sangs rgyas dran byed cing /_/zhes bya ba ni 'di ltar bdag nyid sangs rgyas nyid du bsgoms na sangs rgyas nyid 'thob par 'gyur ro/_/de bas na/_sangs rgyas byang chub ye shes 'di/_/zhes bcom ldan 'das kyis gsungs te/_gang yang chos
[\[123b.3\]]nyid yin par gsungs pa/_/'di ni sangs rgyas sangs rgyas nyid/_/gzhan la sangs rgyas 'gyur ba med/_/ces bya ba ste/_der ni sangs rgyas kyi ting nge 'dzin gyi rgyu 'ba' zhig yin par ston te/_rdo rje sems dpa'i ting nge 'dzin/_/zhes bya ba 'dir ni rgyu yang yod mod kyi ji skad gsungs pa
[\[123b.4\]]bzhin bsgoms na byang chub 'thob par 'gyur bas na de la de skad ces bya ste/_khyad par ni de yod do/_/da ni rdo rje sems dpa'i zhes bya ba la sogs pas de bzhin gshegs pa'i rigs kyi byang chub chen po'i dngos grub kyi rgyud ston te/_rdo rje sems dpa'i ting 'dzin gnas/_/zhes bya ba ni rdo rje
[\[123b.5\]]sems dpa'i phyag rgya chen po bskyed la phyag rgya chen po de nyid bsgoms na dngos grub thob par 'gyur ba ste/_rdo rje sems dpa' nyid 'thob par 'gyur zhes bya ba'i don to/_/de skad su zhig gis gsungs she na/_bcom ldan 'das byang chub sems dpa' chen pos gsungs so zhes pa ste/_rdo rje sems
[\[123b.6\]]dpa' zhes bya ba'i don to/_/'di yang rdo rje sems dpa' nyid 'thob pa'i ye shes la byang chub chen po zhes gsungs pa yin no/_/da ni khro bo'i rgyal po zhes bya ba la sogs pas rdo rje rigs kyi byang chub chen po'i ye shes kyi dngos grub kyi rgyud ston te/_khro bo'i rgyal po'i ting 'dzin gnas/_/zhes
[\[123b.7\]]bya ba la khro bo'i rgyal po ni bcom ldan 'das rdo rje hUM mdzad de de'i ting nge 'dzin la gnas pa ni de'i phyag rgya chen por bskyed pa'o/_/lag pas dam tshig mchog bcings la/_/zhes bya ba ni 'jig rten gsum las rnam par rgyal ba'i dam tshig gi phyag rgya lag pa gnyis kyis bcings pa zhes
[\[124a\]]
[\[124a.1\]]bya ba'i don te/_de ltar bsgoms na bdag nyid rdo rje hUM mdzad kyi dngos grub 'thob par 'gyur ro zhes bya ba'i don to/_/'di ni byang chub chen po'i ye shes so/_/da ni 'jig rten dbang phyug ces bya ba la sogs pas chos kyi rigs kyi byang chub chen po'i ye shes kyi dngos grub kyi rgyud
[\[124a.2\]]ston te/_'jig rten dbang phyug ting 'dzin gnas/_/zhes bya ba la 'jig rten dbang phyug gi phyag rgya chen po bcings la chos kyi phyag rgya bzlas shing de bzhin du bsgoms na bdag nyid 'jig rten dbang phyug gi dngos grub 'thob par 'gyur ro zhes/_bcom ldan 'das kun du spyan ras gzigs kyi dbang
[\[124a.3\]]pos gsungs so zhes pa'o/_/'di yang byang chub chen po'i ye shes nyid yin no/_/da ni nor bu'i rigs kyi byang chub chen po'i ye shes kyi dngos grub kyi rgyud ston te/_rdo rje snying po'i ting 'dzin gnas/_/zhes bya ba ni rdo rje snying po'i phyag rgya chen por bskyed pa'o/_/las kyi phyag rgya las legs byed/_/_
[\[124a.4\]]ces bya ba ni las kyi phyag rgyas legs par goms par byas pa'i mchod pa'i las byed par bdag nyid bsgoms na rdo rje las nyid kyi dngos grub 'thob par 'gyur ro/_/byang chub chen po'i ye shes 'di/_/zhes bya ba ni bzhi char yang 'tshang rgya ba nyid dam/_sa la sogs pa'i ye shes kyi dngos
[\[124a.5\]]grub la thams cad du byang chub chen po'i ye shes 'di zhes gsungs pa yin no/_/lhag ma rnams ni mjug sdud pa yin no/_/da ni de bzhin gshegs pa thams cad mnyes par bya ba'i dngos grub kyi rgyud ston to/_/de las kyang dang por nyid kyis sangs rgyas zhes bya ba la sogs
[\[124a.6\]]pas de bzhin gshegs pa mnyes par bya ba'i dngos grub kyi rgyud ston te/_de la de bzhin gshegs pa'i bzlas brjod byed pa'i rnal 'byor pas de bzhin gshegs pa rnams mnyes par bya'o/_/de yang bla na med pa yang dag par rdzogs pa'i sangs rgyas kyi byang chub don du
[\[124a.7\]]gnyer ba dang /_sems can rnams kyi don byed pa dang /_bdag nyid sangs rgyas rjes su dran pa bsgoms par gyur pas sangs rgyas thams cad mnyes par byed pa yin no zhes bcom ldan 'das rdo rje chags pas gsungs so zhes pa ste/_rdo rje chags pas zhes bya ba ni 'dir
[\[124b\]]
[\[124b.1\]]mnyes par bya ba'i dbang du byas pa yin pas na bcom ldan 'das phyag na rdo rje nyid rdo rje chags pa'i sgrar gsungs pa yin par shes par bya'o/_/da ni ji ltar yul dang zhes bya ba la sogs pas de bzhin gshegs pa'i rigs kyis mnyes par bya ba'i dngos grub kyi rgyud ston te/_ji ltar yul
[\[124b.2\]]dang ldan gyur nas/_/zhes bya ba ni gal te re zhig zlos pa po khyim pa gzhan zhig yin na khrus byas la lus dri zhim pos byugs shing skra dri zhim pos byugs pa dang /_gos bzang po bgo ba dang /_rgyan bzang po gdags pa dang /_dri dang byug pa la sogs pas brgyan pa dang /_yul
[\[124b.3\]]gyi 'byor ba ci yod pa'i yul dang ldan par byas la rdo rje sems dpa' bsgom par bya'o/_/gal te rab tu byung ba zhig yin na yang gang cho ga dang mi 'gal ba'i yul dang ldan par gyur pa dang /_khrus bya ba dang /_gos dang /_bza' ba dang /_btung ba la sogs pa yul ji lta ba dang
[\[124b.4\]]ldan par gyur pas rdo rje sems dpa' bsgrub par bya'o/_/yul dang ldan par gyur pa 'ba' zhig tu yang ma zad kyi de nyid bskul na zhes bya ba ste/_su ra ta s+t+waM zhes bya ba 'di ni de kho na nyid ni de bskul ba ste/_'dis myur bar mnyes par byas par 'gyur bas de 'grub par 'gyur ro zhes bcom
[\[124b.5\]]ldan 'das rdo rje sems dpas gsungs so/_/da ni sangs rgyas bka' ni zhes bya ba la sogs pas rdo rje'i rigs mnyes par byed pa'i dngos grub kyi rgyud ston to/_/khros pas mngon spyod byas na ni 'dis rdo rje rnams mnyes par 'gyur ro zhes bcom ldan 'das 'jig rten gsum las rnam
[\[124b.6\]]par rgyal bas gsungs so zhes bya bar sbyar ro/_/gang zhig la mngon skyod bya zhe na/_ma rungs pa rnams la'o/_/de ci'i phyir zhe na/_sems can sbyang ba'i phyir dang /_sangs rgyas kyi bka' bsgrub pa'i phyir ji skad du gsungs pa'i las byas na rdo rje rnams mnyes par byed pa yin no/_/_
[\[124b.7\]]de yang sems can sbyang ba ni lha chen po la sogs pa lta bu'o/_/sangs rgyas bka' ni de bzhin gshegs pa rnams kyis gsol ba btab pa'i tshig ji skad du gsungs pa bzhin du shes par bya'o/_/da ni chags pas zhes bya ba la sogs pas pad+mo'i rigs kyi mnyes par bya ba'i
[\[125a\]]
[\[125a.1\]]dngos grub kyi rgyud ston te/_pad+mo'i rigs zlos pa'i rnal 'byor bas chags pas kun du blta bar bya ste/_sems can smin pa dang grol ba'i chags pa med pa dang /_ma chags pa khong khro ba med pa'i rgyus blta bar bya ba dang /_/sems can thams cad bde ba dang ldan par gyur cig ces
[\[125a.2\]]sems can thams cad la byams par bya ba dang /_sems can thams cad sdug bsngal dang bral bar gyur cig ces gzhan gyi sdug bsngal bsal bar bya ba'i snying rje bya ba dang /_sems can rnams la mi 'jigs pa'i sbyin pa yang sbyin par bya ste de ltar na pad+mo'i rigs mnyes par byas pa yin no/_/_
[\[125a.3\]]da ni dbang bskur ba zhes bya ba la sogs pas nor bu'i rigs mnyes par bya ba'i dngos grub kyi rgyud ston te/_dbang bskur ba ni rab sbyin dang /_/zhes bya ba ni sangs rgyas rnams la dbang bskur ba bstan pa ni rab sbyin pa zhes bya'o/_/nor sogs rab tu sbyin byed cing /_/zhes bya ba ni mchod pa dang nor
[\[125a.4\]]bsags pa sbyin pa byed na nor bu'i rigs su sangs rgyas rnams mnyes par byed pa yin no/_/de yang sangs rgyas don du sbyor ba zhes bya ba ni bzhi po 'di dag la gnas pa ni sangs rgyas nyid thob par bya ba'i phyir ro zhes bya ba'i don to/_/lhag ma rnams ni go sla'o/_/da ni de bzhin gshegs pa thams
[\[125a.5\]]cad dbang du bya ba'i dngos grub kyi rgyud ston te/_de las kyang dang por de ltar rnam dag ces bya ba la sogs pas de bzhin gshegs pa dbang du bya ba'i dngos grub kyi rgyud ston te/_de ltar rnam dag bde sbyin pa/_/'dod chags la ni brnyas mi bya/_/zhes bya ba la 'dir 'dod chags ni bcom ldan
[\[125a.6\]]'das byang chub kyi sems la bya bar shes par bya'o/_/de nyid kyis na de ltar rnam par dag pa dang bde ba sbyin pa yin te/_'khor ba pa thams cad la bla na med pa'i chos kyi rgyal po'i bde ba'i bar gyi bde ba de thams cad sbyin par byed pas na bde ba sbyin pa ste/_de bas na de lta bu'i 'dod chags la
[\[125a.7\]]brnyas par mi bya zhing /_khyad du gsad par mi bya ba la dor zhing spang bar mi bya'o zhes bya ba'i don to/_/rnam par dag pa'i phyir dang bde ba sbyin pa yin pa'i phyir sems can kun gyi don gyi rgyur sbyor ba la nan tan du bya ba la brtson par bya'i/_bdag grol ba 'ba' zhig gi don du ni ma yin no/_/sbyor ba zhes bya ba'i
[\[125b\]]
[\[125b.1\]]sgra ni ting nge 'dzin yin par bshad do/_/dbang du byed pa dang mnyes par byed pa la khyad par ci zhig yod ce na/_mnyes par byed pa ni mngon du phyogs par byed pa yin la/_dbang du byed pa ni bdag nyid ci dgar byed pa ste khyad par ni de yin no/_/da ni 'dod pa zhes bya ba la sogs pas de bzhin gshegs pa'i
[\[125b.2\]]rigs dbang du bya ba'i dngos grub kyi rgyud ston te/_'dod pa bsten zhes bya ba la 'dod pa ni gzugs dang /_sgra dang /_dri dang /_ro dang /_reg bya'o/_/de bsten pa ni yongs su longs spyod pa ste/_khrus dang /_btung ba dang /_bzhon pa la sogs pa bya ba'i khyad par rnams kyis khyim pa dang rab tu byung ba
[\[125b.3\]]ji ltar 'tsham pa la spyad par bya zhing bsten par bya'o/_/de bas na bden pa'i bdag nyid du gyur par bya ste/_bde bas ni sems rtse gcig par 'gyur ba'i phyir te/_sdug bsngal bas ni sems g.yengs la/_/g.yengs pas dngos grub gzhan du 'gyur/_/zhes gzhan dag las ji skad gsungs
[\[125b.4\]]pa lta bu'o/_/de bas na dga' bar bya ba'i tshul gyis 'dod pa la brten par bya'o zhes gsungs pa yin no/_/gzhan du yang su ra ta s+t+waM zhes bya ba dang de kho na nyid bskul bar yang bya'o/_/de ltar rdo rje sems dpa' dbang du byas nas rdo rje sems dpa' bsgrub par bya'o/_/lhag ma rnams ni go sla'o/_/da ni
[\[125b.5\]]sangs rgyas bka' yis zhes bya ba la sogs pas rdo rje rigs kyi dbang du bya ba'i dngos grub kyi rgyud ston te/_ma rungs ba rnams bsad pas rdo rje hUM mdzad dbang du byed pa yin te/_dper na lha chen po bzhin du tshar gcad par bya ba'i phyir gsod pa ni brgyal bar byed pa yin par shes par bya'o//_
[\[125b.6\]]lhag ma rnams ni 'di'i rgyu yin par shes par bya ste/_sangs rgyas kyi bka' dang /_sems can rnams dag par bya ba dang /_lus can rnams la skyabs bya ba dang /_bstan pa bsrung ba ni ma rungs ba rnams tshar gcod pa las 'di dag thams cad 'byung ba yin no/_/da ni pad+mo'i 'dab ma zhes
[\[125b.7\]]bya ba la sogs pas pad+mo'i rigs kyi dbang du bya ba'i dngos grub kyi rgyud ston te/_'dod chags dag pa kun rtog la/_/zhes bya ba ni sems can smin pa dang grol ba'i 'dod chags ni dag pa yin te/_mi dge ba bcu'i las kyi lam kun du slong bar mi byed cing /_dge ba bcu'i las kyi lam la
[\[126a\]]
[\[126a.1\]]sems can rnams 'jug par byed pa'i chags pa ni 'dod chags dag pa yin par bya'o/_/de la kun du rtog pa ni bcad pa'o/_/ji ltar rtog ce na/_pad+mo'i 'dab ma kha 'byed cing /_/zhes bya ba gsungs so/_/de ltar brtags nas ci zhig byed ce na/_chags byed
[\[126a.2\]]cing sems can rnams smin pa dang /_grol ba'i phyir rang nyid dga' bar byed pa'o/_/'dod par byed pa ni gzhan rnams la ni/_shin tu sdug par byed pa'o/_/ci'i phyir zhe na/_gdul phyir zhes bya ba ste/_gdul ba'i don du'o/_/de skad su zhig gis gsungs she na/_bcom ldan 'das
[\[126a.3\]]'jig rten dbang phyug gis gsungs so zhes pa'o/_/da ni sangs rgyas thams cad ces bya ba la sogs pas nor bu'i rigs dbang du bya ba'i dngos grub kyi rgyud ston te/_sangs rgyas thams cad dbang bskur phyir/_/rdo rje rin chen nyin re rer/_/spyi bor bzhag ste dbang bskur na/_/zhes bya ba
[\[126a.4\]]ni de bzhin gshegs pa de rnams nyid kyi dbur bzhag ste/_rdo rje rin chen dbang bskur nas/_/sangs rgyas thams cad dbang du 'gyur/_/zhes bcom ldan 'das nam mkha'i snying pos gsungs so zhes pa'o/_/lhag ma rnams ni dbang du bya ba'i mjug bsdu ba ste/_dbang du
[\[126a.5\]]bya ba ni ci 'dod par bsgrub pa'i phyir ro/_/phyag rgya bskyed pa'i phyir ram/_dngos grub kyi mchog bskyed par bya ba'i phyir ni byang chub chen po'i dngos grub kyi rgyud yin la/_bsams pa'i don bsgrub par bya ba'i phyir ni mnyes par bya ba dbang du bya ba'i rgyud yin te/_/lha mnyes par byas shing
[\[126a.6\]]dbang du byas na ci 'dod pa bzhin du sgrub par mdzad pa'i phyir ro/_/da ni de nas byang chub sems dpa' chen po zhes bya ba la sogs pas bsad pa'i dngos grub kyi rgyud ston te/_bya ba'i rgyud dag las drag shul gyi sbyor ba nyid kyis bsgrub par gsungs pa gang yin pa de nyid 'dir bsad pa'i rgyud
[\[126a.7\]]ces gsungs te/_de la zhes bya ba ni tshig gi kha bskang ba'i don to/_/'di zhes bya ba ni 'og nas bshad pa'o/_/de bzhin gshegs pa'i dngos grub ces bya ba ni sangs rgyas kyi dngos grub kyi rgyur gsod pa gang yin pa'i rgyud de'i dngos grub kyi man ngag bstan pa ston te/_sngags pas gang zhig de
[\[126b\]]
[\[126b.1\]]bzhin gshegs pa'i dngos grub grub par 'dod la des kyang sngags bzung ba la sogs pa'i dam tshig dang /_sngags bsnyen pa byas pa'i dam tshig dang /_bsgrub pa'i dam tshig gis phyin ci ma log pa nyid du yang dag par zhugs te/_nor ba med pa dang ldan pas lan mang du bsgrubs shing
[\[126b.2\]]nyams su blangs su zin kyang gang gi tshe grub par ma gyur na de'i tshe gdod 'di'i spyad par bya'o/_/sems can kun don ma mthong zhing /_/zhes bya ba la sogs pa la gang gi tshe 'di sems can gyi don du brtsams pa yin te/_de yang ma mthong ba ni dngos grub med pa'o/_/sangs rgyas de nyid ma sbyangs
[\[126b.3\]]la/_/zhes bya ba ni sangs rgyas nyid 'thob pa'i rgyu'i don la sangs rgyas de nyid ces bya ste/_de ma bskyed pa'o/_/de yang rdo rje sems dpa'i phyag rgya'i rjes la sangs rgyas kyi phyag rgya bsgom dgos te/_'di ni sangs rgyas sangs rgyas nyid/_/gzhan las sangs rgyas 'gyur ba med/_/ces chos
[\[126b.4\]]nyid du ji skad gsungs pa 'di ni de kho na nyid yin no/_/de ltar gyur pa'i de kho na nyid sangs rgyas nyid 'thob pa'i rgyu mngon sum dang /_brgyud pa'i rgyu de ma sbyangs shing ma bskyed pas sangs rgyas kyi dngos grub mi 'thob bo zhes bya ba'i don to/_/yid dang lus dang ngag gis so/_/bsad na dngos
[\[126b.5\]]grub 'thob par 'gyur/_/zhes bya ba ni bdag gam bsgrub par bya ba'i lha bsad na dngos grub 'thob par 'gyur ro/_/bsad pa'i sbyor ba ni 'jig rten gsum las rnam par rgyal ba'i chos kyi dkyil 'khor du bstan pa'i khyim dang grong dang grong khyer dang yul 'khor zhes bya ba la sogs pa gang yin
[\[126b.6\]]pa de 'dir sbyar bar bya'o/_/da ni dngos grub thams cad ces bya ba la sogs pas de bzhin gshegs pa'i rigs kyi bsad pa'i dngos grub kyi rgyud ston te/_dngos grub thams cad ma thob la/_/zhes bya ba ni dngos grub gang dang /_gang brtsams shing yang dag par sbyor ba dang ldan du zin kyang /_dngos
[\[126b.7\]]grub rab dang /_'bring dang tha ma gang yang ma thob pa ni dngos grub thams cad ma thob pa yin no/_/rigs rnams kyang ni mi brtson zhing /_/zhes bya ba la rigs ni de bzhin gshegs pa'i rigs so/_/de las lha gcig kyang mi 'go zhing mi ston te/_rigs kyi bu khyod la sgrib pa 'di lta bu yod kyis
[\[127a\]]
[\[127a.1\]]de'i gnyen po 'di lta bu gyis shig_/des na gdod 'grub par 'gyur ro zhes tha na rmi lam du yang mi ston na/_de rigs rnams kyang mi brtson pa yin no/_/rdo rjes kun du bdegs na ni/_/zhes bya ba ni yid khro ba dang bcas pas rdo rjes bsnun pa'am/_sna'i hUM zhes bya bas rdo rje
[\[127a.2\]]'phangs te bdag gam lha bsad na dngos grub 'thob par 'gyur te de ltar bsnun pas rdo rje myur du 'grub par 'gyur ro zhes bcom ldan 'das phyag na rdo rjes gsungs so/_/da ni ma rungs zhes bya ba la sogs pas rdo rje rigs kyi bsad pa'i dngos grub kyi rgyud ston te/_ma rungs mi 'dul khro med cing /_/_
[\[127a.3\]]zhes bya ba la ma rungs pa ni sems can rnams la rnam par 'tshe zhing nye bar gnod par byed pa'o/_/de rnams 'dul ba ni snyems pa med par byed pa'o/_/ma rungs pa 'dul ba de yang khro ba las 'byung bas na ma rungs 'dul ba'i khro bos zhes bya ba ste 'dis gdug pa rnams 'dul bar byed pa yin pa'i phyir ro/_/_
[\[127a.4\]]de yang shin tu khros pa'i sems gang gis ma rungs pa rnams tshar gcad par bsams na tshar gcod par bya ba'i ma rungs pa rnams la de bzhin du 'gyur ba'i phyir na 'di la ma rungs 'dul ba'i khro bo zhes bya'o/_/ma rungs pa rnams mi 'dul ba'i khro bo yin pas na/_ma rungs mi 'dul khro med cing /_/_
[\[127a.5\]]ces bya'o/_/de bzhin sems can mi 'dul la/_/zhes bya ba ni gang gi phyir gang la de lta bu'i khro bo med la sems can gang 'dul bar mi nus na rdo rje'i rigs zlos pas yang dag par zhugs su zin kyang /_rigs rnams brtson par mi byed cing dngos grub ma thob na de'i phyir des bya ba ni/_bdag nyid
[\[127a.6\]]sdug bsngal 'thob byed na/_/hUM zhes bya bas gsad par bya/_/zhes bya ba ste sdug bsngal dang ldan pas zhe sdang bar gyur cing /_smyung bar gnas pas nyi ma gung la las bya'o/_/de ltar na bdag nyid sdug bsngal 'thob par byed na/_hUM zhes bya bas sbyar bar bya ste/_de ltar sbyor bar byad pas na
[\[127a.7\]]dngos grub stsol bar mdzad pa'i phyir ro/_/da ni snying rje med cing zhes bya ba la sogs pas pad+ma'i rigs kyi bsad pa'i dngos grub kyi rgyud ston te/_snying rje med cing byams med la/_/zhes bya ba ni snying rje'i ngo bo nyid yin pas na snying rje'o/_/byams pa'i ngo bo nyid yin pas na byams pa'o/_/snying
[\[127b\]]
[\[127b.1\]]rje dang mi ldan pa ni snying rje med pa'o/_/byams pa dang mi ldan pa ni byams pa med pa la zhes bya'o/_/sems can ma rungs mi spyod zhing /_/zhes bya ba ni gang 'jig tshogs la sogs pa'i dri ma dang ldan pa'o/_/de rnams mi sbyong ba ni chos bstan pas blta ba'i nyes pa'i dri ma mi sel ba'o/_/bdag nyid
[\[127b.2\]]la ni bslus na ni/_/zhes bya ba la bdag nyid bslus pa ni chos thams cad rang bzhin gyis rnam par dag pa'i chos rnams kyi chos nyid la yid mi ches pa'o/_/gang gi tshe pad+mo'i rigs zlos pa'i rnal 'byor pa yang dag par zhugs su zin kyang /_ji skad du bshad pa'i chos 'di rnams mi
[\[127b.3\]]'byung na/_de'i tshe bdag nyid dam ji skad du bshad pa'i nyes pa'i phyogs ster bar byed pa'i bsgrub par bya ba'i lha bsad na dngos grub 'thob par 'gyur ro zhes bcom ldan 'das 'phags pa kun du spyan ras gzigs kyi dbang pos gsungs pa'o/_/da ni mi gtong ba dag la zhes bya ba la sogs
[\[127b.4\]]pas nor bu'i rigs kyi gsang ba'i dngos grub kyi rgyud ston te/_mi gtong ba ni gtong ba med pa'o/_/bdag la nor med cing zhes bya ba ni nor gyi bdag po med pa zhes bya ba'i don to/_/nor stor ba dang zhes bya ba ni gal te nor yod na de yang rkun po la sogs pas khyer ba ni nor stor ba'o/_/gnod
[\[127b.5\]]byed la zhes bya ba ni nor phrogs pa 'ba' zhig tu ma zad kyi lus la nad la sogs pa gnod pa rnams kyang 'byung bar 'gyur ba'o/_/sems can rnams ni dbul gyur na/_/zhes bya ba ni gal te nor bu'i rigs zlos pa'i sngags pa yang dag par zhugs shing rtse gcig par gyur kyang nyes pa 'di dag
[\[127b.6\]]'byung zhing /_ji skad du bshad pa'i dngos grub kyang thob par ma gyur cing /_sems can rnams kyang dbul ba'i sdug bsngal la blta bar mi nus na de'i tshe bdag bsgrub par bya ba'i lha bsad na dngos grub 'thob par 'gyur ro zhes bcom ldan 'das re ba thams cad yongs su skong bas gsungs so/_/ci'i phyir
[\[127b.7\]]'di lta bu'i las byed cing ci'i phyir bcom ldan 'das kyis 'di skad ces gsungs she na/_kha cig gis ni zhes bya ba la sogs pa smos te/_kha cig gis ni sangs rgyas kyi/_/rnal 'byor ma thob ces bya ba la mngon par 'dod pa'i don zhes bya ba ni tshig gi lhag ma'o/_/lhag ma rnams ni go sla'o/_/da ni
[\[128a\]]
[\[128a.1\]]de nas bcom ldan 'das zhes bya ba la sogs pas bsrung ba'i phyag rgya'i dngos grub kyi rgyud gsungs te 'di ni dge ba'i chos bsrung ba'i rang bzhin no/_/de las kyang /_sems can thams cad mi gtong zhing /_/zhes bya ba la sogs pas de bzhin gshegs pa'i bsrung ba'i dngos grub kyi
[\[128a.2\]]rgyud ston te/_sems can thams cad mi gtong zhing /_/zhes bya ba ni bdag gis sems can thams cad kyi don bya'i nyan thos ltar bdag nyid grol ba 'ba' zhig tsam ni mi bya'o/_/'di ni de bzhin gshegs pa'i bzlas brjod byed pa'i bsrung ba gcig yin no/_/gzhan yang ci zhig la 'jug ce na/_
[\[128a.3\]]rtag tu sangs rgyas mchod bdag nyid/_/ces bya ba ste/_sangs rgyas mchod pa byed pas rtag tu bdag nyid kyis sangs rgyas mchod par byed pa ste/_'di ni bsrung ba gnyis pa'o/_/rtag par sangs rgyas yid la byed/_/ces bya ba ni rtag tu sangs rgyas rjes su dran pa yid la byed pa ste/_'di ni bsrung ba
[\[128a.4\]]gsum pa'o/_/'di ni bsrung ba rnams kyi mchog_/ces bya ba ni bsrung ba 'di gsum char yang shin tu rmad du byung zhing mchog tu ngo mtshar du gyur pa yin par shes par bya'o/_/su zhig gis de skad gsungs she na/_sangs rgyas bcom ldan 'das kyis gsungs so/_/da ni rdo rje sems dpa'i
[\[128a.5\]]mtshan zhes bya ba la sogs pas de bzhin gshegs pa'i rigs kyi bsrung ba'i dngos grub kyi rgyud ston te/_rdo rje sems dpa'i mtshan tsam zhig_/lan cig tsam yang brjod gyur na/_/zhes bya ba ni bsam pa brtan pos rdo rje sems dpa'i mtshan brjod de/_chu yang blangs nas lha chen po 'jigs byed kyi
[\[128a.6\]]gzugs can du gnas pa la brgyab na de yang nye bar 'tshe bar mi byed do/_/'di ni srung ba rtag chen po/_/zhes bya ba la rtag tu dngos grub sbyin par byed pa dang /_srung ba chen por gyur pa yin no zhes pa'o/_/da ni/_rigs dang rgyud kyis chog mi shes/_/zhes bya ba la sogs pas rdo rje rigs kyi srung ba'i
[\[128a.7\]]dngos grub kyi rgyud ston te/_rigs dang rgyud kyis chog mi shes/_/zhes bya ba la rig pa ni rigs kyi rig pa la sogs pa ste/_rig pa zhes smos pa ni nye bar mtshon pa tsam du zad kyi/_sngags dang snying po rnams kyang bsdu ste/_rig pa dang stags zhes smos par bya ba yin no/_/de yang rig pa dang
[\[128b\]]
[\[128b.1\]]snying pos chog mi shes pa ste/_gang gi phyir sngags mang po mthong ba las 'ga' zhig la lar dgos pa shes par 'gyur zhing shes nas kyang srung ba'i cho ga la lar sbyor bar byed do/_/rgyud ni gzhung la bya ste thams cad kyang ci nus pa bsdu bar bya'o/_/gang gi phyir der yang sbyor ba la sogs pa mthong nas
[\[128b.2\]]bsrung ba'i cho gar rab tu sbyor bar byed pa yin no/_/'jig rten gsum rgyal bdag nyid kyis/_/zhes bya ba ni 'jig rten gsum las rnam par rgyal ba'i rang gi ngo bo nyid du bsgom pa ni/_'jig rten gsum rgyal bdag nyid do/_/rdo rje hUM la mos byed la/_/zhes bya ba ni rig pa'i rgyal po la sogs
[\[128b.3\]]pa la'o/_/'di ni bdag dang gzhan la bsrung /_/zhes bya ba ni bzhi char gyis so/_/da ni 'dod chags dag cing zhes bya ba la sogs pas pad+mo'i rigs kyi bsrung ba'i dngos grub kyi rgyud ston te/_'dod chags dag pa yin pas na 'dod chags dag pa ste sems can smin dang grol ba'i chos chags pa'i chos
[\[128b.4\]]'di ni rang bzhin gyis dag pa'o zhes smos pa'o/_/byams pa chen po zhes bya ba ni sems can thams cad la byams pa chen po bskyed pa'o/_/thams cad la ni mi 'jigs sbyin/_/zhes bya ba ni 'jigs pa rnams la mi 'jigs pa sbyin pa'o/_/'jig rten dbang gi mtshan zlos pa/_/zhes bya ba ni 'jig
[\[128b.5\]]rten dbang phyug gi mtshan zlos par byed pa ste/_srung ba 'di bzhi char ngo mtshar che ba ste/_shin tu rmad du byung ba dang ldan pa yin no/_/da ni sangs rgyas zhes bya ba la sogs pas nor bu'i rigs kyi bsrung ba'i dngos grub kyi rgyud ston te/_nyi ma stongs par mi bya bar/_/zhes bya ba ni nyin re zhing rgyun mi gcad
[\[128b.6\]]par bya'o/_/ci zhig rgyun mi gcad ce na/_ci nus par ni sbyor byed cing /_/zhes bya ba gsungs so/_/su zhig la zhe na/_sangs rgyas sems can gtong byed par/_/zhes bya ba gsungs te/_sangs rgyas rnams dang sems can rnams la zhes bya ba'i don to/_/tha na 'bras rdog ma gcig tsam sbyin
[\[128b.7\]]pa'am/_me tog gcig tsam dbul ba'am/_chu khyor gang tsam zhig sbyin par byed pa ste/_bsrung ba 'di ni ngo mtshar mchog tu che ba yin no zhes bcom ldan 'das rdo rje srung bas gsungs so/_/rdo rje srung ba zhes smos pa ni bsrung ba'i cho ga rdzogs pa'i mjug sdud pa yin no/_/da ni de nas byang chub sems
[\[129a\]]
[\[129a.1\]]dpa' chen po phyag na rdo rje zhes bya ba la sogs pas rtogs pa bzhir gtogs pa'i dkyil 'khor chen po'i rgyud phyi ma'i mjug sdud pa ston te 'di ni phyag na rdo rjes bstan pa yin la/_de yang da ni sangs rgyas rnams la dbul ba yin pas na rgyud 'di bzhes par gsol zhes smos pa yin no/_/bcom ldan
[\[129a.2\]]'das zhes tshig gcig par smos pa ni de bzhin gshegs pa thams cad rnam par snang mdzad kyi khongs su chud pa la ltos pa yin mod kyi/_'on kyang de bzhin gshegs pa lnga ru shes par bya'o/_/rgyud gang gis zhes bya ba ni rgyud 'di'i phan yon ston to/_/sems can thams cad rtog pa thams cad kyi dbang
[\[129a.3\]]phyug tu gyur nas zhes bya ba la rtog pa thams cad ni theg pa chen po mngon par rtogs pa la sogs pa bzhi'o/_/de'i dbang phyug ni mngon par shes pa la sogs pa bstan zin pa ste/_rnal 'byor pa rnams kyi dbang phyug de'i rdzu 'phrul dang mngon par shes pa la sogs pa phun sum tshogs pa dang ldan pa gang
[\[129a.4\]]yin pa de ni dbang phyug ces bya ste 'di ni dbang phyug yin pa'i phyir ro/_/de'i ngo bo nyid yin pas na dbang phyug nyid du gyur pa'o/_/rtogs par bgyi ste zhes bya ba ni rab tu dga' ba la sogs pa'i sa rnams khong du chud par byas pa'o/_/myur du bla na med pa yang dag par rdzogs pa'i byang chub mngon par
[\[129a.5\]]rdzogs par 'tshang rgya ba'i slad du'o zhes bya ba 'dis ni rgyud 'di don che ba nyid du ston to/_/'dis ni rgyud 'di sangs rgyas rnams kyis bzung zhing sangs rgyas kyi gsung yin par gyur na de'i 'og tu gdod 'jig rten rnams len par mi 'gyur ba blangs par gyur nas mnyen pa dang /_bsams pa dang /_bsgoms pa
[\[129a.6\]]la sogs pa'i rim gyis ji skad du gsungs pa'i 'bras bu thob par 'gyur ro zhes ston gyi/_gzhan du na 'di ni phyag na rdo rjes smras par zad kyi sangs rgyas kyi bka' ma yin no zhes len par mi 'gyur bas na de bzhin gshegs pa rnams la phul ba yin no/_/sangs rgyas bcom ldan 'das rnams kyang
[\[129a.7\]]gzhung gi don legs par mnyes par gyur nas legs so/_/legs so/_/phyag na rdo rjes zhes bya ba la sogs pas legs so zhes bya ba byin pa yin no/_/legs par bshad pas zhes bya bas ni phyin ci ma log par bshad do zhes bya ba'i don to/_/de lta bas na nged kyis blangs shing zhes gsungs pa
[\[129b\]]
[\[129b.1\]]yin te blangs nas sangs rgyas kyi bkar byas te gzhag go zhes pa dang byin gyis brlabs so zhes pa ste/_ci nas kyang myur du nub par mi 'gyur bar dus kyi mthar yun du gnas par mdzad pa'o/_/gang gi phyir de bzhin gshegs pa rnams kyis legs so zhes bya ba byin gyis brlabs shing blang bar mdzad
[\[129b.2\]]pas ci nas kyang 'di ltar nub par mi 'gyur bar mdzad pa yin no/_/da ni de bzhin gshegs pa thams cad kyang gcig tu 'dus nas byang chub sems dpa' chen po phyag na rdo rje la legs so zhes bya ba byin pa ni rtog pa bzhi'i rang bzhin nyid du gyur pa dang /_'khor los sgyur ba bzhi'i rang bzhin nyid du
[\[129b.3\]]gyur pa'i phyir ro/_/rtog pa thams cad kyi thabs zhes bya ba la sogs pa la rtog pa thams cad ni theg pa chen po mngon par rtogs pa bsdus pa la sogs pa bzhi'o/_/thabs ni der byin gyis brlab pa dang dbang bskur ba la sogs pa'o/_/thabs kyi cho ga ni sbyor ba'o/_/de'i rgyas pa ni rnam par
[\[129b.4\]]dbye ba mang po'i bye brag gis te/_'di nyid ni byang chub sems dpa' rnams kyi rdo rje'i theg pa bla na med pa yin la 'di nyid ni gzhan gyis mi shes pa'i phyir gsang ba'o/_/bsdus te bstan pa'i phyir mdo sde'o/_/de kho na nyid bsdus pa'i rgya cher bshad pa ko sa la'i rgyan las rtog pa bzhi char gyi dkyil 'khor
[\[129b.5\]]chen po'i rgyud phyi ma'i 'grel ba'o//_//da ni rtog pa thams cad kyi gsang ba'i dkyil 'khor du gsungs pa'i dngos grub sgrub pa'i thabs kyi rgyud du gtogs pa ston to/_/de las kyang thog mar/_sangs rgyas byang chub ting nge 'dzin/_/zhes bya ba la sogs pas de bzhin gshegs pa thams cad kyi dngos
[\[129b.6\]]grub dam pa'i gsang ba'i rgyud ston te/_sangs rgyas byang chub ting nge 'dzin//zhes bya ba ni sangs rgyas bcom ldan 'das kyi byang chub thugs su chud pa'i ting nge 'dzin yin pas na sangs rgyas byang chub ting nge 'dzin to/_/rab mnyam gzhag pas bsgoms na ni/_/zhes bya ba la shin tu mnyam par gzhag
[\[129b.7\]]pas na rab mnyam gzhag pa'o/_/bsgom pa ni de goms par bya ba ste sems so sor rtogs pa la sogs pa'i rim gyis sangs rgyas kyi byang chub kyi ting nge 'dzin bsgoms na/_byang chub bde bas 'thob par 'gyur/_/zhes bya ba ste/_'di lta bur rnam par bsams nas brtson par byas nas nges
[\[130a\]]
[\[130a.1\]]par rtogs par 'gyur ro zhes bcom ldan 'das de bzhin gshegs pa thams cad kyis gsungs so/_/don 'di gsungs zin mod kyis/_'on kyang lhag par bsnan pa'i phyir yang gsungs pa yin no/_/da ni sems dpa' rdo rje zhes bya ba la sogs pas de bzhin gshegs
[\[130a.2\]]pa'i rigs kyi dngos grub dam pa'i gsang ba'i rgyud ston te/_sems dpa' rdo rje snying gar bcings/_/zhes bya ba ni de bzhin gshegs pa'i rigs zlos pa rnams kyi bsgrub pa'i dus sam/_dgos pa chen po gzhan dag tu rdo rje dbyings kyi gsang ba'i dkyil 'khor du gtogs pa'i sems
[\[130a.3\]]dpa'i rdo rje ma'i phyag rgya snying gar bcings la ji ltar bris pa'i bskul bas bskul bar bya zhing de nas phyag rgya thams cad bsgrub par bya'o/_/chung ma zhes bya ba ni yid rdzogs par bya zhing snying gar brtan par yang bya'o/_/shin tu sdug par yang bya ste/_dngos grub thams cad de la rag las pa yin pa'i phyir
[\[130a.4\]]ro/_/de nyid kyis ni brtan par gyur cig ces smras nas zhes gsungs pa yin te/_brtan pa rgyur ba ni bsgom pa'i dus dang /_dgos pa'i dus su sems can las ma nyams par bya ba'o/_/gsang ba'i rgyud 'di thams cad du gsang ba bskul ba'i phyag rgya gang yin pa de dag thams cad la gsang ba bskul
[\[130a.5\]]ba'i phyag rgya gang yin pa dang /_phyag rgya dang ldan pa rnams la skyes pa dang bud med kyi tha snyad du bya bas ston par mdzad pa ni gang gi phyir 'di dag kun rdzob yin la kun rdzob kyang 'khor ba dang mthun pa'i tha snyad du smos dgos te de kho na nyid tha snyad kyis bstan pa yin par shes par bya'o/_/de ma yin pa
[\[130a.6\]]bsgom pa'i dus su 'dir skyes pa dang bud med kyi chos su bya ba'i tha snyad ni mi srid de/_gang gi phyir 'dir ting nge 'dzin las dngos grub 'byung bar gsungs la/_de'i tshe de lta bu'i chos su byed pa las ting nge 'dzin du 'gyur ba mi srid pa yin par shes par bya'o/_/de lta bas na ji skad du gsungs pa'i
[\[130a.7\]]bskul bas bskul la sems dpa' rdo rje ma'i phyag rgya de snying gar bcings nas phyag rgya thams cad bsgrub par bya'o/_/phyag rgya thams cad ni gsang ba'i dkyil 'khor du gsungs pa'i lhag ma rnams so/_/de dag bsgrub pa ni bsams pa'i don grub par bya ba'i phyir rang rang gi las la sbyar
[\[130b\]]
[\[130b.1\]]ba'o/_/gang gi phyir sems dpa' rdo rje ma'i phyag rgya brtan par gyur na phyag rgya thams cad brtan par 'gyur te/_rang rang gi las la thogs pa med par 'jug par 'gyur ro zhes bya ba'i don to/_/de'i phyir/_cho ga 'di yi tshul gyis ni/_/zhes bya ba gsungs te 'di zhes bya ba ni smras ma thag pa'o/_/cho ga'i tshul
[\[130b.2\]]gyis ni zhes bya ba ni ji skad gsungs pa'i sbyor bas so/_/cho ga'i tshul des rang gi las rnams ma grub kyang zhes bya ba gsang ba'i bskul ba med pa'i ji skad gsungs pa'i snying pos phyag rgya rnams rang rang gi las la nges par sbyar na yang ma grub na/_ji ltar gsang ba'i chung ma zhes smra na 'grub
[\[130b.3\]]par 'gyur ba de bzhin du dngos grub 'thob par 'gyur ba yin no/_/de ltar yin na phyag rgya kha cig gsang ba'i bskul ba med du zin yang sbyor ba 'grub pa srid na des ci zhig bya zhe na/_de yang bden mod kyi 'on kyang /_shin tu dngos grub 'thob par 'gyur/_/zhes bcom ldan 'das sems
[\[130b.4\]]dpa' rdo rjes gsungs so/_/da ni/_/ji ltar de ltar khros pa dang /_/zhes bya ba la sogs pas rdo rje rigs kyi dngos grub dam pa'i gsang ba'i rgyud ston te/_rdo rje'i rigs zlos pa'i rnal 'byor bas bsgrub pa la legs par zhugs shing mang du nyams su blangs su zin kyang dngos grub ma
[\[130b.5\]]thob na drag po'i sbyor ba 'di bya'o zhes gsungs pa yin no/_/ji ltar de ltar zhes bya ba ni de ltar bcom ldan 'das rdo rje hUM mdzad khros par mdzad pa de ltar khros pas rdo rje hUM mdzad kyi phyag rgya bcings la/_bsad na ni zhes bya ba bsad pa'i sems nges par bskyed la zhes bya ba'i don to/_/skrag ste
[\[130b.6\]]dngos grub sbyin par 'gyur/_/zhes bcom ldan 'das de bzhin gshegs pa thams cad kyi hUM zhes bya bas gsungs so zhes bya ba la/_skrag pa ni sems can rnam par ltung bar 'gyur bas 'jigs par zad pa ste/_sems can ni ngan song du ltung bar mi bya'o zhes dgongs nas dngos grub stsol
[\[130b.7\]]bar mdzad do zhes gsungs pa yin no/_/de ni ting nge 'dzin zhes bya ba la sogs pas pad+mo'i rigs kyi dngos grub dam pa'i gsang ba'i rgyud ston te/_ting 'dzin phyag rgya bcings nas ni/_/zhes bya ba ni 'gro ba 'dul ba'i gsang ba'i dkyil 'khor du dam tshig gi phyag rgyar gsungs pa gang yin pa de
[\[131a\]]
[\[131a.1\]]bcing ba'o/_/rdo rje lta bas bltas nas kyang /_/zhes bya ba la rdo rje lta ba ni/_rdo rje lta ba chags pa yis/_/dga' bas mig ni rab tu bgrad/_/ces bya ba bshad zin pa'o/_/des bltas pa ni rnam par brtag pa'o/_/gang la zhe na/_bdag gi chung ma ste rang gi phyag rgya'o//_
[\[131a.2\]]gzhan gyi chung ma ni phyag rgya gzhan pa ste phyag rgya bzhi'i dkyil 'khor du bsgrub pa'i tshe/_phyag rgya bzhi dang dbus na gnas pa'o/_/des ci zhig 'thob par 'gyur zhe na/_sdug pa'i dngos grub 'thob par 'gyur/_/zhes gsungs so/_/da ni dbang po gnyis zhes bya ba la sogs pas nor bu'i
[\[131a.3\]]rigs kyi dngos grub dam pa'i gsang ba'i rgyud ston te/_dbang po gnyis ni mnyam sbyar la/_/zhes bya ba ni rang gi lha'i rnal 'byor byed pa'i dus su rang gi dbang po dang lha'i dbang po ro gcig tu byed pa'i tshe bcom ldan 'das rdo rje rin chen dang lhan cig tha mi dad par mos par bdag nyid lhar gyur par sems dpa'
[\[131a.4\]]rnal 'byor pa de bde ba'i mchog ces smra bar byed ce na mi'i lus la lha'i lus gya nom pa de'i bdag nyid du gyur pa'i mchog tu bde ba yin pa'i phyir ro/_/de lta bas na/_sangs rgyas kun la rang nyid kyi/_/lus kyi dbang po rdo rje rin chen du gyur pa'i bdag gi lus kyi dbang po de dbang bskur ba'i phyir phul na myur du
[\[131a.5\]]'grub par 'gyur ro zhes bcom ldan 'das nor bu'i dbang pos gsungs so/_/da ni de bzhin gshegs pa thams cad kyi dam tshig gi dngos grub kyi gsang ba'i rgyud ston te/_dam tshig ni 'da' bar mi bya ba'i chos so/_/de'i dngos grub ji lta ba bzhin du 'byung ba 'di ni dam tshig gi dngos grub bo/_/_
[\[131a.6\]]de nyid ni gsang ba ste/_gsang ba'i dkyil 'khor du gtogs pa'i phyir ro/_/rgyud ni de ston pa'i gzhung ngo /_/gsungs so zhes bya ba ni bka' stsal pa'o/_/de las kyang dang por sa ma ya s+t+waM zhes brjod cing zhes bya ba la sogs pas de bzhin gshegs pa'i dam tshig gi dngos grub kyi gsang ba'i rgyud
[\[131a.7\]]ston te/_sa ma ya s+t+waM zhes brjod cing zhes bya ba ni gang gi tshe zhe na/_dam tshig gi phyag rgya bcing pa'i dus na'o/_/bud med kun la chags byas la/_/zhes bya ba la ni phyag rgya thams cad mnyes par bya'o zhes bya ba'i don te/_dam tshig gi phyag rgya bcings la sngags brjod na gdod phyag rgya thams cad dgyes
[\[131b\]]
[\[131b.1\]]par 'gyur gyi/_de las gzhan du phyag rgya bcings na 'dis dam tshig mi shes pa yin no zhes phyag rgya rnams rgyab kyis phyogs par 'gyur ro/_/gzhan yang /_sems can don gyis skyo ma mdzad/_/brjod na zhes bya ba ni de bzhin gshegs pa'i rigs zlos pa'i rnal 'byor pas phyag rgya rnams la/_bcom
[\[131b.2\]]ldan 'das yum bdag la sems can gyi don mdzad cig ces brjod cing phyag rgya rnams la bskul ba de ltar byas na sangs rgyas rnams kyang des mnyes par byed do zhes gsungs so/_/de skad su zhig gis gsungs she na/_bcom ldan 'das rnam par snang mdzad kyis gsungs so zhes pa'o//_
[\[131b.3\]]da ni 'dod chags la ni zhes bya ba la sogs pas/_de bzhin gshegs pa'i rigs kyi dam tshig gi dngos grub kyi gsang ba'i rgyud ston te/_'dod chags la ni brnyas mi bya/_/zhes bya ba la 'dod chags ni bcom ldan 'das byang chub kyi sems te/_de la brnyas par mi bya zhing spang bar mi
[\[131b.4\]]bya ste/_gsang ba'i dkyil 'khor du gsungs pa'i dngos grub 'dod na bsgrub pa'i dus dang /_bsnyen pa'i dus su byang chub kyi sems dang ldan pa kho nas thams cad du phyag rgya 'grub par 'gyur ro zhes ston pa yin no/_/bud med kun dang rtse byed pa/_/zhes bya ba la bud med ni phyag rgya ste de rtse
[\[131b.5\]]bar byed pa ni mnyes par byed pa'o/_/de yang byang chub kyi sems brtan par gyur na phyag rgya rnams mnyes par 'gyur bas dngos grub rnams ster bar mdzad do/_/'di ni phyag na rdo rje'i dam tshig gsang ba ste/_byang chub kyi sems rab tu bsrungs na 'grub par 'gyur ro zhes bcom ldan
[\[131b.6\]]'das rnams par snang mdzad kyis gsungs so/_/da ni gsod pas 'jig rten zhes bya ba la sogs pas rdo rje rigs kyi dam tshig gi dngos grub kyi gsang ba'i rgyud ston te/_gsod pas zhes bya ba ni [(]rnam [,]rnal [)]'byor pa gang mngon spyod kyi las rdo rje rigs kyi dkyil 'khor du
[\[131b.7\]]gtogs par gsungs pa'i gsod pa la goms par byed pa gang yin pa de ni gsod pa zhes bya'o/_/'di lta bu nyid kyis 'jig rten pas dkyil gzhan gyis nus pa ma yin no zhes bya ba'i don te/_ji ltar zhe na/_lus ngag las bzang dgyes pa dang /_/zhes bya ba
[\[132a\]]
[\[132a.1\]]gsungs te/_lus kyi las ni rdo rje hUM mdzad la sogs pa khro bo rnams kyi g.yon brkyang ba dang /_zhal bsnyer zhing mche ba gtsigs pa la sogs pa'i gzugs dang rjes su mthun par byed pa'o/_/ngag gi las ni hUM zhes bya ba la sogs pa ste de dag ni lus ngag
[\[132a.2\]]las so/_/bzang zhes bya ba ni dam par 'gyur ba'o/_/dgyes pa zhes bya ba ni sangs rgyas dang byang chub sems dpa' rnams kyis bsngags shing bzhed pa dang /_hUM zhes bya ba dang bcas pas 'jig rten rnams gsad par bya'o zhes sbyar ro/_/ci'i phyir zhe na/_rnam dag phyir zhes bya
[\[132a.3\]]ba gsungs pa yin no sems can rnam par sbyong bar bya ba'i phyir ro/_/ci'i phyir 'di ltar byed ce na/_gang gi phyir 'di ni gdul dka' ba rnams 'dul ba'i dam tshig yin te/_bcom ldan 'das rdo rje hUM mdzad kyis lha chen po bsad pa dang 'dra bar bya ba 'di ni dam tshig yin pas na dam tshig
[\[132a.4\]]ces bya'o/_/des ci zhig byed ce na/_don gyi grub pa sbyin pa'o/_/zhes gsungs te/_gdul dka' ba rnams 'dul ba'i mtshan nyid kyi don ni 'di lta bus 'grub par 'gyur gyi gzhan du ma yin no zhes bya ba'i don to/_/da ni dag pa'i bdag nyid ces bya ba la sogs pas pad+mo'i rigs kyi dam
[\[132a.5\]]tshig gi dngos grub kyi gsang ba'i rgyud ston te/_dag pa'i bdag nyid 'dod chags dag_/ces bya ba la 'dod chags ni sems can smin pa dang grol ba la chags pa'o/_/rgyu de'i phyir sems can rnams la chags pa gang yin pa de ni dag pa'i bdag nyid de sangs rgyas dang byang chub sems dpa'
[\[132a.6\]]rnams ni nyon mongs pa zad pa yin la de dag gi dag pa'i bdag nyid yin pas dag pa nyid de/_bdag nyid ces bya ba ni bsam pa la bya ste/_bsam pa dag pa rnams kyi zhes bya ba'i don to/_/de ltar na 'dod chags 'di ni dag pa yin te dge ba bcu'i las kyi lam bskyed pa'i rgyu yin pa'i
[\[132a.7\]]phyir dang /_sems can rnams la 'phags pa'i lam yan lag brgyad pa bskyed pa'i rgyu yin pa'i phyir ro/_/mu stegs rnal 'byor can ma dag_/ces bya ba ni mya ngan las 'das pa'i mtsho la 'jug par bya ba'i phyir sangs rgyas kyi bka' spangs nas/_gang ston pa gzhan
[\[132b\]]
[\[132b.1\]]gyis bstan pa'i thabs gang yin pa de la mu stegs pa zhes bya ste/_'jug ngogs bzhin du mu stegs 'cha' bar byed pa'i phyir ro/_/der gang de'i ngo bo nyid yin pa de ni mu stegs pa'o/_/de rnams kyi rnal 'byor ni mu stegs kyi rnal 'byor zhes bya ste/_thar pa'i don du sems mnyam
[\[132b.2\]]par 'jog pa zhes bya ba'i don to/_/de gang la yod pa de ni mu stegs rnal 'byor can no/_/de rnams kyi 'dod chags ni ma dag pa yin te/_gang gi phyir de dag la bdag gis sems can thams cad 'khor ba las gdon par bya'o zhes bya ba'i smon lam 'di lta bu med kyi/_gzhan du na
[\[132b.3\]]bdag cag rnams bcings pa las grol bar bya'o snyam du sems par zad de de'i phyir sems can rnams la byams shing smin pa dang grol ba'i bsam pa cung zad cig yod du zin kyang de nyid bcings pa yin pa'i phyir/_/mu stegs rnal 'byor can ma dag_/ces bya ba gsungs te de bas na de spangs
[\[132b.4\]]la dag pa'i bdag nyid dam tshig gis bsrungs na zhes bya ba sems can smin pa dang grol ba'i chags pa bskyed na dngos grub 'thob par 'gyur ro zhes bcom ldan 'das kun du spyan ras gzigs kyi dbang pos gsungs so/_/da ni rdo rje nor bu zhes bya ba la sogs pas nor bu'i rigs kyi dam
[\[132b.5\]]tshig gi dngos grub kyi gsang ba'i rgyud ston te/_rdo rje nor bu sngar bcings la/_/zhes bya ba la rdo rje nor bu ni rdo rje rin chen gyi myu gu'i dam tshig gi phyag rgya ste de sngar bcing ba'o/_/ji ltar zhe na/_de'i phyir/_rdo rje snying po'i ting 'dzin gyis/_/zhes gsungs te/_bcom ldan 'das rdo rje snying po'i dam
[\[132b.6\]]tshig rang gi lha'i rnal 'byor du byas pa'o/_/ma rungs rnams kyi nor 'phrogs nas/_/zhes bya ba ni gang dag nor rnyed pa dang sems can rnams la 'tshe zhing bstan pa la gnod pa byed pa/_ma rungs pa de lta bu de'i nor 'phrogs pa ni gdul ba'i phyir rdzu 'phrul gyi nor rnams dus cung zad cig mi
[\[132b.7\]]snang bar bya'o/_/dam tshig dngos grub sbyin par 'gyur/_/zhes bya ba la/_'di ni nor bu'i rigs kyi gsang ba'i dam tshig yin pas na 'di bsrungs na dngos grub sbyin par 'gyur ro/_/da ni de bzhin gshegs pa thams cad kyi chos kyi dngos grub kyi gsang ba'i rgyud ston te/_chos kyi
[\[133a\]]
[\[133a.1\]]rigs dang rjes su mthun pa'i chos rig pa dang /_'dul ba'i mtshan nyid can gang yin pa de bsrungs pas 'grub pa ni chos kyi dngos grub ste de nyid gzhan gyis mi shes pas na gsang ba'o/_/de ston pa'i gzhung yin pas na chos kyi dngos grub kyi gsang ba'i rgyud do/_/_
[\[133a.2\]]de las kyang dang por chos rnams zhes bya ba la sogs pas de bzhin gshegs pa'i chos kyi dngos grub kyi gsang ba'i rgyud ston te/_chos rnams rang bzhin dag par ni/_/rab mnyam gzhag pas bsgoms na yang /_/zhes bya ba ni don 'di nyid dkyil 'khor chen po'i dbang du bya ste/_dngos grub
[\[133a.3\]]dam pa'i rab tu byed par tshig tu brjod na dngos grub 'thob bo zhes smras zin la/_da 'dir yang /_chos rnams rang bzhin dag par ni/_/rab mnyam gzhag pas bsgoms na yang /_/zhes bya ba la bye brag 'di yod de/_sngar ni brjod pa tsam du zad kyi 'dir ni bsgom pa yin no/_/de la/_
[\[133a.4\]]chos rnams rang bzhin dag par ni/_/zhes bya bar ni don dam pa stong pa nyid yin pa'i phyir ro/_/de rab mnyam gzhag pas bsgom pa ste/_sems rtse gcig pas bsgom pa'o/_/dgos pa thams cad byas na ni/_/zhes bya ba ni sngags gzung ba dang /_sngon du bsnyen pa dang /_bsgrub pa'i
[\[133a.5\]]dam tshig tu gsungs pa'i las thams cad byed pa'o/_/de la yang mchil ma dang /_snabs dang /_bshang ba dang /_gci ba la sogs pa 'dor ba na khrus la sogs pa'i cho ga med du zin kyang /_chos thams cad rang bzhin gyis dag par bsgoms na sangs rgyas pa'i dngos grub
[\[133a.6\]]'thob ces gsungs pa yin te/_chos 'di ni de bzhin gshegs pa'i rigs zlos pa'i bsnyen pa la sogs pa'i tshe dus thams cad du dgos pa yin pa'i phyir ro/_/da ni sems can kun zhes bya ba la sogs pas de bzhin gshegs pa'i rigs kyi chos kyi dngos grub kyi gsang ba'i rgyud
[\[133a.7\]]ston te/_sems can kun la chags byed cing /_/zhes bya ba ni sems can rnams la mnyes gshin pa'o/_/yul la skyo bar ma gyur la/_/zhes bya ba la yul ni gzugs la sogs pa ste/_de rnams la yang skyo bar mi byed pa ni ci rigs pa dang ci 'byor par longs spyod
[\[133b\]]
[\[133b.1\]]pa'o/_/bud med dga' ba'i dag pa ni/_/zhes bya ba la bud med ni phyag rgyar gsungs pa ste/_de la dga' ba ni phyag rgya chen po bsgom pa'o/_/de'i dag pa ni bsgoms pa rnam par dag pa'o/_/gsang chos dngos grub mchog sbyin no/_/zhes bya ba la 'di gsum char yang gsang ba'i
[\[133b.2\]]chos yin pas gsang ba'i dkyil 'khor zlos pa rnams kyis bsrung bar bya ste/_chos de gsum bsrungs na/_de la dngos grub mchog sbyin no/_/zhes bcom ldan 'das rdo rje gsang bas gsungs so zhes pa ste/_rdo rje sems dpas gsungs so zhes pa'i don to/_/da ni rdo rje phra mo'i zhes bya
[\[133b.3\]]ba la sogs pas rdo rje rigs kyi chos kyi dngos grub kyi gsang ba'i rgyud ston te/_rdo rje rigs kyi gsang ba'i dkyil 'khor zlos pa'i rnal 'byor pas rang gi lha'i rnal 'byor byas la/_rdo rje phra mo'i ting 'dzin gnas/_/zhes bya ba ni rdo rje phra mo'i ting nge 'dzin goms par byas la/_sna yi hUM gi sbyor
[\[133b.4\]]ba yis/_/ma rungs thams cad gsad na ni/_/zhes bya ba la sna'i rtse mor rdo rje bsgoms la hUM zhes bya ba dang sbyar te/_gang la chad pas gcod par 'dod pa de la hUM zhes bya ba dang bcas par bsam zhing sbyor ba 'dis gsad pa ni chad pas gcod pa'o/_/'di skad ston te/_rdo rje de 'bab pa na rab tu
[\[133b.5\]]'bar zhing mche ba gcig las brgya stong du mar gyur par ci nus par bsam par bya'o/_/de ltar byas na/_dngos grub mchog ni 'thob par 'gyur/_/zhes gsungs te mchog ni dam pa'o/_/da ni rdo rje phra mo zhes bya ba la sogs pas pad+mo'i rigs kyi chos kyi dngos grub kyi gsang ba'i rgyud
[\[133b.6\]]ston te/_rdo rje phra mo'i tshul gyis ni/_/zhes bya ba ni rdo rje phra mo bsgom pa'i sbyor ba'o/_/'di skad ston te/_lce ni rkan la bcar nas su/_/zhes bya ba la sogs pas sna'i rtse mor rdo rje phra mo bsgoms la rdo rje phra mo'i sbyor ba des bud med kun dang rtse byed na ste bsgom pas mnyes par bya'o/_/_
[\[133b.7\]]'di skad du ston te/_rdo rje phra mo'i bsgom pa ji lta ba bzhin du bsgom par bya ba la sna'i rtse mor bzhag ste/_spro ba dang bsdu ba'i tshul bya ba ji lta ba de bzhin du phyag rgya thams cad sna'i rtse mor bzhag la spro ba dang bsdu ba'i tshul gyis bsgom par bya'o/_/de ltar na de rtse bar byed cing chags pa dang
[\[134a\]]
[\[134a.1\]]mnyes par byed par 'gyur ro/_/mnyes nas cir 'gyur zhe na/_chos kyi dngos grub thob par 'gyur/_/zhes bya ba ste/_chos kyi rigs kyi gsang ba'i dkyil 'khor du gsungs pa'i dngos grub ni chos kyi dngos grub ste de 'thob par 'gyur ba'o/_/phyag rgya de ji
[\[134a.2\]]ltar bsgom par bya zhe na/_rdo rje chos kyi ting 'dzin gyis/_/zhes bya ba'i don to/_/da ni dbang po gnyis ni zhes bya ba la sogs pas nor bu'i rigs kyi dngos grub kyi gsang ba'i rgyud ston te/_dbang po gnyis ni mnyam sbyar la/_/zhes bya ba ni bshad zin to/_/su zhig dang ldan pa'i
[\[134a.3\]]dbang po gnyis mnyam par sbyor zhe na/_bud med dam ni sdug pa dang /_/zhes bya ba gsungs te/_bud med ni phyag rgya ste de dang dbang po mnyam par sbyor ba'o/_/sdug pa dang zhes bya ba ni de dag nyid kyi ste rdo rje rin chen la sogs pa'o/_/de bas na de dang lhan cig dbang po gnyis mnyam par sbyor
[\[134a.4\]]ba'o/_/des ci zhig byed ce na/_re ba thams cad yongs bskang na/_/zhes bya ba ste/_rin po che la sogs pa'i char gyis slong ba thams cad kyi re ba thams cad des skong bar byed pa'o/_/des ci zhig 'thob ce na/_dngos grub bla med 'thob par 'gyur/_/zhes gsungs pa yin no/_/da ni de
[\[134a.5\]]bzhin gshegs pa thams cad kyi las kyi dngos grub kyi gsang ba'i rgyud ston te/_de bzhin gshegs pa thams cad kyi las ni 'bebs pa'i las so/_/de'i dngos grub ni rdzogs par 'gyur ba'o/_/de nyid ni gsang ba ste gsang ba'i dkyil 'khor du gtogs pa'i phyir te/_de ston pa'i rgyud
[\[134a.6\]]gsungs pa'o/_/dbab pa'i mtshan nyid ni ting nge 'dzin lngas rigs thams cad kyi spyi'i las ston to/_/bud med la dbab pa'i sgo nas skyes pa la yang de bzhin du bya ba nyid yin par shes par bya'o/_/de la thog mar rdo rje sems dpa'i zhes bya ba la sogs pas de bzhin gshegs pa'i
[\[134a.7\]]las kyi dngos grub kyi rgyud ston te/_rdo rje sems dpa'i ting nge 'dzin gyis zhes bya ba ni 'di'i las mi 'dra bas na rdo rje sems dpa'i ting nge 'dzin la gnas par bya'i sangs rgyas kyi rnal 'byor gyis ni ma yin no/_/de ltar na de bzhin gshegs pa'i las su ji ltar 'gyur zhe na/_sangs rgyas
[\[134b\]]
[\[134b.1\]]rjes su dran bsgoms la/_/zhes bya ba gsungs te/_de bzhin gshegs pa mdun du bsgom pa'i phyir de bzhin gshegs pa'i las su bshad pa yin no/_/bud med gang la bab par 'dod pa de'i lus la yid kyis ji skad gsungs pa'i sgo nas 'jug par bya'o/_/de nas de dbang du 'gyur zhes pa
[\[134b.2\]]gzhan gyi dbang du bya'o zhes bya ba'i don te/_ting nge 'dzin 'dis gzhan gyi dbang du byas pa yin no/_/da ni rdo rje sems dpa'i zhes bya ba la sogs pas de bzhin gshegs pa'i rigs kyi las kyi dngos grub kyi gsang ba'i rgyud ston te/_rdo rje sems dpa'i ting 'dzin gnas/_/zhes bya ba ni rdo rje
[\[134b.3\]]sems dpa'i ting nge 'dzin gyis so/_/bu ga nas ni de bzhin zhugs/_/bud med lus su legs khyab byas/_/zhes bya ba ni rgyas par bya ba'i don to/_/legs par zhes bya ba ni yan lag thams cad du yan lag thams cad kyis 'jug par bya'o zhes bya ba'i don to/_/de nas cir 'gyur zhe na/_sems
[\[134b.4\]]med pa yang mgu bar 'gyur/_/zhes gsungs te/_mgu ba ni dgyes par bya ba ste/_lha rang dbang du bya ba'o/_/'di ni ting nge 'dzin gnyis pa'i las so/_/da ni ting nge 'dzin gsum pa'i las ston te/_rdo rje hUM mdzad kyi phyag rgya'i sbyor ba byas la rab tu mnyam par gzhag pa'i yid kyis/_
[\[134b.5\]]khros nas bu gar zhugs na ni/_/zhes bya ba khro bo mngon du byas nas so/_/ji ltar 'jug ce na/_yid kyis zhes bya ba gsungs so/_/de ltar zhugs nas ci zhig bya zhe na/_de nas dbang du bya ba gsungs te/_'di ni ting nge 'dzin gsum pa la gnas pa yin no/_/da ni pad+mo'i rigs kyi
[\[134b.6\]]las kyi dngos grub kyi gsang ba'i rgyud ston te/_chos kyi las kyi phyag rgya ni/_/bcings nas pad+mo'i ting 'dzin gyis/_/zhes bya ba ni/_chos kyi rigs kyi las kyi phyag rgya gang yin pa'i las kyi phyag rgya de bcings pa'o/_/pad+mo'i ting nge 'dzin gyis zhes bya ba la pad+mo ni bcom ldan 'das 'jig
[\[134b.7\]]rten dbang phyug gis mi 'jigs pa sbyin pa ste/_des bu ga de nas yid kyis zhugs na bud med thams cad srung bar byed pa 'dis bsrung bar 'gyur ro/_/da ni nor bu rin chen zhes bya ba la sogs pas nor bu'i rigs kyi las kyi dngos grub kyi gsang ba'i rgyud ston te/_rdo rje rin chen ting
[\[135a\]]
[\[135a.1\]]'dzin gyis/_/zhes bya ba ni bcom ldan 'das rdo rje rin chen gyi lha'i rnal 'byor du byas pa'o/_/las kyi rdo rje nor bu bcings/_/zhes bya ba ni don thams cad grub pa'i dkyil 'khor du gtogs pa'i gsang ba'i dkyil 'khor du las kyi rdo rje nor bu'i phyag rgya gung mo
[\[135a.2\]]gnyis rin po cher byas la sor mo lhag ma rnams brkyang ngo zhes par gsungs pa gang yin pa'i las kyi rdo rje nor bu'i phyag rgya de bcings pa'o/_/bu gar zhugs na bud med rnams/_/zhes bya ba la lus zhes bya ba ni tshig gi lhag ma'o/_/skad cig gis phab gar byed 'gyur/_/zhes bya ba ni sbyor ba
[\[135a.3\]]'dis gar byed pa 'ba' zhig tu zad do/_/'di skad ston te/_de bzhin gshegs pa'i sbyor bas ni snod gzhan gyi dbang du byed do/_/rdo rje sems dpa'i sbyor bas ni gnas su 'bebs so/_/rdo rje hUM mdzad kyi sbyor bas ni dbang du byed do/_/rdo rje chos kyi sbyor bas ni srung bar byed do/_/de ltar rim gyis
[\[135a.4\]]phab pa dang /_skad cig ma de nyid la sbyor ba 'dis gar byed do/_/rdo rje sor mo gang dang gang dag yin pa rnams snod de'i yan lag yin par bsams la sor mo gang dang gang bskyod pa de dang de'i yan lag 'gul bar 'gyur te/_bskums na ni 'khum par 'gyur ro/_/brkyang na ni rkyong bar 'gyur ro/_/phyag
[\[135a.5\]]rgya rdzogs par bskyod na lus thams cad 'gul bar 'gyur ro/_/phyag rgya smad na ni dma' bar 'gyur ro/_/bstod na ni 'grol bar 'gyur ba ste/_de lta bu la sogs pa ni gar byed par 'gyur ba'o/_/da ni de bzhin gshegs pa thams cad kyi dkyil 'khor dag pa'i dngos grub kyi gsang ba'i rgyud
[\[135a.6\]]ston te/_de bzhin gshegs pa thams cad du gtogs pa'i dkyil 'khor gang yin pa de'i dag pa gang yin pa dang de'i dngos grub gang yin pa'o/_/de nyid ni gsang ba ste de ston par byed pa'i rgyud ston to/_/de las kyang dang por de bzhin gshegs pa'i 'khor lo dag pa'i dngos grub kyi gsang
[\[135a.7\]]ba'i rgyud ston te/_de bzhin gshegs pa'i 'khor lo dbus kyi dkyil 'khor la sems dpa' rdo rje ma la sogs pa bzhis 'khor du bskor ba ni pha rol tu phyin pa bzhi'i rang bzhin te/_de la sems dpa' rdo rje ma ni ye shes kyi pha rol tu phyin pa'o/_/rin chen sems ma ni sbyin pa'i pha rol
[\[135b\]]
[\[135b.1\]]tu phyin pa'o/_/chos kyi rdo rje ma ni shes rab kyi pha rol tu phyin pa'o/_/las kyi rdo rje ma ni brtson 'grus kyi pha rol tu phyin pa'o/_/de ltar na/_chos kyi 'khor lo 'dra bar ni/_/phyi yi dkyil 'khor bri bya zhing /_/zhes bya ba yin te/_dbus kyi dkyil 'khor du ni sangs rgyas bcom ldan 'das
[\[135b.2\]]bkod la phyogs bzhi'i dkyil 'khor du ni sems dpa' rdo rje ma la sogs pa'i phyag rgya bzhi dgod do/_/de nas de'i rgyab tu chos kyi 'khor lo'i tshul te dkyil 'khor kun nas zlum por bya'o/_/de ltar byas na/_phyag rgya btsun mo rnams kyis bskor/_/der ni sangs rgyas gzhag par bya/_/_
[\[135b.3\]]zhes bya ba yin te/_phyag rgya de nyid ni yongs su rdzogs par bya ba dang /_gso bar bya ba dang /_bskang bar bya ba yin pas na btsun mo zhes bya'o/_/de ltar nam bya zhe na/_gang gi tshe de bzhin gshegs pa rnams gzhan gyis bsgrubs kyang dngos grub ma thob pa de'i tshe/_gsang ba'i dkyil
[\[135b.4\]]'khor 'di bri la/_/gsang ba der ni zhugs nas kyang /_/sangs rgyas la smras de ma thag_/ces bya ba'o/_/ci zhig smra zhe na/_'di ni khyab pa'i btsun mo ste/_/kun slong ba ni bdag stsol cig_/ces bya ba'o/_/'di skad ston te/_khyed kyi longs spyod 'di ni bskal pa brgya
[\[135b.5\]]stong tshad med pa nas yongs su bsags pa'i bsod nams grangs med pa las 'byung ba'i pha rol tu phyin pa rnams phyag rgya'i gzugs su bzhugs pa 'di dag_/bcom ldan 'das khyod ni thams cad stsol ba yin la/_bdag kyang sdug bsngal dang ldan pa yin pas bcom ldan 'das
[\[135b.6\]]bdag la stsal du gsol/_bdag ni khyod la skyabs su mchi ba lags la bcom ldan 'das khyod kyi mthus 'byor pa dang ldan par ma gyur pa lta su zhig mchis zhes ni rigs rnams kun phyag rgya'i tshul la yang ni de skad brjod ces bya ba 'dis kyang 'di skad ston te/_rdo rje dbyings kyi dkyil
[\[135b.7\]]'khor du gtogs pa'i sangs rgyas kyi dngos grub la gsang ba'i dngos grub kyis 'di ltar bya ba 'ba' zhig tu ma zad kyi/_gzhan du na 'jig rten gsum las rnam par rgyal ba la sogs pa thams cad du yang sangs rgyas kyi dngos grub de la 'di ltar bya ba yin no/_/de ltar byas pas cir
[\[136a\]]
[\[136a.1\]]'gyur zhe na/_sangs rgyas mnyam med 'od mnga' ba'i/_/gsang ba'i dngos grub 'thob par 'gyur/_/zhes bya ba gsungs te/_gsang ba'i dngos grub ni ye shes la sogs pa pha rol tu phyin pa rnams grub pa dang /_de'i 'bras bu rnams grub pa'o/_/su zhig gis she na/_sangs
[\[136a.2\]]rgyas mnyam med 'od mnga' ba'i/_/zhes bya ba ste/_mtshungs pa med pa'i 'od mnga' bas na mnyam med 'od mnga' ba ste/_zla med pa'i mdangs dang ldan pa zhes bya ba'i don te/_/de skad su zhig gis gsungs she na/_sangs rgyas bcom ldan 'das kyis gsungs so zhes bya ba'i don to/_/da ni de
[\[136a.3\]]bzhin gshegs pa'i rigs kyi sgo nas ston te/_'dir yang gong ma dang 'dra ste/_de bzhin gshegs pa'i rigs zlos pa rnams kyis gal te rnam pa gzhan gyis phyag rgya'i dngos grub thob par ma gyur na/_de'i tshe rdo rje dbyings dang zhes bya ba la sogs pa'i sbyor ba 'di nyams su blang bar bya'o/_/_
[\[136a.4\]]rdo rje dbyings dang 'dra bar ni/_/zhes bya ba ni rdo rje dbyings dang mtshungs par ro/_/dkyil 'khor legs par bri bar bya/_/zhes bya ba ni gsang ba'i dkyil 'khor ro/_/su zhig gi zhe na/_de bzhin gshegs pa'i rigs rnams ni/_/thams cad kyi zhes bya ba ste/_theg pa chen po mngon par
[\[136a.5\]]rtogs pa'i rtog par rin po che'i rigs kyi khongs su gtogs pa'i de bzhin gshegs pa'i rigs la sogs pa gang yin pa de dag la bya bas na mang po pa'i tshig tu smos pa yin no/_/sgrub pa'i dus na de dag thams cad du gzhan gyi dngos grub rnyed par ma gyur na dkyil 'khor 'di bri bar bya'o/_/ci'i
[\[136a.6\]]phyir zhe na/_'di ni mchog tshul te zhes bya ba gsungs te/_'di ni dngos grub kyi thabs dam pa yin no zhes gsungs pa yin no/_/de'i phyir/_dkyil 'khor du ni zhugs nas kyang /_/dngos grub 'dod pas myur du ni/_/zhes bya ba gsungs te/_bskul ba'i snying po 'di bzlas te/_/bsgrubs
[\[136a.7\]]na thams cad 'grub par 'gyur/_/zhes bya ba'o/_/ci'i phyir zhe na/_de nyid bskul ba'i tshul gyis ni/_/mgu nas myur du 'grub par 'gyur/_/zhes bya bas ston to/_/da ni khams gsum rnam rgyal zhes bya ba la sogs pa rdo rje rigs kyi dkyil 'khor dag pa'i dngos grub kyi gsang
[\[136b\]]
[\[136b.1\]]rgyud ston te/_khams gsum rnam rgyal 'dra bar ni/_/zhes bya ba ni 'jig rten gsum las rnam par rgyal ba'i tshul lo/_/rdo rje kun gyi rigs rnams kyi/_/zhes bya ba ni rdo rje'i rigs ma lus pa rnams kyi'o/_/dkyil 'khor thams cad tshul du yang /_/zhes bya ba ni/_gsang ba'i dkyil 'khor
[\[136b.2\]]lnga pa lnga dang ldan pa zhes bya ba'i don to/_/mkhas pas legs par bri bar bya/_/zhes bya ba ni shes rab dang ldan pas phyin ci ma log par legs par bri bar bya'o zhes bya ba'i don to/_/der zhugs nas myur du yang zhes pa ni ji skad gsungs pa'i dkyil 'khor du zhugs la myur du smros shig pa ste dang
[\[136b.3\]]po nyid du gsang ba pa bskul ba brjod par bya'o zhes bya ba'i don to/_/ci zhig ce na/_dngos grub gsol ba 'debs byed cing /_/zhes bya ba ste/_dngos grub 'dod pas zhes bya ba'i don to/_/ji skad du smra zhe na/_'dod chags las ni khyod byung zhes smra ba ste/_'di ni de kho na nyid bskul ba'o/_/de yang
[\[136b.4\]]gang gi phyir khong khro ba ni rjes su chags pa sngon du 'gro ba yin na 'dis rjes su chags pa spangs pas na zhe sdang yang 'byung bar mi 'gyur ba'i phyir ro/_/smras na zhes bya ba ni ji skad du gsungs pa'i de kho na nyid bskul ba ste/_de kho na nyid bskul bas thams cad 'grub par 'gyur ba'i phyir kun du
[\[136b.5\]]'grub par 'gyur zhes gsungs so/_/de ltar de kho na nyid bskul ba byas nas gsang ba'i dkyil 'khor du yang phyag rgya bzhi'i dkyil 'khor bris la dngos grub gzhan dang gzhan dag bsgrubs na thams cad 'grub par 'gyur ro/_/da ni pad+mo'i rigs zhes bya ba la sogs pas pad+mo'i
[\[136b.6\]]rigs kyi dkyil 'khor gyi dngos grub kyi gsang ba'i rgyud ston te/_pad+mo'i rigs ni thams cad kyi/_/zhes bya ba ni rin po che'i rigs la sogs pa 'gro ba 'dul ba'i khongs su gtogs pa gang yin pa de rnams la pad+mo'i rigs thams cad ces bya ba'i sgrar gsungs so/_/'gro ba 'dul ba'i
[\[136b.7\]]tshul du ni/_/zhes bya ba ni 'gro ba 'dul ba lta bur ro/_/mkhas pas dkyil 'khor bri bar bya/_/zhes bya ba la mkhas pa ni blo dang ldan pa'o/_/dkyil 'khor ni de bzhin gshegs pa'i dkyil 'khor dang bcas pa lnga'o/_/der zhugs nas ni brjod bya ba/_/zhes bya ba la der zhes bya ba ni
[\[137a\]]
[\[137a.1\]]rigs bzhis bsdus pa'i gsang ba'i dkyil 'khor gang yin pa de/_der zhugs nas ni brjod bya ba/_/zhes bya ba tshig tu 'di skad ces brjod par bya ba'o/_/tshig de gang zhig yin zhe na/_'dod chags zhes bya ba la sogs pa ste/_sems can smin pa dang grol ba
[\[137a.2\]]la chags pa gang yin pa de ni 'dod chags chos so/_/pad+mo che yang de nyid yin te spyan ras gzigs dbang phyug nyid do/_/nam bskul ba'i tshig de/_de skad smras nas dkyil 'khor ni/_/kun gyis des ni dngos grub po/_/zhes bya ba ste/_dus de nyid kyi tshe rigs thams cad kyi dkyil
[\[137a.3\]]'khor du gtogs pa'i spyi'i dngos grub dang phyis phyag rgya bzhi'i dkyil 'khor bris na der gtogs pa'i dngos grub rnams 'grub par 'gyur ro zhes bcom ldan 'das spyan ras gzigs kyi dbang pos gsungs so/_/da ni nor bu chen po zhes bya ba la sogs pas nor bu'i rigs kyi dkyil 'khor gyi
[\[137a.4\]]dngos grub kyi gsang ba'i rgyud ston te/_nor bu chen po'i rigs rnams ni/_/zhes bya ba ni nor bu'i rigs thams cad kyi dkyil 'khor bsdus par gyur ba'o/_/don kun grub pa'i tshul du yang /_/dkyil 'khor legs par bris nas ni/_/zhes bya ba ni don thams cad grub pa'i dkyil 'khor gyi tshul gyis
[\[137a.5\]]de'i khongs su gtogs pa'i dkyil 'khor rnams bri bar bya'o/_/zhugs nas 'di skad smra bar bya/_/zhes bya ba ni zhugs nas/_bsams pa kun gyi dngos grub las/_/zhes bya ba la sogs pas bskul ba'i tshig rnams 'di skad du smra bar bya'o/_/bsam pa kun gyi dngos grub las/_/'dod
[\[137a.6\]]chags bsam pa dngos grub mchog_/ces bya ba ni bsam pa'i dngos grub gang ci yang rung ba de thams cad kyi nang na bsam pa'i don grub pa de ni 'dod chags kyi bsam pa dngos grub kyi mchog yin te/_'dod chags ni yid bzhin gyi rgyal po'i nor bu rin po che'i chags pa ste/_de grub pa ni dngos grub thams
[\[137a.7\]]cad kyi nang na phul du byung ba yin pas mchog yin no/_/de bas na/_grub shig grub shig sems dpa' che/_/bcom ldan thams cad grub pa po/_/zhes gsungs pa yin te/_gang gi phyir yid bzhin gyi nor bu rin po che grub na des don thams cad 'grub par 'gyur ba'i phyir ro/_/de skad
[\[137b\]]
[\[137b.1\]]smras nas dkyil 'khor ni/_/thams cad du ni zhugs gyur na/_/zhes bya ba ni rab tu byed pa thams cad kyi don gyi mjug sdud pa yin te/_rin po che'i rigs kyi dngos grub kyang don gyi zhar la bsdus pa yin no/_/mchod pa gsang ba bla med pa'i/_/dngos grub chen po 'thob par 'gyur/_/zhes bya ba ni
[\[137b.2\]]gang gi phyir mchod pa bla na med pa yin pa de'i phyir dngos grub kyi dam pa 'thob par 'gyur ro zhes bya ba'i don to/_/de phyin chad ni grub bdag nyid/_/bsgrubs na rtag tu 'grub par 'gyur/_/zhes bya ba ni gsang ba'i dkyil 'khor thams cad du gsang ba'i bskul bas mchod pa byas la'o/_/mchod
[\[137b.3\]]pa 'di gang gi tshe bya zhe na/_gang tshe myur du mi 'grub na/_/de'i tshe de nyid bskul na 'grub/_/zhes bcom ldan 'das rdo rje sems dpas gsungs so/_/da ni de bzhin gshegs pa thams cad kyi gsang ba'i dngos grub kyi rgyud ston te/_de bzhin gshegs pa thams cad kyir gtogs pa'i phyag rgya
[\[137b.4\]]thams cad ni rnam pa bzhi'o/_/de dag gis gsang ba'i dngos grub ni snyan pa'i tshig brjod pa'o/_/dngos grub kyang tshogs dang rjes su mthun pa ste/_bskul ba'i tha snyad 'dis mngon sum du 'gyur ba'i phyir ro/_/de bas na sba ba'i tshul du gnas pa'i bskul ba gang yin pa des
[\[137b.5\]]bskul na dgos te gsang zhing sba ba'i mthu ni bsam gyis mi khyab pa yin pa'i phyir ro/_/'das ma thag pa'i dkyil 'khor du ni dag pa'i dngos grub gsang ba'i rab tu byed pas gsang ba'i dkyil 'khor du zhugs la/_gsang ba'i de kho na nyid kyis bskul bas dkyil 'khor gyi
[\[137b.6\]]bdag po bcom ldan 'das de bzhin gshegs pa dang 'khor los sgyur ba rnams bskul ba yin la/_da ltar ni dkyil 'khor de dag nyid du 'khor ba'i tha snyad dang rjes su mthun pa'i gsang zhing sba ba'i tshul gyis bskul bas phyag rgya rnam pa bzhi skul bar byed pa yin te bye brag ni de yod do/_/_
[\[137b.7\]]de las kyang dang por de bzhin gshegs pa'i zhes bya ba la sogs pas de bzhin gshegs pa'i phyag rgya'i gsang ba'i dngos grub kyi rgyud ston te/_de bzhin gshegs pa'i lha mo che/_/zhes bya ba ni de bzhin gshegs pa ste/_bcom ldan 'das de nyid ni lha thams cad las khyad par du 'phags pa'i
[\[138a\]]
[\[138a.1\]]phyir na lha chen po yin la/_de'i sems dpa' rdo rje ma la sogs pa phyag rgya bzhi po ni ye shes kyi pha rol tu phyin pa la sogs pa'i rang bzhin yin zhing de la ni lha mo chen mo zhes bya ste/_de rnams ni lha chen po de'i phyag rgya yin pas na lha mo che zhes bya'o/_/lha mo chen mo de ji
[\[138a.2\]]lta bu zhe na/_sdug cing zhes bya ba ste sdug pa ni bla na med pa yang dag par rdzogs pa'i byang chub kyi don gyi mtshan nyid kyi don yun ring po nas bsams bsams pa de sbyin par byed pas na sdug pa'o/_/de nyid kyis ni bde ba kun sbyin pa yang yin te/_'jig rten dang 'jig rten las 'das pa'i bde
[\[138a.3\]]ba rnams rab tu ster bar byed pa'i phyir ro/_/'di dag thams cad kyang bden pa yin te yang dag pa dang phyin ci ma log pa yin la/_de'i don skul bar byed pa'i tshig gang yin pa de yang bden pa las byung ba'i tshig yin no/_/de lta bu'i bden pa des bsgrub pa ni bskul ba'o/_/de ci'i phyir
[\[138a.4\]]zhe na/_gal te de ni ma grub na'o/_/'di skad ston te/_de bzhin gshegs pa'i rigs zlos pa'i rnal 'byor pas dkyil 'khor du zhugs te bsgrubs kyang dngos grub rnyed par ma gyur na bsgrub pa'i dkyil 'khor yang bris te/_dkyil 'khor du dag pa'i dngos grub bsgrub pas bdag po la
[\[138a.5\]]bskul zhing phyag rgya la yang 'di bzhin du bskul ba byas na de'i 'og tu gdod grub par 'gyur ro zhes pa'o/_/da ni ltag 'og ces bya ba la sogs pas de bzhin gshegs pa'i rigs kyi phyag rgya chen po'i gsang ba'i dngos grub kyi rgyud ston te/_de bzhin gshegs pa'i rigs zlos pa'i rnal
[\[138a.6\]]'byor pas rdo rje sems dpa'i phyag rgya chen po bsgrub pas so/_/sngar dngos grub ma thob na gsang ba'i dkyil 'khor gyi bsgrub pa'i dkyil 'khor yang bris la/_der bcom ldan 'das rdo rje sems dpa' la dag pa'i dngos grub kyis bskul bas yang dag par bskul bar bya'o/_/_
[\[138a.7\]]ji ltar bya zhe na/_ltag 'og go rims ji bzhin du/_/phyag rgya chen po bcings nas ni/_/zhes bya ba ste/_zla rgyas dkyil 'khor la gnas pa/_/phyag rgya chen po yongs su 'dzin/_/zhes bya bas bdag nyid rdo rje sems dpa' yongs su bsgom pa la de kho na nyid kyi gsang ba 'di yang
[\[138b\]]
[\[138b.1\]]rdo rje tshig gis brjod par bya'o/_/bdag ni rdo rje sems dpa' nyid/_/khyod nga'i chung ma snying la gnas/_/zhes bya ba ste/_gang gi phyir 'di ni rdo rje sems dpa'i phyag rgya chen po la gnas pa yin la/_de nas 'di bdag nyid rdo rje sems dpa' yin no/_/phyag rgya chen po de yang 'di'i chung ma yin
[\[138b.2\]]te/_gang gi phyir 'di des gang bar bya zhing rdzogs par bya ba dang /_yan lag thams cad brtan par bya ba yin pa'i phyir ro/_/snying la gnas zhes bya ba ni bsgoms par gyur pa na don snang bar byas pa'i phyir sems la rnam par gnas pa'o/_/lus kun la ni 'khyud nas kyang /_/zhes bya ba ni
[\[138b.3\]]lha yongs su bzung ba'i gzugs su yongs su 'khyud pa ste/_gang gi phyir mi'i lus khu ba dang khrag las byung ba gang yin pa de bor nas/_dngos grub kyi dus su lha'i gzugs su 'gyur dgos pas na de'i phyir lus thams cad la 'khyud pa ste lha'i lus la yongs su gyur pa'o/_/de yang
[\[138b.4\]]rdo rje sems dpa'i phyag rgya chen po mngon sum kho nar rang gi lha'i rnal 'byor du byed pa'i tshe/_dgug pa dang /_gzhug pa dang /_bcing ba dang /_dbang du bya ba byas nas bdag gi lus 'di ma lus par yongs su bzhes la lha'i skur yongs su gyur par mdzad du gsol zhes de la
[\[138b.5\]]bskul zhing /_/kye rdo rje snying po nam mkha' la bteg ste rdo rje sems dpa' nyid du mdzad pa la stsol cig ces brjod de/_bdag nyid yang dag spang bar bsam zhing bdag la nga ni rdo rje sems dpa'o zhes nga rgyal yang bskyed par bya'o/_/de nas rdo rje sems dpa'i skur grub par 'gyur te/_de/_
[\[138b.6\]]ye shes tshe stobs gzugs mchog rnams/_/rdo rje sems dpa' mnyam par 'gyur/_/zhes bya bar 'gyur ro/_/da ni/_rdo rje 'gying ba lha mo che/_/zhes bya ba la sogs pas 'di'i 'bras bu ston to/_/de ni grub shig grub shig ces bya ba la sogs pas rdo rje rigs kyi sgo nas dam tshig gi
[\[138b.7\]]gsang ba'i dngos grub kyi rgyud ston te/_rdo rje hUM mdzad kyi rnal 'byor la gnas nas 'jig rten gsum las rnam par rgyal ba'i phyag rgya snying gar bcings la bsgrub pa'i dkyil 'khor du zhugs te bsgrub pa'i tshe na/_dkyil 'khor du dag pa'i dngos grub kyis bskul bas bcom ldan 'das
[\[139a\]]
[\[139a.1\]]de la yang dag par bskul bar bya'o/_/de nas dam tshig gi phyag rgya snying gar gnas pa la grub shig grub shig ces bya ba la sogs pa'i dam tshig gis bskul bar bya'o/_/dam tshig ni dam tshig gi phyag rgya'o/_/da ni dam tshig ces bya ba ni rdo rje hUM mdzad do zhes bya ba'i don to/_/_
[\[139a.2\]]khyod da'i sdug ces bya ba ni 'dod pa'i don sgrub par byed pas na sdug pa ste/_bcom ldan 'das rdo rje hUM mdzad kyis sdug par mdzad na grub par 'gyur ba ji lta ba de bzhin du nga yang khyod la sdug par byed kyis nga yang grub par gyis shig pa'o/_/zhes bskul myur du chags gyur nas/_/rab tu yang ni
[\[139a.3\]]'grub par 'gyur/_/zhes bya ba ni rdo rje sems dpar nges pa dang bdag tu nges pa 'di lta bus grub par 'gyur ba'o/_/da ni rtogs shig ces bya ba la sogs pas pad+mo'i rigs kyi chos kyi phyag rgya'i gsang ba'i dngos grub ston te/_pad+mo'i rigs zlos pa'i rnal 'byor pas bsgrub pa'i dkyil
[\[139a.4\]]'khor 'gro ba 'dul ba'i tshul du bris te/_der zhugs la bsgrub pa'i dus su bcom ldan 'das spyan ras gzigs kyi dbang phyug la dag pa'i dngos grub kyi gsang bas bskul bar bya'o/_/de nas chos kyi phyag rgya rtogs shig rtogs shig ces bya ba la sogs pas bskul bar bya ste/_gang gi phyir
[\[139a.5\]]chos kyi phyag rgya ni ye shes kyi pha rol tu phyin pa ste/_byang chub kyi sems kyi rang bzhin yin pas na de la rtogs shig rtogs shig ces bya ba 'dis bskul lo/_/nga yi chung ma khyod rab tu sdug ces bya ba ni gang gi phyir rdzogs par bya zhing gang bar bya ba yin la de bsgom par bya ba yin pas na de la shin tu
[\[139a.6\]]sdug cing yid du 'ong bar bsgrub dgos pa yin pa'i phyir rab tu sdug pa'o/_/lhag ma rnams ni go sla'o/_/da ni las kun zhes bya ba la sogs pas nor bu'i rigs kyi las kyi phyag rgya'i gsang ba'i dngos grub kyi rgyud ston te/_'dir yang bsgrub pa'i dus na bsgrub pa'i dkyil 'khor bris te zhugs la
[\[139a.7\]]bcom ldan 'das rdo rje las kyi phyag rgya chen po bcings nas dkyil 'khor du dag pa'i dngos grub kyi gsang bas bskul te/_bsgrub pa'i tshe na las kyi phyag rgya la las kun byed pa'i zhes bya ba la sogs pas yang dag par bskul bar bya'o/_/de la bye brag ni 'di yin te/_'dir ni las kyi
[\[139b\]]
[\[139b.1\]]phyag rgya la bskul ba yin la/_gang du ni bcom ldan 'das rdo rje las kyi las phal mo cher bshad zin pa nyid yin no/_/phyag rgya'i gsang ba'i dngos grub kyi rgyud de/_/da ni dam tshig gi gsang ba'i dngos grub kyi rgyud ston to/_/de las thog mar de bzhin gshegs pa'i dam tshig gi
[\[139b.2\]]gsang ba'i dngos grub kyi rgyud bshad de de bzhin gshegs pa mi bskyod pa la sogs pa bzhi'i phyag rgya bzhi ni sems dpa' rdo rje ma la sogs pa ste/_ye shes kyi pha rol tu phyin pa la sogs pa yin pas na dam tshig gi phyag rgya rnams ni de bzhin gshegs pa rnams kyi dam tshig go/_/_
[\[139b.3\]]de dag nyid gsang ba ste gang gi tshe bcom ldan 'das rnam par snang mdzad kyis 'dod pa'i khams kyi dbang phyug las rnam par rgyal bar mdzad pas na lha chen po dbang phyug gi gzugs su sprul zhing bzhugs pa de'i tshe na/_bcom ldan 'das kyis btsun mo'i 'khor gyi ngo bo bud med rin
[\[139b.4\]]po che'i gzugs lta bur sprul cing yang dag par bzhugs so/_/'dod pa'i khams kyi bdag po de'i nga rgyal du 'dod pa'i khams na nga'i 'dod pa rnams las khyad par du 'phags pa gzhan gang yang med do snyam pa'i nga rgyal de lta bus su la yang 'dud par mi byed cing su'i yang bsgo ba nyan
[\[139b.5\]]par mi byed do/_/de bas na de 'dul ba'i phyir bcom ldan 'das lha chen po dbang phyug gi gzugs su sprul par mdzad pa dang /_gzhan 'phrul dbang byed kyi lha'i bu rnams gdul bar bya ba'i phyir nang gi btsun mo'i 'khor bstan pa dang /_'dir yang ka pi na gdul ba'i phyir 'khor los sgrub ba
[\[139b.6\]]chen por sprul par mdzad cing /_pha rol tu phyin pa de rnams nang gi btsun mo'i 'khor du sprul pa mdzad pa yin no/_/de nas dbang phyug chen po dang /_lha'i bu de dag gi nang gi btsun mo'i tshogs mthong zhing /_ka pi nas kyang nang gi btsun mo'i tshogs mthong ba dang rang gi 'dod pa ni shin tu zhan pa zhig
[\[139b.7\]]go snyam pa'i blo skyes so/_/de nas nga rgyal dang bral bar gyur pa dang bcom ldan 'das la gus pa'i blo skyes pa yin no/_/de ltar nga rgyal dang bral ba'i sems kyis bcom ldan 'das la bsnyen bkur byas pa dang /_bcom ldan 'das kyis kyang chos ston par mdzad de/_chos des lha'i
[\[140a\]]
[\[140a.1\]]bu rnams kyis ni sa brgyad pa'i dbang phyug thob pa la/_ka pi nas ni dgra bcom pa'i 'bras bu thob par gyur to/_/de lta bas na sangs rgyas kyi btsun mo de dag la mu stegs pa rnams kyis ngan sems mi skye bar de dag la phan gdags pa'i phyir ri mo'i phyag rgya'i tshul du bkod
[\[140a.2\]]pa yin no/_/de bzhin gshegs pa zlos pas kyang bsgrub pa'i tshe na bsgrub pa'i dkyil 'khor chos kyi 'khor lo lta bur bris la/_dkyil 'khor der ni khyab pa'i btsun mo ste/_kun gtong ba ni bdag stsol cig_/ces dag pa'i dngos grub kyi bskul bas bcom ldan 'das la bskul ba
[\[140a.3\]]dang /_de bzhin gshegs pa'i lha mo che/_/sdug cing bde ba kun sbyin pa/_/zhes bya ba la sogs pa phyag rgya gsang ba'i dngos grub kyi rgyud kyis phyag rgya rnams la yang dag par bskul bar bya ba gsang zhing sba ba 'di shes par bya la/_mu stegs rnams la zhes bya ba la sogs pas bdag
[\[140a.4\]]nyid la nges pa'i shes pa skyes na 'grub par 'gyur ro zhes bcom ldan 'das de bzhin gshegs pa thams cad kyi dam tshig gis gsungs so zhes pa ste rdo rje sems dpas gsungs so zhes bya ba'i don to/_/da ni sems can kun gyi zhes bya ba la sogs pas de bzhin gshegs pa rigs kyi dam
[\[140a.5\]]tshig gi gsang ba'i dngos grub kyi rgyud ston te/_'dir yang bsgrub pa'i dus su bsgrub pa'i dkyil 'khor bris la der zhugs te/_dkyil 'khor du bcom ldan 'das rdo rje sems dpa' la dag pa'i dngos grub kyis gsang ba'i bskul ba dang /_/bcom ldan 'das rdo rje snying po la phyag rgya gsang
[\[140a.6\]]ba'i dngos grub kyis bskul zhing /_de kho na nyid 'di shes par byas nas/_sems can kun gyi yid la khyab/_/ces bya ba la sogs pa 'grub par 'gyur ro/_/sems can kun gyi yid la khyab/_/ces bya ba ni rdo rje sems dpa' yid la khyab pa yin te/_yid ces bya ba'i sgras ni sems
[\[140a.7\]]can thams cad kyi sems de la de'i ngo bo nyid kyis khyab pa'i phyir/_sems can kun gyi yid la khyab/_/ces bya'o/_/sems can kun la bde sbyin zhing /_/zhes bya ba ni sems can thams cad kyi 'khor ba'i bde ba dang /_chos kyi rgyal po bla na med pa'i ting nge 'dzin gyi bde ba'i bar du sbyin
[\[140b\]]
[\[140b.1\]]pas na sems can kun la bde sbyin pa'o/_/sems can kun gyi yab nyid ni/_/zhes bya ba ni bdag gi rang bzhin 'gro ba drug tu skye bar mdzad pa yin pa'i phyir dang /_dngos grub kyi dus na bsgoms pa las byung ba rdzus te skye ba'i tshul du bskyod par mdzad pa dang /_bla na med pa yang dag par rdzogs
[\[140b.2\]]pa'i byang chub pa'i tshe na/_gnas yongs su gyur pa'i mtshan nyid can sangs rgyas kyi skur bskyed par mdzad pas na/sangs rgyas kun gyi yab nyid do/_/de su zhig yin zhe na/_'dod pa ste sems yin pa'i don to/_/ji lta bu zhe na mchog ces bya ba'o/_/'di skad ston te/_/dngos grub
[\[140b.3\]]thams cad sbyin pa ni sems 'di nyid yin te/_'di dag thams cad ni 'di dag nyid kyis byas pa yin na/_ci'i phyir rmongs pa bzhin du gzhan dag la dngos grub stsol te gang gi phyir sems 'di nyid mchog yin no zhes pa'o/_/su zhig gi nang na mchog yin no zhe na/_dam tshig
[\[140b.4\]]mchog gi zhes bya ba gsungs te/_dam tshig mchog ni rdo rje hUM mdzad la sogs pa'o/_/de dag gi mchog ni rdo rje sems dpa' la sogs pa ste 'di ni rang gi sems nyid yin no/_/de skad du su zhig gis gsungs she na/_bcom ldan 'das de bzhin gshegs pa thams cad kyis
[\[140b.5\]]gsungs so zhes bya bar ston to/_/ci'i phyir de bzhin gshegs pa thams cad kyis gsungs she na/_gang gi phyir/_'di ni sangs rgyas thams cad kyi/_/gsang ba'i mchog ste rmad che bar/_/zhes bya ba gsungs te/_phun sum tshogs pa thams cad sems las byung ba 'di ni
[\[140b.6\]]sangs rgyas thams cad kyi gsang ba yin no/_/ji lta bu zhe na/_mchog ste rmad che bar zhes bya ba ste shin tu dam par gyur pa zhes pa'i don to/_/de ltar sgrub pa po dad pa dang ldan pas shes par bya ba yin pas na/_dad ldan shes nas dad byas na/_/zhes bya'o/_/de ji lta bu zhe na/_
[\[140b.7\]]bsgrub dka' zhes bya ba ste/_dka' bas bsgrub dgos pa'i phyir na bsgrub dka'o/_/de bas na sgrub pa pos rnam pa 'di lta bu yin par shes na 'grub par 'gyur ro zhes bcom ldan 'das rdo rje 'dzin pas gsungs so zhes pa'o/_/da ni 'dod chags dag phyir zhes bya ba la sogs pas
[\[141a\]]
[\[141a.1\]]rdo rje rigs kyi dam tshig gi gsang ba'i dngos grub kyi rgyud ston te/_'dod chags dag phyir chags bral dang /_/zhes bya ba la 'dod chags kyis dag pas na 'dod chags dag pa ste/_sems can smin pa dang grol ba'i 'dod chags snying po thob par byed pa'o/_/phyir zhes
[\[141a.2\]]bya ba ni 'dod chags dag pa de'i phyir ro/_/su zhig gi zhe na/_chags bral dang zhes bya ba ste chags pa dang bral ba ni gang gi byang chub tu sems bskyed pa las log par spyod pa'i sems can rnams kyis skyo ste/_sems can gyi don la rgyab kyis phyogs nas bdag nyid grol bar bya'i/_
[\[141a.3\]]gzhan dag gis bdag la ci zhig bya zhes de lta bur brtson pa la gnas pa de rnams dang /_mu stegs lta bar byas dag la/_/zhes bya ba ste/_mu stegs kyi lta bar byas pa ni gang byang chub pa'i skal ba yod du zin kyang mi dge ba'i bshes gnyen dang phrad pas log par lta ba la sogs pa'i
[\[141a.4\]]lta ba'i tshang tshing du lhung ba ste/_sems can 'di lta bu log par lta ba la sogs pa dang /_nyan thos dang rang sangs rgyas kyi sa la gnas pa rnams de las bzlog ste theg pa chen po yang dag pa'i lta ba la bzhag pa'i phyir gsod pa'i dam tshig mchog yin te/_'di ltar shes na 'grub par 'gyur/_/_
[\[141a.5\]]zhes bya ba ste/_gsod pa ni lha chen po bzhin du rgyal bar bya ba ste/_thabs 'dis bzlog par mi nus pa rnams la 'di nyid kyis gsod pa nyid mchog go/_/de kho na nyid kyis gsang ba 'di shes par byas na rdo rje rigs su bsgrub pa'i tshe sngar bshad pa'i tshul gyis 'grub par 'gyur ro zhes
[\[141a.6\]]bcom ldan 'das rdo rje 'dzin gyis gsungs so/_/da ni mu stegs can zhes bya ba la sogs pas pad+mo'i rigs kyi dam tshig gi gsang ba'i dngos grub kyi rgyud ston te/_'byung ba che las thams cad 'byung /_/zhes pa la sogs pa la pad+mo'i rigs zlos pa rnams kyis kyang bsgrub pa'i dus su
[\[141a.7\]]sngar bshad pa'i tshul gyis thams cad rdzogs par byas la de kho na nyid kyi gsang ba 'di rnam par brtag ste dngos grub mngon du phyogs pa'i dus su sbrid pa la sogs pa dang /_mchil ma dang /_snabs dang /_bshang ba dang /_gci ba la sogs pa byung na 'di'i tshe gtsang sbra la zhugs pa ni
[\[141b\]]
[\[141b.1\]]bdud kyi las yin par dngos grub 'dod pas shes par bya zhing 'byung ba chen po las thams cad 'byung ba yin no zhes brtag par bya'o/_/'di skad ston te/_lus 'di nyid ni 'byung ba chen po'i ngo bo nyid de/_khrag dang khu ba'i rgyu mthun pa las byung ba yin pa'i phyir ro/_/de ltar na ci'i
[\[141b.2\]]phyir mchil snabs la sogs pa 'di nyid la mi gtsang ba zhes khyad par du gdags su ci zhig yod de/_'di dag thams cad mi gtsang nyid/_/mi gtsang min pa yod ma yin/_/lus can rtsod pa'i gnas gyur pa/_/de nyid kyis na sun 'byin mod/_/ces gsungs pa lta bu'o/_/_
[\[141b.3\]]de lta bas na don dam par rnam par brtags na rang bzhin dag pa'i phyir/_rnal 'byor pas khrus la sogs pa'i g.yeng bas dngos grub mngon sum du gyur pa gtang bar mi bya zhing /_mchil ma dang /_snabs dang /_bshang ba dang /_gci ba la sogs pa 'byung bar gyur na yang bsgom
[\[141b.4\]]pa dang bzlas pa gtang bar mi bya'o/_/de nas cir 'gyur zhe na/_nges par dngos grub 'thob par 'gyur/_/zhes bcom ldan 'das rdo rje spyan gyis gsungs so/_/de ltar na gtsang sbra'i chos kyi tha snyad du bya ba ci'i phyir bya zhe na/_de'i phyir mu stegs can rnam gzhom pa'i phyir ro
[\[141b.5\]]zhes bya ba gsungs te/_nges par 'dod pa gang gi phyir dgos te/_gang gi phyir mu stegs can dag pa la sogs pas de kho na nyid ma mthong bas gtsang sbrar bya ba de tsam gyis grub cing grol bar 'dod pa'i phyir ro/_/de lta bas na yang dag pa'i lta ba las nyams pa de dag rnam par
[\[141b.6\]]gzhom pa'i phyir ro/_/da ni bud med ces bya ba la sogs pas nor bu'i rigs kyi dam tshig gi gsang ba'i dngos grub kyi rgyud ston te/_'dir yang snga ma bzhin du bsgrub pa'i dus su dkyil 'khor bris la zhugs te bsgrub pa'am/_ma zhugs par bsgrub pa'am/_zhugs nas bsgrubs na
[\[141b.7\]]yang dngos grub ma thob pa'am/_dngos grub dam pa 'dod na ji skad du gsungs pa'i dam tshig bsrung ba dang /_chos bskyang ba dang /_las nyams su blang ba rnams ji skad gsungs pa bzhin du byas la/_dkyil 'khor du dag pa'i dngos grub gsang ba'i bskul bas bcom ldan
[\[142a\]]
[\[142a.1\]]'das nam mkha'i snying po yang dag par bskul zhing /_phyag rgya'i dngos grub kyi gsang ba'i bskul bas las kyi phyag rgya rnams yang dag par bskul te/_de kho na nyid kyi gsang ba 'di yang rnam par brtag par bya'o/_/las kyi phyag rgya bsgrub par 'dod pas/_/bud med chags
[\[142a.2\]]phyir rin chen rnams/_/rtag tu legs par bsag par bya/_/zhes bya ba ste gang chags pa dang ma bral ba dag gis rin po che sog par byed pa gang ci yang rung ba de dag thams cad ni bud med la chags pa'i phyir te/_de bas na bud med ni bla na med pa'i rin po che yin la phyag rgya yang bud med yin te/_des bla na
[\[142a.3\]]med pa'i rin po che'i dngos grub thob par bya ba'i phyir ngas mtshungs pa med pa'i 'bad pa bya'o zhes rnam par bsams te/_mchog tu sdug par byed pa'i bsam pas bsgoms nas 'grub par 'gyur ro zhes bcom ldan 'das kyi bka' bzhin du mdzad pas gsungs te/_bka' bzhin du mdzad pa
[\[142a.4\]]ni bcom ldan 'das rdo rje las so/_/da ni de bzhin gshegs pa thams cad kyi mchod pa'i dngos grub kyi gsang ba'i rgyud ston te/_de las kyang dang po bud med rnams kyis zhes bya ba la sogs pas de bzhin gshegs pa thams cad kyi mchod pa gsang ba'i dngos grub kyi rgyud ston te/_
[\[142a.5\]]de bzhin gshegs pa'i rigs zlos pa rnams kyis bsgrub pa'i dkyil 'khor chos kyi 'khor lo lta bur bris la/_dbus su sangs rgyas kyi sku gzugs bzhag cing phyag rgya bzhi rnams kyang bris la/_smras ma thag pa'i go rims thams cad kyang byas zin pa dang /_de nas sangs rgyas kyi sku
[\[142a.6\]]gzugs gud du phyung ste dbus der 'dug la skyil mo krung bcas te rdo rje sems dpa'i ting nge 'dzin la gnas nas sgeg mo la sogs pa mchod pa bzhi rnams kyang ngos rnams su dgod par bya'o/_/de ltar byas pa ni bud med kyis yongs su bskor ba yin te/_ji skad du gsungs pa'i phyag rgya
[\[142a.7\]]rnams ni bud med kyi gzugs can yin pa'i phyir/_bud med rnams kyis yongs bskor ba/_/zhes bya'o/_/kun nas rtse ba'i bde ba ni/_/zhes bya ba ni sgeg mo la sogs pa'i mchod pa rnams kyis kun du rtse ba'i bde ba de las byung ba ni kun nas rtses pa'i bde ba ste/_de/_sangs
[\[142b\]]
[\[142b.1\]]rgyas mchod phyir phul na yang /_/zhes bya ba/_sangs rgyas rnams la mchod pa'i rgyur/_/zhes bya ba'i don to/_/rdo rje sems dpa'i mchod pa ni sems so sor rtogs pa la sogs pa'i rim gyis sangs rgyas kyi ting nge 'dzin mngon sum du bya ba'i phyir te/_sangs rgyas kyi byang chub rtogs par 'gyur ba
[\[142b.2\]]yin no/_/de ltar mchod pas cir 'gyur zhe na/_mchod pa'i dngos grub thob par 'gyur/_/zhes bya ba ste/_mchod pas 'grub pa yin pas na mchod pa'i dngos grub ste/_de 'thob par 'gyur ro zhes sangs rgyas bcom ldan 'das kyis gsungs so/_/da ni rab dga' zhes bya ba
[\[142b.3\]]la sogs pas de bzhin gshegs pa'i rigs kyi mchod pa'i dngos grub kyi gsang ba'i rgyud ston te/_rab dgas ngal te skyo ba na/_/zhes bya ba la rab dga' ni bcom ldan 'das rdo rje sems dpa' ste de bsgoms pas dub pa ni rab dga' ngal ba'o/_/des skyo ba ni rab dga' ngal te skyo ba'o/_/_
[\[142b.4\]]rab dga' las byung bde ba de/_/zhes bya ba ni ma skyo ba'i gnas skabs su rab tu dga' ba bsgom pa las bde ba thob pa gang yin pa de rab dga' las byung zhes bya'o/_/de bsgrub pa'i dus na/_phyag bzhi pos ni mchod pa'i phyir/_/phul na myur du 'grub par 'gyur/_/zhes
[\[142b.5\]]bcom ldan 'das rdo rje 'dzin pas gsungs so/_/'di skad ston te/_rdo rje sems dpa'i phyag rgya chen po bsgrub pa'i dus na bya ba'i tshogs thams cad ji lta ba bzhin du nyams su blang zhing bsgrub pa'i tshe na yang bzlas brjod dang sgom pa dang rab tu ldan pa'i rab tu dga' ba la skyo bar ma gyur pa'i tshe
[\[142b.6\]]bde ba gang zhig skyes pa rnams skyo ba'i gnas skabs su yid kyis phyag bzhi'i mchod pa dbul bar bya ste snga ma bzhin du bde ba mngon sum du byas la rab tu dga' ba'i yid kyis phyag rgya'i mchod pa byas la dbul lo/_/stan la 'dug pas skyo ba de ltar bsal nas slar bsgom pa dang bzlas
[\[142b.7\]]brjod bya'o/_/de ltar na 'dis ni rab tu dga' ba las byung ba'i bde ba de phyag bzhi'i tshul gyis phul ba yin no/_/de ltar rgyun mi 'chad par sgom pa dang bzlas pa dang rab tu ldan par gyur pa de gdon mi za bar grub par 'gyur ro zhes bya bar 'dir dgongs pa yin no/_/da ni hUM gi dam tshig
[\[143a\]]
[\[143a.1\]]ces bya ba la sogs pas rdo rje rigs kyi mchod pa'i dngos grub gsang ba'i rgyud ston te/_hUM gi dam tshig bcings nas kyang /_/zhes bya ba la bcom ldan 'das rdo rje hUM mdzad kyi dam tshig ni hUM bzhi'i dam tshig gi phyag rgya'o/_/de bsgrub pa'i dus su bsgrub pa'i dkyil
[\[143a.2\]]'khor du snying gar bcings la bya ba'i tshogs ji ltar gsungs pa thams cad rjes su spyad nas/_skye bo bud med 'khyud nas kyang /_/zhes bya ba ste/_phyag rgya snying gar bcings pa gang yin pa de dam du bcing ba de nyid la 'khyud pa zhes gsungs te de nyid ni yid du 'ong ba'i don sgrub
[\[143a.3\]]par byed pa nyid kyis na skye bo bud med ces bstan pa yin no/_/'khyud par gyur pa'i bde ba de/_/zhes bya ba ni dgos pa thams cad byas shing mtshan ma thob pas dngos grub mngon sum du gyur pa mthong ba dang /_lus dang ngag dang yid yang zhing zo mdog bde bar gyur pa dang /_/phyag rgya bcing pa brtan
[\[143a.4\]]par gyur pa yang dag par rig pa las bde ba skyes pa gang yin pa de ni 'khyud par gyur pa'i bde ba zhes gsungs te/_bde ba de phul na de 'grub par 'gyur ro zhes bcom ldan 'das rdo rje hUM zhes bya bas gsungs so/_/'dir su la dbul ba mi shes pas na 'og nas gsungs pa'i nor bu'i rigs kyi
[\[143a.5\]]tshul gyis sangs rgyas la mchod pa'i phyir zhes bya bar sbyar ro/_/de lta bu'i bde ba dang ldan pas sangs rgyas dang byang chub sems dpa' thams cad dang /_sems can thams cad kyang ting nge 'dzin dang ldan pa'i sems dang ldan par gyur cing /_ji ltar mngon par 'dod pa'i dngos grub kyang thob
[\[143a.6\]]par gyur cig pa'o/_/da ni 'jig rten dbang por zhes bya ba la sogs pas pad+mo'i rigs kyi mchod pa'i dngos grub kyi gsang ba'i rgyud ston to/_/'jig rten dbang por bdag bsgoms la/_/zhes bya ba ni snga ma bzhin du dgos pa thams cad byas la/_bsgrub pa'i dus su 'jig rten dbang phyug
[\[143a.7\]]gi lha'i rnal 'byor du byas nas bdag ni 'jig rten dbang phyug ces bya ba'i nga rgyal gyis bsgoms la/_las kyi phyag rgya la yang pad+mo'i 'dab ma 'byed pa'i tshul gyis bltas te/_phyag rgya de nyid ni yid du 'ong ba'i dngos grub sbyin par byed pas na sdug pa zhes gsungs so/_/de'i gdong ni
[\[143b\]]
[\[143b.1\]]lag pa gnyis kyi gru mo yan chad pad+mo kha 'byed pa'i las la gtogs pa las phyag rgya 'ba' zhig la pad+mo zhes bya ba ste de'i gdong ngo /_/de grub pa ni gdong du bltas pa las bde ba gang skyes pa de la blta zhing bde ba de sngar bshad pa'i tshul du sangs rgyas la mchod pa'i phyir phul na de 'grub par
[\[143b.2\]]'gyur ro zhes bcom ldan 'das pad+mo'i spyan gyis gsungs so/_/da ni las kyi phyag rgya zhes bya ba la sogs pas nor bu'i rigs kyi mchod pa'i dngos grub kyi gsang ba'i rgyud ston te/_'dir yang snga ma bzhin du bsgrub pa'i dus su rdo rje snying po'i ting nge 'dzin la gnas te/_las kyi phyag rgya
[\[143b.3\]]bcings gyur la/_/rgyan rnams kun gyis brgyan nas kyang /_/zhes bya ba bdag nyid kyis ci rnyed thams cad kyis brgyan par byas la bud med 'khyud pa'i zhes bya ba snying gar las kyi rdo rje ma'i phyag rgya bzhag pa de 'khyud pa zhes bya zhing de nyid la bud med ces bya'o/_/longs spyod ni mchod phyir
[\[143b.4\]]phul na zhes bya ba ni gdugs dang /_rgyal mtshan dang /_'phan la sogs pa dang /_rgyal po'i mchod pa rnam pa sna tshogs pas sangs rgyas dang byang chub sems dpa' thams cad la mchod cing longs spyod kyi rgyu de lta bus na 'grub par 'gyur ro zhes bcom ldan 'das rdo rje rin po ches
[\[143b.5\]]gsungs so/_/'das ma thag pa'i gsang ba'i mchod pa'i dngos grub gsang ba bsgrub pa'i dus su dgos pa yin la gang gzhan gyis mi shes pas mchod pa de ni gsang ba zhes bshad do/_/da ltar gsang ba'i mchod pa zhes bstan pa ni mchod pa gang rang gi tshig gis rgyud las dngos su ma
[\[143b.6\]]bstan pas na de dang 'di la khyad par ni de yod do/_/de las kyang dang por sangs rgyas su ni zhes bya ba la sogs pas de bzhin gshegs pa'i gsang ba'i mchod pa'i dngos grub kyi rgyud ston te/_de bzhin gshegs pa zlos pa rnams kyis bsgrub pa'i dus su chos kyi 'khor lo lta bu'i dkyil 'khor
[\[143b.7\]]bris par zhugs la ji skad du gsungs pa'i rim pa thams cad byas nas dkyil 'khor gyi dbus su 'dug ste rdo rje sems dpa'i ting nge 'dzin du gnas te/_sems dpa' rdo rje ma ye shes kyi pha rol tu phyin pa'i ngo bo nyid la sogs pa phyag rgya bzhi'i dkyil 'khor gyis yongs su
[\[144a\]]
[\[144a.1\]]bskor bar bya'o/_/sangs rgyas su ni bdag bsgom la/_/zhes bya ba ni rdo rje sems dpa'i ting nge 'dzin la de ltar gnas pa de'i rjes la sangs rgyas su bdag nyid sgom pa zhes bya ba phyag rgya bsgom pa'i yid kyis so/_/ci nas sus kyang mi tshor bar/_/zhes bya ba ni sgra'i tsher
[\[144a.2\]]ma la sogs pa dang bral ba dben zhing 'du 'dzi med pa'i gnas su sgoms shig pa ste/_ting nge 'dzin la rnam par g.yeng ba yongs su spang ba'i phyir ci nas kyang g.yeng bar byed pa sus kyang ma shes par bya'o zhes gsungs pa yin no/_/gzhan gyi bud med rtse byed na/_/zhes bya ba la gzhan ni
[\[144a.3\]]par zhes bya ba mchog la yang bya ste 'tshang rgya ba 'thob par byed pas na mchog go/_/de la rtse ba byed pa ni dri ma med pa'i sems dang bsgom pas bsten par bya ba'o/_/mchod pa'i dngos grub 'thob par 'gyur/_/zhes bya ba ni de lta bu yid kyis mchod pa'i dngos grub 'thob par 'gyur ro zhes
[\[144a.4\]]sangs rgyas bcom ldan 'das kyis gsungs so/_/da ni rdo rje 'joms zhes bya ba la sogs pas de bzhin gshegs pa'i rigs kyi gsang ba'i mchod pa'i dngos grub kyi rgyud ston te/_'dod pa'i dga' ba ni byang chub kyi sems kyi dga' ba ste/_de yang lha mo rdo rje sgeg mo 'dud pa'i rang bzhin te
[\[144a.5\]]'dud pa des bdag la mchod par bya ba'o/_/de yang 'dod pa ni bcom ldan 'das byang chub kyi sems so zhes gsungs pa'i phyir ro/_/dbang bskur ba ni phreng ba ma'o/_/glu dang gar gyi phyag rgya 'di rnams kyis bsgrub pa'i tshe mchod pa byas na/_rnal 'byor pa la bde ba gang skyes pa'i bde ba de la
[\[144a.6\]]phul du byung ba'i bde ba gzhan yod pa ma yin te/_de bas na 'di ni gsang ba'i mchod pa bla na med pa yin no/_/lhag ma rnams ni go sla'o/_/da ni 'jig rten gsum las zhes bya ba la sogs pas rdo rje rigs kyi gsang ba'i mchod pa'i dngos grub kyi rgyud ston te/_cho ga ji bzhin tshul du
[\[144a.7\]]yang /_/gsang ba'i mchod pas mchod na ni/_/zhes bya ba ni 'jig rten gsum las rnam par rgyal ba'i gsang ba'i dkyil 'khor du gsang ba'i mchod pa rnam pa bcu drug ji skad du bstan pa de la ni/_/cho ga ji bzhin tshul du yang /_/zhes bya ste phyag rgya chen po'i snying gar sbyor ba'i rnal
[\[144b\]]
[\[144b.1\]]'byor gyi cho ga'i mchod pa rnam pa bcu drug gis gsang ba'i mchod pas mchod cing bsgrub pa'i dus na rnal 'byor pa bsgrub pa'i dkyil 'khor du zhugs la/_dkyil 'khor du dag pa'i dngos grub la sogs pa de kho na nyid bskul ba la sogs pa'i cho ga byas nas bdag nyid 'jig rten gsum
[\[144b.2\]]las rnam par rgyal bar bsgoms na bdag nyid mchod pa'i dngos grub 'thob par 'gyur ro zhes bcom ldan 'das rdo rje gsang bas gsungs so zhes pa ste mchod pas 'grub pa yin pas na mchod pa'i dngos grub ste de thob par bcom ldan 'das kyis gsungs so zhes pa'o/_/da ni 'gro ba 'dul
[\[144b.3\]]ba'i zhes bya ba la sogs pas pad+mo'i rigs kyi gsang ba'i mchod pa'i dngos grub kyi rgyud ston te/_gsang ba'i tshul ni ji bzhin bar/_/las kyi phyag rgyas rab mchod na/_/zhes bya ba ni 'dir yang de bzhin du bsgrub pa'i dkyil 'khor du zhugs la/_gsang ba'i tshul ni ji bzhin par/_/_
[\[144b.4\]]zhes bya ba 'gro ba 'dul bar gtogs pa'i gsang ba'i dkyil 'khor du gsungs pa'i sbyor bas/_las kyi phyag rgya rab mchod na/_/zhes bya ba sgeg mo la sogs pa las kyi phyag rgya rnams kyis las kyi phyag rgyas mchod pa'o/_/ji lta zhe na/_'gro ba 'dul ba'i phyag rgyar gnas/_/_
[\[144b.5\]]zhes bya ba ste 'gro ba 'dul ba'i ting nge 'dzin la gnas pa zhes bya ba'i bar du ston par 'gyur ro/_/mchod pa'i dngos grub 'thob par 'gyur/_/zhes bcom ldan 'das 'phags pa kun du spyan ras gzigs kyi dbang pos gsungs so zhes pa ni mchod pas 'grub pa ste 'thob par
[\[144b.6\]]'gyur ro zhes bya ba'i don to/_/da ni don kun grub pa zhes bya ba la sogs pas nor bu'i rigs kyi gsang ba'i mchod pa'i dngos grub kyi rgyud ston te/_'dir yang bsgrub pa'i dus su bya ba thams cad byas nas/_gsang ba'i tshul ni ji bzhin par/_/zhes bya ba gsang ba'i dkyil 'khor
[\[144b.7\]]du sgeg mo la sogs pa'i snying po dang /_phyag rgya ji lta ba'i gsang ba'i sbyor ba de/_las kyi phyag rgyas rab mchod na/_/zhes bya ba de dag nyid la sgeg mo la sogs pa'i las kyi phyag rgyas mchod pa'o/_/ji lta zhe na/_don kun grub pa'i rnal 'byor gyis/_/zhes bya ste don thams cad
[\[145a\]]
[\[145a.1\]]grub pa'i ting nge 'dzin gyi tshul gyis zhes bya ba'i don to/_/de nas cir 'gyur zhe na/_mchod pa'i dngos grub 'thob par 'gyur/_/zhes pa ste mchod pas 'grub pas na mchod pa'i dngos grub ste/_de 'thob par 'gyur ro zhes bcom ldan 'das rdo rje snying pos gsungs so//_
[\[145a.2\]]da ni rigs thams cad brjod pa'i gsang ba'i dngos grub ston te/_'di yang bsgrub pa'i dus dang las kyi dus dang /_dkyil 'khor bri ba'i dus na dgos pa yin te/_gang gi phyir gsang ba'i de kho na nyid 'di shes na thams cad du nges pa'i blos 'jug par 'gyur ba'i phyir ro/_/de las kyang mdor na
[\[145a.3\]]zhes bya ba la sogs pas de bzhin gshegs pa'i de kho na nyid brjod pa'i dngos grub kyi gsang ba'i rgyud ston te/_mdor na ting 'dzin ye shes las/_/sems can rnams la chags tshul gyis/_/sangs rgyas nyid du 'grub 'byung na/_/zhes bya ba la ting nge 'dzin ni sems rtse gcig pa'o/_/_
[\[145a.4\]]de'i ye shes ni 'di dag sems tsam mo zhes phyin ci ma log par shes pa de'i tshe bsod nams dang ye shes kyi tshogs kyi sgo nas sgom pa yongs su sbyangs pa'i dbang gis sangs rgyas kyi sku bsod nams dang ye shes rgyu mthun pa las byung ba skyed par byed pa dang /_yul thams cad ye
[\[145a.5\]]shes kyi gzhir yang de las 'gyur ro/_/rnam pa de ltar nges pa'i ting nge 'dzin gyi ye shes de las mdor na sangs rgyas nyid du 'grub par 'gyur ro/_/de yang /_sems can rnams la chags tshul gyis/_/zhes bya ba ste sems can rnams kyi don sgrub par sbyor bas 'thob kyi gzhan gyis
[\[145a.6\]]ni ma yin no zhes bcom ldan 'das de bzhin gshegs pas gsungs so zhes pa ste/_sgrub pa la yang de bzhin du zhugs na ji skad du gsungs pa'i 'bras bu 'thob par 'gyur ro/_/da ni de bzhin gshegs pa'i rigs kyi de kho na nyid chen po brjod pa'i dngos grub kyi gsang ba'i rgyud ston te/_
[\[145a.7\]]de bzhin gshegs pa'i rigs kyi de kho na nyid chen po zhes bya ba la de kho na nyid kyang yin la chen po yang yin pas de kho na nyid chen po'o/_/rigs ni skye ba'i rim pa'o/_/de brjod pa ni gang las gang 'byung ba ji lta ba bzhin du ston pa ni brjod pa'o/_/de'i dngos grub yin pas na brjod pa'i
[\[145b\]]
[\[145b.1\]]dngos grub ste de ston pa'i dngos grub yin pa'i phyir ro/_/de nyid gzhan gyis mi shes pas na gsang ba'o/_/de ston pa'i gzhung la ni rgyud ces bya ba ste de ston par mdzad pa'o/_/de kho na nyid brjod pa de ji lta bu yin par/_sems can thog ma tha ma med/_/ces bya ba la sogs pas
[\[145b.2\]]ston te thog ma ni sngon byung ba'o/_/tha ma ni rgyun chad pa'o/_/thog pa dang tha ma yin pas na thog ma tha ma ste/_gang la thog ma dang tha ma med pa de ni thog ma dang tha ma med pa'o/_/de su zhig yin zhe na/_sems can de bsam pa dang sems/_/zhes bya ba'i don to/_/de yang 'khor
[\[145b.3\]]ba'i sems la ni thog ma med pas na thog ma med pa yin la bsod nams dang ye shes kyi tshogs kyi rgyu mthun pa'i rang bzhin gyis mi gnas pa'i mya ngan las 'das pa'i sgo nas 'khor bar rgyun mi 'chad pas na tha ma med pa'o/_/gal te 'di de ltar thog ma dang tha ma med pa yin na de skye ba
[\[145b.4\]]dang 'jig pa'i gnas skabs su ji ltar bzhag ce na/_nam mkha' 'byung ba'i mtshan nyid de/_/zhes bya ba gsungs te/_nam mkha' ni ngo bo nyid med cing dngos po med pa yin du zin kyang /_'jig rten pa'i tha snyad kyis de'i skye ba dang 'jig pa rnam par 'jog ste/_ji skad du
[\[145b.5\]]shing nam mkha' las phob/_khang pa nam mkha' la byos shig ces zer ba lta bu dang /_gzhan yang nam mkha' sol la gnas 'dir rab gyis shig_/gnas 'dir khyim phub cig ces zer ba lta bu'o/_/de ltar na nam mkha'i skye ba'i mtshan nyid ni glo bur ba'i gzugs snang ba la
[\[145b.6\]]sogs pa'i dbang gis skyes so zhes zer ba dang /_de 'gags pa las tha mar med do zhes zer ba yin te/_de ltar nam mkha' 'byung ba'i mtshan nyid can sems can de nyid ni kun du bzang po ste/_de nyid kun du bzang por snang ba'i phyir ro/_/kun du bzang po 'ba' zhig
[\[145b.7\]]tu snang bar yang ma zad kyi/_kun du bzang po de ni kun bdag nyid/_/ces kyang bya ste sems can thams cad kyi bdag nyid du yang snang ba'i phyir ro/_/'dod pa yang kun du bzang po 'di nyid yin te byang chub kyi sems su snang ba'i phyir ro/_/'dod pa 'ba' zhig tu yang ma zad
[\[146a\]]
[\[146a.1\]]kyi/_'gro ba kun gyi bdag po yang de nyid yin te 'jig rten thams cad kyi bdag po yin pa'i phyir ro/_/de ltar gyur pa de su zhig gi yin zhe na/_sems gang ni zhes bya ba gsungs so/_/de lta bu'i sems de su zhig gi yin zhe na/_de ni 'ga' zhig gi ma yin gyi gzhan
[\[146a.2\]]du na sems can kun gyi zhes bya ba gsungs so/_/ci'i sems dpa' zhes bya zhe na/_brtan phyir sems dpa' zhes bya'o/_/zhes bya bas ston to/_/ci gzhan du gyur kyang 'gyur ram zhe na ma yin no/_/'o na ci zhe na/_rdo rje mnyam pas mnyam gzhag na/_/zhes gsungs te rdo rje dang
[\[146a.3\]]'dra ba'o/_/de nyid yang dang yang du bsgoms na/_nges par rdo rje nyid 'gyur te/_/zhes bya ba ste/_rdo rje lta bur 'gyur ro zhes bya ba'i bar du gsungs pa yin no/_/de lta bu'i sems rdo rje lta bur gyur pa de nyid/_sems dpa'i byin rlabs tshul gyis ni/_/rdo rje sems dpa' nyid du 'gyur/_/_
[\[146a.4\]]zhes bya ba ste ji skad du gsungs pa'i rdo rje de nyid rdo rje sems dpa'i gzugs ji skad bshad par lhag par mos shing sems dpar byin gyis rlob pa'i rnal 'byor gyis bsgoms na sems dpar byin gyis rlob pa'i rnal 'byor de slar yang rdo rje sems dpar 'gyur ro/_/yang bsgoms
[\[146a.5\]]par gyur pa las bcom ldan 'das sems dpa' de nyid de/_rdo rje'i 'dod pa de bzhin gshegs/_/zhes bya ba ste/_bcom ldan 'das rdo rje sems dpa' de nyid sangs rgyas kyi gzugs su lhag par mos pas bsgoms na bcom ldan 'das de bzhin gshegs par 'gyur
[\[146a.6\]]ba'o/_/rdo rje 'dod pa de bzhin gshegs/_/zhes bya ba la 'dod pa ni gzugs la sogs pa'i yul rnams te/_de nyid rdo rje lta bu'i ting nge 'dzin gyis mngon par byang chub pa'i tshe dang /_sangs rgyas kyi zhing yongs su sbyong ba'i tshe bsgoms na gzugs de nyid 'khor ba ji
[\[146a.7\]]srid pa'i bar du gnas par 'gyur bas na rdo rje'i 'dod pa ste/_'di gang la yod pa de la/_rdo rje'i 'dod pa de bzhin gshegs/_/zhes bya'o/_/ji ltar na 'di rdo rje'i 'dod pa de bzhin gshegs par 'gyur ba yin zhe na/_rang sems rab tu rtogs la sogs/_/sangs
[\[146b\]]
[\[146b.1\]]rgyas byang chub cho ga bzhin/_/zhes bya ba 'di'i rim gyis so/_/de rdo rje 'dod pa'i de bzhin gshegs pa 'ba' zhig tu 'gyur bar ma zad kyi/_/de nyid bcom ldan de bzhin gshegs/_/thams cad kyi ni rigs su 'gyur/_/zhes bcom ldan 'das thog ma dang tha ma med pa'i
[\[146b.2\]]sems dpas gsungs so/_/de bzhin gshegs rigs zhes bya ba la sogs pa la de bzhin gshegs pa'i rigs kyi tshul du bsgoms na de nyid de bzhin gshegs pa'i rigs su 'gyur la yang dgos pa'i dbang gis rdo rje rigs kyi tshul du bsgoms na/_de nyid rdo rje'i rigs
[\[146b.3\]]su bshad/_/ces bya ba yin no/_/pad+mo'i rigs kyis 'dul ba'i sems can rnams la de'i tshul du bsgoms na/_de nyid pad+ma'i rigs dag pa/_/zhes bya ba yin no/_/rin po che'i rigs kyis 'dul ba'i sems can rnams la de'i tshul gyis bsgoms par gyur na/_de
[\[146b.4\]]nyid nor bu'i rigs mchog go/_/zhes bya ba ste/_de nyid nor bu'i rigs yin no/_/zhes bya ba'i don to/_su zhig gis de skad gsungs she na bcom ldan 'das de bzhin gshegs pa thams cad kyi 'khor los gsungs so zhes bya ba ste/_dkyil 'khor bsgoms pa'i
[\[146b.5\]]dbang gis 'khor lo zhes gsungs pa yin no/_/da ni de bzhin gshegs pa thams cad kyi phyag rgya mngon par brjod pa'i dngos grub kyi gsang ba'i rgyud ston te/_de bzhin gshegs pa thams cad kyis rtogs pa'i phyag rgya gang yin pa de dag ni mtshan ma mngon par brjod pa ste phyag rgya
[\[146b.6\]]ston pa'i rgyu'o/_/de'i dngos grub dang de nyid kyi gsang ba ste de ston pa'i gzhung yin pas na rgyud do/_/de las kyang dang por/_bcom ldan sems dpa' de nyid ni/_/zhes bya ba la sogs pas de bzhin gshegs pa'i mtshan ma mngon par brjod pa'i dngos grub kyi gsang ba'i rgyud
[\[146b.7\]]ston te/_bcom ldan sems dpa' de nyid ni/_/rdo rje sems dpa' thugs la gnas/_/zhes bya ba la de nyid ces bya ba ni gang sngar de bzhin gshegs pa'i rigs la sogs par yongs su gyur par bstan pa de nyid do/_/rdo rje sems dpa' thugs la gnas/_/zhes bya ba ni
[\[147a\]]
[\[147a.1\]]thugs kar zla ba'i dkyil 'khor la sogs pa yongs su gyur pa'i tshul gyis tha mi dad pa'i gzugs kyis zhugs pa'o/_/su zhig gi thugs la zhugs she na/_de bzhin gshegs pa thams cad kyi thugs la gnas te/_gang gi phyir sems so sor rtogs pa
[\[147a.2\]]la sogs pa'i rim gyis byang chub tu mngon par rdzogs par sangs rgyas par byas nas rdo rje nyi ma'i dkyil 'khor bsams la/_rdo rje dbyings kyi dbang phyug ma'i phyag rgyas byin gyis brlab cing rdo rje rin po che'i phyag rgyas dbang bskur te 'dug pa la sogs pa'i mchod pa yang byas nas
[\[147a.3\]]lag pa gnyis ka'i mdzub mo gnyis mngon du phyogs par byas te/_de bzhin gshegs pa'i go bgos la de nas 'dod pa bsgrub par bya ste/_rdo rje dbab pa'i phyag rgya bcings la rdo rje sems dpa' mdun du bsgom zhing /_dr-i sh+ya ho b+ha ga wAn zhes brjod la de nas bcom ldan
[\[147a.4\]]'das de/_dgug pa dang /_gzhug pa dang /_bcing pa dang /_/dbang du bya ba byas nas rdo rje sems dpa' snying gar gzhag par bya ste/_de ltar na rdo rje sems dpa' thugs la gnas par 'gyur ro/_/mnyam par gzhag las ting 'dzin te/_/zhes bya ba ni sangs rgyas kyi gzugs su
[\[147a.5\]]byas nas gang gi tshe de la dmigs pa'i sems kyis yid la bya ba byed pa de'i tshe rdo rje sems dpa'i ting nge 'dzin la gnas pa yin no/_/de bas na 'di skad du/_rab mnyam gzhag las ting nge 'dzin/_/zhes gsungs pa yin no/_/sangs rgyas byang chub rab tu bsgrub/_/ces sangs
[\[147a.6\]]rgyas bcom ldan 'das kyis gsungs so zhes bya ba ni ting nge 'dzin de bsgoms na myur ba nyid du sangs rgyas kyi byang chub rab tu sgrub po zhes gsungs pa yin no/_/'dis ni rdo rje sems dpa'i phyag rgya mngon par brjod pa bstan pa yin te/_/sangs rgyas bcom ldan 'das kyi
[\[147a.7\]]thugs la gnas pa ni rdo rje sems dpa'i phyag rgya yin no zhes mngon par brjod pa'i mtshan ma bstan pa yin no/_/da ni rab tu rtogs phyir zhes bya ba la sogs pas de bzhin gshegs pa'i rigs kyi mtshan ma mngon par brjod pa'i dngos grub kyi gsang ba'i rgyud ston te/_rdo rje zhes bya
[\[147b\]]
[\[147b.1\]]ba ni mtshan ma ste rdo rje sems dpa'i phyag mtshan no/_/ci'i phyir zhe na/_de'i phyir rab tu rtogs phyir zhes bya ba gsungs so/_/'di skad ston te/_thams cad kyi don rab tu rtogs pa'i phyir ro/_/lcags kyu zhes bya ba ni mtshan ma'o/_/ci'i phyir zhe na/_gzung ba'i tshul gyis
[\[147b.2\]]zhes bya ba ste gang gi yan lag nas gzung ba de 'dren par byed pa'i phyir ro/_/phra mo rtogs phyir mda' yin la/_/zhes bya ba la mda' zhes bya ba ni mtshan ma ste/_ci'i phyir zhe na/_phra mo rtogs phyir zhes bya ba gsungs so/_/'di skad ston te/_phra mo ni sems te de nyid
[\[147b.3\]]rtogs shing de mgu bar yang byed do zhes bya ba'i don to/_/de ltar na shin tu phra mo 'bigs shing rtogs pa'i phyir na phra mo rtogs pa ste/_de'i ngo bo nyid yin pas na phra mo rtogs pa nyid de de'i phyir mda' zhes bya'o/_/don du na 'di skad ston te/_rma 'byin par byed pas na mda'
[\[147b.4\]]zhes bya'o/_/mgu bar byed phyir legs zhes bya/_/zhes bya ba la legs zhes bya ba ni mtshan ma'o/_/ci'i phyir legs zhes bya bar 'gyur zhe na/_de'i phyir mgu bar gyur phyir zhes bya ba gsungs te/_yongs su mgu ba las legs so zhes bya ba sbyin par byed do zhes
[\[147b.5\]]bya ba'i don to/_/spras pa'i phyir ni rin chen gsungs/_/zhes bya ba ni rin po che'i phyag rgya'o/_/ci'i phyir rin po che zhes bya zhe na de'i phyir spras pa'i phyir zhes bya ba gsungs so/_/'di skad ston to/_/bdag por 'jog pa'i don gyis ni rin po che zhes bshad de/_gang gi phyir
[\[147b.6\]]de bzhin gshegs pa yang des dbang bskur na khams gsum gyi chos kyi rgyal po mdzad par 'gyur ba la yang 'jog pa'i phyir ro/_/gzi brjid tshul gyis nyi ma zhes bya ba la nyi ma zhes bya ba ni bcom ldan 'das 'od kyi phyag rgya'o/_/ci'i phyir zhe na/_de'i phyir gzi brjid tshul
[\[147b.7\]]gyis zhes gsungs pa yin no/_/'di skad ston te/_nyi ma'i dkyil 'khor shar zhing mngon par 'phags nas 'od zer bkye bas mun pa bsal te/_dngos po thams cad snang bar byed pa de bzhin du bcom ldan 'das kyi ye shes kyi nyi ma'i dkyil 'khor las ye shes kyi
[\[148a\]]
[\[148a.1\]]'od zer bkye bas sems can rnams kyi ma rig pa'i mun pa thams cad bsal nas de kho na nyid ji ltar gnas pa rnams ston par mdzad pa yin no/_/rgyal mtshan legs par bsgreng bar gsungs/_/zhes bya ba la rgyal mtshan zhes bya ba ni mtshan ma'o/_/ci'i phyir zhe na/_
[\[148a.2\]]de'i phyir legs par bsgreng ba zhes gsungs te/_'di ni byang chub sems dpa' rnams kyi sbyin pa'i pha rol tu phyin pa'i mtshan ma yid bzhin gyi nor bu rin po che'i rgyal mtshan gyi gzugs su bsgreng ba yin pas na de la rgyal mtshan zhes mngon par brjod pa yin no/_/'dzum
[\[148a.3\]]pa bzhad par grags pa yin/_/zhes bya ba la 'dzum pa zhes bya ba ni mtshan ma'o/_/ci'i phyir zhe na/_de'i phyir bzhad par grags pa yin zhes bya ba gsungs te/_gang gi phyir cung zad dgod pa ni 'dzum pa'o zhes skad kyi dbyings kyi don yin pa'i phyir ro/_/'dod chags dag
[\[148a.4\]]phyir pad+mo yin/_/zhes bya ba la pad+ma'i mtshan ma'o/_/ci'i phyir zhe na/_de'i phyir 'dod chags dag phyir zhes bya ba gsungs te/_zhen pas na chags pa ste de'i dag pa ni nyon mongs pa ma yin pa ste/_sems can smin pa dang grol ba'i 'dod chags so/_/'dod chags
[\[148a.5\]]kyi ngo bo nyid yin pas na 'dod chags nyid de/_'dod chags dag pa de'i phyir pad+mo zhes gsungs pa yin no/_/ral gri nyon mongs dgra gcod phyir/_/zhes bya ba la ral gri ni mtshan ma'o/_/sems kyi rgyud sdig pa mi dge ba'i chos rnams kyis nyon mongs shing dri ma can du byed
[\[148a.6\]]pas na nyon mongs pa ste/_'dod chags la sogs pa'o/_/de nyid ni gnod par byed pas na dgra'o/_/de gcod pa ni phyin ci ma log pa'i ye shes skyes pas slar yang shin tu mi skye bar byed pa ste de ltar nyon mongs pa'i dgra rnams gcod pa'i phyir ral gri'o/_/dkyil 'khor tshul
[\[148a.7\]]gyis 'khor lo ste/_/zhes bya ba la 'khor lo ni mtshan ma'o/_/ci'i phyir zhe na/_de'i phyir 'khor lo'i tshul gyis zhes bya ba gsungs so/_/'di skad ston te/_dkyil 'khor sprul pa'i rgyu yin pa'i phyir mtshan ma de la 'khor lo zhes bya'o/_/tshig gi don brjod pas smra
[\[148b\]]
[\[148b.1\]]zhes bya ba la smra zhes bya ba ni mtshan ma ste lce'i mtshan nyid do/_/ci'i phyir zhe na/_de'i phyir tshig tu brjod pas zhes bya ba gsungs te/_tshig skyed par byed pa zhes bya ba'i don to/_/sna tshogs phyir ni kun rdo rje/_/zhes bya ba la kun rdo rje zhes bya ba ni mtshan ma'o/_/ci'i phyir zhe na/_de'i phyir sna
[\[148b.2\]]tshogs phyir ni zhes bya ba gsungs so/_/'di skad ston te/_thams cad du khyab pa'i phyir sna tshogs pa'o zhes ston pa yin no/_/mi tshugs tshul gyis go cha yin/_/zhes bya ba la go cha ni mtshan ma'o/_/ci'i phyir zhe na/_de'i phyir mi tshugs tshul gyis zhes bya ba gsungs
[\[148b.3\]]te/_gang gis skabs kyang gzhig par mi nus pa'i phyir 'di'i yon tan mi tshugs pa zhes bya ste de dang ldan pas na go cha'o/_/'jigs byed tshul gyis mche ba ste/_/zhes bya ba la mche ba ni mtshan ma mngon par brjod pa'o/_/ci'i phyir zhe na/_de'i phyir 'jigs byed tshul
[\[148b.4\]]gyis zhes bya ba gsungs te/_'jigs pa yang dag par bskyed pa'i don gyis na mche ba'o zhes bya ba'i bar du ston pa yin no/_/phyag rgya'i tshul gyis bsdams pa'o/_/zhes bya ba la bsdams pa ni mtshan ma mngon par brjod pa'o/_/ci'i phyir zhe na/_phyag rgya'i tshul
[\[148b.5\]]gyis zhes bya ba gsungs so/_/'di skad ston te/_phyag rgya thams cad kyi sbyor ba'i dus su sku dang gsung dang thugs rdo rje gcig tu byas pas sbyor ba ni rdo rje khu tshur gyi don yin pa'i phyir ro/_/de ltar phyag rgya rnams sbyar na mngon par 'dod pa'i don grub pa ster bar 'gyur ro/_/da ni rdo rje
[\[148b.6\]]phyag rgya thams cad du 'gro ba'i dpe'i sgo nas ston te/_ji ltar bcom ldan 'das rtag pa/_/rdo rje sems dpa' kun 'gro ba/_/zhes bya ba ni 'di skad ston te/_ji ltar rdo rje sems dpa' nyid sems dpa' lhag ma rnams kyi gzugs su yongs su gyur pa de bzhin
[\[148b.7\]]du rdo rje yang mtshan ma la sogs par 'gyur ba yin no/_/'dis ni 'di skad ston te/_rdo rje yang lcags kyu la sogs pa mtshan ma lhag ma rnams kyi gzugs su yongs su 'gyur ba yin no/_/de ltar shes nas/_bsgoms na myur du 'grub par 'gyur/_/zhes
[\[149a\]]
[\[149a.1\]]bcom ldan 'das de bzhin gshegs pa thams cad kyi mtshan mas gsungs so/_/lhag ma rnams ni mjug sdud pa'o/_/da ni de bzhin gshegs pa thams cad kyi phyag rgya bcing ba skye ba'i dngos grub kyi gsang ba'i rgyud ston te/_de bzhin gshegs pa
[\[149a.2\]]thams cad kyi phyag rgya bcing ba skyed pa'i dngos grub yin pas na de bzhin gshegs pa thams cad kyi phyag rgya bcing ba skye ba'i dngos grub bo/_/de nyid gzhan gyis mi shes pas na gsang ba'o/_/de ston pa'i gzhung ni rgyud de de gsungs so/_/de las kyang rdo rje sems dpa'
[\[149a.3\]]zhes bya ba la sogs pas de bzhin gshegs pa'i phyag rgya bcing ba skye bar 'gyur ba'i dngos grub kyi gsang ba'i rgyud ston te/_'di yang bsgrub pa'i dus na dgos pa yin la de yang de bzhin gshegs pa zlos pa'i bsgrub pa'i dkyil 'khor du 'jug pa la sogs pa'i cho ga byas
[\[149a.4\]]la dbus su 'dug par bya ste/_ji ltar zhe na/_rdo rje skyil mo krung bcas la/_/zhes pa ste rdo rje skyil mo krung ni rkang pa g.yon pa bkug la rkang pa g.yas pa brla'i steng du dang po gzhag par bya/_de nas g.yas pa bkug la g.yon pa'i brla'i steng du bkan te bzhag pa 'di ni
[\[149a.5\]]rdo rje skyil mo krung ngo /_/ci bya ba de tsam 'ba' zhig tu zad dam zhe na/_smras pa ma yin no/_/'o na ci zhig ce na/_lag gnyis rdo rje bsdams pa las/_/zhes bya ba ste skyil mo krung gi steng du bsnol la bkan te gzhag par bya'o/_/rdo rje sems dpa'i ting 'dzin gnas/_/zhes
[\[149a.6\]]bya ba ni sems rtogs pa la sogs pa'i rim gyis sngon du bya ba thams cad byas nas gnas na myur du sangs rgyas nyid 'thob par 'gyur ro zhes sangs rgyas bcom ldan 'das kyis gsungs so/_/da ni ji ltar rgyal po zhes bya ba la sogs pas de bzhin gshegs pa'i rigs kyi
[\[149a.7\]]phyag rgya bcing ba skye bar gyur pa'i dngos grub kyi gsang ba'i rgyud ston te/_'das ma thag pa'i phyag rgya bcing ba bskyed pas ni dngos grub nyid ston pa yin la/_da ni phyag rgya bcing ba bskyed pa kho nas sems dpa' chen pos yongs su gzung ba'i dngos grub ston te/_ji
[\[149b\]]
[\[149b.1\]]ltar rgyal po nyid phyag rgyas/_/rgyal po'i khrims la 'das pa ltar/_/zhes bya ba ni rgyal po'i khrims kyi gzhung lugs kyi dpes bstan pa yin te/_/rgyal po ni bsod nams che zhing bdag nyid che ba yin pas de rnams kyi rang gi phyag rgya ni rang gi rigs rgyud kyi rim pa las byung
[\[149b.2\]]ba ste glang po che dang khyu mchog la sogs pa'i gzugs brnyan bris pa'o/_/de rnams kyis rgyas 'debs shing mtshan mar byed la gzugs brnyan du byed pa'o/_/de gang yin zhe na/_rgyal po'i khrims la zhes bya ba ste rgyal po'i khrims yin pas na rgyal po'i khrims te/_rgyal po'i
[\[149b.3\]]bka'o zhes bya ba'i don to/_/de yang dar la sogs pa la bris nas rgyal po la sogs pa'i rgyas btab na rang gi rgyal khams su gtogs pa'i 'bangs thams cad kyis 'da' bar mi byed cing spyi bos len par 'gyur ro/_/bdag nyid chen pos skye bo rnams/_/sku gsung thugs ni
[\[149b.4\]]rdo rje yis/_/gzugs brnyan gyi ni tshul du yang /_/nyid kyi phyag rgyas btab pa ni/_/zhes bya ba 'di ni dpes bstan pa'i don te/_bdag nyid chen po ni sangs rgyas dang byang chub sems dpa' rnams kyis so/_/de rnams nyid kyi phyag rgya ni sku dang gsung dang thugs kyi spyod
[\[149b.5\]]pa yin la phyag rgya des skye bo rnams la de bzhin du rgyas 'debs pa yin te/_gang sngags kyi spyod pa la zhugs pa'i sems can rnams ji skad gsungs pa'i cho ga bzhin du bsgrub pa la sogs pa la bdag nyid chen po de rnams kyi sku dang gsung dang thugs kyi spyod pa bzhin
[\[149b.6\]]du byed pa rnams la sku dang gsung dang thugs kyi rdo rje gzugs brnyan gyi tshul du sbyor ba yin no zhes bya ba'i bar du ston par 'gyur ro/_/bdag nyid che ba'i phyag rgya cher/_/zhes bya ba ni bdag nyid chen po rnams kyi phyag rgya chen po bdag gis shes na 'grub par 'gyur ro
[\[149b.7\]]zhes bcom ldan 'das phyag rgya chen pos gsungs so zhes pa ste rdo rje sems dpa' zhes bya ba'i don to/_/da ni ji ltar zhes bya ba la sogs pas rdo rje rigs kyi phyag rgya bcing ba skye bar 'gyur ba'i dngos grub kyi gsang ba'i rgyud ston te/_ji ltar dam tshig dam po ni/_/zhes
[\[150a\]]
[\[150a.1\]]bya ba la dam tshig ni mna' la bya'o/_/dam po ni 'dod pa'i lha dang slob dpon la dmod btsugs pa'o/_/skye bo 'ga' ni bcings gyur na/_/shin tu 'da' bar mi bya ba/_/zhes bya ba ni dam tshig dam po des ma bsdams kyang bcings par gyur ba yin no/_/ci'i phyir zhe na/_
[\[150a.2\]]'da' bar bya ba ma yin pa'i phyir ro/_/de ltar de bzhin gshegs kun gyis/_/dam tshig phyag rgya bcings pa yis/_/rdo rje bcing ba'i mchog bcings na/_/zhes bya ba ni 'di skad ston te/_ji ltar skye bo tha tshig dam por bcas na tha tshig dam po gang gi don du bcas pa'i don de
[\[150a.3\]]gdon mi za bar byed do/_/de bzhin du de bzhin gshegs pa thams cad kyang sngags la sogs pa 'grub par bya ba'i phyir sngags kyis bcings na de las 'da' bar mi mdzad cing grub par mdzad do/_/ci zhig gis bcings she na/_dam tshig phyag rgya bcings pa yis/_/rdo rje bcing ba'i
[\[150a.4\]]mchog bcings na/_/zhes bya ba ste/_rdo rje sems dpa'i mchog ni phyag rgya yin pas na rdo rje sems dpa' mchog ni phyag rgya ste sems dpa' rdo rje ma zhes bya ba'i don to/_/'di nyid dam tshig yin pas na rdo rje sems dpa' mchog gi dam tshig gi phyag rgya'o/_/rdo rje sems dpa'
[\[150a.5\]]mchog gi dam tshig gi phyag rgya bcings nas de nas gdod phyag rgya thams cad bcing bar bya ste/_des rang gi dam tshig la gzhag pa yin no zhes bya ba'i don to/_/des cir 'gyur zhe na/_ma shi bar du mi 'da' bar/_/zhes bya ba ste/_gang gi phyir bcings pa de'i gdon mi za bar mdzad
[\[150a.6\]]cing ma mdzad par mi gtong la gshegs su gsol bar mi bzhud pa la sogs pa'o/_/shes nas dngos grub 'thob par 'gyur/_/zhes bya ba sngags pas de ltar shes nas 'grub par 'gyur ro zhes bcom ldan 'das rdo rje dam tshig gis gsungs so zhes pa'o/_/da ni mdor na
[\[150a.7\]]zhes bya ba la sogs pas pad+mo'i rigs kyi phyag rgya bcing ba skye bar 'gyur ba'i dngos grub kyi gsang ba'i rgyud ston te/_mdor na rgyal bas rdo rje'i ngag_/'da' bar bya ba ma yin te/_/zhes bya ba la 'da' bar bya ba ma yin pa ni rgal bar mi byed pa'o/_/gang las she na/_rdo rje'i ngag
[\[150b\]]
[\[150b.1\]]ces bya ba ste bcing zhing snying po brjod pa'i rang bzhin ni rdo rje'i ngag go/_/bcing ba ni bdag gis bcings so zhes bsam zhing lhag par mos pa'o/_/rnam pa gang gis zhe na/_yang ye shes bya ba ste rnam pa thams cad du'o/_/su zhig 'da' bar mi mdzad ce na/_rgyal bas zhes bya ba ste
[\[150b.2\]]sangs rgyas bcom ldan 'das kyis so/_/'di ni bcings par shes nas kyang /_/zhes bya ba ni bcings so bar shes pa ni bcing ba yin gyi lcags sgrog la sogs pa ni ma yin no/_/de ltar shes na/_des ni chos kyi dngos grub 'gyur/_/zhes bya ba ste/_'dis chos kyi rigs rab
[\[150b.3\]]tu 'grub par 'gyur ro zhes bcom ldan 'das rdo rje chos kyis gsungs so zhes pa'o/_/da ni rdo rje bka' dang zhes bya ba la sogs pas rdo rje las kyi rigs kyi phyag rgya bcing ba skye bar 'gyur ba'i dngos grub kyi gsang ba'i rgyud ston te/_las kyi rigs smos pa ni nor bu'i rigs
[\[150b.4\]]dang tha mi dad par rgyud phyi ma ston to zhes bya ba'i don to/_/phyag rgya bcing ba skye bar 'gyur ba ni phyag rgya bcing ba skyed par 'gyur ba ste phyag rgya bcing ba skye bar 'gyur ba des 'grub pas na phyag rgya bcing ba skye bar 'gyur ba'i dngos grub bo/_/de'i cho ga rgyas pa ni rnam par rgyas pa'o/_/_
[\[150b.5\]]de nyid ni gzhan gyis mi shes pas na gsang ba'o/_/de ston pa'i gzhung ni rgyud do/_/'da' bar bya ba ma yin zhing /_/zhes bya ba ni mi 'da' ba nyid du nges par bya zhing nyams su blang bar bya'o/_/de gang yin zhe na/_rdo rje bka' dang zhes bya ba ste/_rdo rje ni sangs rgyas bcom ldan
[\[150b.6\]]'das dang de bzhin du sems dpa' bcu drug po rnams so/_/de dag gi bka' yin pas na rdo rje bka' ste snying po'i rang bzhin 'di mdzod cig ces bskul ba'o/_/las mang rnams zhes bya ba ni gang bsgrub par bya ba ste phyag rgya'i byang chub kyi sems yang dag par sbyang ba dang /_
[\[150b.7\]]'gugs pa dang /_/mnyes par byed pa dang /_mgu bar byed pa la sogs pa'o/_/bka' dang ldan pa'i las de ni/_/zhes bya ba ni gang la thogs pa med pa'i bka' yod pa de ni bka' dang ldan pa ste nga rgyal dang ldan pa zhes bya ba'i don to/_/'di skad ston te/_rdo rje sems
[\[151a\]]
[\[151a.1\]]dpa' la sogs pa'i nga rgyal dang ldan na de 'grub par 'gyur gyi/_gzhan du ni ma yin no/_/de ltar shes na myur du 'grub par 'gyur/_/zhes bcom ldan 'das rdo rje sems dpas gsungs so/_/de bzhin gshegs pa'i rab tu byed pas ni ji ltar phyag rgya
[\[151a.2\]]'grub par 'gyur ba de ltar bstan pa yin no/_/de bzhin gshegs pa'i rigs kyang ji ltar phyag rgyas rgyas 'debs par 'gyur ba de ltar bstan pa yin no/_/rdo rje rigs kyang bdag nyid chen po'i phyag rgya yongs su bzung ste ji lta ba bzhin du rgyas btab na skye bo rnams mi 'da' bar byed
[\[151a.3\]]pa dang 'dra bar de ltar bstan pa yin no/_/ji skad gsungs pa'i pad+ma'i rigs la yang rgyas 'debs pa'i snying po las 'da' bar mi bya bar de ltar bstan pa yin no/_/las kyi rigs la yang bdag nyid chen po'i phyag rgya'i rgyas btab pa gang yin pa de nga rgyal dang ldan pa'i phyir de'i
[\[151a.4\]]bka' sems can thams cad kyis kyang 'da' bar mi byed pa dang /_de'i las kyang ma lus par 'grub par 'gyur ro zhes gsungs pa yin te/_rab tu byed pa 'di dag gi don ni 'dir zad do/_/lhag ma rnams ni rab tu byed pa'i mjug sdud pa yin no/_/de nas zhes bya
[\[151a.5\]]ba la sogs pas ni mjug bsdu ba'i dbang du mdzad nas gsungs pa yin te/_de nas bcom ldan 'das zhes bya ba la sogs pa la snga ma ni bcom ldan 'das la bcom ldan 'das phyag na rdo rje bdag gis smras pa 'di bcom ldan 'das kyi sbyin gyis brlab par mdzod cig ces
[\[151a.6\]]gsol ba btab pa yin la/_da ni bcom ldan 'das phyag na rdo rje tshig bsgyur te gsang ba'i dbang du byas nas cung zad cig gsungs pa'i don la 'gal ba med du zin kyang /_don mi shes pa'i sems can rnams ma dad par 'gyur ro zhes dgongs te bcom ldan 'das phyag na
[\[151a.7\]]rdo rje bdag nyid kyis byin gyis brlab po snyam nas gsol ba ma btab pa yin no/_/bcom ldan 'das kyis kyang don la 'gal ba med pa dang phyag na rdo rje'i bsam pa yang mkhyen nas theg pa chen po'i don rtogs pa'i sems can rnams kyi don chen por yang 'gyur bar
[\[151b\]]
[\[151b.1\]]dgongs nas byang chub sems dpa' chen po phyag na rdo rje la 'di skad ces smras te/_gsang ba'i rgyud 'di yang ngas yongs su bzung zhing sangs rgyas kyi bkar gzhag cing byin gyis brlabs so zhes gsungs te/_byin gyis brlabs pa ni yun ring du gnas par bya ba'o/_/lhag ma rnams ni
[\[151b.2\]]go sla'o/_/de kho na nyid bsdus pa'i rgya cher bshad pa ko sa la'i rgyan las rgyud phyi ma'i gsang ba'i dkyil 'khor gyi dbang du byas pa'i 'grel pa'o//_//da ni brtag pa bzhi char du gtogs pa'i chos kyi dkyil 'khor gyi dngos grub dam pa'i rgyud ston to/_/de las kyang dang
[\[151b.3\]]por sangs rgyas rjes su dran zhes bya ba la sogs pas de bzhin gshegs pa'i chos dam pa'i dngos grub kyi rgyud ston te/_sangs rgyas chos kyi ting 'dzin ni/_/zhes bya ba la sangs rgyas chos ni stobs bcu dang /_mi 'jigs pa dang /_snying rje chen po la sogs pa'o/_/de la dmigs
[\[151b.4\]]pa ni ting nge 'dzin te bsgom zhing goms par bya ba'o/_/ji ltar zhe na/_rab mnyam gzhag pas zhes bya ba ste shin tu mnyam par gzhag pa'o/_/gang gi sbyor bas she na/_sangs rgyas rjes su dran tshul gyis/_/zhes bya ba gsungs so/_/'di skad ston te sems so sor
[\[151b.5\]]rtogs pa la sogs pa'i rim gyis bdag nyid sangs rgyas kyi gzugs su bskyed la de rjes su dran pa ste/_sangs rgyas rjes su dran pa'i sbyor ba de la gnas nas thugs rje chen po la sogs pa ji skad du bshad pa'i sangs rgyas kyi chos rnams yongs su bsgoms na bla na med
[\[151b.6\]]pa'i dngos grub 'thob par 'gyur zhes bcom ldan 'das de bzhin gshegs pas gsungs so zhes bya ba ste/_bla med dngos grub ni sangs rgyas nyid do/_/da ni chags pa zhes bya ba la sogs pas de bzhin gshegs pa'i rigs kyi chos dam pa'i dngos grub kyi rgyud
[\[151b.7\]]ston te/_sems dpa' kun gyi ting 'dzin gnas/_/zhes bya ba la sems dpa' kun ni byang chub sems dpa' chen po bcu drug go/_/de rnams kyi ting nge 'dzin yin pas na sems dpa' kun gyi ting nge 'dzin te/_de la gnas pas na/_sems dpa' kun
[\[152a\]]
[\[152a.1\]]gyi ting 'dzin gnas/_/zhes bya'o/_/rab mnyam gzhag pas bsgoms na ni/_/zhes bya ba ni shin tu mnyam par gzhag pas goms par byed pa'o/_/de'i 'og tu/_chags pa rjes su dran tshul gyis/_/dngos grub dam pa 'thob par 'gyur/_/zhes bya ba ste
[\[152a.2\]]chags pa ni bcom ldan 'das pad+mo'i 'dod chags te 'jig rten dbang phyug go/_/de'i rjes su dran pa de nyid rnal 'byor yin pas na/_chags pa rjes su dran tshul gyis/_/zhes bya ba ste sbyor ba des bsgrub pa'i dus su gnas na dngos grub dam pa 'thob par 'gyur ro/_/'di skad
[\[152a.3\]]stan te/_de bzhin gshegs pa'i rigs la sems dpa' thams cad kyi ting nge 'dzin la dang po goms par byas nas de'i 'og tu bsgrub pa'i dus su 'jig rten dbang phyug gi ting nge 'dzin la gnas na dngos grub dam pa ci 'dod pa bzhin du 'thob par 'gyur ro/_/de skad su zhig gis
[\[152a.4\]]gsungs she na bcom ldan 'das de bzhin gshegs pa thams cad kyi ting nge 'dzin gyis gsungs so zhes bya ba ste/_bcom ldan 'das rdo rje sems dpa' zhes bya ba'i don to/_/da ni khams gsum rnam rgyal zhes bya ba la sogs pas rdo rje rigs kyi chos dam pa'i dngos grub kyi
[\[152a.5\]]rgyud ston te/_khams gsum rnam rgyal cha lugs su/_/zhes bya ba ni rdo rje hUM mdzad lta bur ro/_/bsgoms nas mdun du'ang de bzhin te/_/zhes bya ba la bsgoms nas zhes bya ba ni goms par byas nas so/_/mdun du zhes bya ba ni sngun du'o/_/de bzhin te zhes bya ba ni ji
[\[152a.6\]]ltar bdag nyid rdo rje hUM mdzad kyi ting nge 'dzin la gnas pa lta bu ste 'dis ni sbyor ba gnyis pa ston to/_/de lta bu'i rnal 'byor gnyis la gnas na/_phyag na rdo rje'i mthur gyur nas/_/zhes bya ba ste/_phyag na rdo rje ni nga'o zhes nga rgyal bskyed la dngos po de dag thams cad ni rnam par
[\[152a.7\]]rtog pas sprul pa yin no zhes nges par byas nas sems kyi dbang gis bzhag na ni 'dug_/btang na ni 'gro/_yongs su bsgyur na ni yongs su 'gyur/_bshig na ni 'jig_/bskyed na ni skye'o zhes de ltar shes par byas na ri rab kyang sor mo gcig gis bsgyel ba dang /_slong ba dang /_
[\[152b\]]
[\[152b.1\]]yul gzhan du 'phang ba dang /_sa yang g.yo bar byed pa dang /_rgya mtsho yang skems pa la sogs pa de lta bu'i phyag na rdo rje'i mthur gyur nas khams gsum las rnam par rgyal bar 'gyur ro zhes bcom ldan 'das rdo rje sems dpas gsungs so zhes bya ba ste/_bcom ldan 'das rdo rje
[\[152b.2\]]hUM mdzad kyi dngos grub 'thob par 'gyur ro zhes bya ba'i bar du ston pa yin no/_/da ni 'gro ba 'dul ba'i zhes bya ba la sogs pas pad+mo'i rigs kyi chos kyi dam pa'i dngos grub kyi rgyud ston te/_'gro ba 'dul ba'i chos su ni/_/zhes bya ba la 'gro ba 'dul ba ni bcom ldan 'das 'jig rten
[\[152b.3\]]dbang phyug go_/de'i tshe ni gzugs thams cad yang dag par ston pa'i ting nge 'dzin yin pas na 'gro ba 'dul ba'i chos su ni'o/_/de bsgom pa ni de goms par bya'o/_/mdun du ni zhes bya ba ni sngun du'o/_/de bzhin te zhes bya ba ni bdag nyid ting nge 'dzin la ji ltar gnas pa de bzhin
[\[152b.4\]]du mdun du yang de dang 'dra bar bsgom pa'o/_/rnam pa kun gyi mchog ldan par/_/zhes bya ba ni rnam pa thams cad yongs su rdzogs pa'o/_/de gang yin zhe na/_'dul bar zhes bya ba ste sems can yongs su smin pa'o/_/de ni rab byed do zhes bya ba ni ting nge 'dzin gnyis pa la gnas
[\[152b.5\]]pa'i rnal 'byor pa de mchog tu byed par 'gyur ba'o/_/de skad du su zhig gis gsungs she na/_bcom ldan 'das rdo rje chos kyis gsungs so/_/'di skad ston te 'gro ba 'dul ba'i 'jig rten dbang phyug gi gzugs 'thob par 'gyur ro zhes bya ba'i don to/_/da ni don kun grub
[\[152b.6\]]pa'i zhes bya ba la sogs pas nor bu'i rigs kyi chos dam pa'i dngos grub kyi rgyud ston te/_don kun grub pa'i skur yang ni/_/zhes bya ba ni bcom ldan 'das nam mkha'i snying po'i phyag rgya chen po'o/_/ci zhig byed ce na/_bsgoms nas zhes bya ba ste goms par byed pa'o/_/_
[\[152b.7\]]mdun du de bzhin te zhes bya ba ni snga ma dang 'dra'o/_/de nas cir 'gyur zhe na/_rnam pa kun gyi mchog ldan pa'o/_/phun sum tshogs don des 'thob bo/_/zhes bya ba'o/_/'di skad ston te/_don thams cad 'grub pa'i phyag rgya chen po'i dngos grub dam pa des 'thob par 'gyur
[\[153a\]]
[\[153a.1\]]ro zhes pa'o/_/da ni de bzhin gshegs pa thams cad kyi chos kyi dam tshig gi dngos grub kyi rgyud ston te/_de bzhin gshegs pa thams cad kyir gtogs pa'i chos kyi dkyil 'khor gyi dam tshig ni rdo rje phra mo bsgom pa ste de'i dngos grub de ston pa'i gzhung ngo zhes bya ba'i don to/_/_
[\[153a.2\]]de las kyang dang por sangs rgyas zhes bya ba la sogs pas de bzhin gshegs pa'i chos kyi dam tshig gi dngos grub kyi rgyud ston te/_sangs rgyas rjes su dran gyur la/_/zhes bya ba ni sangs rgyas kyi rang gi lha'i rnal 'byor du byas pa'o/_/badzra badzra zhes brjod na/_/zhes bya ba ni badzra zhes bya
[\[153a.3\]]ba'i sgra brjod do zhes bya ba'i don to/_/ji ltar zhe na/_rdo rje phra mo'i tshul gyis ni/_/zhes bya ba ste 'dis ni sgrar gtogs pa'i bye brag dang /_bsgom par gtogs pa'i bye brag gnyi gar ston te/_sgrar gtogs pa'i bye brag ni rdo rje phra mo sngon du 'gro bas badzra zhes bya ba'i sgrar brjod
[\[153a.4\]]pa'o/_/bsgom par gtogs pa'i bye brag ni/_/lce ni rkan la bcar nas su/_/zhes bya ba la sogs pas so/_/de nas cir 'gyur zhe na/_de'i phyir/_sangs rgyas dngos grub 'thob par 'gyur/_/zhes bya ba gsungs so/_/'di skad ston te rdo rje phra mo bsgom pa goms par byas pas
[\[153a.5\]]mtshan ma thob nas bsgrub pa'i dkyil 'khor bris la der zhugs te/_dkyil 'khor du dag pa'i dngos grub kyi gsang ba'i bskul bas bcom ldan 'das yang dag par bskul ba de la sogs pa'i cho tshogs thams cad rdzogs par byas nas bdag nyid sangs rgyas kyi skur bsgoms pas
[\[153a.6\]]sangs rgyas kyi dngos grub 'thob par 'gyur ro zhes sangs rgyas bcom ldan 'das kyis gsungs so/_/da ni rdo rje sems dpa' zhes bya ba la sogs pas de bzhin gshegs pa'i rigs kyi chos kyi dam tshig gi dngos grub kyi rgyud ston te/_rdo rje sems dpa'i ting 'dzin du/_/zhes bya ba ni
[\[153a.7\]]rdo rje sems dpa'i rnal 'byor du byas la zhes bya ba'i don te/_/rdo rje phra mo sgom byed cing /_/zhes bya ba ni rdo rje phra mo bsgom pa goms par byas pa'i rjes thogs la zhes bya ba'i don to/_/ci zhig bya zhe na/_badzra satwa zhes brjod na/_/zhes bya ba gsungs so/_/de skad su zhig gis gsungs
[\[153b\]]
[\[153b.1\]]she na/_bcom ldan 'das rdo rje sems dpas gsungs so zhes pa'o/_/da ni khams gsum zhes bya ba la sogs pas rdo rje rigs kyi chos kyi dam tshig gi dngos grub kyi rgyud ston te/_khams gsum rnam rgyal cha lugs su/_/dran byed mdun du'ang de bzhin te/_/zhes bya ba ni 'di skad ston
[\[153b.2\]]to/_/rdo rje hUM mdzad kyi rnal 'byor 'jig rten gsum las rnam par rgyal ba'i cha lugs su gnas la gnyis pa mdun du rdo rje phra mo'i tshul gyis sna'i rtse mor drang bar bya zhing hUM zhes bya ba bzlas na dngos grub thams cad 'thob par 'gyur ro zhes bcom ldan 'das rdo rje hUM mdzad kyis
[\[153b.3\]]gsungs so/_/da ni 'gro ba 'dul ba'i zhes bya ba la sogs pas pad+mo'i rigs kyi chos kyi dam tshig gi dngos grub kyi rgyud ston te/_'gro ba 'dul ba'i gzugs kyis ni/_/rdo rje phra mo sgom byed cing /_/zhes bya ba ni 'dir yang snga ma bzhin du 'gro ba 'dul ba'i ting nge 'dzin la
[\[153b.4\]]gnas te 'gro ba 'dul ba'i gzugs su bsgom par bya'o/_/rdo rje phra mo sgom byed cing /_/zhes bya ba ni rdo rje phra mo goms par byas nas zhes bya ba'i don to/_/shud+he shud+he zhes brjod na/_/zhes bya ba ni snying po 'di yang brjod na dngos grub dam pa 'thob par 'gyur ro zhes bcom ldan
[\[153b.5\]]'das rdo rje chos kyis gsungs so/_/da ni don kun grub pa'i zhes bya ba la sogs pas nor bu'i rigs kyi chos kyi dam tshig gi dngos grub kyi rgyud ston te/_don kun grub pa'i gzugs kyis ni/_/zhes bya ba ni don thams cad grub pa'i sbyor ba byas na'o/_/rdo rje phra mo bsgoms
[\[153b.6\]]nas kyang /_/zhes bya ba ni rdo rje phra mo'i sbyor ba goms par byas nas snga ma bzhin du sid+d+h+ya sid+d+h+ya zhes brjod na don gyi dngos grub mchog 'thob par 'gyur zhes bcom ldan 'das nor bu chos kyis gsungs so/_/da ni de bzhin gshegs pa thams cad kyir gtogs pa'i chos kyi
[\[153b.7\]]dkyil 'khor gyis bsdus pa'i chos kyi dngos grub kyi rgyud ston pa'i skabs yin pa las/_'di nyid gsungs bzhin du de bzhin gshegs pa thams cad kyi dam pa'i chos kyi ye shes kyi dngos grub kyi rgyud 'di gsungs so zhes bya ba ni gang gi phyir gnyi ga chos zhes
[\[154a\]]
[\[154a.1\]]gcig tu smos na don gsal bar mi 'gyur bas na de'i phyir de bzhin gshegs pa thams cad kyi dam pa'i chos kyi ye shes kyi dngos grub ces bya ba gsungs pa yin te don ni de nyid du zad do/_/de las kyang dang por dam pa'i chos ni zhes bya ba la sogs pas de
[\[154a.2\]]bzhin gshegs pa'i dam pa'i chos kyi ye shes kyi dngos grub kyi rgyud ston te/_dam pa rnams kyi chos yin pas na dam pa'i chos te/_dam pa ni sangs rgyas dang byang chub sems dpa' dang rang sangs rgyas dang nyan thos rnams so/_/de rnams kyi chos yin pas na dam pa'i chos
[\[154a.3\]]so/_/de'i ye shes yin pas na dam pa'i chos kyi ye shes so/_/de'i dngos grub yin pas na dam pa'i chos kyi ye shes kyi dngos grub bo/_/de ston par byed pa'i gzhung yin pas na dam pa'i chos kyi ye shes kyi dngos grub kyi rgyud do/_/de ji lta bu zhe na/_de'i phyir/_dam pa'i chos ni yi
[\[154a.4\]]ge med/_/ces bya ba la sogs pa gsungs so/_/'di la yi ge yod pa ma yin pas na yi ge med pa ste/_tshig gi spyod yul thams cad las 'das pa zhes bya ba'i don to/_/de ltar na de gang las byung ba zhe na/_ting 'dzin ye shes las byung ba/_/zhes bya ba gsungs te
[\[154a.5\]]ting nge 'dzin ni sems rtse gcig pa ste de'i ye shes yin pas na ting nge 'dzin gyi ye shes so/_/de las skyes pa yin pas na/_/ting 'dzin ye shes las byung ba/_/zhes bya ste/_des rtogs pa zhes bya ba'i don to/_/'di ni don dam pa'i chos kyi dbang du mdzad nas gsungs pa
[\[154a.6\]]yin no/_/de nyid kyis na/_a zhes bya bas chos rnams ni/_/skye ba med par bshad pa yin/_/zhes bya ba ste a zhes bya ba ni yi ge a gzung bar bya'o/_/des zhes bya ba ni don dam pa'i chos rab tu rtogs pas so/_/chos rnams ni zhes bya ba ni chos thams cad skye ba med par
[\[154a.7\]]bshad pa yin no/_/'di skad ston te/_chos thams cad don dam par ma skyes par yi ge as ston par byed pa yin no/_/phyag rgya 'di'i tshul gyis ni/_/zhes bya ba ni a zhes bya ba'i chos kyi phyag rgya chos thams cad ma skyes par ston pa 'dis don dam par bdag med pa'i shes rab kyis
[\[154b\]]
[\[154b.1\]]bsgoms shing goms par byas nas de nas yi ge kun gyi ye shes kyi ngo bo nyid 'grub par 'gyur ba ste/_so so yang dag par rig pa bzhi 'thob par 'gyur ro zhes bya ba'i bar du gsungs pa yin no/_/so so yang dag par rig pa bzhi la don so so yang dag par rig pa bzhi ni yi ge
[\[154b.2\]]gcig las kyang thams cad kyi don so sor rig pa'o/_/spobs pa so so yang dag par rig pa ni don gcig la yang gzhung sna tshogs pas lha'i lo stong gi bar du yang ston par nus pa'o/_/chos so so yod par rig pa ni 'das pa dang da ltar gyi de bzhin gshegs pa thams cad kyi
[\[154b.3\]]chos kyi 'khor lo bskor ba'am bskal ba las lhag pa'i bar du ci 'dod par ston pa'o/_/nges pa'i tshig so so yang dag par rig pa ni tshig gi don gyi ming thams cad dang don dang mthun par ci dgar gang la yang ston par nus pa ste de lta bu'i yi ge thams cad kyi ye shes kyi ngo bo nyid
[\[154b.4\]]'thob par 'gyur ro/_/ji lta bu zhe na/_bde gshegs skad cig gcig gis 'grub par 'gyur/_/zhes bcom ldan 'das 'phags pa 'jam dpal de bzhin gshegs pa thams cad kyis gsungs so zhes pa'o/_/da ni de bzhin gshegs pa kun zhes bya ba la sogs
[\[154b.5\]]pas de bzhin gshegs pa'i rigs kyi dam pa'i chos kyi ye shes kyi dngos grub kyi rgyud ston te/_'di ni de bzhin gshegs pa thams cad kyi yin pas na de bzhin gshegs pa kun no/_/de gang zhig ce na/_de nyid do/_/de ci zhig ce na/_mdo sde 'di ni zhes gsungs pa yin no/_
[\[154b.6\]]ci zhig byed ce na/_/dad pa yis zhes bya ba ste sngags spyod pa'i tshul la dad pa skyes pa'o/_/dad pa 'ba' zhig tu yang ma zad kyi dad nas bcangs sam zhes bya ba ste sems la'o/_/klag gyur na zhes bya ba ni glegs bam du byas nas klog pa'i tshul gyis bklag pa'o/_/de ltar na/_
[\[154b.7\]]dngos grub bla med 'thob par 'gyur/_/zhes bya ba'o/_/'das ma thag pa ni don dam pa'i chos bstan pa yin la 'dis ni sngags kyi spyod pa'i tshul la chos kyi sgrar bstan pa yin no/_/da ni sems can zhes bya ba la sogs pas rdo rje rigs kyi dam pa'i chos kyi ye shes kyi dngos grub kyi rgyud
[\[155a\]]
[\[155a.1\]]ston te/_sems can sdig can phan don dang /_/zhes bya ba la sogs pa la sems can sdig can sdig pa las bzlog par bya ba'i phyir dang /_sangs rgyas kyi bka' bsgrub par bya ba'i phyir dang /_ma rungs pa rnams gzhan la gnod par byed pa las bzlog cing de dag gdul
[\[155a.2\]]ba'i phyir/_bsad pa'i yis ni 'grub par 'gyur/_/zhes bcom ldan 'das rdo rje rigs kyis gsungs so zhes bya ba ste/_bsad pa ni 'dir dregs pa dang ldan pa'i phyir lha chen po bzhin du bya ba ni sngags spyod pas nyams su blang bar bya ba'i chos de lta bu yin par dgongs so/_/da ni rang bzhin gyis ni
[\[155a.3\]]zhes bya ba la sogs pas pad+mo'i rigs kyi dam pa'i chos kyi ye shes kyi dngos grub kyi rgyud ston te/_rang bzhin dag par shes pa ni/_/zhes bya ba ni chos thams cad rang bzhin gyis dag pa yin par rtogs shing shes pa'o/_/ci'i phyir de skad ces bshad ce na/_dam pa'i don ni yin par bshad/_/_
[\[155a.4\]]ces bya ba gsungs so/_/'di skad ston te/_don dam par 'di ltar 'dod kyi kun rdzob tu ni ma yin no/_/thog ma tha mar 'di bsgoms na/_/zhes bya ba ni thog ma nyid nas chos rnams 'di lta bu yin no zhes bsgom pa goms par byas na/_chos kyi dngos grub myur du 'grub par 'gyur/_/zhes bcom ldan
[\[155a.5\]]'das 'phags pa spyan ras gzigs kyi dbang pos gsungs so/_/'dir yang don dam pa'i chos nyid yin par ston to/_/da ni sems can kun la zhes bya ba la sogs pas nor bu'i rigs kyi dam pa'i chos kyi ye shes kyi dngos grub kyi rgyud ston te/_sems can kun la don sbyin byed/_/_
[\[155a.6\]]ces bya ba ni zhing gi khyad par la mi spyod cing len la re ba la sogs pa'i rgyud yongs su spangs nas nor 'dod pa rnams la nor sbyin pa'o/_/ci'i phyir zhe na bsam pa thams cad rdzogs byed cing /_/zhes bya ba gsungs te/_yid bzhin gyi nor bu rin po che ltar rnam pa thams cad du sems can thams
[\[155a.7\]]cad kyi re ba rnams yongs su skong bar gyur kyang ci ma rung snyam pa ste/_gang 'di ltar don sbyin pa 'di ni nor bu'i rigs kyi chos yin te/_chos 'di bsgoms na 'grub par 'gyur ro zhes bcom ldan 'das chos kyi rin chen gyis gsungs so/_/'dir yang sbyin pa'i pha rol tu phyin pa'i tshul nyid
[\[155b\]]
[\[155b.1\]]las chos kyi sgrar gsungs so/_/da ni de bzhin gshegs pa thams cad kyi ting nge 'dzin gyi las kyi dngos grub kyi rgyud ston te/_de bzhin gshegs pa thams cad kyir gtogs pa'i ting nge 'dzin gyi sgras ni chos kyi dkyil 'khor yin par bshad do/_/de'i las kyi sgra gang yin pas ni/_bsgom pa
[\[155b.2\]]yin par bshad de de'i dngos grub kyi rgyud ston to/_/de la dang por rdo rje sangs rgyas zhes bya ba la sogs pas de bzhin gshegs pa'i ting nge 'dzin gyi las kyi dngos grub kyi rgyud ston te/_sangs rgyas kyi ni ting 'dzin las/_/zhes bya ba la ting nge 'dzin gyi las yin pas na ting nge 'dzin gyi las so/_/las de
[\[155b.3\]]gang yin zhe na/_sangs rgyas byang chub rab sgrub pa/_/zhes bya ba ste gang gi phyir sangs rgyas kyi rnal 'byor byas nas dam tshig la gnas te/_dam tshig sngon du 'gro bas rdo rje phra mo bsgoms la de'i 'og tu/_dam pa'i chos ni yi ge med/_/ces bya bas dam pa'i chos bsgoms te/_de nas 'dir ting nge
[\[155b.4\]]'dzin gyi las sangs rgyas kyi gzugs rnam pa thams cad kyi mchog dang ldan par bsgom par bya'o/_/de ltar rim gyis bsgoms na dngos grub dam pa 'thob par 'gyur ro/_/da ni rdo rje sems dpa' zhes bya ba la sogs pas de bzhin gshegs pa'i rigs kyi ting nge 'dzin gyi las kyi dngos grub kyi rgyud
[\[155b.5\]]ston te/_rdo rje sems dpa'i ting 'dzin gyis/_/bla med las ni mang po rnams/_/zhes bya ba la bla med las ni sangs rgyas dang byang chub sems dpar grub pa'o/_/mang po rnams ni phal che ba'o/_/ji ltar zhe na/_sems dpa' kun 'gyur thams cad kyang /_/zhes bya ba ste sems dpa' kun ni sems dpa'
[\[155b.6\]]bcu drug ste de dag thams cad rdo rje sems dpa'i ting nge 'dzin las gyur pa'o/_/thams cad kyang zhes bya ba ni ma lus pa ste 'jig rten gyi khams thams cad kyang rdo rje sems dpa'i ting nge 'dzin gyi las yin no/_/shes na yang ni grub par 'gyur/_/zhes bya ba ni de ltar shes shing bsgoms na 'grub par 'gyur ro zhes
[\[155b.7\]]bcom ldan 'das rdo rje sems dpas gsungs so/_/da ni sdig pa zhes bya ba la sogs pas rdo rje rigs kyi ting nge 'dzin gyi las kyi dngos grub kyi rgyud ston te/_sdig pa dag pa rgyu yi phyir/_/zhes bya ba ni la la zhig mtshams med pa la sogs pa'i las byed pa la zhugs la de las bzlog par thabs
[\[156a\]]
[\[156a.1\]]gzhan gang gis kyang mi nus pa de ni de ltar sdig pa la mngon du phyogs pa yin pas na sdig pa zhes bya'o/_/de bas na sdig pa de sbyong ba'i phyir de rab tu 'dul bar byed pa ni gsod pa'i las yin no/_/de ltar na sdig pa'i chos la zhugs pa'i sems can thams cad kyang lha chen po bzhin du
[\[156a.2\]]bya'o//gsod pa'i las la dad na des dngos grub 'thob par 'gyur ro zhes/_/bcom ldan 'das rdo rje can gyis gsungs so zhes pa ste rdo rje rigs 'dir ni gsod cing tshar gcod pa'i las la dad par byas pa yin par shes par bya'o/_/da ni sdig kun zhes bya ba la sogs pas pad+mo'i rigs kyi ting nge 'dzin gyi
[\[156a.3\]]las kyi dngos grub kyi rgyud ston te/_sdig kun rnam par dag pa'i bdag_/ces bya ba ni sdig pa dag pa'i thabs pad+mo'i rigs las gsungs pa gang yin pa de'i bshags pa'i rnam pa des sdig pa thams cad rnam par dag pa'i bdag nyid kun dag par des byed do/_/dgos pa kun zhes bya ba ni
[\[156a.4\]]chos thams cad rang bzhin gyis dag pa'o zhes shes nas/_rnal 'byor pa de dgos pa thams cad byed de khrus la sogs pa la mi ltos par sgrub pa dang sngar bsnyen pa'i rang bzhin byed de las 'di ni pad+mo'i rigs kyi yin par shes shing don dam pa bsgoms pas 'grub par 'gyur ro zhes bcom ldan 'das
[\[156a.5\]]pad+mos gsungs so/_/da ni sred ldan zhes bya ba la sogs pas nor bu'i rigs kyi ting nge 'dzin gyi las kyi dngos grub kyi rgyud ston te/_sred ldan dbul ba thams cad ni/_/zhes bya ba ni rnam pa thams cad du re ba'i sred pa gang la yod pa de ni sred ldan thams cad do/_/de su zhig yin zhe na/_dbul ba'o/_/de dag
[\[156a.6\]]la ci zhig byed ce na/_bsam pa kun bskang la zhes bya ba gsungs so/_/ji srid cig gi bar du zhe na rtag tu'o/_/don kun grub pa'i kun bdag ni/_/zhes bya ba ni bcom ldan 'das rdo rje snying po'i gzugs su bdag nyid bsgom zhing don thams cad grub pa'i phun sum tshogs pa thams cad kyi rang bzhin
[\[156a.7\]]bsams na kun gyi bdag nyid de yid bzhin gyi nor bu'i rgyal por 'grub par 'gyur ba 'di la the tshom med do zhes bcom ldan 'das rin po che'i rgyal mtshan gyis gsungs so/_/rigs thams cad kyi las kyi ting nge 'dzin gyi dngos grub kyi rgyud do zhes bya ba ni mjug sdud pa yin te/_rigs thams cad kyi las
[\[156b\]]
[\[156b.1\]]kyi ting nge 'dzin gyi dngos grub kyi ting nge 'dzin nyid la ting nge 'dzin gyi dngos grub ces gsungs pa yin no/_/da ni de bzhin gshegs pa thams cad kyi phra mo'i dngos grub kyi rgyud ston te/_rdo rje phra mo bsgoms pa las grub pa yin pa'i phyir phra mo'i dngos grub ste de ston pa'i rgyud do/_/de la dang por rtag tu
[\[156b.2\]]rdo rje zhes bya ba la sogs pas de bzhin gshegs pa'i phra mo'i dngos grub kyi rgyud ston te/_rtag tu rdo rje phra mo'i tshul/_/'bad pa kun gyis sbyor na ni/_/zhes bya ba ni rdo rje phra mo bsgom pa 'bad pa thams cad kyis rtag tu goms par byed na'o/_/rnam pa kun gyi mchog ldan pa'i/_/zhes bya ba ni
[\[156b.3\]]rnam pa thams cad du rnam par dag pa'o/_/gang zhe na/_mngon shes lnga ni 'thob par 'gyur/_/zhes sangs rgyas bcom ldan 'das kyis gsungs so zhes bya ba ste/_'dis ni rdo rje phra mo'i bsgoms pa'i 'bras bu bstan pa yin no/_/da ni slob dpon zhes bya ba la sogs pas de bzhin gshegs pa'i
[\[156b.4\]]rigs kyi phra mo'i dngos grub kyi rgyud ston te/_ji skad gsungs pa'i cho gas rdo rje phra mo bsgom pa goms par byas pa'i 'og tu phyag rgyas mngon par shes pa la sogs pa'i las byed par 'dod na phyag rgya gsang ba rnams shin tu sba bar bya dgos te de bstan par bya ba'i phyir/_slob dpon ma yin gzhan dang ni/_/_
[\[156b.5\]]zhes bya ba gsungs so/_/'di skad gsungs te phyag rgya ni slob dpon 'ba' zhig la bstan par bya'i gzhan la ni ma yin no zhes pa'o/_/slob dpon gang gis dbang bskur ba dang /_gang las rgyud thos pa dang /_gang gi thob nas las kyi man ngag mnos pa de yang slob dpon yin te/_gsum po 'di
[\[156b.6\]]dag kyang phrag dog med cing phan par 'dod pa ni slob dpon dngos yin no/_/slob dpon gyis kyang slob ma'i mdun du phyag rgya bstan par bya'o zhes gnang bar bya ba'i don gyis na slob min la min zhes dgag pa mdzad pa yin no/_/de lta bas na slob dpon gyis slob ma la phyag rgya bstan par bya'i gzhan
[\[156b.7\]]la ni ma yin no zhes bya bar sbyar ro/_/slob ma yang bdag nyid kyis dbang bskur ba'am gzhan dag gis dbang bskur ba zhig yin na yang ji skad gsungs pa'i tshul gyis dad pa dang ldan pa theg pa chen po'i chos la mngon par brtson pa sngags spyod pa'i tshul la the tshom med pa/_glags kyi skabs mi
[\[157a\]]
[\[157a.1\]]tshol ba/_/slob mar khas len pa/_cang shes pa'i tshul gyis nga rgyal spangs pa/_bsam pa la g.yo sgyu med pa/_gus pa dang ldan pa ste/_slob ma de yang rnam pa 'di lta bu'i yon tan dang ldan pa zhig na de'i mdun du phyag rgya bstan par bya'i gzhan dag la ni ma yin no zhes
[\[157a.2\]]rnam par gnas so/_/bu yang bdag gis dbang bskur ba'am/_gzhan gyis dbang bskur ba ji skad smos pa'i yon tan rnams dang ldan pa la bstan par bya'i de ma yin pa la phyag rgya bstan par mi bya'o zhes bya ba yin te de'i phyir slar gnang bar gsungs pa ni bu min pa'i zhes gsungs pa yin no/_/_
[\[157a.3\]]'di skad ston te/_bu ni 'di lta bu'i yon tan dang ldan pa zhig yin na phyag rgya bstan par bya'i/_gzhan dag la ni ma yin no zhes bya bar sbyar te/_gang gi phyir phas ni bu la phan gdags pa'i tshul la zhugs pa yin pas snod ma yin pa zhig yin na yang phan pa ma yin pa las bzlog cing ji
[\[157a.4\]]skad gsungs pa'i yon tan dang phyis ldan par bya ba'o/_/sems can phan par srid pa dang /_/gzhan yang la la nye du dang yid gcugs pa zhig la gnod pa las ni bzlog cing phan pa la ni sbyor ba zhig yin na ji skad du smras pa'i tshig nyams su len par byed kyi/_ngan du mi smra ba zhig yin na
[\[157a.5\]]de'i mdun du yang gal te bstan na bstan par zad de bu zhes smos pa ni nye bar mtshon pa tsam du zad do/_/de yang gal te ngan du smra zhing ji skad bshad pa'i yon tan bskyed par mi nus pa zhig yin na yid gcugs par bya ba gang yang rung ba de'i mdun du phyag rgya brjod par mi bya'o/_/ci'i phyir de dag gi mdun du
[\[157a.6\]]bstan par mi bya zhe na gang gi phyir/_de dag phyag rgya gsang bas 'grub/_/ces bcom ldan 'das rdo rje 'dzin pas gsungs so zhes pa ste/_gsang bas zhes bya ba shin tu sbas shing gsang na 'grub par 'gyur gyi thams cad du smras pa ni ma yin no zhes bya ba'i don to/_/da ni rdo rje phra mo zhes bya ba la sogs pas
[\[157a.7\]]rdo rje rigs kyi phra mo'i dngos grub kyi rgyud ston te/_rdo rje phra mo'i tshul gyis ni/_/zhes bya ba ni/_lce ni rkan la bcar nas su/_/zhes bya ba la sogs pas rdo rje phra mo'i ting nge 'dzin la mnyam par gzhag pas so/_/sna nas hUM byung ldan gyur la/_/zhes bya ba ni rdo rje phra mo'i tshul gyis sna'i rtse mor
[\[157b\]]
[\[157b.1\]]rdo rje bsams la hUM zhes bya ba brjod de/_hUM zhes bya ba de dang rlung dang bcas pas gcig gam gnyis sam mang por bya ba dgos pa dang rjes su mthun pa'i rdo rje 'bab par bsam mo/_/ji lta zhe na/_rdo rje khro bo'i ting 'dzin gnas/_/zhes bya ba gsungs so/_/de nas ci zhig byed ce na/_dgos pa
[\[157b.2\]]thams cad sgrub par byed/_/ces bcom ldan 'das rdo rjes gsungs so zhes pa ste 'dis ni rdo rje phra mo bsgom pa'i las bstan to/_/da ni pad+mo chen po yi/_/zhes bya ba la sogs pas pad+mo'i rigs kyi phra mo'i ye shes kyi dngos grub kyi rgyud ston te/_rdo rje phra mo'i tshul gyis ni/_/zhes bya ba ni rdo rje phra mo
[\[157b.3\]]bsgom pa goms par byas nas zhes bya ba'i don to/_/rdo rje'i lta bas bltas na ni/_/zhes bya ba ni/_rdo rje lta ba chags pa yis/_/dga' bas mig ni rab tu bgrad/_/ces sngar bshad pa ste de dang ldan pas lta ba'o/_/gang du gnas nas bya zhe na/_/pad+mo chen po'i ting 'dzin gnas/_/zhes bya ba ste/_
[\[157b.4\]]pad+mo chen po ni bcom ldan 'das 'jig rten dbang phyug ste de'i ting nge 'dzin la gnas so/_/des cir 'gyur zhe na/_'dod chags dngos grub 'thob par 'gyur/_/zhes bcom ldan 'das pad+mo'i 'dod chags kyis gsungs so zhes pa'o/_/'di skad ston te/_'jig rten thams cad des
[\[157b.5\]]dga' bar byed do zhes bya ba'i don to/_/da ni rdo rje rin chen zhes bya ba la sogs pas nor bu'i rigs kyi phra mo'i dngos grub kyi rgyud ston te/_rdo rje rin chen ting 'dzin gyis/_/zhes bya ba ni bcom ldan 'das rdo rje rin chen gyi rnal 'byor la gnas te'o/_/rdo rje phra mo'i tshul gyis ni/_/zhes bya ba ni rdo rje
[\[157b.6\]]phra mo bsgom pa goms par bya ba'i don to/_/shin tu phra ba'i lta 'bar bas/_/zhes bya ba la 'bar ba'i lta ba ni/_rab tu myur bar mig bsgul zhing /_/mig gi rdzi ma 'dren pa ni/_/zhes bya ba sngar bshad pa ste/_shin tu phra ba ni rab tu phra bar sbyar ba'o/_/des cir 'gyur zhe na/_don ni
[\[157b.7\]]thams cad 'dren par 'gyur/_/zhes bcom ldan 'das rdo rje nor bus gsungs so zhes pa ste/_/gang gi phyir bdag nyid ting nge 'dzin de la gnas nas 'bar ba'i lta bas sbyar na nor gang dang gang du 'dug pa de dang de nas rdzi mas dkris nas drangs te bkug cing gnas gang na 'dug par 'dod
[\[158a\]]
[\[158a.1\]]pa'i gnas der 'dug par bsgom zhing lhag par mos pa yang de ltar byas na don ni thams cad 'dren par 'gyur ro zhes bcom ldan 'das phyag na rdo rjes gsungs so/_/da ni de bzhin gshegs pa thams cad kyi mig gi ye shes kyi dngos grub kyi rgyud ston te/_de bzhin gshegs pa thams
[\[158a.2\]]cad kyir gtogs pa'i mig gi ye shes ni mig gi rnam par shes pa ste/_zlos pa pos sngar bsnyen pa'i tshe na dngos grub kyi mtshan ma rnyed pa'i mtshan nyid do/_/de'i dngos grub yin pas na mig gi ye shes kyi dngos grub ste de ston par byed pa'i rgyud ston pa'o/_/sngar gyi ni dkyil 'khor chen po'i dbang
[\[158a.3\]]du byas te dngos grub kyi ye shes kyi rgyud ces bya ba bstan pa yin la de ltar ni ye shes de nyid kyi dngos grub kyi rgyud ston pa yin no/_/de las kyang dang por gang gi tshe phyag rgya zhes bya ba la sogs pas de bzhin gshegs pa'i spyan gyi ye shes kyi dngos grub kyi rgyud ston te/_gang tshe phyag rgya'am ting nge 'dzin/_/bsgrub
[\[158a.4\]]phyir rtsol bar gyur pa na/_/zhes bya ba ni gang gi tshe gang gi dus na phyag rgya'am ting nge 'dzin bsgrubs na rtsol bar gyur pa zhes bya ba sgrub pa bsgrub nus pa zhes bya ba'i don to/_/de'i tshe de'i dus na nam mkha'i khams dkar por snang ba ste nam mkha' ni go 'byed pa'o/_/khams ni nam mkha'i khams na rgyu ba'i rdul
[\[158a.5\]]phra rab ste dkar ba ni 'od gsal ba'o/_/tshul ji 'dra ba zhig ce na skar ma 'dra zhes bya ba gsungs so/_/de mthong na zhes pa ni rnal 'byor pas so/_/de tshe blo ldan sangs rgyas kyi/_/spyan ni bdag gis 'thob par shes/_/zhes bya ba ni bsgoms pa'i stobs kyis mun nag na 'dug ste mig phye na yang rdul
[\[158a.6\]]phran srin bu me khyer lta bu nam mkha'i khams la rgyun mi 'chad par snang zhing gzugs thams cad kun du gsal bar snang ba las na des 'di ni dngos grub kyi mtshan ma yin no bar shes pa skye bar 'gyur ro/_/de phyin chad ces bya ba la sogs pa ni go sla'o/_/da ni gnas dang zhes bya ba la sogs pas de bzhin
[\[158a.7\]]gshegs pa'i rigs kyi spyan gyi ye shes kyi dngos grub kyi rgyud ston te/_gnas dang 'gro ba de bzhin te/_/ji snyed dngos po yod gyur pa/_/zhes bya ba la gnas pa'i dngos po ni ri dang shing la sogs pa'o/_/'gro ba ni mi la sogs pa'o/_/de snyed kyi gzugs brnyan rnams zhes bya ba ni de bzhin du dngos po rnams kyi
[\[158b\]]
[\[158b.1\]]gzugs brnyan de rnams dang 'dra ba'i rnam par ro/_/gang du ci zhig byed ce na/_mkha' la rgyug par mthong na ni/_/zhes pa'o/_/ji ltar zhe na/_'gro ba dang ni 'ong ba yang rung /_/zhes bya ba gsungs so/_/rdo rje spyan ni rnam dag par/_/shes pas mchod na zhes bya ba ni de bzhin gshegs pa'i rigs su sgrub par brtson
[\[158b.2\]]pa'i rnal 'byor pas ji skad du gsungs pa'i dngos grub kyi mtshan ma mthong ba dang bdag ni rdo rje sems dpa'i spyan rnam par dag go zhes rdo rje mig rnam par dag pa nyid du shes par bya'o/_/de ltar shes nas des mchod pa ni gnas pa dang 'gro ba'i dngos po ji snyed yod pa de rnams me tog la sogs pas mchod pa'i yo byad kyi
[\[158b.3\]]gzugs su yongs su bsgyur ba de dag gis de bzhin gshegs pa rnams la mchod par bya ste/_de ltar mchod na dngos grub bla na med pa 'thob par 'gyur ro zhes bcom ldan 'das rdo rje sems dpas gsungs so/_/da ni g.yas pa'am ni zhes bya ba la sogs pas rdo rje rigs kyi spyan gyi ye shes kyi dngos grub kyi rgyud ston
[\[158b.4\]]te/_g.yas pa'am ni g.yon phyogs kyi/_/zhes bya ba ni g.yas pa dang g.yon pa'i phyogs gnyis na 'khor ba'i ngang tshul gang la yod pa de ni g.yas pa'am g.yon phyogs kyi zhes bya'o/_/gang du zhe na/_mkha' la nam mkha'i dbyings nyid kyi/_/zhes bya ba gsungs so/_/de ji lta bu zhe na/_sprin 'dra myur du 'khor
[\[158b.5\]]ba ni/_/zhes bya ba gsungs te/_sprin gyi tshogs lta bu'o/_/myur du 'khor ba ni phan tshun du lding zhing rgyu ba'o/_/mthong nas 'jigs par ma gyur la/_/zhes bya ba ni rnal 'byor pa des 'jigs pa bskyed par mi bya'o zhes pa'o/_/ci'i phyir zhe na/_/rdo rje las byung phyag rgya de/_/zhes bya ba gsungs so/_/phyag rgya de yang gzung na ni/_/zhes bya ba ni gang gi phyir
[\[158b.6\]]de gzung bar gyur na rdo rje la sogs pa'i gzugs su 'gyur ba'i phyir ro/_/phyag rgya'i mig ni 'grub par 'gyur/_/zhes bya ba ni phyag rgya 'grub pa'i mtshan ma mthong ba'i mig ces bya ba'i don to/_/da ni gang tshe skya'am zhes bya ba la sogs pa pad+mo'i rigs kyi spyan gyi ye shes kyi dngos grub kyi rgyud ston te/_gang tshe skya'am
[\[158b.7\]]dmar ram dkar/_/zhes bya ba la sogs pa la pad+mo'i rigs zlos pa'i rnal 'byor pas gang gi tshe 'di lta bu'i dkyil 'khor nam mkha' la mthong na zhes bya bar 'dir yang sbyar te de'i tshe phyag rgya dag dgongs par 'gyur ro zhes bya ba ni tshig gi lhag ma'o/_/'khor lo'i spyan ni 'grub par 'gyur/_/zhes bya ba ni dgongs par
[\[159a\]]
[\[159a.1\]]gyur nas phyis 'grub par 'gyur ba'o/_/su'i zhe na/_'khor lo'i spyan zhes bya ba gsungs te/_'khor lo zhes bya ba ni rdo rje rgyu'i chos kyi 'khor los bsdus pa'i dngos grub kyi mtshan ma rnams mig gis mthong ngo zhes ston to/_/da ni mkha' la zhes bya ba la sogs pas nor bu'i rigs kyi
[\[159a.2\]]spyan gyi ye shes kyi dngos grub kyi rgyud ston te/_mkha' la rin chen 'dra ba dang /_/zhes bya ba ni pad+ma rA ga la sogs rin po che 'dra ba'o/_/dbyig la sogs pa 'dra bar ni/_/zhes bya ba la dbyig ni dong rtse la sogs pa zong du byas pa ste/_de lta bu gang gi tshe nam mkha' la mig gis mthong ba de'i tshe/_/de ni mkha' mig 'grub
[\[159a.3\]]par 'gyur/_/zhes bcom ldan 'das rdo rje snying pos gsungs so zhes bya ba la nam mkha' la dbyig la sogs pa mthong ba'i phyir nam mkha'i mig ces bya'o/_/de kho na nyid bsdus pa'i rgya cher bshad pa ko sa la'i rgyan las rgyud phyi ma'i rtog pa thams cad kyi chos kyi dkyil 'khor gyi dbang du byas pa'i 'grel
[\[159a.4\]]pa'o//_//da ni rtog pa thams cad kyis bsdus pa'i las kyi dkyil 'khor gyi dngos grub dam pa'i rgyud ston to/_/de las kyang chos kyi dkyil 'khor zhes bya ba la sogs pas de bzhin gshegs pa'i las kyi dam pa'i dngos grub kyi rgyud ston te/_chos kyi dkyil 'khor tshul du ni/_/'dod chags
[\[159a.5\]]bde ba rnam smin phyir/_/gtso bo thams cad mchod byas na/_/zhes bya ba la/_chos kyi dkyil 'khor tshul du ni/_/chos kyi dkyil 'khor du rdo rje phra mo ji ltar bsgom pa'i tshul bstan pa de las kyi dkyil 'khor bsgoms la spro ba dang bsdu ba byas te/_de'i 'og tu las kyi dkyil 'khor gyi dbyibs lta bu las yo byad thams cad
[\[159a.6\]]dang ldan pa'i mchod pa'i sprin rnams sprul la des gtso bo thams cad mchod par bya'o/_/ci'i phyir zhe na/_'dod chags bde ba rnam smin phyir/_/zhes bya ba ste/_'dod chags ni bcom ldan 'das kun du bzang po'o/_/de'i bde ba ni dngos po thams cad sprul cing longs spyod pa la mnga' brnyes pa'i bde ba gang yin pa de
[\[159a.7\]]ni 'dod chags bde ba'o/_/de nyid shin tu goms par byas na rnam smin zhes bya ba ste rang rig pa'i ro bskyed pa'o/_/de'i phyir bya ba yin pas na 'dod chags bde ba rnam smin phyir ro/_/de ltar dngos po thams cad la dbang du byed pa'i kun du bzang po des cir 'gyur zhe na/_sangs rgyas dngos grub 'thob par 'gyur/_/zhes
[\[159b\]]
[\[159b.1\]]bcom ldan 'das kyis gsungs so zhes pa'o/_/da ni 'dod chags zhes bya ba la sogs pas de bzhin gshegs pa'i rigs kyi las kyi dam pa'i dngos grub kyi rgyud ston te/_'dod chags bdag ces sgom byed cing /_/gsang ba'i mchod pa rab byas na/_/zhes bya ba la 'dod chags ni bdag go zhes nga rgyal byed cing bdag nyid de ltar
[\[159b.2\]]bsgoms la sgeg mo la sogs pa gsang ba'i mchod pa bzhi rnal 'byor pas byas na'o/_/des cir 'gyur zhe na/_dngos grub dam pa 'thob par 'gyur/_/zhes bya ba'o/_/ji lta bu zhe na/_rdo rje 'dod pa gzi can mnyam/_/zhes bya ba ste rdo rje chags pa lta bu'i gzi brjid phun sum tshogs pa des 'thob pa'o/_/bcom ldan 'das
[\[159b.3\]]rdo rje 'dod pas gsungs so zhes bya ba ni bcom ldan 'das kun du bzang pos so/_/da ni khro bo zhes bya ba la sogs pas rdo rje rigs kyi las kyi dam pa'i dngos grub kyi rgyud ston te/_khro bo bdag ces sgom byed cing /_/gsang ba'i mchod pa rab byas na/_/zhes bya ba ni rnal 'byor pa 'jig rten gsum las rnam par rgyal ba'i khro
[\[159b.4\]]bo ni bdag nyid yin no zhes nga rgyal gyis sgom par byed cing 'jig rten gsum las rnam par rgyal ba'i dkyil 'khor du gsungs pa'i gsang ba'i mchod pa bcu drug po rnams byed pa'o/_/des ci 'thob ce na/_khams gsum rnam par rgyal 'dra yi/_/dngos grub dam pa 'thob par 'gyur/_/zhes bcom ldan 'das
[\[159b.5\]]'phags pa phyag na rdo rjes gsungs so zhes pa'o/_/da ni nang du zhes bya ba la sogs pas pad+mo'i rigs kyi las kyi dam pa'i dngos grub kyi rgyud ston te/_nang du song ba'i yid kyis ni mi g.yeng ba'i yid kyis so/_/'dod pa dag par sgom byed cing /_/zhes bya ba ni sems can smin pa dang grol ba'i chags pa'i rang bzhin gyis dag
[\[159b.6\]]par bsgom zhing goms par byed pa'o/_/dbyangs ldan thig les sangs rgyas rnams/_/zhes bya ba la dbyangs ni sha rdza la sogs pa bdun no/_/dbyangs dang bcas par 'byung bas na dbyangs ldan te dbyangs dang bcas par brjod pa zhes bya ba'i don to/_/thig le ni yi ge ste gang gi phyir gang la yang yi ge sbed pa der
[\[159b.7\]]thig ler byed do/_/'dir yang yi ge zhes bya ba yin pa las thig le zhes bya bas de sbas pa yin no/_/de lta bas na dbyangs dang yang dag par ldan pa'i yi ge rnams kyis chos kyi rigs su gtogs pa'i mdo sde zab cing rgya che ba'i tshigs su bcad pa rnams chos kyi glur blangs nas brjod pas sangs rgyas rnams
[\[160a\]]
[\[160a.1\]]mchod na dngos grub 'thob par 'gyur ro zhes bcom ldan 'das kun du spyan ras gzigs kyi dbang pos gsungs so/_/da ni rdo rje snying pos zhes bya ba la sogs pas nor bu'i rigs kyi las kyi dam pa'i dngos grub kyi rgyud ston te/_rdo rje snying por mnyam gzhag
[\[160a.2\]]la/_/zhes bya ba la rdo rje snying po ni bcom ldan 'das rdo rje sems dpa'i las kyi phyag rgya yin te de yang bstan zin to/_/de yang rdo rje sems dpa'i phyag rgya chen po bcings la rdo rje khu tshur gnyis su byas te/_g.yon pa'i rdo rje khu tshur sta zur du lag pa 'jog pa'i tshul du dkur bzhag cing rdo rje khu tshur g.yas pa lte
[\[160a.3\]]ba'i thad kar bkan te bzhag la rdo rje bsgreng nas 'dzin pa'i tshul du byas te/_rdo rje snyems pa ste der mnyam par gzhag cing bcing bar bya'o/_/bsam pa g.yos pas btud nas ni/_/zhes bya ba la btud pa ni phyag byed pa ste/_su la zhe na/_sangs rgyas la'o/_/ji ltar zhe na/_bsam pa g.yos pas zhes bya ba ste/_
[\[160a.4\]]bsam pa g.yo ba ni lus g.yo ba'i khyad par te rab tu dga' bas 'dar ba gang yin pa la bsam pa g.yos pa zhes bya'o/_/de ltar na bsam pa g.yos pa de dang bcas pas mgo g.yon phyogs su 'dud pa la/_bsam pa g.yos pas btud nas ni/_/zhes bya'o/_/de ltar phyag 'tshal ba la rtag tu brtson par
[\[160a.5\]]byas na cir 'gyur zhe na/_dbang bskur ba ni 'thob par 'gyur/_/zhes bcom ldan 'das rdo rje'i dbang bskur ba rin po ches gsungs so zhes bya ba ste/_rdo rje sems dpa' nyid rin po che'i dbang bskur ba'o/_/lhag ma rnams ni mjug sdud pa'o/_/da ni de bzhin gshegs pa thams cad kyi las kyi dam tshig gi
[\[160a.6\]]gsang ba'i dngos grub kyi rgyud ston te/_de bzhin gshegs pa thams cad kyir gtogs pa'i las kyi dkyil 'khor dam tshig ni 'da' bar mi byed pa'i chos so/_/_de nyid ni gsang ba ste de ston par byed pa'i rgyud gsungs pa'o/_/de las kyang dang por 'dod la zhes bya ba la sogs pas de bzhin gshegs pa'i
[\[160a.7\]]las kyi dam tshig gi gsang ba'i dngos grub kyi rgyud ston te/_'dod la sogs pa'i bde ba kun/_/rtag tu bdag gi snying la gnas/_/zhes bya ba ni 'dod pa ni gzugs dang /sgra dang /_dri dang /_ro dang /_/reg la sogs pa'o/_/de dang por byas nas yid kyis brtags pa thams cad kyang de'i yul yin pa'i
[\[160b\]]
[\[160b.1\]]phyir 'dod pa la sogs pa zhes bya'o/_/de ni bde ba'i rgyu yin pas na bde ba'o/_/rtag tu zhes bya ba ni gtan du'o/_/snying la gnas zhes bya ba ni de'i dbang gis 'jug pa dang ldog par sems la snang ba ste 'jug pa ni sangs rgyas kyi zhing yongs su dag par ston pa dang /_bag yod par spyod pa'i sems can rnams kyi don
[\[160b.2\]]bya ba'i/_/phyir 'jug pa'o/_/ldog pa ni sems can bag med par spyod pa rnams kyi don bya ba'i phyir sreg pa'i bskal pa la sogs pa ston pa'i dus lta bu'o/_/de ltar na/_'dod la sogs pa'i bde ba kun/_/rtag tu bdag gi snying la gnas/_/zhes sangs rgyas bcom ldan 'das kun du bzang po'i gnas skabs
[\[160b.3\]]su 'di skad gsungs pa yin no/_/gdul bya kha cig gi phyir ni 'dod chags dang bral bar yang ston to zhes bshad pa ni/_e ma'o sems can don rnams la/_/skyo bar gyur par bshad rmad ces bya ba yin te de lta bu 'di ni sangs rgyas kyi las kyi dam tshig yin no/_/de yang gdul bya kha cig la ni 'dod pa yongs su
[\[160b.4\]]dag par ston par mdzad la/_kha cig la ni zhum par ston par mdzad/_kha cig la ni 'dod chags dang bral bar ston par mdzad de las 'di dag de bzhin gshegs pa'i ting nge 'dzin gyis bsgom zhing las 'di dag nyid kyis sangs rgyas rnams la mchod na rnal 'byor pa de dngos grub dam pa 'thob par 'gyur ro zhes
[\[160b.5\]]sangs rgyas bcom ldan 'das kyis gsungs so zhes pa'o/_/da ni rdo rje sems dpa'i zhes bya ba la sogs pas de bzhin gshegs pa'i rigs kyi las kyi dam tshig gi gsang ba'i dngos grub kyi rgyud ston te/_sems can kun la bde sbyin pa'i/_/zhes bya bas 'di'i dam tshig yin te gang gi phyir byang chub
[\[160b.6\]]kyi sems kyis sems can thams cad bde ba la 'god par byed pa yin pas na de'i phyir/_sems can kun la bde sbyin pa/_/zhes bya ba 'dis ni dam tshig ston pa yin no/_/kun bzang 'dod pa bdag yin te/_/zhes bya ba la thams cad du bzang bas na kun du bzang po'o/_/'dod pa bdag yin te
[\[160b.7\]]zhes bya ba ni byang chub kyi sems zhes bya ba'i don te/_rnal 'byor pas don 'di bsgom par bya'o/_/ci la gnas te zhe na/_rdo rje sems dpa'i ting 'dzin gnas/_/zhes bya ba ste rdo rje sems dpa'i ting nge 'dzin la gnas nas 'di ltar bsgom par bya'o/_/ting nge 'dzin de la gnas nas de ltar bsgoms te
[\[161a\]]
[\[161a.1\]]sangs rgyas la mchod na rnal 'byor pa de ci zhig 'thob par 'gyur zhe na/_dngos grub 'thob par 'gyur zhes bcom ldan 'das 'dod pas gsungs so zhes bya ba ste/_byang chub kyi sems kyis zhes bya ba'i don to/_/da ni sems can kun la zhes bya ba la sogs pas rdo rje rigs kyi dam tshig gi
[\[161a.2\]]gsang ba'i dngos grub kyi rgyud ston te/_sems can kun la phan byed pa'i/_/zhes bya ba ni sems can thams cad mi dge ba las bzlog cing dge ba la 'jog pa ni phan par byed pa'o/_/kun bzang ni bcom ldan 'das byang chub kyi sems te 'di nyid khro bo'i ting nge 'dzin la gnas pas na khro bo bdag yin te zhes
[\[161a.3\]]gsungs so/_/ji ltar 'di sems can ma rungs pa rnams tshar gcod par byed pa yin zhe na/_rdo rje hUM mdzad kyi rnal 'byor zhes bya ba gsungs te/_'di'i dam tshig ni ma rungs pa rnams tshar gcod par byed pa yin pas ma rungs pa la chad pas gcod pa'i nyid sangs rgyas kyi mchod pa yin no/_/de lta
[\[161a.4\]]bas na/_mchod na dngos grub 'thob par 'gyur/_/zhes gsungs so/_/su zhig gis de skad gsungs she na bcom ldan 'das phyag na rdo rjes gsungs so zhes pa'o/_/da ni bde ba zhes bya ba la sogs pas pad+mo'i rigs kyi las kyi dam tshig gi gsang ba'i dngos grub kyi rgyud ston te/_bde ba thams cad
[\[161a.5\]]rab sbyin pa'i/_/zhes bya ba ni sems can thams cad la bde ba thams cad sbyin pa de nyid 'di'i dam tshig yin no/_/kun bzang 'dod pa bdag yin te/_/zhes bya ba ni bcom ldan 'das kun du bzang po de nyid sems can rnams gdul ba'i phyir pad+mo'i 'dod chags kyi 'jig rten dbang phyug gi gzugs su bzhugs
[\[161a.6\]]pas na 'dod pa bdag yin te zhes gsungs so/_/gang la gnas nas sems can thams cad la bde ba sbyin par mdzad ce na/_bdag nyid 'gro 'dul skur gnas la/_/zhes bya ba gsungs te/_'gro ba 'dul ba'i ting nge 'dzin la gnas nas zhes bya ba'i bar du gsungs pa yin no/_/de ltar na/_mchod na dngos
[\[161a.7\]]grub 'thob par 'gyur/_/zhes bya ba ste sems can thams cad la bde ba sbyin pa 'di nyid kyis sangs rgyas kyi dngos grub 'thob par 'gyur ro zhes bcom ldan 'das rdo rje chags pas gsungs so zhes pa'o/_/da ni sems can zhes bya ba la sogs pas nor bu'i rigs kyi las kyi dam tshig gi gsang ba'i dngos grub kyi
[\[161b\]]
[\[161b.1\]]rgyud ston te/_sems can kun la don chen sbyin/_/zhes bya ba ni 'di nyid kyi dam tshig go/_/kun bzang rgyal po bdag yin/_/zhes bya ba ni bcom ldan 'das kun du bzang po de nyid sems can thams cad gdul bar bya ba'i phyir nam mkha'i snying po'i rgyal po chen po'i skur bzhugs pas na rgyal po bdag
[\[161b.2\]]yin te zhes gsungs pa yin no/_/su'i gzugs kyis gnas te zhe na/_don kun grub pa'i gzugs kyis ni/_/zhes bya ba gsungs te don thams cad grub pa'i gzugs de nyid kyis sems can thams cad la don chen po byin pas/_mchod na dngos grub 'thob par 'gyur/_/zhes bcom ldan 'das don
[\[161b.3\]]thams cad grub pas gsungs so zhes pa'o/_/lhag ma rnams ni mjug sdud pa yin no/_/da ni de bzhin gshegs pa thams cad kyi las kyi chos kyi dam pa'i dngos grub kyi rgyud ston te/_de bzhin gshegs pa thams cad du gtogs pa'i las kyi dkyil 'khor du chos nyid rang bzhin gyis dag pa'i
[\[161b.4\]]rigs la mi ltos pa gang yin pa de la ni chos nyid ces bya ste/_de'i dngos grub dam pa'i las ni las kyi chos kyi dam pa'i dngos grub ces bya ba la de ston pa'i gzhung yin pas na las kyi chos kyi dam pa'i dngos grub kyi rgyud do/_/de las kyang dang por rang gi zhes bya ba la sogs pas de bzhin gshegs
[\[161b.5\]]pa'i las kyi chos nyid kyi dngos grub kyi rgyud ston te/_rang gi ting nge 'dzin pa yis/_/zhes bya ba ni ting nge 'dzin de la gnas de'o/_/g.yas pa'i mdzub mo btud nas ni/_/zhes bya ba ni lag pa g.yas pa'i mdzub mo mdun gyi thad kar bsgreng ba'o/_/go char bcings te spyi bor gzhag_/ces bya ba ni
[\[161b.6\]]mdzub mo des lus thams cad la go cha bcing ba'i tshul du go bskon la de'i 'og tu mdzub mo de spyi bo'i gnas su bzhag cing bcings nas bdag gam pha rol yang yid kyis go bskon par bsams na shin tu yang bsrung bar 'gyur ro zhes sangs rgyas bcom ldan 'das kyis gsungs so zhes pa'o/_/da ni rtsig pa la ni
[\[161b.7\]]zhes bya ba la sogs pas de bzhin gshegs pa'i rigs kyi las kyi chos nyid kyi dngos grub kyi rgyud ston te/_rtsig pa la ni ldan 'dra ba/_/zhes bya ba la sogs pa la gang zhig mi'am gnod sbyin mo chung mar bsgrub na de'i sbyor ba ni 'di yin te/_'di ni rab tu byung ba snyoms par 'jug pa la gnas pa'i man ngag
[\[162a\]]
[\[162a.1\]]ni ma yin gyi/_gang sdom pa'i bya ba gzhan dag gis bkag pa med pa de dag gi dbang du bya ba'i man ngag yin no/_/de la sems dpa'i gang yang rung ba'i rnal 'byor pa gnas te rtsig pa'am/_shing leb gang yang rung ba la de'i cha byad gcer bur 'dug pa'i gzugs kyi mtshan ma bris pa'am byas
[\[162a.2\]]pa la bud med dam/_gnod sbyin mo de'i ming bri zhing gang dbang du bya bar 'dod pa de rtsig pa la sogs pa der dgug pa dang gzhug pa dang bcing ba dang dbang du bya ba byas nas mtshan btags pas de sprad cing dbang du bya bar bsams la snying po yang brjod na de dbang du 'gyur ro zhes bcom ldan 'das phyag na rdo rjes
[\[162a.3\]]gsungs te/_chos nyid kyi rigs pa de yin pas na gdon mi za bar 'gyur ro/_/da ni sa la zhes bya ba la sogs pas rdo rje'i rigs kyi las kyi chos nyid kyi dngos grub kyi rgyud ston te/_gang zhig 'gugs pa'i sbyor ba byed par 'dod pa de'i man ngag ni 'di yin te/_sa la gnod sbyin gdong bris la/_/zhes bya ba ni
[\[162a.4\]]'jigs su rung ba'i mche ba gtsigs pa khro gnyer bsdus pa'i gnod sbyin gyi gdong bri'o/_/de yi mig gi phyogs su ni/_/mdzub mo'i sen mo btsugs na yang /_/zhes bya ba ni 'jig rten gsum las rnam par rgyal ba'i ting nge 'dzin tam khro bo gzhan gang yang rung ba'i ting nge 'dzin la gnas te 'jig rten
[\[162a.5\]]gsum las rnam par rgyal ba'i phyag rgya bcings la mdzub mo g.yon pa lcags kyu'i yu ba'i tshul du bsgrengs te bzhag la/_g.yas pa de'i steng du lcags kyu'i tshul du bkug pa'i mdzub mo g.yas pa'i rtse mos gnod sbyin de'i mig gi phyogs su gzugs par bya'o/_/de yang mig g.yas pa'am g.yon
[\[162a.6\]]pa gang gi gnas su zhes gsal bar ma smos pas na mig gi 'bras bu'am gzhan gang yang rung bar btsugs la kye che ge mo zhig myur du khug shig ces snying po dang lhan cig bskul ba'i tshig brjod par bya'o/_/de nas sbyor ba 'dis bud med mchog 'dren par 'gyur ro/_/de yang zla ba gcig gam zla ba
[\[162a.7\]]bzhir gnas gcig tu 'dug la sngon du bsnyen pa bya zhing bdug pa la sogs pas mchod pa byas la sgrub pa'i tshe bsgrub pa'i dkyil 'khor bris la mchod pa ci nus su byas te gsang ba'i mchod pa bcu drug gis kyang bcom ldan 'das phyag na rdo rje la mchod la gnod sbyin la yang gtor ma byin nas
[\[162b\]]
[\[162b.1\]]dkyil 'khor de'i phyag rgya med pa'i sa stong gang na yod par gnod sbyin gyi gdong bris la sbyor ba 'di dag bya'o/_/da ni lag pa gnyis su zhes bya ba la sogs pas pad+mo'i rigs kyi las kyi chos nyid kyi dngos grub kyi rgyud ston te/_lag pa gnyis su pad+mo blangs/_/zhes bya ba ni bsam pa'am thogs la
[\[162b.2\]]lag pa g.yon pas pad+mo'i sdong bu bzung bar bsam zhing g.yas pas 'dab ma 'byed pa'i tshul du bya'o/_/de ltar lag pa gnyis kyis pad+mo thogs la/_'dod chags dag par lta byed cing /_/zhes bya ba ni/_ji ltar pad+mo dmar po 'di/_/tshon gyi nyes pas mi gos so/_/zhes bya ba la sogs pas
[\[162b.3\]]so/_/ji ltar bltas pas she na/_/rdo rje'i lta bas bud med de/_/bltas na yang ni dga' bar 'gyur/_/zhes bya ba ste bud med ni phyag rgya rnams te bsgrub pa'i dus na mnyes par byas pas gang don du 'gyur ba'o/_/de zhes bya ba ni pad+mo'i rigs zlos pa'i rnal 'byor pa'o/_/dga' bar 'gyur zhes
[\[162b.4\]]bya ba ni mdun du 'dug ces bya ba'i don to/_/da ni rdo rje zhes bya ba la sogs pas nor bu'i rigs kyi las kyi chos nyid kyi dngos grub kyi rgyud ston te/_rdo rje rin chen ting 'dzin gnas/_/zhes bya ba ni bcom ldan 'das rdo rje rin chen gyi rnal 'byor la gnas pa'o/_/lag pa gnyis kyis nor bu bzung /_/zhes
[\[162b.5\]]bya ba ni rdo rje myu gu'i phyag rgya bcings pa'o/_/rin chen hUM gi tshul gyis ni/_/zhes bya ba ni rdo rje rin chen gyi ting nge 'dzin la gnas te hUM zhes bya bar sbyor bas na rin chen hUM zhes gsungs te de'i tshul ni de'i rnal 'byor ro/_/rnal 'byor des ci zhig bya zhe na/_bud med kun la 'dud byed do/_/zhes gsungs
[\[162b.6\]]te phyag rgya thams cad rang gi dbang du bya'o zhes bya ba'i don to/_/yang na dam tshig gi phyag rgya bcings pa'i dbang gis bud med cig shos kyang bdag gi dbang du 'gyur ba la bya'o/_/lhag ma rnams ni mjug sdud pa'o/_/da ni de bzhin gshegs pa thams cad kyi las kyi dgos pa'i dngos grub kyi rgyud ston te/_
[\[162b.7\]]de bzhin gshegs pa thams cad kyir gtogs pa'i rigs dang rjes su mthun pa'i mchod pa'i las de'i dgos pa'i dngos grub kyi rgyud yin pas na de bzhin gshegs pa thams cad kyi las kyi dgos pa'i dngos grub kyi rgyud do/_/de las kyang dang por mchod pa'i zhes bya ba la sogs pas de bzhin gshegs
[\[163a\]]
[\[163a.1\]]pa'i las kyi dgos pa'i dngos grub kyi rgyud ston te/_mchod pa'i las kyi cho ga sbyor/_/zhes bya ba ni de bzhin gshegs pa zlos pa'i rnal 'byor bas bdug pa la sogs pa'i las kyi cho ga byas nas so/_/gang dang gang gi dgos bsam la/_/zhes bya ba ni mngon par shes pa la
[\[163a.2\]]sogs pa'am/_dgug pa dang dbang du bya ba la sogs pa byed par 'dod na dgos ba de dang de mkhas pas bsgrub par bya'o/_/ji ltar na phyag rgya la gsol ba btab ste bya ba'o/_/ni zhes bya ba'i sgra ni nges par gzung ba ste nges par gsol ba gdab dgos kyi gsol ba mi 'deb par ni mi bya'o/_/'dis ni 'di
[\[163a.3\]]skad ston te/_rgyud 'di thams cad du rnal 'byor ba dgos pa gang cung zad yan chad ci byed par 'dod kyang dang po rang gi lha'i rnal 'byor byas la phyag rgya bzhi'i rnal 'byor la gnas par bya'o/_/der gnas nas kyang gang der phyag rgya chen po dang dam tshig gi phyag rgya dang chos kyi phyag rgya dang las kyi phyag rgya gang
[\[163a.4\]]yin pa de dag gi phyag rgya de rnams la rigs dang rjes su mthun pa'i mchod pa byas nas phyag rgya de rnams la gsol ba gdab par bya ste/_bcom ldan 'das yum bstan pa bsrung ba dang /_ma dad pa rnams dad par bgyi ba dang /_/dad pa rnams ni brtan par bgyi slad du/_/khyod kyis bdag la
[\[163a.5\]]thugs dpag mdzad du gsol/_/sangs rgyas kyi bden pa dang /_chos kyi bden pa dang /_dge 'dun gyi bden pa dang /_bden par smra ba rnams kyi bden pa dang /_/bdag gis ji srid 'tsho'i bar du yon tan gang legs par bsrungs shing nyams su blangs pa dang /_chos yongs su bskyangs
[\[163a.6\]]ba'i bden pa gang yin pa des bdag gi dgos pa 'di grub par mdzod cig ces phyag rgya rnams la gsol ba btab nas gdod dgos pa de brtsam par bya'o/_/da ni rdo rje zhes bya ba la sogs pas de bzhin gshegs pa'i rigs kyi las kyi dgos pa'i dngos grub kyi rgyud ston te/_de bzhin gshegs pa'i
[\[163a.7\]]rigs la rdo rje sems dpa'i ting nge 'dzin gyis gsang ba'i mchod pa rnams pa bzhi po de dag gi sbyor ba byas nas dgos pa de dag phyag rgya rnams la snga ma bzhin du gsol ba btab na/_/myur du dngos grub 'thob par 'gyur ro zhes bcom ldan 'das rdo rje 'dzin pas gsungs so/_/da ni khro bo'i zhes bya ba la
[\[163b\]]
[\[163b.1\]]sogs pas rdo rje rigs kyi las kyi dgongs pa'i dngos grub kyi rgyud ston te/_khro bo'i ting 'dzin zhugs nas kyang /_/zhes bya ba ni khro bo gang yang rung ba'i ting nge 'dzin la gnas so/_/rigs kyi gsang ba'i mchod chen byas/_/zhes bya ba ni gsang ba'i dkyil 'khor du gtogs pa'i mchod pa bcu drug byas nas so/_/_
[\[163b.2\]]mkhas pas cung zad gang bsams pa/_/zhes bya ba ni cung zad yan chad kyi dgos pa gang ci rtsom yang rung ste de dag thams cad phyag rgya rnams la gsol ba gdab par bya'i gsol ba mi gdab par ni mi bya'o/_/de ni myur du 'grub par 'gyur/_/zhes bcom ldan 'das rdo rje 'dzin pas gsungs so/_/da ni 'jig
[\[163b.3\]]rten dbang zhes bya ba la sogs pas pad+mo'i rigs kyi las kyi dgos pa'i dngos grub kyi rgyud ston te/_'jig rten dbang po'i ting 'dzin gyis/_/yid kyi mchod pa byas nas kyang /_/zhes bya ba ni gos dang rgyan la sogs pa rnam pa la sna tshogs pa yid kyis mchod pa byas la phyag rgya rnam pa bzhi de ltar
[\[163b.4\]]mchod de ji skad gsungs pa'i tshul gyis gsol ba btab na mkhas pas dgos pa gang bsams pa thams cad kyi dngos grub 'thob bo zhes bcom ldan 'das pad+mo 'dzin pas gsungs so zhes bya ba ste 'jig rten dbang phyug gis zhes bya ba'i don to/_/da ni rdo rje snying po zhes bya ba la sogs pas nor bu'i
[\[163b.5\]]rigs kyi las kyi dgos pa'i dngos grub kyi rgyud ston te/_rdo rje snying po'i ting 'dzin gnas/_/zhes bya ba ni bcom ldan 'das rdo rje snying po'i rnal 'byor du byas la zhes bya ba'i don to/_/bdug pa la sogs mchod byas la/_/zhes bya ba la sogs pa la zhes bya ba'i sgras ni me tog dang mar me dang /_dri dang /_gdugs dang /_
[\[163b.6\]]rgyal mtshan dang /_'phan la sogs pa dang rin po che'i mchod pa rnam pa sna tshogs bsdu'o/_/phyag rgya rnams la de ltar mchod cing ji skad gsungs pa'i tshul gyis gsol ba btab na/_mkhas pas dgos pa gang bsams pa/_/de kun skad cig nyid kyis 'grub/_/ces bcom ldan 'das rdo rje snying pos
[\[163b.7\]]gsungs so zhes pa'o/_/lhag ma rnams ni mjug sdud pa yin no/_/da ni de bzhin gshegs pa thams cad kyi phyag rgya bsgom pa'i dngos grub kyi rgyud ston te/_de bzhin gshegs pa thams cad kyir gtogs pa'i phyag rgya gang yin pa de'i yang dag par bsgom pa dang /_de'i dngos grub kyi rgyud gang
[\[164a\]]
[\[164a.1\]]gis ston pa de ni de bzhin gshegs pa thams cad kyi phyag rgya bsgom pa'i dngos grub kyi rgyud ston te de gsungs pa'o/_/de las kyang thog mar sangs rgyas zhes bya ba la sogs pas de bzhin gshegs pa'i byin gyis brlab pa'i rnal 'byor gyi dngos grub kyi rgyud ston te/_de bzhin
[\[164a.2\]]gshegs pa'i byin gyis brlab pa'i rnal 'byor zhes smos pa ni de bzhin gshegs pa'i phyag rgya chen por byin gyis rlob par ston to/_/sangs rgyas rnal 'byor ting 'dzin gyis/_/zhes bya ba ni sems so sor rtogs pa la sogs pa rim gyis sangs rgyas kyi phyag rgyar bskyed pa gang yin pa de la dmigs
[\[164a.3\]]pa'i sems rtse gcig tu byas nas zhes bya ba'i don to/_/rdo rje phra mo'i tshul gyis ni/_/zhes bya ba ni rdo rje phra mo bsgom par sngar goms pas sems brtan par byas nas so/_/sangs rgyas phyag rgya rab grub pa'i/_/dngos grub dam pa 'thob par 'gyur/_/zhes bya ba ni sangs rgyas nyid thob par 'gyur ro zhes
[\[164a.4\]]bcom ldan 'das de bzhin gshegs pa phyag na rdo rje'i gzugs su bzhugs pa'i de bzhin gshegs pa yin pas na de bzhin gshegs pa phyag na rdo rjes gsungs so/_/da ni kun gyi zhes bya ba la sogs pas de bzhin gshegs pa'i rigs kyi sems dpa'i byin gyis brlab pa'i rnal 'byor gyi dngos grub kyi
[\[164a.5\]]rgyud ston te/_de bzhin gshegs pa'i rigs kyi sems dpa'i byin gyis brlab pa'i rnal 'byor ni sems dpa' bcu drug gi rang bzhin gyi rang gi lha'i rnal 'byor du byed pa ste de ston pa'i rgyud gsungs pa'o/_/sems dpa' zhes grag kun bdag nyid/_/ces bya ba la sems dpa' ni rdo rje sems dpa'o/_/_
[\[164a.6\]]de yang gang gi phyir sgom pa po des mngon sum du ma mthong ba'i phyir grag ces bya ba'i sgra smos te grag pa ni mngon sum du ma yin no zhes ston to/_/kun bdag nyid ces bya ba ni rgyu ba dang mi rgyu ba'i dngos po thams cad yin par rgyud phyi ma las/_tshig rer thams cad bdag yin par/_/zhes dang po nyid du bstan pa'o/_/_
[\[164a.7\]]bdag gi lus la gnas pa ste/_/zhes bya ba ni sgom pa pos sems dpa' 'di dag thams cad ni nga'i bdag nyid du gnas so zhes lhag par mos shing /_nga nyid sems dpa' rnams yin no/_/zhes nga rgyal gyis bsgoms na 'grub par 'gyur ro zhes bcom ldan 'das theg pa chen po mngon par rtogs pa'i
[\[164b\]]
[\[164b.1\]]rdo rje sems dpas gsungs so/_/da ni sems dpa'i zhes bya ba la sogs pas rdo rje rigs kyi rdo rje'i byin gyis brlab pa'i rnal 'byor gyi rgyud ston te rdo rje zhes smos pa ni rdo rje'i phyag rgya gzung ngo /_/de'i gzugs kyi bdag nyid du bsgoms pas na rdo rje'i byin gyis brlab pa'i rnal 'byor te/_de ston par byed pa'i rgyud
[\[164b.2\]]yin pas na rdo rje'i byin gyis brlab pa'i rnal 'byor gyi rgyud ston to/_/ji lta zhe na/_sems dpa'i ji bzhin rgya de bzhin/_/zhes bya ba gsungs te sems dpa' las phyag rgya tha mi dad de/_phyag rgya las gcig nas gcig tu brgyud de sems dpar gyur pa yin pa'i phyir ro/_/phyag rgya ji bzhin bdag de bzhin/_/_
[\[164b.3\]]zhes bya ba ni phyag rgya las tha mi dad de/_phyag rgya de'i gzugs kyi bdag nyid du bsgoms pas na/_phyag rgya ji bzhin bdag de bzhin/_/zhes gsungs pa yin no/_/bsgom pa 'di yi tshul gyis ni/_/zhes bya ba ni sems dpa'i phyag rgya dang bdag tha mi dad par bsgom pa'i sbyor bas phyag rgya de dag thams cad bsgrub par
[\[164b.4\]]bya'o zhes bcom ldan 'das rdo rje sems dpas gsungs so/_/da ni chos kyi phyag rgya zhes bya ba la sogs pas pad+mo'i rigs kyi chos kyi byin gyis brlab pa'i rnal 'byor gyi rgyud ston te/_pad+mo'i rigs kyi chos kyi phyag rgya byin gyis brlab pa'i sbyor ba de ston pa'i gzhung ston pa'o/_/chos kyi phyag rgya'i tshul
[\[164b.5\]]gyis ni/_rdo rje phra mo bsgom byas la/_/zhes bya ba la chos kyi phyag rgya ni chos kyi ngo bo nyid dang yi ge'i ngo bo nyid du rgyud las bstan pa'o/_/de dag thams cad ni/_rdo rje phra mo bsgom byas la/_/zhes bya ba ste dngos grub 'dod pas chos kyi phyag rgya gdon pa'i dus su lce la rdo rje phra mo dkar po bsams
[\[164b.6\]]la chos kyi phyag rgya thams cad bsgrub par bya'o/_/de ltar na chos kyi phyag rgya'i tshul gyis rdo rje phra mo bsgom pa yin no/_/ngag gi phyag rgya de dag kun/_/sems dpa' chen po'i ting nge 'dzin/_/zhes bya ba la ngag gi phyag rgya ni snying po la sogs pa rnams te de dag sems dpa' chen po'i ting nge 'dzin gyis bsgom
[\[164b.7\]]par bya'o zhes pa'o/_/'di skad ston te/_sems dpa'i gang dang gang gis snying po'i sngags brjod pa na de nyid bdag yin no zhes bdag nyid la bsgoms te brjod par bya'o zhes bcom ldan 'das 'phags pa kun du spyan gyis gsungs so/_/da ni sangs rgyas kun zhes bya ba la sogs pas nor bu'i
[\[165a\]]
[\[165a.1\]]rigs kyi las kyi byin gyis brlab pa'i rnal 'byor gyi rgyud ston te/_nor bu'i rigs kyi las rnams byin gyis rlob pa'i sbyor ba yin pas na nor bu'i rigs kyi las kyi byin gyis brlab pa'i rnal 'byor gyi rgyud de ston par byed pa gsungs so/_/sangs rgyas kun la dbang bskur dang /_/_
[\[165a.2\]]mchod pa dam tshig dngos grub rnams/_/zhes bya ba la sangs rgyas kun la dbang bskur ba'i mchod pa ni rnam pa mang ba'o/_/dam tshig ni slong ba thams cad la bya'o/_/dngos grub rnams ni 'di dag grub cing rdzogs par gyur pa'o/_/de lta bu ni/_bcom ldan 'das zhes bsgoms nas kyang /_/rdo rje'i las rnams
[\[165a.3\]]bsgrub par bya/_/zhes bya ba ste gang gi phyir las thams cad pa 'di ni las kyi rigs kyi 'khor los sgyur ba yin no/_/de bas na 'di lta bu'i las thams cad bsgrub par bya ba ste nga yang de las tha mi dad do zhes bya ba'i nga rgyal byas la sngags pas bsgoms nas de nas de yang las thams cad bsgrub po zhes bcom ldan
[\[165a.4\]]'das rdo rje las kyis gsungs so/_/lhag ma rnams ni mjug sdud pa'o/_/da ni de bzhin gshegs pa thams cad kyi rgyud phyi ma bstan pas mnyes par gyur te gcig tu 'dus pa ni 'du ba mdzad pa'o/_/bcom ldan 'das byang chub sems dpa'i chen po zhes bya ba ni byang chub chen po la sems dpa' yin pas na byang
[\[165a.5\]]chub sems dpa' chen po'o/_/de bzhin gshegs pa thams cad kyi 'khor los sgyur ba zhes bya ba ni de bzhin gshegs pa thams cad kyi chos kyi 'khor lo bskor ba'i ngang tshul mnga' bas na de bzhin gshegs pa thams cad kyi 'khor los sgyur ba ste de bzhin gshegs pa thams cad kyi 'khor los sgyur ba'i
[\[165a.6\]]phyag na rdo rje de la ste 'di'i phyag na rdo rje mnga' bas na phyag na rdo rje'o/_/legs so zhes bya ba 'di byin no zhes bya ba ni legs so zhes bka' stsal bar gyur pa'o/_/de yang /_/legs so rdo rje sems dpa'i khyod/_/ces bya ba la sogs pas 'khor lo bsgyur ba bzhi'i sgo nas legs so zhes bya ba byin pa
[\[165a.7\]]yin no/_/rdo rje theg pa bla na med/_/ces bya ba la rdo rje rnams kyi theg pa yin pas na rdo rje'i theg pa ste sngags spyod pa'i tshul zhes bya ba'i don to/_/bla na med ces bya ba ni rnal 'byor la brten pa yin pa'i phyir ro/_/de bzhin gshegs pa kun gyi gsang /_/zhes bya ba ni de bzhin gshegs pa rnams kyi yin pas
[\[165b\]]
[\[165b.1\]]na de bzhin gshegs pa kun gyi'o/_/de bzhin gshegs pa yang yin la kun kyang yin pas na de bzhin gshegs pa kun gyi'o/_/gzhan gyis mi shes pas na gsang ba'o/_/theg pa chen po mngon 'dus pa'o/_/zhes bya ba la theg pa chen po ni lan mang zhig bshad zin to/_/de 'dir mngon par 'dus pa
[\[165b.2\]]yin pas na theg pa chen po mngon 'dus pa'o/_/mdo 'di yang ni legs par bshad/_/ces bya ba la mdo tsam du ston pas mdo'o/_/ma nor bar bshad pas na legs par bshad pa'o/_/de bzhin gshegs pa thams cad kyi de kho na nyid bsdus pa las zhes bya ba la de bzhin gshegs pa thams cad ni
[\[165b.3\]]ji skad du bshad pa'i sangs rgyas dang byang chub sems dpa'i rnams so/_/de rnams kyi de kho na nyid ni bsgoms pa'i stobs kyis yongs su rdzogs par gyur pa'o/_/de bzhin gshegs pa thams cad kyi de kho na nyid bsdus pa ni bsdu ba byas pas na de bzhin gshegs pa thams cad kyi de kho na nyid
[\[165b.4\]]bsdus pa ste/_de la rtog pa thams cad kyi gsang ba'i rgyud phyi ma zhes bya ba la rtog pa thams cad ni bzhi ste/_theg pa chen po mngon par rtogs pa dang /_'jig rten gsum las rnam par rgyal ba dang /_'gro ba 'dul ba dang /_don thams cad grub pa rnams so/_/rtog pa thams cad kyi
[\[165b.5\]]gsang ba yang yin la rgyud phyi ma yang yin pas na rtog pa thams cad kyi gsang ba'i rgyud phyi ma'o/_/de'i cho ga rgyas pa ni rnam pa rgyas pa ste de rdzogs pa'o/_/de kho na nyid bsdus pa'i rgya cher bshad pa ko sa la'i rgyan las rgyud phyi ma'i 'grel pa rdzogs so//_//don gang rgyud dang rgyud phyi ma
[\[165b.6\]]las gsungs pa las ma gsungs pa rgyud phyi ma'i phyi mas gdul bya'i khyad par rjes su 'dzin par 'gyur ba gang yin pa de ni/_/de nas zhes bya ba la sogs pas ston to/_/de la de nas bcom ldan 'das byang chub sems dpa' chen po phyag na rdo rje zhes bya ba la sogs pa'i tshig gis rgyud phyi ma'i phyi
[\[165b.7\]]ma la 'jug pa'i rgyu'i tshigs su bcad pa ston pa yin no/_/de la tshigs su bcad pa ni lta ba ngan cing zhes bya ba la sogs po 'di yin te/_lta ba ngan pa ni don tshig ji bzhin par 'dod pa dang spyod par rang dgar byed pa la 'jug pa gang yin pa rnams so/_/chags bral ni gsang ba'i don bsgom
[\[166a\]]
[\[166a.1\]]pa dang dngos grub gsungs su zin kyang gsang ba'i don bsgom par kun rdzob tu yang mi 'dod cing de la rgyab kyis phyogs pa'o/_/gsang ba 'di ni mi rigs te/_/zhes bya ba ni gang 'dod pa'i 'dam du bying zhing sems rtse gcig pa dang bral ba gang yin pa de la yang bsgoms pa'i 'bras
[\[166a.2\]]bu mi 'byung bas na de lta bu de dag la gsang ba'i don 'di mi rigs so zhes gsungs pa yin no/_/sems can kun la phan don du/_/de bzhin cho ga bshad par bya/_/zhes bya ba la de bzhin zhes bya ba ni de rnams kyi don du de bzhin du 'gyur ro zhes bya ba'i don to/_/cho ga ni yo byad kyi bye brag ste phyi'i don dang
[\[166a.3\]]'brel pa rnams so/_/de nas byang chub sems dpa' chen po zhes bya ba la sogs pa ni go sla'o/_/de la 'di ni snying po'i yo byad dang cho ga rgyas pa'i rgyud yin te zhes bya ba la de la zhes bya ba ni tshig gi kha bskang ba'i don to/_/'di ni zhes bya ba ni 'og nas bshad pa'o/_/snying po zhes bya ba ni gang snying la yod
[\[166a.4\]]pa'i ston pa ste yi ge'i tshogs gang yin pa rnams so/_/de yang dgos pa'i don mang po la dgos pa'i rkyen du bstan pa de'i yo byad dang cho ga ste yo byad ces bya ba'i sgras ni snying po dang sngags gzung ba'i bye brag dang /_bsnyen pa'i dus na bya ba'i bye brag dang /_sgrub pa'i dus na bya ba'i bye brag gang
[\[166a.5\]]yin pa de dag la yo byad kyi sgrar gsungs so/_/cho ga ni de dag nyams su blang ba'i go rims so/_/rgyas pa ni go rims de'i rgya che ba nyid do/_/yo byad dang cho ga rgyas pa de gang yin zhe na/_da ni dkyil 'khor chen mthong nas/_/zhes bya ba la sogs pas ston te dang por bsdus nas bstan pa
[\[166a.6\]]yin no/_/bzlas pa brtsam par bya'o zhes bya ba ni de la 'di ni bzlas pa'i cho ga bshad pa yin te zhes bya ba la sogs pas rgyas par ston to/_/zla ba bzhir zhes bya ba 'dis ni sngar bsnyen pa'i dus nges par ston to/_/gnas ji bzhin par 'dug ste zhes bya ba ni gang du 'dug pa de ni de'i gnas yin zhing de ni
[\[166a.7\]]bzlas pa'i khyim gyi nges pa ste gang du 'dug par gnas pa ji lta ba bzhin du 'dug pa'o/_/dus bzhir zhes bya ba 'dis ni bzlas brjod kyi dus ston te tho rangs dang /_nyi ma gung dang /_srod dang /_mtshan phyed de dus bzhi'o/_/bdug pa la sogs pas cho ga bzhin du mchod nas zhes bya ba ni yo byad
[\[166b\]]
[\[166b.1\]]kyi nges pa ston pa ste de bzhin gshegs pa zlos pa rnams kyi ni mchod pa bzhi'o/_/byang chub sems dpa' rnams kyi ni mchod pa rnam pa brgyad do/_/de ltar bdug pa la sogs pa phyag rgya dang ldan par mchod pa byas la de nas bstod pa'i mchod pa bya ste/_byang chub sems dpa' zlos pa rnams kyi ni de
[\[166b.2\]]bzhin gshegs pa thams cad kyir gtogs pa'i theg pa chen po mngon par rtogs pa'i rtog par gsungs pa'i mtshan brgya rtsa brgyad pas bstod la de bzhin gshegs pa zlos pas ni rgyud phyi ma'i rnam par snang mdzad kyi mtshan brgya rtsa brgyad pas de bzhin gshegs pa thams cad la mngon par bstod do/_/_
[\[166b.3\]]de'i 'og tu yang phyag rgya bzhis phyag 'tshal ba'i tshul gyis phyag byas la bdag nyid dbul ba'i mchod pa sngags 'di bzhis bya ba ste 'di dag thams cad ni go sla'o/_/de nas 'dod pa'i yon tan thams cad la chags pa dang ma bral la zhes bya ba ni byang chub kyi sems dang gzugs la sogs pa thams
[\[166b.4\]]cad la ste/_'dis ni de bzhin gshegs pa'i rigs kyi dam tshig la gnas par ston pa yin no/_/de yang theg pa chen po mngon par rtogs pa'i phyag rgya gcig pa'i dkyil 'khor las/_'dod chags bral ba lta bu yi/_/khams gsum na ni sdig med de/_/zhes bya ba la sogs pa'i dam tshig gsungs pa
[\[166b.5\]]yin no/_/kha zas kun dang zhes bya ba ni rig pa'i brtul zhugs kyis nges pa med par bstan pa yin te kun 'dod dang /_na le sham dkar po dang /_la phug dang /_bil ba dang /_nim pa dang /_bu ram la sogs pa dgag par gsungs pa de lta bu de 'dir mi bya'o/_/de ltar des ji ltar bsgrub par bya zhe na de'i phyir/_
[\[166b.6\]]'dod pa kun la nyer spyod cing /_/zhes bya ba gsungs te/_khyim pa zhig na khrus byas te/_/ci 'dod pa'i gos bgo ba dang tsan+dan la sogs pas lus la byug pa dang /_spos kyis bdug pa dang /_me tog gi phreng ba mgo la gdags pa dang /_rgyan thams cad kyis brgyan pa dang /_ci snyed pa'i zas zos te
[\[166b.7\]]stan rab tu 'jam po la 'dug nas bsgom pa'am bzlas pa bya'o/_/rab tu byung ba zhig yin na yang cho ga'i spyod pa dang mi 'gal ba'i gzugs dang /_sgra dang dri dang /_ro la sogs pas bdag nyid legs par mngon par 'dus byas la bsgom pa dang bzlas pa bya'o/_/de ltar 'dod pa kun la nye
[\[167a\]]
[\[167a.1\]]bar spyod pa byas nas bdag nyid snying po'i don du bsgom la zhes bya bar sbyar te/_bdag nyid bzlas par bya ba'i snying po'i don gang yin pa de'i 'og tu bdag nyid lhag par mos pas bsgom pa'o/_/sangs rgyas kyi gzugs brnyan mdun du tshig tsam gyis kyang bsgoms la zhes bya ba ni gzhag
[\[167a.2\]]par soms shig pa'o/_/ci dga' bar byed cing zhes bya ba ni khyim pa zhig na khyim gyi 'tsho tshis la sogs pa ci 'dod pa'i las byed pa bzhin du zhes bya ba'i don to/_/rab tu byung ba zhig na des kyang ci 'dod pa'i las rnams byed bzhin du dus bzhir rgyun mi 'chad par byed pa'o/_/rdo rje'i tshig gis lan brgya rtsa
[\[167a.3\]]brgyad bzlas na zhes bya ba la rdo rje'i tshig gis zhes bya ba ni rdo rje tshig gi sgra spangs pa'o zhes gsungs pa ste/_rdo rje tshig des bzlas na myur du 'grub par 'gyur ro zhes bcom ldan 'das rdo rje sems dpas gsungs pa ste mnyes par bya ba dang dgug pa dang dbang du bya ba la sogs pa dang dgos pa phran
[\[167a.4\]]tshegs kyi las gzhan dag kyang 'grub par 'gyur ro/_/yang ci ste bla na med pa'i dngos grub 'dod na de'i phyir ras kyi cho ga smos te ci snyed pa'i ras la bcom ldan 'das de bzhin gshegs pa bris la/_de'i sems dpa' chen po bzhi'i dkyil 'khor gyi tshul du zhes bya ba la de'i zhes bya ba ni de bzhin gshegs
[\[167a.5\]]pa'i'o/_/sems dpa' chen po bzhi zhes bya ba 'di ni 'khor los sgyur ba bzhi gzung ngo /_/de rnams kyi dkyil 'khor gyi tshul du zhes bya ba ni phyag rgya bzhi'i dkyil 'khor gyi tshul gyis so/_/kha dog dang rgyan rnams ci dga' bar byas te zhes bya ba ni de rnams kyi sku mdog dang rgyan rnams
[\[167a.6\]]rnal 'byor ba ji ltar mos pa bzhin du bya ba ste/_gang gi phyir/_gang dang gang gi gzugs kyis ni/_/lus can rnams ni 'dul 'gyur ba/_/thugs rjes non pa de dang der/_/brtse ba'i bdag nyid ston par mdzad/_/ces bya ba yin pa'i phyir ro/_/de ltar na bcom ldan 'das rnam par
[\[167a.7\]]snang mdzad kyi phyogs bzhir sems dpa' chen po 'khor los sgyur ba bzhi zla ba'i dkyil 'khor la gnas pa bri bar bya'o/_/rigs kyi lha mo rnams grwa rnams su bri bar bya'o zhes bya ba ni sgeg mo la sogs pa bzhi'o/_/yang na rdo rje rgyal po dang /_rdo rje gzi brjid dang /_rdo rje rnon po dang /_rdo rje srung ba
[\[167b\]]
[\[167b.1\]]rnams 'khor du bri bar bya'o/_/de bzhin du gsum pa dang bzhi pa yang bcom ldan 'das rnam par snang mdzad kyi 'khor du gyur pa yin no/_/thams cad du rigs kyi lha rnams de bzhin du sgrub pa po'i lha'i dbang du byas nas bri bar bya ste/_mi bskyod pa zlos pas ni mi bskyod pa la sogs pa rang gi
[\[167b.2\]]'khor rnams kyis bskor ba bri bar bya zhing /_thams cad du yang rigs kyi lha rnams de bzhin du de bzhin gshegs pa'i 'khor du gyur pa'i sems dpa' chen po bzhi yang dkyil 'khor gyi tshul du bri bar bya'o/_/de ltar ras kyi cho ga zin par byas nas de nas ri mo'i sku gzugs la mchod pa rgya cher
[\[167b.3\]]byas la bzlas pa bya ba'i tshul ji lta ba bzhin du zhes bya ba sngar bshad pa'i dus bzhir me tog la sogs pas mchod pa bya ba dang /_gnas gcig tu rdo rje'i tshig gis bzlas pa zhes bya ba la sogs pa bya'o zhes ston to/_/zla ba bzhi'i bar du bzla bar bya'o zhes bya ba ni ji srid zla ba bzhi lon
[\[167b.4\]]pa de srid kyi bar du bzlas par bya ba ste 'di ni sngon du bsnyen pa'i dus kyi nges pa'o/_/de nas mthar mchod pa rgya chen po byas la mtshan thog thag bzlas brjod bya'o/_/de nas nam langs pa dang zhes bya ba la sogs pa ni go sla'o/_/de ltar grub pa chen po bshad zin nas/_da ni de nas
[\[167b.5\]]zhes bya ba la sogs pas dam tshig gi phyag rgya bsgrub pa ston te/_de nas/_phyag rgya bsgrub par 'dod na ni/_/zhes bya ba ni zlos pa po des de bzhin gshegs pa thams cad kyi sems dpa' rdo rje ma'i phyag rgya bcings la zhes bya ba la de bzhin gshegs pa thams cad ni sangs rgyas dang byang chub
[\[167b.6\]]sems dpa' rnams la bya'o/_/sems dpa' rdo rje ma'i phyag rgya bcings la zhes pa'i sems dpa' rdo rje ma smos pas ni sems dpa' rdo rje ma'i phyag rgya gzung ngo /_/'di ni nye bar mtshon pa tsam du zad kyi gang dang gang bsgrub par 'dod pa des de bcing bar bya'o zhes bya ba'i don to/_/_
[\[167b.7\]]de bas na des sems dpa' rdo rje ma'i phyag rgya de bcings la sngon du bya ba thams cad ji skad gsungs pa bzhin du byas nas ri mo'i sku gzugs kyi spyan sngar ci dga' ba bzhin ji lta ba bzhin du bcings shing bkrol te/_rdo rje'i tshig gis 'bum bzlas par bya'o zhes bya ba la ci dga' ba bzhin
[\[168a\]]
[\[168a.1\]]du zhes bya ba ni khyim pa zhig na khyim gyi bya ba byed pa dang /_rab tu byung ba zhig na rab tu byung ba'i bya ba byed bzhin du'o/_/ji lta ba bzhin zhes bya ba ni me tog dang bdug pa la sogs pas mchod pa byas te zhes bya ba la sogs pa gzung ngo /_/bcings zhes bya ba ni bzlas pa'i tshe'o/_/bkrol
[\[168a.2\]]zhes bya ba ni ldang ba'i tshe'o/_/rdo rje tshig gis zhes bya ba ni sngar bshad pa'i rdo rje'i tshig gis so/_/'bum bzlas par bya'o zhes bya ba ni stong phrag brgya ni 'bum mo/_/de ltar stong phrag brgyar brtsis pa bzlas nas lag pa gnyis kas phyag rgya bcings te sems kyis dkyil 'khor bris la bcom ldan 'das
[\[168a.3\]]rnam par snang mdzad nas brtsams te sgo ba rnams la thug gi bar du sems dpa' re re nas mngon sum du bya zhing sngags brjod do/_/de lta bu lan gsum bskor ba dang brgya rtsa brgyad lhag pa dang bcas pa bzlas par gyur te de ltar brtsi bar bya'o/_de nas mthar mchod pa ci nus byas la mtshan thog thag tu bzlas
[\[168a.4\]]brjod bya'o zhes bya bar sbyar ro/_/'bum bzlas pa'i mthar ngal bar gyur na cung zad tsam zhig phyag rgya bkrol la ji lta ba bzhin du bcings te zhes bya ba la ji lta ba bzhin du zhes bya ba ni mtshan nyid ji lta ba bzhin du phyag rgya chen po mngon sum du byas la snying po brjod cing lce la rdo rje bsams te bzlas pa bya'o/_/de nas
[\[168a.5\]]phyag rgya 'bar zhing 'bab la 'phar zhing smra bar 'gyur ro zhes bya ba ni dngos grub kyi mtshan ma yin te/_phyag rgya bcings pa de 'bar ram 'phar ba'i mtshan ma byung na dngos grub dam par 'gyur ro/_/babs na ci 'dod pa'i gzugs su 'gyur ba ste sangs rgyas kyi gzugs nas brtsams te sems can thams cad kyi
[\[168a.6\]]gzugs su ston pa'i bar du 'gyur te/_phyag rgya bcings la gang gi gzugs su bya bar 'dod pa de'i gzugs su bdag nyid yin par bsams na/_de'i tshe bdag nyid lha'i gzugs yin par bdag nyid kyis kyang mthong zhing gzhan la yang ston pas na ci 'dod pa'i gzugs su 'gyur ba yin no/_/phyag rgya bsgrub pa'i
[\[168a.7\]]dus su 'phar bar gyur na mi snang ba'i dngos grub 'byung ba'i ltas yin te/_de yang phyag rgya thog mar de bcings la lus rdul phra rab tu rnam par bshig cing bsgoms nas bdag ni nam mkha' zhes bsgoms na ji srid nam mkha' sgom pa de srid pha rol gyis mi mthong bar 'gyur ro/_/phyag rgya bsgrub
[\[168b\]]
[\[168b.1\]]pa'i dus su smra bar 'gyur bas ni 'bab pa dang bcing ba dang /_dbang du bya ba dang /_gdon rnams tshar gcod pa la sogs pa'i las thams cad byed par 'gyur ro/_/bcings ma thag tu phyag rgya thams cad kyis las thams cad ji lta ba bzhin du byed par 'gyur ro zhes bya ba ni dngos grub rnam pa bzhi char gyi las kyi
[\[168b.2\]]spyi'i mtshan nyid yin te/_gang gi phyir 'di ni dam tshig gi phyag rgya yin pa'i phyir de grub na dam tshig gi phyag rgya 'di bcings pa tsam gyis las thams cad ji lta ba bzhin du byed par 'gyur te/_ji lta ba bzhin du zhes bya ba ni mtshan nyid ji lta ba bzhin du thams cad byed do zhes bcom ldan 'das rdo rje 'dzin pas
[\[168b.3\]]gsungs so/_/da ni de nas zhes bya ba la sogs pas chos kyi phyag rgya bsgrub pa ston te/_de nas ting nge 'dzin bsgrub par 'dod na zhes bya ba la de nas zhes bya ba ni rjes thogs la ste dam tshig gi phyag rgya'i rjes la chos kyi phyag rgya ston pa'i phyir ro/_/ting nge 'dzin ni sems rtse gcig pa ste de yang chos kyi
[\[168b.4\]]phyag rgya yin la ting nge 'dzin de rnams kyang rnam pa mang bas gal te rnal 'byor pas de bsgrub par 'dod na ni des rdo rje phra mo nas brtsams te zhes bya ba rdo rje phra mo bsgom pa goms par byas pas dang por sems brtan par byas te'o/_/ting nge 'dzin gang dga' ba zhes bya ba ni byams pa la sogs pa dang /_
[\[168b.5\]]byang chub kyi sems bsgom pa la sogs pa'i ting nge 'dzin mang po sngar bstan pa rnams so/_/de'i snying po'i rnal 'byor gyi tshul du zla ba bzhi'i bar du bsgoms la zhes bya ba la de zhes bya ba ni ting nge 'dzin to/_/snying po'i rnal 'byor zhes bya ba ni snying po'i don la zhes bya ba'i don to/_/zla ba bzhi'i bar du zhes bya ba ni
[\[168b.6\]]dus kyi nges pa ston pa ste de dang por sems brtan par byas zin pa'i phyir ro/_/bsgoms la zhes bya ba ni goms par byas pa'o/_/de nas mthar thog thag skyil mo krung mi bshig par snyoms par zhugs te 'dug par bya'o zhes bya ba la mthar zhes bya ba ni zla ba bzhi'i mthar ro/_/snyoms par zhugs te 'dug par
[\[168b.7\]]bya'o zhes bya ba ni ting nge 'dzin gang 'dis zla ba bzhi'i bar du bsgom pa'i ting nge 'dzin de bsgoms nas de nas nam langs pa dang de bzhin gshegs pa la sogs pa'i dngos grub thams cad mngon sum du 'gyur ro/_/'di skad ston te/_sangs rgyas rjes su dran pa'i ting nge 'dzin de mngon sum du gyur pa dang /_
[\[169a\]]
[\[169a.1\]]sangs rgyas rjes su dran pa de'i stobs kyis der gtogs pa'i ting nge 'dzin gzhan thams cad kyang mngon sum du 'gyur ro/_/de ltar mngon sum du gyur pa dang de nas ji lta bu 'dod pa de lta bu 'thob par 'gyur ro zhes bcom ldan 'das rdo rje sems dpas gsungs so zhes pa'o/_/da ni de nas zhes
[\[169a.2\]]bya ba la sogs pas las kyi phyag rgya bsgrub pa ston te/_de bzhin du bzlas shing zla ba gcig gi bar du bsgrubs la zhes bya ba ni rdo rje phra mo bsgom pa goms par byas te/_phyag bzhi byas nas me tog dang /_dri la sogs pas dus bzhir mchod pa dang /_rdo rje tshig gis brgya rtsa brgyad bzlas pa la sogs pa gzung ngo /_/zla
[\[169a.3\]]ba gcig gi bar du de ltar bsgrubs pa'i mjug tu de nas mthar mtshan gcig thog thag tu bzlas pa bya'o zhes bya ba ni sgrub pa'i dkyil 'khor bris la mchod pa ci nus pa bya'o/_/de nas las thams cad kyi dngos grub tu 'gyur ro zhes bcom ldan 'das rdo rje 'dzin pas gsungs so zhes pa'o/_/da ni de nas zhes
[\[169a.4\]]bya ba la sogs pas las ston te/_lan gcig brjod pa tsam gyis bdag bsrung ba ni go cha bcing ba zhes 'og nas ston pa dang sbyar ro/_/de bzhin du gzhan bsrung ba dang grong dang grong khyer bsrung ba ni go cha chen po bcing ba la sogs pas so/_/sogs pa zhes bya ba'i sgras ni phyogs bcing ba dang /_mtshams bcing ba dang sa
[\[169a.5\]]bcing ba la sogs pa bsdu'o/_/dbab pa yang tsan+dan dri zhim pos zhes bya ba la dri 'phel ni bar da na zhes bya ba'i tsan+dan te de bdar bas lag pa bsku zhing snod kyi khar yang bzhag la de nyid chu'i nang du blugs pa'i chu snod kyi khar brdeg pa dang /_de nyid kyis bdug pa bya ste de ltar na 'bab par 'gyur ba yin no/_/gdon gyis
[\[169a.6\]]zin pa dang gdon gyis ma zin pa zhes bya ba la zin pa ni rims la sogs pas thebs pa'o/_/ma zin pa ni tha mal pa'o/_/da ni rdo rje zhes bya ba la sogs pas phyag rgya dbab pa ston te/_bcings na byas pa'am blugs pa'i dngos po thams cad la rdo rje la sogs pa 'bab par 'gyur ro/_/babs nas bum pa la
[\[169a.7\]]sogs pa nor stor ba la sogs pa'i gnas su 'gro ba dang /_bum pa la sogs pa phyag rgya'i rang gi las rnams byed pa'o/_/gal te sgyu ma'i las kyang byed par 'dod na rma bya'i mjug ma'i nang du rdo rje bcug ste bcings la/_de nas rma bya'i mjug ma de sems dpa' rdo rje ma'i phyag rgyas mnan la de bzhin
[\[169b\]]
[\[169b.1\]]gshegs pa thams cad kyi sems dpa' rdo rje ma'i phyag rgya bab kyi bar du bzlas pa bya'o zhes bya ba la de bzhin gshegs pa thams cad kyi phyag rgya ni sems dpa' rdo rje ma'i phyag rgya'o/_/phyag rgya bab pa'i mtshan nyid 'di ni dngos grub kyi mtshan ma ste/_gnyis pa ni de nas rma bya'i mjug ma las gzugs sna tshogs pa snang
[\[169b.2\]]bar 'gyur te zhes bya ba 'dis ston to/_/de phyin chad rma bya'i mjug ma des gzugs thams cad yang dag par ston to/_/ji lta zhe na/_mjug ma de bskor ba des bdag nyid dam gzhan gyi gzugs thams cad snang bar 'gyur ro zhes bya ba ste/_bdag gam pha rol po gang dang gang gi gzugs su ston par 'dod
[\[169b.3\]]pa de dang de'i gzugs su bdag gam pha rol yid kyis bsams shing mjug ma bskor na de nas 'jig rten pa rnams kyis de bzhin du mthong ste 'jig rten pa'i sgyu ma'i las rnams kyang ston to/_/mjug ma de nyid kyis sangs rgyas dang byang chub sems dpa' rnams kyi gzugs brnyan yang ston to zhes bya ba ni
[\[169b.4\]]'jig rten las 'das pa'i sgyu ma'i las rnams kyang ston pa ni phyogs bcu'i zhes bya ba la sogs pa yin no/_/'di skad ston te/_mdo sde dag las sangs rgyas kyi zhing gi 'jig rten ji skad bshad pa dang /_phyogs gang dang gang du mdo las ji skad smos pa rnams kyi phyogs de dang der sangs rgyas
[\[169b.5\]]kyi zhing yongs su dag pa ji lta bu yin pa yid kyis bsams la sngags lan cig brjod de phyogs der mjug ma des byabs nas sangs rgyas kyi zhing la sogs pa'i 'jig rten gyi khams de dag de bzhin du mthong bar 'gyur ro/_/de nas dbang du byed par 'dod na zhes bya ba la sogs pa la
[\[169b.6\]]dbang du bya ba byed par 'dod na de'i tshe sems dpa' gang yang rung ba'i phyag rgya bcings la yo byad dang cho ga ji ltar gsungs pa bzhin du bya ste phyag rgya de nam 'bar bar gyur gyi bar bzlas pa bya'o/_/snga ma ni sangs rgyas kyi phyag rgya bstan pa yin la 'di ni sems dpa'i phyag rgya bstan pa yin te bye brag ni de yod do/_/_
[\[169b.7\]]sngon du bsnyen pa dang sgrub pa'i cho ga ni gong du bshad pa dang 'dra ste/_/zla ba gcig dang sngags brgya stong bzlas ba nyi tshe bye brag yod du zad do/_/de nas mjug tu yang bsgrub pa'i dkyil 'khor du de bzhin du bris la mchod pa rgya chen po ci nus pa bya ste der mtshan thog thag bzlas brjod bya'o/_/lhag ma rnams ni go
[\[170a\]]
[\[170a.1\]]sla'o/_/de bzhin gshegs pa'i rigs kyi yo byad dang cho ga rgyas pa rdzogs so//_//da ni de nas zhes bya ba la sogs pas rdo rje rigs kyi yo byad dang cho ga rgyas pa ston te/_de la dang po ni sngar bsnyen pa bya ste zhes bya ba ni dkyil 'khor mthong ba dang dbang thob pa dang sngags mnos pa dang rang gi
[\[170a.2\]]rtog pa'i cho ga la shin tu mkhas pas gnas gcig tu gnas te/_lha'i gnas legs par brtags pas yo byad rnams tshogs pa dang ldan pas na sngar bsnyen par bya'o/_/ji lta zhe na/_de ltar ji ltar 'dod pa bzhin du zhes bya ba ste de ltar zhes bya ba ni sgeg mo la sogs pa'i mchod pa brgyad dang /_gsang ba'i dkyil
[\[170a.3\]]'khor las gsungs pa'i mchod pa bcu drug ci nus par dus bzhir rgyun mi chad par byas la/_ji ltar 'dod pa bzhin du zhes bya ba la bya ba thams cad kyang de bzhin du'o/_/yi ge 'bru 'bum bzlas par bya'o zhes bya ba ni bzlas par bya ba'i sngags kyi yi ge 'bru du yod pa'i 'bum phrag de snyed bzlas brjod bya'o
[\[170a.4\]]zhes ston pa yin no/_/mthar bsgrub pa'i dkyil 'khor bris la mchod pa rgya chen po ci nus pa bya ste gsang ba'i bskul bas bcom ldan 'das la bskul ba la sogs sngon du bya ba thams cad byas nas mthar mtshan thog thag bzlas pa byas na de phyin chad dngos grub thob par ma gyur kyang bzlas pa tsam gyis sems can
[\[170a.5\]]thams cad la phan gdags pa dang chad pas gcad nus par 'gyur ro zhes bcom ldan 'das rdo rje sems dpas gsungs so zhes pa'o/_/'on te bsgrub par 'dod na yang /_/zhes bya ba la sogs pa la des ji lta ba bzhin du ri mo'i sku gzugs bris la zhes bya ba ni dpa' bo gcig po ji skad du bshad pa'i mtshan
[\[170a.6\]]nyid dang ldan pa'am rdo rje sems dpa' la sogs pa bzhi dang /_'jom la sogs pa gsang ba'i mchod pa bzhi dang bdag dang dgur bya ba ste bsten pa sngar dang po byas nas de nas gdong ras la ri mo bri bar bya'o/_/de nas bsgrub pa'i dkyil 'khor bris la dben pa'i phyogs su mchod pa gong ma bzhin du bya'o/_/_
[\[170a.7\]]zla ba gcig 'dod pa kun la longs spyod cing zhes bya ba 'dis ni snga ma bzhin rig pa'i brtul zhugs kyi nges pa med par ston to/_/ci dga' ba bzhin du byas nas zhes bya ba ni khyim gyi bya ba thams cad byed bzhin du yang zhes bya ba'i don to/_/brgyad stong du bzlas pa dus bzhir rdo rje'i tshig gis
[\[170b\]]
[\[170b.1\]]zlos shing zhes bya ba ni der khro bo'i tshig gis bzlas par bya ste dus bzhir brgyad stong rtsa brgyad bzlas par nus pa ni mi srid pas na yul gang du brgyad stong rtsa brgyad ces smos pa der khro bo'i tshig tu bzlas pa yin par shes par bya'o/_/lhag ma rnams ni go sla'o/_/sems dpa'i lhag ma rnams bsgrub pa
[\[170b.2\]]yang tshul 'di kho na nyid kyis bya'o/_/de ltar phyag rgya chen po bsgrub pa bstan zin nas/_da ni/_ci ste phyag rgya bsgrub par 'dod na yang /_/zhes bya ba la sogs pas dam tshig gi phyag rgya bsgrub pa ston te/_ci ste phyag rgya bsgrub par 'dod na yang /_/ji lta ba bzhin du bzlas pa byas la zhes bya ba ni bshad
[\[170b.3\]]ma thag pa'i cho gas sngon du bsnyen pa byas la bsgrub pa'i dkyil 'khor bris nas de bzlas pa snga ma bzhin du zla ba gcig bya ste/_zla ba gcig gi bar du dkyil 'khor slar gshegs su ma gsol ba nyid du dgos pa thams cad byed bzhin du yang dus bzhir bya'o/_/zla ba gcig gi bar du rdo rje hUM mdzad
[\[170b.4\]]kyi dam tshig gi phyag rgya bcings la mtshan thog thag bzlas brjod bya'o/_/'dir dngos grub kyi mtshan ma smos su zin kyang 'dir dngos grub kyi mtshan ma gang yang rung ba gcig nges par 'byung bar shes par bya'o/_/de nas phyag rgya 'grub par 'gyur ro/_/da ni de nas zhes bya ba la sogs pas nam mkha'
[\[170b.5\]]la 'gro ba la sogs pa'i dngos grub kyi las ston te/_dkyil 'khor thams cad kyi phyag rgya'i las ji snyed pa de dag 'jig rten gsum las rnam par rgyal ba'i dam tshig gi phyag rgya gcig bu'i las yin par ston to/_/de yang nam mkha' la 'gro ba nas brtsams te dbab pa la thug pa'i bar de dag gi dam
[\[170b.6\]]tshig gi phyag rgya'i las so/_/'dir rang gi las ni 'jig rten gsum las rnam par rgyal ba yin mod kyi phyag rgya thams cad kyi las thun mong ma yin pa rnams kyang 'dis byed do/_/dgug pa ni rdo rje rgyal po'i phyag rgya'i las yin te dgug pa nas brtsams nas sbyang ba'i bar du ni re re zhing sems dpa'
[\[170b.7\]]re re phyag rgya'i las yin par shes par bya'o/_/bcad pa dang dbye ba ni bcom ldan 'das rdo rje rnon po'i las yin no/_/de nas yang tshig bzhi ni sems dpa' bzhi po re re'i las bstan pa yin no/_/rmongs pa dang /_gnan pa dang /_bsdigs pa dang /_gsad pa bzhi ni rdo rje gnod sbyin gyi las so/_/_
[\[171a\]]
[\[171a.1\]]sems can thams cad rgyas gdab pa ni rdo rje khu tshur gyi las yin te de yang sku gsung thugs rdo rje rnams gcig tu byed pas na bdag nyid chen po rnams kyi sku dang gsung dang thugs kyis 'gro ba thams cad la ji lta ba bzhin du rgyas 'debs pa'i phyir ro/_/'dod pa'i dga' ba'i rol pa la
[\[171a.2\]]'jug pa ni rdo rje sgeg mo'i las yin te 'dod pa ni bcom ldan 'das rdo rje sems dpa'i yin la der dga' ba ni mgu ba'o/_/de bzhin du rol pa ni sprul pa mang po ston pas de la 'jug pa'i phyir 'dod pa'i dga' ba'i rol pa la 'jug pa'o/_/dbang bskur ba ni phreng ba ma'i las yin te gsod pa dang
[\[171a.3\]]dbang du byed pa yang phreng ba ma'i las yin no/_/dngos po thams cad glu len du gzhug pa ni rdo rje glu ma'i las so/_/gar byed du gzhug pa ni rdo rje gar ma'i las so/_/de bzhin du rdo rje bdug pa ma la sogs pa'i las ni tshim par byed pa la sogs pa yin par shes par bya'o/_/dgug pa ni rdo rje lcags kyu'i
[\[171a.4\]]las so/_/gzhug pa ni rdo rje zhags pa'i las so/_/bcing ba ni rdo rje lcags sgrog gi las so/_/dbab pa ni rdo rje dril bu'i las yin te de ltar na dbab pa la sogs pa'i las thams cad byed par 'gyur ro zhes bcom ldan 'das rdo rje 'dzin pas gsungs so/_/da ni ci ste zhes bya ba la sogs pas chos kyi phyag
[\[171a.5\]]rgya bsgrub par ston te/_des rdo rje hUM zhes bya ba'i ting nge 'dzin nas brtsams nas de bsgom zhing zhes bya ba la des zhes bya ba ni chos kyi phyag rgya bsgrub par 'dod pa gang yin pa'o/_/rdo rje hUM zhes bya ba'i ting nge 'dzin nas brtsams te zhes bya ba ni rdo rje hUM mdzad kyi ting nge 'dzin dang por byas pa nas byang chub sems
[\[171a.6\]]dpa' bcu drug po rnams kyi ting nge 'dzin rnams gzung bar bya'o/_/bsgom pa ni goms par bya ba'o/_/de bzhin du bzlas pa'i tshul gyis zhes bya ba ni gang yang rung ba sngar smras pa'i tshul gyis so/_/zla ba gcig gi bar du bsgrub par bya ste zhes bya ba ni dang po sngar bsnyen pa byas shing mtshan ma rnyed pa de nyid kyis
[\[171a.7\]]de nas mthar ting nge 'dzin de nyid kyis mtshan thog thag tu bzlas pa bya'o/_/lhag ma rnams ni go sla'o/_/ting nge 'dzin gyi phyag rgya nyid 'dir las kyi phyag rgyar gsungs so/_/da ni ci ste zhes bya ba la sogs pas las bsgrub pa ston te/_de bzhin du bzlas shing zhes bya ba ni sngar bshad pa'i tshul gyis
[\[171b\]]
[\[171b.1\]]so/_/'dir las kyi phyag rgya bsgrub par bya ba 'ba' zhig tu ma zad kyi sngon du bsnyen pa dang zla ba gcig gi bar du bsgrub pa dang /_mtshan thog thag bsgrub pa rnams sngar bshad pa ji lta ba bzhin du rig par bya'o/_/de nas las thams cad 'grub par 'gyur zhes bcom ldan 'das rdo rje 'dzin pas gsungs
[\[171b.2\]]te/_las de yang srung bye ba la sogs pa'i las rnams byed pa yin no/_/rdo rje rigs kyi yo byad dang cho ga rgyas pa rdzogs so//_//da ni de nas zhes bya ba la sogs pas pad+mo'i rigs kyi yo byad ston te/_/de la dang po kho nar sngar bsnyen pa bshad de 'bum bzlas pa byas na sngar bsnyen pa byas par
[\[171b.3\]]'gyur ro/_/sngar bsnyen pa'i cho ga byas nas sgrub pa 'byung ba ste de la thog ma nyid du re zhig ras la bcom ldan 'das 'gro ba thams cad 'dul ba la sogs pa sgrub pa pos lha ri mor bri bar bya'o/_/de'i phyogs thams cad du dkyil 'khor bzhi'i tshul du sems dpa'i chen po bzhi bri'o/_/grwa rnams
[\[171b.4\]]su lha mo rnams bri'o zhes bya ba ni mtshams bzhir sgeg mo la sogs pa bzhi bri bar bya'o/_/de nas bzlas pa'i cho ga de bzhin du rgyas par byas la zla ba gcig gi mtshan thog thag tu bzlas pa bya'o/_/dus ji bzhin par zhes bya ba ni nang par ro/_/lhag ma rnams ni go sla'o/_/dam tshig gi phyag rgya bsgrub pa
[\[171b.5\]]la ji lta ba bzhin du bcings shing bkrol te ngal bso ba snga ma bzhin du shes par bya'o/_/ji lta ba bzhin du 'gro ba thams cad 'dul bar byed do zhes bya ba ni yongs su rdzogs par byed do zhes bya ba'i bar du ston par byed do/_/lhag pa rnams ni go sla'o/_/chos kyi phyag rgya bsgrub pa'i dbang du bya ba la yang
[\[171b.6\]]ting nge 'dzin gyi tshul zhes bya ba la smos pas chos kyi dkyil 'khor gyi ting nge 'dzin nyid gzung ngo /_/ji lta bur dga' ba'i ting nge 'dzin zhes bya ba ni ting nge 'dzin gang la dmigs na myur ba nyid du sems rtse gcig par 'gyur ba'i ting nge 'dzin des bzlas pa 'di bya ba'o/_/de nas nam langs pa dang ting nge 'dzin
[\[171b.7\]]thams cad mngon sum du 'gyur ro zhes bya ba sems brtan por gyur pa'i ting nge 'dzin la dmigs na sgo brgyar yang snang ba dang /_mngon du gyur nas sgo 'bum yang snang bar 'gyur te/_de ltar ting nge 'dzin mngon du byas par 'gyur ro zhes bya ba'i bar du gsungs pa yin no/_/las bsgrub pa ni go sla'o/_
[\[172a\]]
[\[172a.1\]]de ltar na pad+mo'i rigs kyi yo byad dang cho ga rgyas pa rdzogs so//_//da ni de nas zhes bya ba la sogs pas nor bu'i rigs kyi yo byad dang cho ga rgyas pa ston te/_mdor na phyag rgya bzhi dang por byas la sngon du bsnyen pa 'bum bzlas pa bya'o/_/de nas ras la ri mo bri bar bya ste de yang bcom
[\[172a.2\]]ldan 'das don thams cad grub pa dkyil 'khor bzhi'i tshul du bri ba'am/_'drir gzhug par bya zhing sems dpa' bzhis bskor ba dang /_sgeg mo la sogs pa lha mo bzhis kyang bskor ba bri bar bya'o/_/lhag ma rnams ni go sla'o/_/dam tshig gi phyag rgya bsgrub pa yang chos kyi rdo rje ma'i tshul gyis
[\[172a.3\]]zhes bya ba ni chos rdo rje ma'i phyag rgya'i mtshan nyid ji lta ba bzhin du bcing ba dang ngal na dgrol ba dang /_dus bzhir stong rtsa brgyad bzlas pa dang /_mtshan thog thag bzla ba la sogs pa sngar bshad pa bzhin du gzung ngo /_/rdo rje rin po che'i myu gu'i phyag rgya ji lta ba bzhin du bsgrubs na bsam pa thams cad kyi
[\[172a.4\]]las byed par 'gyur ro zhes bya ba ni ci 'dod pa'i las rnams byed par 'gyur ro zhes bya ba'i don to/_/ci ste nor bu'i ye shes bsgrub par 'dod na zhes bya ba la sogs pas ni chos kyi phyag rgya bsgrub pa ston te/_des de bzhin du rdo rje rin po che 'byung ba'i ting nge 'dzin ji lta bu'i rim pa bzhin du bsgom par bya ste zhes
[\[172a.5\]]bya ba la rin po che 'byung ba ni bcom ldan 'das rdo rje rin chen no/_/de gang nas 'byung zhing 'thon pa'i ting nge 'dzin de ni rdo rje rin po che 'byung ba'i ting nge 'dzin to/_/de yang ji lta ba'i rim pa bzhin du bsgom par bya ba yin te ji lta ba'i rim pa bzhin ni go rims ji lta ba'o/_/de nyid kyang dngos po med pa zhes
[\[172a.6\]]bya ba la sogs pas ston te/_rang gi ngo bo gang pha rol rnams la rag las pa ma yin zhing rang gi rang bzhin las mi 'gyur ba de ni don dam par de'i rang bzhin no/_/kun rdzob kyi rang bzhin yang rgyud dang rkyen dang bcas pas bskyed cing don gyi bya ba byed nus pas sa la sogs pa'i 'byung ba gang
[\[172a.7\]]yin pa rnams so/_/gang la rnam pa 'di gnyi ga'i rang bzhin med cing ngo bo nyid dang bral ba de ni dngos po med pa'o/_/de bas na gang gi phyir de ltar dngos po med pa'i nam mkha' las rin po che ji ltar 'byung /_rin po che yang de lta bu yin na de las byang chub sems dpa'i skur ji ltar
[\[172b\]]
[\[172b.1\]]'byung zhes pa'o/_/don gyis na 'di skad ston to/_/dngos po 'di rnams ni rnam par rtog pa tsam la rag lus pa yin te/_de bas na gang cung zad cig rnam par brtags la rnam par brtags nas kyang bsgom la bsgoms nas kyang brtan par gyur na bdag dang gzhan rnams la de bzhin du snang bar
[\[172b.2\]]'gyur ro/_/ji ltar gong du smos pa bzhin du zhes bya ba ni phyag bzhi byas nas dri dang me tog la sogs pas mchod pa byas te zhes bya ba la sogs pa'o/_/ci dga' ba bzhin du dbang bskur bar 'gyur ro zhes bya ba ni/_rgyal por dbang bskur ba'am rig 'dzin gyi rgyal por dbang bskur ba'am chos kyi
[\[172b.3\]]rgyal por dbang bskur ba'o/_/lhag ma rnams ni go sla'o/_/de nas las bsgrub pa bshad de zhes bya ba la sogs pa yang go sla'o/_/de ltar nor bu'i rigs kyi yo byad dang cho ga rgyas pa rdzogs so//_//gang du ni rtog pa dang rigs kyi phyag rgya'i dbye bas yo byad dang cho ga rgyas pa gsungs pa
[\[172b.4\]]yin la/_da ni de nas zhes bya ba la sogs pas rigs thams cad kyi thun mong gi yo byad dang cho ga rgyas par ston te/_de la dang por snying po thams cad kyi yo byad dang cho ga rgyas pa ston to/_/snying la yid la re ba de bzhin gshegs pa thams cad kyi grub par gyur cig ces brjod la zhes bya ba ni snying 'di la'am yid
[\[172b.5\]]la re ba rnams grub par gyur cig ces bya bar sbyar ro/_/su zhig gi zhe na de bzhin gshegs pa thams cad kyi'o/_/'di yang nye bar mtshon pa brda sprod pa tsam du zad kyi don du na 'di skad ston te/_sangs rgyas dang byang chub sems dpa'i rnams dang /_nyan thos dang rang sangs rgyas thams cad kyi
[\[172b.6\]]thugs la dgongs pa thams cad grub par gyur cig ces pa dang sems can thams cad kyi dge ba bcu'i las kyi lam ma 'dres pa dang yongs su dag pa dang /_'jig rten pa rnams kyi yid la re ba rnams kyang grub par gyur cig ces pa'o/_/zlos pa pos de skad brjod la snying po ci dga' bar bzlas
[\[172b.7\]]shing bsgrub pa'i cho ga bya'o zhes bya ba ni sngar gsungs pa'i tshul gyis snying po zlos pas sems can thams cad kyi re ba grub par gyur cig ces bya ba la sogs pa 'di tsam zhig sngar smras pa'i yo byad dang cho ga rgyas pa las lhag par zad do/_/da ni phyag rgya'i yo byad dang cho ga rgyas pa ston te phyag rgya sgrub pas
[\[173a\]]
[\[173a.1\]]sngar bsnyen pa'i dus dang /_bsgrub pa'i dus su thog ma kho nar bkra shis pa'i tshig 'og nas 'byung ba brjod par bya ste 'di nyid ni yo byad do/_/cho ga'i tshul yin pas na cho ga'o/_/de ji lta bu yin zhe na/_de'i phyir phyag rgya thams cad bdag la dga' bar gyur cig ces bya'o/_/de'i
[\[173a.2\]]tshig ni 'di yin te thog mar brjod la dam tshig gi phyag rgya bcing bar bya'o/_/ci dga' bar zhes bya ba ni ci 'dod par zhes bya ba'i don to/_/ci nus kyis bzlas pa bya'o zhes bya ba ni brgya rtsa brgyad dam stong rtsa brgyad dam grangs med par bzlas pa bya'o zhes bya ba'i don to/_/de nas ji lta ba bzhin du
[\[173a.3\]]dngos grub tu 'gyur ro zhes bya ba ni sngar bshad pa'i tshul gyis so/_/da ni sngags thams cad kyi yo byad dang cho ga ston te/_sngags thams cad kyi spyi'i tshig grub pa'i mtshan nyid la yo byad ces bshad do/_/ji ltar zhe na/_spros pa med pa'i tshig grub par gyur cig ces bya ba ste/_
[\[173a.4\]]sems can thams cad la zhes bya ba ni tshig gi lhag ma'o/_/spros pa ni yi ge dang rnam par rtog pa rnams te tshig gang de thams cad bral bar gyur pa de ni spros pa med pa'i tshig go/_/de sangs rgyas thams cad kyi grub par gyur cig pa ste/_ji ltar sangs rgyas bcom ldan 'das spros pa
[\[173a.5\]]thams cad rab tu zhi ba'i mtshan nyid rnam par mi rtog pa'i ye shes yid bzhin gyi nor bu rin po che'i rgyal po ltar rtog pa mi mnga' yang sngon legs par sbyangs pa'i shugs kyis nyan pa po rnams kyi rna lam du chos thos par 'gyur zhing /_gang dang gang yin pa'i don ji lta ba de dang de lta bur grag pa
[\[173a.6\]]dang /_sgra yang de dang de lta bur gyur pa de ni spros pa med pa'i gsungs yin no/_/de bzhin gshegs pa thams cad kyi ting nge 'dzin bdag la skye bar gyur cig ces smras la zhes bya ba la de bzhin gshegs pa'i ting nge 'dzin ni rdo rje lta bu la sogs pa ste thun mong ma yin par shes par bya ste de skad
[\[173a.7\]]brjod la sngags bzla bar bya'o/_/da ni kye ma zhes bya ba la sogs pas rig pa'i yo byad dang cho ga ston te/_kye ma sems can 'di dag thams cad ni ma rig pas mdongs par gyur ces bya ba la kye ma zhes bya ba ni skye ba'o/_/ma rig pa ni mi shes pa'o/_/des mdongs pa ni shes rab
[\[173b\]]
[\[173b.1\]]kyi mig bkag par gyur pa'i phyir ro/_/de bzhin gshegs pa thams cad ni rig pa ste rtogs shing sdom par gyur to zhes smras la zhes bya ba la rig pa ni ye shes so/_/de thugs su chud cing zhes bya ba ni rig pa mkhyen par gyur pa'o/_/de'i sdom par gyur pa ni rgyur gyur cing rtsa bar gyur to zhes brjod
[\[173b.2\]]pa'o/_/rig pa ci dga' bar bzlas shing zhes bya ba ni rig pa gang 'dod pa bzla bar bya'o zhes bya ba'i don to/_/lhag ma rnams ni go sla'o/_/da ni de nas zhes bya ba la sogs pas snying po dang phyag rgya la sogs pa ston to/_/ji ltar dga' ba nyid du zhes bya ba ni ci dga' bar ro/_/rdo rje bzlas pa'i cho ga
[\[173b.3\]]rgyas pa ni 'di yin te zhes bya ba la ji ltar zhe na sems dpa'i gang gi zhes bya ba la sogs pas ston te/_bzlas pa'i don bsgrub par bya ba de ni bdag gam sems dpa'i bsgoms na 'grub par 'gyur ro zhes bya ba ni snying po dang phyag rgya dang /_sngags dang /_rig pa rnams kyi don ji lta ba bzhin du bdag de
[\[173b.4\]]ltar 'gyur ba'i don de bsgrubs na skal ba dang ldan par 'grub par 'gyur ro/_/sems dpa' zhes bya ba ni zlos pa'i lha gang yin pa de snying po de'i don du bsgrub cing bsgom par bya ba yin te/_de lta bus kyang 'grub par 'gyur ro zhes bcom ldan 'das rdo rje sems dpas gsungs so/_/phyag
[\[173b.5\]]rgya'i don ni rang gi las te rang gi las can gyi phyag rgya gang yin pa'i phyag rgya des las de bdag nyid bsgrub par bsgom pa'am sems dpa'i bsgom par bya'o/_/da ni rigs thams cad thun mong du bsgrub pa'i cho ga rgyas pa ston te/_de la dang po kho nar de la zhes bya ba la sogs pas de bzhin
[\[173b.6\]]gshegs pa rnams kyi rigs kyi dngos grub ston te 'di dag ni phal cher go sla'o/_/gang 'dir the tshom du gyur pa cung zad yod pa de bshad par bya ste dngos grub chen po zhes bya ba ni dngos grub dam pa yin par shes par bya'o/_/dang po lha'i rnal 'byor byas nas nor 'grub pa la sogs pa bya'o/_/_
[\[173b.7\]]rang gi ting nge 'dzin gyis gter gyi gnas der rdo rje'i lta bas bltas na zhes bya ba la rang gi ting nge 'dzin ni rang gi lha'i rnal 'byor te de byas nas gter gyi gnas kyi tshul shes par byas la dben pa'i gnas su srung ba'i cho ga sngar gsungs pas bsrung ba dang lha mchod pa dang gtor ma sbyin pa'i
[\[174a\]]
[\[174a.1\]]cho ga la sogs pa byas nas bzlas pa byas te de'i 'og tu sgom pa mngon sum du byas la rdo rje'i lta bas gter gyi gnas de blta bar bya'o/_/rdo rje lcags sgrog gi phyag rgya de bcings nas snying po yang brjod la gter gyi bum pa la sogs pa rdo rje lcags sgrog gis bcings par yid kyis
[\[174a.2\]]bsam mo/_/ji ltar dga' ba nyid du blangs na zhes bya ba ni bzhi cha'am sum cha'am phyed dam rangs par blang ba'o/_/sid+d+hi sid+d+hi zhes bya ba ni bkra shis pa'i tshig yin te/_'di thog mar brjod la de nas sgrub pa la sogs pa'i las rnams bya'o/_/chu'i steng na phar 'gro zhing /_/zhes bya ba ni chus la
[\[174a.3\]]sogs pa'i rnam par bsgom ste/_gang sngar nam mkha' la sogs pa bshad pa gang yin pa de nyid ni 'di'i 'grel pa lta bu yin no/_/dpag tshad stong 'khor yug gi zhes bya ba ni nang nas zhes bya ba'i don to/_/lhag ma rnams ni go sla'o/_/de bzhin gshegs pa thams cad kyi rdo rje'i dngos grub ni
[\[174a.4\]]bcom ldan 'das rdo rje sems dpa'i zhes bya ba'i don to/_/da ni rdo rje rig 'dzin gyi dngos grub ston te sgrub pa na badzra bid+hA d+har zhes bya ba ni bkra shis pa'i tshig yin pas sngar bsnyen pa byed pa'i tshe thog ma nyid du brjod par bya'o/_/de bzhin gshegs pa thams cad kyi rig 'dzin zhes bya ba ni
[\[174a.5\]]bcom ldan 'das rdo rje sems dpa'o/_/da ni dngos grub chen po'i sgrub pa ston te/_bdag nyid phyag rgya'i snying po'i don bsgrub ces bya ba ni snying pos don gang ston pa'i rang gi sems dpa'i gzugs su bdag nyid rnam par gnas par byas la bzla bar bya ba'i snying po'i don byed bzhin du bdag
[\[174a.6\]]nyid phyag rgya'i gzugs su bsgrub pa ste de la sogs pa gzhan thams cad ni go sla'o/_/tshe'i tshad ma lus shing lus pa med pa'i bskal pa chen po'i tshad du 'gyur ro zhes bya ba ni 'jig rten gyi khams ma lus pa na tshe'i tshad lus pa med pa'i bskal pa chen po'i tshad du 'gyur ro zhes pa'o/_/'di
[\[174a.7\]]skad ston te/_'jig rten gyi khams gang dang gang du skyes pa de dang de bskal pa chen po'i tshad kyi tsher 'gyur ba'o/_/de bzhin gshegs pa thams cad kyi dngos grub chen po zhes bya ba ni bcom ldan 'das gdon mi za bar grub pa zhes bya ba'i don to/_/da ni de la 'di ni zhes bya ba la sogs pas
[\[174b\]]
[\[174b.1\]]'jig rten gsum las rnam par rgyal ba'i dngos grub ston te/_'jig rten gsum las rnam par rgyal ba'i rtog par gtogs pa'i dngos grub bzhi yin pas na 'jig rten gsum las rnam par rgyal ba'i dngos grub bo/_/de yang 'jig rten gsum las rnam par rgyal ba'i dngos grub dang /_dbang
[\[174b.2\]]bskur ba thams cad kyi dngos grub dang bde ba dang yid bde ba thams cad kyi dngos grub dang dngos grub dam pa rnams so/_/de las thog mar khams gsum rnam par rgyal ba'i phyag rgya bcings la zhes bya ba la sogs pas 'jig rten gsum las rnam par rgyal ba'i dngos grub ston to/_/de nas
[\[174b.3\]]hUM zhes bya ba brjod par bya'o zhes bya ba ni 'di skad ston te/_gang gis tha mal par gyur pa ltar mi 'jigs par byas la hUM zhes bya bas gzugs de bsgrub par bya'o/_/bka' nyan cing dbang du 'gyur ro zhes bya ba ni bka' nyan cing rang dbang du 'gyur ro zhes bya ba'i don to/_/de phyin chad 'jig rten gsum
[\[174b.4\]]po thams cad kyi bdag po rdo rje 'dzin par 'gyur ro zhes bya ba ni 'jig rten gsum po ma lus pa'i bdag po rdo rje 'dzin pa lta bu gnyis par 'gyur ro zhes bya ba'i don to/_/nam mkha'i la 'gro zhing 'jig rten gsum po'i 'khor lo thams cad kun du bskor te zhes bya ba ni 'jig rten gsum po yin
[\[174b.5\]]pas na 'jig rten gsum ste/_sa'i 'jig rten ni gang sa la gnas pa'i sems can rnams so/_/sa bla'i 'jig rten ni bar snang la spyod pa rnams so/_/mtho ris kyi 'jig rten ni gzhal yas khang gi gnas na 'khod pa'i lha gang yin pa rnams te 'jig rten gsum po de dag nyid 'khor lo
[\[174b.6\]]yin pas na 'jig rten gsum po'i 'khor lo thams cad do/_/de kun du bskor ba ni kun du rgyu zhing 'gro ba zhes bya ba'i don to/_/'jig rten gsum po thams cad la bka' stsol cig ces bya ba ni bka' bsgo ba tsam gyis bya ba thams cad la nges par sbyar ro zhes bya ba'i don to/_/lhag ma rnams ni go
[\[174b.7\]]sla'o/_/snga ma ni hUM zhes bya ba'i phyag rgya 'jig rten gsum las rnam par rgyal ba'i dngos grub kyi 'bras bu shin tu phul du byung bar gsungs pa yin la/_da ni 'di nas gzugs brnyan skad 'byin par 'gyur na dngos grub kyi mtshan ma ste/_de ni phal ba yin pa'i phyir khyad par ni de yod do/_/da ni phyag rgya zhes
[\[175a\]]
[\[175a.1\]]bya ba la sogs pas dbang bskur ba thams cad kyi dngos grub ston te phyag rgya bsgrub ces bya ba ni 'das ma thag pa'i phyag rgya chen po bsgrub par bshad do/_/da ni dam tshig gi phyag rgya bsgrub pa ni de bzhin gshegs pa thams cad kyis dbang bskur ba'i rin po che'i phyag rgya dang por
[\[175a.2\]]bdag nyid bskur la zhes bya ba ni spyir bshad pa yin te/_rdo rje hUM mdzad la sogs pa'i phyag rgya gang yang rung ba rnams sgrub pa'i tshe na/_de bzhin gshegs pa thams cad kyi dbang bskur ba'i rin po che'i phyag rgyas dang po nyid du bdag nyid dbang bskur bar bya'o/_/de bzhin gshegs pa
[\[175a.3\]]thams cad kyis dbang bskur ba'i rin po che'i phyag rgya ni 'jig rten gsum las rnam par rgyal ba'i dkyil 'khor gyi rdo rje rin chen gyi gnas kyi phyag rgya gang yin pa ste des de bzhin gshegs pa rnams dbang bskur bar bya'o/_/rdo rje rigs kyi dbang bskur ba don du gnyer ba rnams kyis ni byin
[\[175a.4\]]gyis rlob pa dang /_/dbang bskur ba la sogs pa rnams kyis rang gi lha'i rnal 'byor du byas la de nas rdo rje rin po che'i phyag rgyas bdag nyid la dbang bskur bar bya'o/_/dang por zhes bya ba ni bzlas brjod dang sgom pa'i dus las dang por yin gyi/_rang gi lha'i rnal 'byor du byed pa las dang po
[\[175a.5\]]ni ma yin te 'di ni tshogs tha dad pa nyid yin pa'i phyir ro/_/don gyi dngos grub dang rdzu 'phrul gyi dngos grub dang rig 'dzin gyi dngos grub dang zhes bya ba la sogs pa ni bkra shis pa'i tshig yin par mtshungs pa nyid yin par rig par bya'o/_/de nas sbyor ba 'di sgrub pa dang dbang bskur ba rnam pa
[\[175a.6\]]bzhir 'gyur ba ni 'khor los sgyur ba rnam pa bzhi'i 'bras bu sbyin par byed pa yin no/_/lhag ma rnams ni go sla'o/_/da ni de yang zhes bya ba la sogs pas bde ba dang yid bde ba thams cad kyi dngos grub ston te/_bde ba ni lus kyi bde ba ste dbang po lnga las byung ba de des myong ba'o/_/yid bde ba ni yid
[\[175a.7\]]kyis myong ba ste de gnyi ga'i yang dngos grub yin pas bde ba dang yid bde ba'i dngos grub po/_/ji lta zhe na/_'di ltar rtag tu gsang ba'i mchod pa rnams kyis de bzhin gshegs pa rnams la mchod pa byas na zhes bya ba gsungs te/_gsang ba'i mchod pa ni sgeg mo la sogs pa bzhi dang /_gsang ba'i mchod
[\[175b\]]
[\[175b.1\]]pa bcu drug gsang ba'i dkyil 'khor du gsungs pa gang yin pa rnams so/_/de bzhin gshegs pa thams cad kyi mchod pa byas na zhes bya ba la de bzhin gshegs pa thams cad ces smos pas ni rdo rje hUM mdzad la sogs pa gzung gi de bzhin gshegs pa rnams ni ma yin te/_de la gsang ba'i mchod pa
[\[175b.2\]]rnams kyis mchod na bde ba dang yid bde ba 'grub par 'gyur ro/_/da ni dngos grub dam pa ston te de yang 'di ltar rdo rje 'dzin pa dang zhes bya ba gang yin pa'o/_/da ni de la zhes bya ba la sogs pas pad+ma'i rigs su gtogs pa'i dngos grub ston te de yang rnam pa bzhi ste mnyes par bya ba dang /_dbang du
[\[175b.3\]]bya ba dang /_bsrung ba dang /_pad+mo'i dngos grub rnams so/_/de las kyang mnyes par bya ba'i sgrub pa dang por bshad de/_ji ltar pad+mo'i 'dod pa bsgoms na zhes bya ba la pad+ma'i 'dod chags yin pas na pad+mo'i 'dod pa ste bsgrub par bya ba'i snying la pad+ma dmar po bsams la de'i chags pas de mnyes par
[\[175b.4\]]bya'o/_/de ltar pad+mo ji lta ba bzhin du bsgom pa yin te de ltar na sbyor ba 'dis thams cad mnyes par byed nus par 'gyur ro/_/bdag nyid 'jig rten dbang phyug rjes su dran par byas na zhes bya ba ni bdag nyid 'jig rten dbang phyug tu bsgoms la bsgrub par bya ba'i snying du zhugs te de'i ngo bo nyid du byed na
[\[175b.5\]]sems can thams cad dbang du byed nus par 'gyur ro/_/'jig rten dbang phyug gi ting nge 'dzin la gnas te byams pas 'gengs par shar phyogs nas brtsams la phyogs bzhi dang mtshams rnams dang /_bla 'og gi phyogs bcu char du rim gyis khyab par byas shing bsam pa brtan pas sems
[\[175b.6\]]can thams cad bde ba dang ldan par gyur cig ces byams pa bsgoms na de lta bus sems can thams cad bsrung ba dang sba ba dang bskyab nus par 'gyur ro/_/de la bsrung ba ni mi ma yin rnams so/_/sba ba ni mi rnams las mtshon la sogs pa mi 'bab par byed pa'o/_/bskyab pa ni dgra bo rnams kyi
[\[175b.7\]]mig lam du gyur pa las kyang mi mthong bar byed pa'o/_/da ni pad+mo'i dngos grub ston te bdag nyid pad+mo'i ting nge 'dzin du zhugs la zhes bya ba ni 'jig rten dbang phyug gi ting nge 'dzin la gnas nas so/_/pad+mo'i lag par blangs te zhes bya ba ni dam tshig gi phyag rgya bzung ste bdag nyid 'jig rten dbang
[\[176a\]]
[\[176a.1\]]phyug tu bsgoms na de nas 'jig rten dbang phyug tu 'grub par 'gyur ro/_/lhag ma rnams ni go sla'o/_/da ni nor bu'i rigs kyi dngos grub ston te/_'di ltar de bzhin gshegs pa thams cad kyis dbang bskur ba'i dngos grub dang gzi brjid kyi mchog dang /_bsam pa
[\[176a.2\]]thams cad yongs su rdzogs pa dang rin po che'i dngos grub rnams so/_/de la de bzhin gshegs pa thams cad kyis dbang bskur ba'i dngos grub ni de bzhin gshegs pa thams cad la dbang bskur ba ste ci'i phyir zhe na/_nyid kyis dbang bskur ba dbul ba'i phyir ro/_/'di skad ston te bdag nyid
[\[176a.3\]]rdo rje rin chen du bsams la de bzhin gshegs pa thams cad la dbang bskur ba dbul ba'o/_/sngar bsnyen pa byed pa'i tshe dkon mchog gsum dang sangs rgyas dang byang chub sems dpa' dang nyan thos dang rang sangs rgyas rnams la mar me phul bas gzi brjid kyi mchog 'thob par 'gyur ro/_/ci nus
[\[176a.4\]]kyi sbyin pa'i pha rol tu phyin pa yongs su rdzogs par byed pa la bsam pa thams cad yongs su rdzogs pa 'grub pa 'thob par 'gyur te yid bzhin gyi nor bu rin po che grub ces bya ba'i don to/_/sangs rgyas dang byang chub sems dpa' rnams la bag zan la sogs pa las byas pa'i rin po che'i gzugs
[\[176a.5\]]brnyan tsam du yang dbul ba dang /_de bzhin gshegs pa rnams la rin po che dbul ba dang rin po che bsgoms pas rin po che'i dngos grub tu 'gyur ro/_/dngos grub 'di dag gis zhes bya ba ni ji skad gsungs pa rnams kyis so/_/de bzhin gshegs pa thams cad mchod na zhes bya ba ni tshogs yongs su
[\[176a.6\]]rdzogs par byed pa ni ji ltar mngon par 'dod pas dngos grub rnams 'thob par 'gyur ro/_/de dag gis ni rigs dang rjes su mthun pa'i dngos grub bstan pa yin no/_/de ni de nas zhes bya ba la sogs pas rtog pa thams cad kyi spyi'i thabs kyi dngos grub kyi rgyud ston te/_bsams pa'i don tshogs
[\[176a.7\]]chung ngus myur du stobs pa'i phyir na thabs zhes bya ba ste shes rab kyi khyad par ro/_/de lta bu'i sems kyi dngos grub gang yin pa de ni thabs kyi dngos grub ste de ston pa'i gzhung yin pas na thabs kyi dngos grub kyi rgyud do/_/'jig rten 'dul ba ji lta ba/_/zhes bya ba ni gdul ba'i rnam pa ci dang ci lta
[\[176b\]]
[\[176b.1\]]bus 'jig rten rnams gdul bar 'gyur ba gang yin pa de ni 'jig rten 'dul ba ji lta ba'o/_/de dang 'dra bar dngos grub 'dod/_/ces bya ba ni don gyi dngos grub dang rdzu 'phrul gyi dngos grub dang /_rig 'dzin gyi dngos grub la sogs pa'o/_/gang du 'dod ce na rgyud 'dir ro/_/dngos grub de dag 'thob
[\[176b.2\]]pa'i thabs kyang gang zhig yin zhe na/_de'i phyir/_/de yi thabs ni phyag rgya ste/_/zhes bya ba ste phyag rgya ni rnam pa bzhi'o/_/thabs de ji lta bu yin zhe na/_de'i phyir/_/dngos grub chen po kun sbyin no/_/zhes bya ba gsungs te/_ji ltar na phyag rgya thabs chen po yin zhe na gang gi phyir mthong ba dang ma mthong ba'i
[\[176b.3\]]'bras bu gang cung zad yan chad ci bsgrub pa de dag thams cad phyag rgya bzhi'i sbyor bas byed pa'i phyir ro/_/da ni phyag rgya'i las kyi dngos grub kyi rgyud ston te/_phyag rgya rnams kyi thabs yin pas na phyag rgya'i thabs so/_/des dngos grub 'thob pa'i phyir phyag rgya'i thabs kyi dngos grub po/_/rgyud
[\[176b.4\]]gang du ston pa de ni phyag rgya'i thabs kyi dngos grub kyi rgyud de ston pa'o/_/thabs de yang 'jig rten pa rnams dang mi mthun pa yin te/_ji lta zhe na/_gang gi phyir/_/'jig rten chags dang bral bas 'dul/_/zhes bya ba ste/_chags bral ni yul la rgyab kyis phyogs shing sred pa dang bral ba'o/_/_
[\[176b.5\]]chags pa dang bral bas des 'jig rten gang 'dul bar 'gyur ba de ni/_'jig rten chags dang bral bas 'dul/_/zhes bya ba ste de'i phyag rgya'i dngos grub mi 'dod do/_/gal te chags pa dang bral bas 'dul ba zhig yin na yang phyag rgya'i dngos grub ci'i phyir mi 'dod na de'i phyir/_/phyag rgya'i dngos
[\[176b.6\]]grub chags las skyes/_/zhes bya bas ston pa yin no/_/'di skad ston pa yin te phyag rgya chen po la sogs pa rang gi ngo bo la mchog tu zhen pa dang mchog tu dga' ba dang mchog tu sred pas 'grub par 'gyur ro/_/de nyid chen po brjod bya ste/_/tshig res thams cad bdag yin par/_/zhes bya ba la
[\[176b.7\]]sogs pa ji skad bshad pa lta bu'o/_/'di ni thabs gcig yin te 'di lta ste phyag rgya'i yul la mchog tu zhen pa'o/_/de lta bas na thabs gnyis pa bstan pa ni/_de yi thabs ni bsgom pa ste/_/zhes bya ba ste/_gang gi phyir gang gi gzugs su bdag nyid zhen par bsgoms na dngos grub kyi mchog tu
[\[177a\]]
[\[177a.1\]]'gyur zhes pa ste thabs kyi mchog tu gyur pa yin no/_/de yang gang gi phyir sgom pa'i rab kyi mthar phyin pa las don thams cad grub par gyur te de bas na phyag rgya rnams la zhen pa dang /_bdag de'i tshul du bsgom pa yin no/_/de ltar phyag rgya'i thabs kyi dngos grub bstan nas/_
[\[177a.2\]]da ni sngags kyi thabs kyi dngos grub kyi rgyud ston te/_sngags rnams kyi thabs gang yin pa de ni sngags kyi thabs te sngags kyi thabs kyi dngos grub kyi rgyud gang du ston pa de ni sngags kyi thabs kyi dngos grub kyi rgyud do/_/'jig rten rnams mang du nyon mongs su zin kyang sngags kyi dngos grub thob par mi
[\[177a.3\]]'gyur ba ci'i phyir zhe na de'i phyir/_bden las 'jig rten 'di nyams pas/_/sngags kyi dngos grub thob mi 'gyur/_/zhes bya ba gsungs te ma mthong ngo zhes bya ba'i don to/_/de yang gang gi phyir rdzogs ldan gyi dus na ni bden pa bsrungs pa tsam gyis skye bo phal pa rnams kyis kyang mngon par 'dod
[\[177a.4\]]pa'i don rnams 'grub par 'gyur ro zhes grag go/_/dus deng sang gi sngags pa ni mang du smra ba dang spros pa mngon par dga' ba yin pas shin tu nyon mongs su zin kyang 'grub par mi 'gyur ro/_/de ltar sngags 'grub par bya ba'i thabs ci zhig yod ce na de'i phyir/_/spros pa med pa'i thabs
[\[177a.5\]]kyis ni/_/dngos grub kun gyi mchog tu 'gyur/_/zhes bya ba gsungs so/_/spros pa med pa'i thabs ni mi smra ba ste ji ltar 'jig rten pa dag_/mi smra don du sgrub byed yin/_/zhes zer ba lta bu'o/_/des na 'dir sngags grub pa'i thabs ni mi smra ba yin par bstan to/_/da ni rig pa'i thabs
[\[177a.6\]]kyi dngos grub kyi rgyud ston te/_rig pa rnams kyi thabs yin pas na rig pa'i thabs te thabs gang gis rig pa'i dngos grub 'thob par 'gyur ba de ston par byed pa'i rgyu yin pas na rig pa'i thabs kyi dngos grub kyi rgyud do/_/gang gi phyir 'jig rten 'di na 'bad pa dang ldan du zin kyang rig pa
[\[177a.7\]]rnams 'grub par mi 'gyur ba ni/_ma rig mngon chags 'di la ni/_/zhes bya ba ste 'jig rten zhes bya ba ni tshig gi lhag ma'o/_/de bas na de la/_rig pa'i dngos grub yod min te/_/zhes bya ba la ma rig pa ni mi shes pa ste rmongs pa yin la rmongs pa'i yid kyis ni thabs med pa'i phyir dngos grub
[\[177b\]]
[\[177b.1\]]thob par ga la 'gyur/_de ltar na rig pa'i dngos grub thob pa'i thabs gang zhig yin zhe na/_de yi thabs ni rgya che bas/_/zhes bya ba gsungs te rgya che ba ni rnam par dben pa'i shes rab ste don dam par dngos po rnams ngo bo nyid med pa yin pas na don dam pa can no/_/kun rdzob tu ni rnam par rtog pa
[\[177b.2\]]tsam la rag las pa yin no/_/de bas na/_yang dag pa'am yang dag min/_/shin tu bsgom pa gang dag yin/_/sgom pa'i stobs ni rdzogs gyur na/_/de dang de bzhin snang bar 'gyur/_/zhes bya ba lta bu ste de ltar na rgya che ba ni/_dngos grub kun gyi mchog 'thob bo/_/zhes bya ba yin no/_/de ltar
[\[177b.3\]]rtog pa thams cad kyi thabs kyi dngos grub rdzogs par mdzad nas/_da ni de nas zhes bya ba la sogs pas rtog pa thams cad kyi bsod rnams kyi dngos grub kyi rgyud ston te rtog pa thams cad kyi spyir bsod nams kyi dngos grub kyi thabs zhes rgyud gang las bstan pa de ni rtog pa thams cad kyi bsod nams kyi dngos
[\[177b.4\]]grub kyi rgyud do/_/de las kyang dang por mchod pa rnam pa bzhi/_/zhes bya ba la sogs pas snying po thams cad kyi bsod nams kyi dngos grub kyi rgyud ston te/_mchod pa rnam bzhi byas na ni/_/bsod rnams chen po 'thob 'gyur te/_/zhes bya ba ni 'di skad ston te phyogs bcu'i sangs rgyas bcom ldan 'das rnams la
[\[177b.5\]]bdug pa la sogs pa rnam pa bzhis mchod pa byas na bsod nams bla na med pa 'thob par 'gyur ro/_/de nas sangs rgyas de dag la de ltar mchod pas/_bsod nams med kyang sangs rgyas mchod/_/'grub 'gyur 'di la the tshom med/_/ces bya ba gsungs pa yin te/_skye ba gzhan la bsod nams ma
[\[177b.6\]]byas su zin kyang mthong ba'i tshe 'di nyid la sangs rgyas la mchod pa byas pas 'grub par 'gyur ba 'di la the tshom med do zhes bya ba'o/_/da ni dam tshig gsang ba zhes bya ba la sogs pas phyag rgya'i bsod nams kyi dngos grub kyi rgyud ston te/_phyag rgya rnams kyi bsod nams yin pas na phyag rgya'i bsod nams
[\[177b.7\]]so/_/des dngos grub thob byas na phyag rgya'i bsod nams kyi dngos grub ste/_de'i rgyud gang du ston pa de ni phyag rgya'i bsod nams kyi dngos grub kyi rgyud do/_/dam tshig gsang ba bsrungs na ni/_/bsod nams chen po thob 'gyur te/_/zhes bya ba la phyag rgya rnams kyi dam tshig gi gsang ba bsrungs pa
[\[178a\]]
[\[178a.1\]]las bsod nams chen po 'thob par 'gyur ba'o/_/bsod nams med kyang zhes bya ba ni skye ba gzhan dag tu bsod nams ma byas su zin kyang /_da ltar dam tshig bsrungs pa'i bsod nams kyi rgyus 'grub par 'gyur ba'o/_/da ni sangs rgyas zhes bya ba la sogs pas sngags kyi bsod
[\[178a.2\]]nams kyi dngos grub kyi rgyud ston te/_sngags rnams kyi bsod nams yin pas na sngags kyi bsod nams so/_/des dngos grub 'thob par rgyud gang du ston pa de ni sngags kyi bsod nams kyi dngos grub kyi rgyud do/_/sangs rgyas mtshan la sogs brjod na/_/bsod nams chen po 'thob 'gyur te/_/zhes
[\[178a.3\]]bya ba ni sngags kyi bsod nams de yin te/_sangs rgyas mtshan la sogs pa'i tshig brjod pa ni zhal nas gsungs pa'i tshig ste de brjod pas bsod nams chen po 'thob pa'o/_/bsod nams med kyang myur bar ni/_/chos sbyin pas ni dngos grub 'thob/_/ces bya ba ni sngon tshe rabs su bsod nams ma
[\[178a.4\]]byas su zin kyang /_dam pa'i chos sbyin pa'i bsod nams kyis myur du dngos grub 'thob par 'gyur ro/_/da ni bsod nams zhes bya ba la sogs pas rig pa'i bsod nams kyi dngos grub kyi rgyud ston te rig pa rnams kyi bsod nams yin pas na rig pa'i bsod nams so/_/des dngos grub 'thob
[\[178a.5\]]par rgyud gang du ston pa de ni rig pa'i bsod nams kyi dngos grub kyi rgyud do/_/rig pa ni pha rol tu phyin pa rnams gzung ngo /_/rig pa'i bsod nams de gang yin zhe na/_bsod nams nang na sbyin pa mchog/_/ces bya ba gsungs te de lta bas na zlos pa pos ci nus par sbyin pa byin na bsod nams 'thob par
[\[178a.6\]]'gyur ro/_/de nas cir 'gyur zhe na de'i phyir/_sbyin pa'i pha rol phyin rdzogs na/_/myur du sangs rgyas nyid du 'grub/_/ces bya ba gsungs pa yin no/_/'di skad ston te de gang gi tshe zlos pa pos phyi dang nang gi dngos po thams cad bsam pa thag pa nas yongs su gtong ba'i bdag nyid yin par bsam pa
[\[178a.7\]]lhag par mos pas bsgoms na de'i tshe 'di'i bsam pa yongs su dag pas sbyin pa'i pha rol tu phyin pa yongs su rdzogs so zhes ston to/_/de nas de sems so sor rtogs pa la sogs pa bsgom pa'i rim gyis sangs rgyas pa'i mtshan nyid kyi dngos grub 'thob ste/_ji skad du/_ye shes tshe stobs nad med
[\[178b\]]
[\[178b.1\]]dang /_/zhes bya ba la sogs pas sngar ji skad bshad pa dang de bzhin du sangs rgyas kyi mdzad pa byed par 'grub po zhes bya ba ji skad gsungs pa'o/_/des kyang tshogs yongs su rdzogs nas ma 'ongs pa'i dus na yang dag par rdzogs pa'i byang chub tu mngon par rdzogs par 'tshang rgya ste 'di ni bsod nams kyi dngos
[\[178b.2\]]grub kyi rgyud do/_/da ni rtog pa thams cad kyi shes rab kyi dngos grub kyi rgyud ston te/_rtog pa thams cad kyi spyir shes rab kyi dngos grub thob pa'i rgyud gang du ston pa de ni rtog pa thams cad kyi shes rab kyi dngos grub kyi rgyud do/_/de las kyang dang por snying po'i shes rab kyi dngos grub kyi rgyud ston te snying po rnams kyi shes
[\[178b.3\]]rab kyi dngos grub kyi rgyud gang du ston pa de ni snying po'i shes rab kyi dngos grub kyi rgyud do/_/shes rab gang gis snying po 'grub par byed pa'i shes rab de gang yin zhe na de'i phyir/_yi ge a la 'jug byed cing /_/zhes bya ba gsungs te/_a zhes bya ba'i yi ge 'di ni yi ge thams cad kyi gnas yin te/_gang gi phyir ka
[\[178b.4\]]la sogs pa'i yi ge rnams yi ge a la brten pa dang /_yi ge thams cad la yang 'jug par byed pa yin te/_brjod pa'i dus na a zhes bya bas mngon sum mam brgyud de yi ge thams cad 'dod pa la sogs byed pa dang /_don dam par ma skyes pa'i don ston pa'i phyir dang /_yi ge thams cad kyi don ston pa'i
[\[178b.5\]]phyir te dper na ka zhes bya ba ni las dang rnam par smin pa nyid kyis so/_/kha zhes bya ba ni nam mkha' dang mtshungs pa nyid do/_/ga zhes bya ba ni 'gro ba nyid dang /_g+ha zhes bya ba ni bum pa dang mtshungs pa nyid dang /_nga nya Na na ma rnams ni rang gi sde tshogs kyi don gsal bar byed pa yin gyis brda sprod pa'i tshig can ni
[\[178b.6\]]ma yin no/_/tsa ni g.yo ba nyid de de dag la sogs pa mdo sde dag las ji skad gsungs pa lta bu ste/_de ltar de la sogs pa kun rdzob dang don dam par ston pa yin pas na yi ge a nyid kyi nang du yi ge thams cad chud par a'i don rtogs par byas la/_/rang gi kha nas gzhan zhal du/_/zhes bya ba ste rang gi kha nas
[\[178b.7\]]'ang snying po 'byung ba dang /_gzhan gyi zhal zhes bya ba lha'i zhal nas kyang snying po 'di 'byung ba de ltar bsgoms na gang gi phyir lha der bkug pa dang bcug nas 'jog pa'i phyir ro/_/de bas na lha'i zhal nas snying po 'byung ba rang bzhin gyis grub pa nyid yin pa de bzhin du bdag gi kha nas 'byung ba de
[\[179a\]]
[\[179a.1\]]yang de dang 'dra'o zhes de ltar bsgoms pa dngos grub 'thob par 'gyur ro zhes bcom ldan 'das byang chub sems dpa' chen po 'jam dpal gyis gsungs so/_/da ni shes rab ces bya ba la sogs pas phyag rgya'i shes rab kyi dngos grub kyi rgyud ston te/_phyag rgya rnams shes rab kyis
[\[179a.2\]]grub par rgyud gang du ston pa de ni phyag rgya'i shes rab kyi dngos grub kyi rgyud do/_/shes rab nges 'bigs zhes bya ba/_/ting nge 'dzin zhes grags pa ste/_/zhes bya ba la rab tu shes pa'i phyir na shes rab po/_/nges par 'bigs pa'i phyir na nges 'bigs te 'bigs pa ni rtogs pa'o/_/de yang nges par
[\[179a.3\]]'bigs par byed pas nges 'bigs ni gang la ming de skad ces bya ba de ni nges 'bigs zhes bya'o/_/de yang /_ting nge 'dzin ces grags pa ste/_/zhes bya ba ste/_gang gi phyir lhag mthong lhag par gyur pa de nyid ni ting nge 'dzin ces bya ba yin pa'i phyir ro/_/de lta bu'i shes rab des ni phyag rgya myur 'grub par/_
[\[179a.4\]]bsgoms na nyid du 'grub par 'gyur/_/ces bya ba yin no/_/'di skad ston te chos kyi de kho na nyid kyi don rtogs par gyur na phyag rgya ste phyag rgya chen po la sogs pa mngon sum du byas shing de la sems rtse gcig par bzhag na myur du 'grub par 'gyur ro zhes bcom ldan 'das shes rab kyi mchog 'phags pa
[\[179a.5\]]'jam pa'i dpal gyis gsungs so/_/da ni sngags kyi shes rab kyi dngos grub kyi rgyud ston te sngags rnams kyi shes rab kyis 'grub par rgyud gang du ston pa de ni sngags kyi shes rab kyi dngos grub kyi rgyud do/_/shes rab kyi sgra ni rjes 'brang zhes bya ba la shes rab ni bshad zin to/_/sgra ni dbyangs te shes rab gang sgra'i rjes
[\[179a.6\]]su rgyug la sgra la dmigs pa ste/_gang la ming de skad ces bya ba de ni/_shes rab sgra'i rjes su 'brang /_/zhes bya'o/_/de yang /_ting 'dzin tshig ni rab spros na/_/zhes bya ba ste ting 'dzin tshig ces bya ba ni gang gi phyir rtog pa dang bcas shing dpyod pa bcas pa'i ting nge 'dzin la gnas pa de la smra ba lta bu'i snang ba skyes te/_de
[\[179a.7\]]bas na mnyam par gzhag pa'i sems la/_ting nge 'dzin tshig ni rab spros na/_/zhes bya'o/_/de yang 'dis don rnams rab tu spro zhing dpyod pas na yi ge nyid la spros pa zhes bya'o/_/de lta bu'i shes rab kyis shin tu bsgoms pa las myur du sngags kyi dngos grub 'thob par 'gyur ro zhes bcom ldan 'das rdo rje
[\[179b\]]
[\[179b.1\]]blos gsungs so/_/da ni rig pa'i shes rab kyi dngos grub kyi rgyud ston te/_rig pa rnams kyi shes rab kyis 'grub par rgyud gang du ston pa de ni rig pa'i shes rab kyi dngos grub kyi rgyud do/_/rig dang sngags gnyis khyad par du/_/khyad par yod pa ma yin te/_/zhes bya ba ni don dam par dngos po med pa'i phyir chos
[\[179b.2\]]thams cad cha shas su phye nas rnam par dpyad na mtshungs par ldan pa yod pa ma yin no/_/de bas na de dag gi don yang mi rnyed do/_/gtan tshigs des na rig pa dang sngags rnams kyi khyad par yod pa ma yin no zhes gsungs so/_/de ltar rig pa dang sngags khyad par med pa yin na sangs rgyas bcom ldan 'das dang
[\[179b.3\]]byang chub sems dpa' rnams kyis 'di dag ni rig pa'o/_/'di dag ni sngags so zhes ci'i phyir rnam par 'jog par mdzad ce na/_de ni de kho na nyid la dpyad pa ma mdzad par 'jig rten pa rnams ji ltar mos pa bzhin du gdul bya'i skye bo'i dbang gis ji lta bar zad do/_/de ltar shes nas/_shes rab bsgoms na myur
[\[179b.4\]]bar ni/_/nges par dngos grub 'thob par 'gyur/_/zhes bcom ldan 'das de bzhin gshegs pa thams cad kyi shes rab kyi ye shes kyis gsungs so/_/da ni tshogs kyi dngos grub kyi rgyud ston te gcig ni bsod nams kyi tshogs kyi dbang du mdzad nas ston to/_/gnyis pa ni shes rab
[\[179b.5\]]kyi dbang du mdzad nas ston to/_/da ni spyi'i tshogs kyi dngos grub kyi rgyud ston te/_de la dang po kho nar mchod pa zhes bya ba la sogs pas snying po thams cad kyi tshogs kyi dngos grub kyi rgyud ston te/_mchod pa thams cad rab byas na/_/zhes bya ba la mchod pa yang yin la thams cad kyang yin pas
[\[179b.6\]]mchod pa thams cad do/_/yang na thams cad kyi mchod pa yin pas na mchod pa thams cad de/_phyogs bcu dus gsum na bzhugs pa'i sangs rgyas dang byang chub sems dpa' thams cad kyi mchod pa'o/_/yang na rtog pa thams cad du gsungs pa'i mchod pa ste theg pa chen po mngon par rtogs
[\[179b.7\]]pa'i rtog par chos kyi mchod pa bcu drug ji skad du smos pa dang /_las kyi dkyil 'khor du sgeg mo la sogs pa'i mchod pa'i lha mo brgyad gsungs pa lta bu dang /_de bzhin du rdo rje rigs su yang gsang ba'i dkyil 'khor du mchod pa rnam pa bcu drug dang rnam pa brgyad du gsungs so/_/de lta bu la
[\[180a\]]
[\[180a.1\]]sogs pa yi/_/mchod pa thams cad rab byas na/_/dge ba yi ni chos rnams kyi/_/tshogs ni rnam par 'phel 'gyur te/_/zhes bya ba ste dge ba'i chos rnams kyi phung po 'phel bar 'gyur zhes bya ba'i don to/_/de nas tshogs ni 'grub par 'gyur/_/zhes bya ba ni tshogs yongs su rdzogs par
[\[180a.2\]]gyur na 'grub par 'gyur zhes bya ba'i don to/_/da ni phyag rgya'i tshogs kyi dngos grub kyi rgyud ston te/_phyag rgya rnams kyi tshogs kyis 'grub pa rgyud gang du ston pa de la phyag rgya'i tshogs kyi dngos grub kyi rgyud ston to/_/ji lta zhe na/_'khor lo mang po zhugs pa dang /_/dkyil 'khor mang po bri ba'i phyir/_/_
[\[180a.3\]]zhes bya ba gsungs te/_'khor lo mang por zhugs pa ni dkyil 'khor mang por 'jug pa ste rgyud las gsungs pa'i gsang zhing sba ba'i dngos grub dang phyag rgya bzhi'i dngos grub thob par 'dod pa dang /_ji ltar gsungs pa'i dngos grub rnams thob par 'dod pas/_rtog pa thams cad du gtogs pa'i dkyil
[\[180a.4\]]'khor thams cad du 'jug par bya'o/_/gang dkyil 'khor gang du 'jug pa de dkyil 'khor de bstan cing dngos grub de yang bstan par bya'o/_/gal te gsang zhing sba bar 'dzin par nus pa zhig na gsang zhing sba ba'i man ngag sbyin par bya'i gzhan du ni ma yin no/_/de ltar ci mngon zhe na gang gi phyir dkyil 'khor
[\[180a.5\]]re re zhing yang mna'i snying po re re byin te gsang zhing sba ba'i lung dbog par bya'o zhes smos pa'i phyir ro/_/gzhan du na dkyil 'khor gcig tu zhugs pa kho nas rgyud ma lus pa'i don thob par rung ba yin no zhe na des ni ma rtogs pa yin te/_de ltar ci mngon zhe na/_gang gi don du mna'i snying po byin nas gdong
[\[180a.6\]]gsang zhing sba ba ston to/_/de lta bas na dkyil 'khor re rer zhugs shing mnyan dgos pa dang man ngag kyang gsol ba gdab par bya dgos par mngon no/_/gzhan yang 'jig rten gsum las rnam par rgyal ba'i dkyil 'khor thams cad du 'jug pa gsal ba kho na gsungs pa dang /_'dir yang kho bo cag gi rtog
[\[180a.7\]]pa re re zhing dkyil 'khor chen por zhugs pa na phyag rgya chen po 'grub pa dang /_dam tshig gi dkyil 'khor du zhugs pas dam tshig gi phyag rgya dang /_chos kyi dkyil 'khor du zhugs pas chos kyi phyag rgya dang /_las kyi dkyil 'khor du zhugs pas las kyi phyag rgya rnams 'grub po zhes bshad pa yin la/_phyag rgya
[\[180b\]]
[\[180b.1\]]bzhi'i dkyil 'khor ni dam tshig gi phyag rgya bsgrub pa dang /_dkyil 'khor gyi yo byad mi 'byor pa dang /_ri mo'i las mi mkhas pa rnams kyi phyir ro/_/phyag rgya gcig pa'i dkyil 'khor yang de dang 'dra ste phyag rgya chen po'i dkyil 'khor du bsgrub pas cho ga 'di dag bya'o/_/de ltar yang dag par dam tshig 'dod pa rnams
[\[180b.2\]]kyis dkyil 'khor thams cad du yang 'di bzhin du 'jug par bya'o/_/de ltar na 'khor lo mang por zhugs pa dang /_dkyil 'khor mang po bris pa yin te dkyil 'khor mang po rnams kyi rtog pa yin pas na dkyil 'khor mang po bri bar bya ste/_rgyud 'dir grags pa nyi tshe bri bar ma zad kyi rgyud gzhan dag las
[\[180b.3\]]byung ba rnams kyang ci nus su bris na tshogs yongs su rdzogs par 'gyur ro/_/tshogs yongs su rdzogs na phyag rgya rnams kyi dngos grub chen po thob par 'gyur ro/_/da ni sngags kyi tshogs kyi dngos grub kyi rgyud ston te/_sngags rnams kyi tshogs kyis 'grub pa rgyud gang du ston pa de sngags kyi tshogs kyi dngos grub kyi rgyud do/_/ji ltar na
[\[180b.4\]]sngags kyi tshogs yongs su rdzogs par 'gyur zhe na/_rjes su yid rang la sogs tshul/_/zhes bya ba ste sogs zhes bya ba smos pas ni bskul ba dang gsol ba gdab pa la sogs pa gzung ngo /_/de bzhin dam pa'i chos bklags dang /_/zhes pa ni zab cing rgya che ba'i mdo sde rnams bklags pas so/_/_
[\[180b.5\]]bzlas pa mang po byas na ni/_/zhes bya ba ni bzlas brjod grangs mang po byas na'o/_/de nas nges par sngags kyi dngos grub thob par 'gyur ro/_/da ni rig pa'i tshogs kyi dngos grub kyi rgyud ston te/_rig pa rnams kyi tshogs kyi dngos grub thob pa ni rgyud gang du ston pa de ni rig pa'i tshogs kyi dngos grub kyi rgyud do/_/ji
[\[180b.6\]]ltar na tshogs yongs su rdzogs par 'gyur zhe na/_ma rig rab tu spangs pa dang /_/zhes bya ba ste ma rig pa ni mi shes pa'o/_/de rab tu spangs pa ni shin tu spangs pas na rab tu spangs pa'o/_/de ltar na ma rig pa rab tu spangs pa'i phyir dang sbyin pa'i pha rol tu phyin pa'i tshul 'di las tshogs yongs su rdzogs
[\[180b.7\]]par 'gyur te/_'di yang sa la sogs pa yongs su 'thob cing dngos grub dam pa'i yul gyi tshogs yongs su rdzogs pa yin par shes par byas la tshogs yongs su rdzogs nas kyang /_myur du dngos grub 'thob par 'gyur/_/zhes bya ba ste 'di tshogs yongs su rdzogs pa'i rgyud yin te rtog pa thams cad
[\[181a\]]
[\[181a.1\]]kyi cho ga rgyas pa'i rgyud rdzogs so//_//da ni rigs thams cad kyi mtshan ma 'byung ba'i ye shes kyi dngos grub kyi rgyud ston te/_mtshan ma ni phyag rgya ste phyag rgya thams cad kyi nang na dang po rdo rje yin pas de'i phyir de las ji ltar rdo rje 'byung zhe na zhes dris pa yin no/_/'dir/_de
[\[181a.2\]]nyid bcom ldan 'das sems dpa'i ste/_/zhes bya ba la sogs pas de ston to/_/de nyid bcom ldan zhes bya ba ni rdo rje sems dpa'i dbang du mdzad nas gsungs pa'o/_/ci zhig gi ngo bo nyid yin zhe na 'dir thams cad sems te zhes bya bas ston to/_/'di skad ston te/_gang sems can thams cad kyi
[\[181a.3\]]sems gang yin pa de nyid la rdo rje sems dpa' zhes bya'o/_/de gang la rag las pa yin zhe na/_de'i phyir nyid bdag po zhes bya ba gsungs so/_/'di skad ston te de la bdag gam sems can nam dbang phyug gam bdag por gyur pa gzhan yod pa ma yin gyi sku dang /_gsung dang /_thugs rdo rje ni sems dpa'
[\[181a.4\]]brtan pa rang byung gi zhes bya ba gsungs te/_de lta bu'i sems de nyid sku dang gsung dang thugs snang ba tha mi dad par yongs su bsgoms na sku dang gsung dang thugs rdo rjer 'gyur ro/_/ni zhes bya ba'i sgra ni nyid ces bya ba'i don to/_/de nyid legs par bsgoms na sems dpa' brtan pa zhes bya ba'o/_/gang gi zhe
[\[181a.5\]]na rang byung gi zhes bya'o/_/sems dpa'i kun gyi nang na sems dpa'i mchog_/ces kyang de nyid la bya'o/_/de nyid ni yang /_sems dpa'i rdo rje snying gar rab bsgoms na/_/rdo rje sems dpa' zhes grags te/_/'di la rdo rje rab tu gnas/_/zhes bya ba ni thugs ka'i zla ba'i dkyil 'khor gyi
[\[181a.6\]]sems dpa'i steng na rdo rje'i gzugs su gnas pas na thugs rdo rje la gnas so zhes bya ba'i don to/_/de nyid sangs rgyas rnams kyi ni/_/ye shes tshul te mnyam med 'od/_/ces bya ba la de nyid ces bya ba ni rdo rje sems dpa'o/_/ye shes tshul te zhes bya ba ni ye shes kyi khyad par mngon par 'dus
[\[181a.7\]]byas pa'o/_/su zhig gi ye shes kyi tshul gyis she na/_sangs rgyas rnams kyi mnyam med 'od/_/ces bya ba ste mtshungs pa med pa'i gzi mdangs gang la mnga' ba de ni mnyam med 'od do/_/de rnams kyi ye shes kyi khyad par de lta bu ni snying las kyang sna tshogs pa'i gzugs su 'byung zhing /_sna tshogs pa'i
[\[181b\]]
[\[181b.1\]]gzugs can du yang 'gyur ba yin te/_lha yul sa dang rlung dang mkha'/_/rgya mtsho chu bo'i phyogs rnams ni/_/zhes bya ba la sogs pa sna tshogs pa'i gzugs su 'gyur ba dang /_gtogs 'dod rgyal 'dod thub pa che/_/zhes bya ba la sogs pa'i gzugs su 'gyur ba'o/_/khams kun gyi ni
[\[181b.2\]]rdul snyed du/_/de dag nyid ni rgyal ba yin/_/zhes bya ba ni 'jig rten khams thams cad kyi rdul phra rab kyi grangs ji snyed yod pa de snyed kyi de bzhin gshegs pa'i gzugs su 'gyur ro zhes bya ba'i don to/_/rdo rje'i sku ni de rnams las/_/rdo rje sems dpar yang dag 'gyur/_/zhes bya ba ni 'jig rten gyi
[\[181b.3\]]khams thams cad kyi rdul phra rab kyi grangs dang mnyam pa'i rdo rje'i sku ste de bzhin gshegs pa'i sku rnams las so/_/ni zhes bya ba'i sgra ni nyid ces bya ba'i don te de rnams nyid las rdo rje sems dpar 'gyur ba'o/_/dus gang gi tshe zhe na dkyil 'khor sprul pa'i dus na'o/_/snga ma ni rang gi lha'i rnal
[\[181b.4\]]'byor byed pa'i dus su bstan pa yin pas na bye brag ni de yod do/_/sems dpa' dang po de nyid las/_/mtshan ma thams cad yang dag 'byung /_/zhes bya ba ni dkyil 'khor sprul pa'i dus nyid lcags kyu la sogs pa'i mtshan ma thams cad rim gyis 'byung ba'o/_/mtshan ma las kyang sems dpa'i che/_/_
[\[181b.5\]]zhes bya ba ni mdor bsdus nas bstan pa yin te mtshan ma las ni 'od zer rnams so/_/'od zer las ni sangs rgyas kyi sku'o/_/de las ni sems dpa' chen po'o/_/de rnams las kyang /_de las tshul 'di thams cad 'byung /_/zhes bya ba ste tshul ni sngags spyod pa'i tshul ni 'di yin no zhes bya ba'i don to/_/_
[\[181b.6\]]da ni/_gang gis 'di ni thos gyur la/_/zhes bya ba la sogs pas de bzhin gshegs pa thams cad kyi de kho na nyid 'byung ba'i ye shes kyi cho ga rgyas pa 'di mnyan pa dang /_dad pa dang 'dzin pa dang bsgoms pa rnams kyi phan yon ston te/_thos gyur la zhes bya ba ni mnyan pa ston to/_/dad cing zhes bya
[\[181b.7\]]ba ni mngon par 'dod pa'o/_/'dzin byed cing zhes bya ba ni kha ton du byas te 'dzin pa'o/_/snying gar yang rtag tu dga' ba bsgoms na ni zhes bya ba sgom pa'i gang zag gis so/_/de ni myur du grub pa thob snye/_/ces bya ba ni des sangs rgyas kyis myur du 'thob par 'gyur ro zhes bcom ldan 'das rdo rje sems
[\[182a\]]
[\[182a.1\]]dpas gsungs so/_/da ni rtog pa thams cad 'byung ba'i ye shes kyi cho ga rgyas pa'i rgyud ston te/_ye shes gang gis rtog pa thams cad 'byung bar 'gyur ba de ni rtog pa thams cad 'byung ba'i ye shes so/_/de'i cho ga rgyas pa ni rnam par rgyas pa'o/_/'di rgyud gang du ston pa de ni
[\[182a.2\]]rtog pa thams cad 'byung ba'i ye shes kyi cho ga rgyas pa'i rgyud ces bya'o/_/de las kyang dang po kho nar sangs rgyas zhes bya ba la sogs pas de bzhin gshegs pa thams cad kyi rtog pa 'byung ba'i ye shes kyi rgyud ston te/_rtog pa med pa'i ye shes rtag pa nyid 'gyur bas zhes bya ba la/_
[\[182a.3\]]rnam par rtog pa'i spo pas ba thams cad du rtog pa dang bral ba las/_rnam par mi rtog pa'i ye shes su gyur pa ni sangs rgyas rnams kyi ye shes rtag par gnas pa yin no/_/rnam par mi rtog pa'i ye shes de la rnam pa sna tshogs du mar brtag pa'i phyir na rtog pa zhes bya'o/_/'di skad ston te/_
[\[182a.4\]]rnam par mi rtog pa'i ye shes las brtag pa yin pa'i phyir rtog pa zhes bya'o/_/'dis kyang 'di skad ston te/_mi rtog pa'i ye shes las phyag rgya dang dkyil 'khor dang rtog pa'i ye shes rnam 'byung ba yin no zhes bya ba'i don to/_/de ni mi rtog ces bya ba la sogs pas de bzhin gshegs pa'i
[\[182a.5\]]rigs kyi rtog pa 'byung ba ye shes kyi rgyud ston to/_/mi rtog gang la bdag nyid du/_/zhes bya ba ni 'di la rtog pa 'byung ba med pa'o/_/de lta na ni brtag pa 'di la 'jug zin kyang 'byung bar 'gyur ram zhe na 'gyur te 'di nyid ni mi rtog pa yin pa'i phyir ro/_/rtog bdag nyid ni rtog pa'i rang
[\[182a.6\]]bzhin te gang las gdon mi za bar dngos grub 'di brtags shing rnam par gzhag la/_rtog las byung ba zhes bya ba la rtog pa ni ting nge 'dzin gyi rjes las thob pa'i ye shes yin te de las byung ba gang yin pa de ni rtog pa las byung ba'o/_/rdo rje sems dpa' sems dpa' che/_/de phyir rtog pa zhes
[\[182a.7\]]brjod do/_/zhes bya ba ni brtags pa'i phyir na rtog pa zhes bya'o/_/'dis ni 'di skad ston te rtog pa thams cad kyi nang na gtso bo ni phyag rgya chen po yin la/_/phyag rgya chen po thams cad bsdus te bzhugs pa ni rdo rje sems dpa' yin pas na/_rdo rje sems dpa' sems dpa' che/_/de phyir rtog pa zhes
[\[182b\]]
[\[182b.1\]]brjod do/_/zhes bya'o/_/de ni cho ga bzhin du zhes bya ba la sogs pas rdo rje'i rigs kyi rtog pa 'byung ba'i ye shes kyi rgyud ston te/_cho ga bzhin du ri mo bris/_/rtog pa grub bzhin zhes rtog pa/_/zhes bya ba la/_ri mo bris zhes bya bas ni dkyil 'khor gyi las ston to/_/cho ga bzhin du rtog pa zhes bya ba
[\[182b.2\]]'dis ni slob dpon gyi las la sogs pa ston to/_/cho ga de ji lta bu yin zhe na/_grub sbyin zhes rtog pa zhes bya ba gsungs so/_/'di'i nges pa'i tshig bstan pa ni de'i phyir rtog pa zhes gsungs so zhes bya ba ston to/_/su zhig gis gsungs she na/_/rtog dang bral ba'i bdag nyid kyis/_/zhes bya ba
[\[182b.3\]]gsungs te/_rnam par rtog pa dang bral ba'i thugs gang la mnga' ba de ni rtog pa dang bral ba'i bdag nyid de sangs rgyas bcom ldan 'das zhes bya ba'i don to/_/da ni pad+mo'i rigs kyi rtog pa 'byung ba'i ye shes kyi rgyud ston te ye shes gang las rtog pa 'byung ba de ston pa'i rgyud yin pas na rtog pa 'byung
[\[182b.4\]]ba'i ye shes kyi rgyud do/_/rtog pa las ni 'dod chags 'byung /_/pad+mo la ni de gnas te/_/zhes bya ba la zhen pa'i bdag nyid yin pas na 'dod chags te sems can smin pa dang grol ba'i 'dod chags so/_/de yang rnam par rtog pa las 'byung ngo /_/rtog pa de gang zhe na/_/kye ma'o sems can 'di dag ni
[\[182b.5\]]sdug bsngal ba'o zhes pa'o/_/de yang pad+mo la gnas pa ste pad+mo ni bcom ldan 'das 'jig rten dbang phyug dang de'i phyag rgya'o/_/de phyir rtog pa la gnas pa/_/grub pa nyid du de 'gyur ro/_/zhes bya ba ni 'jig rten dbang phyug gi pad+mo'i phyag rgya'i 'dod chags la rtog pa de las rtog pa la gnas pa'i dngos grub
[\[182b.6\]]tu 'gyur bas phyag rgya la chags par 'gyur ba zhes bya'o zhes ston pa yin no/_/da ni rtog pa med pa'i zhes bya ba la sogs pa'i dpes nor bu'i rigs kyi rtog pa 'byung ba'i ye shes kyi rgyud ston te/_rtog pa med pa'i nor bu ni/_/zhes bya ba ni dper na yid bzhin gyi nor bu rin po che ni rtog pa med mod kyi 'on
[\[182b.7\]]kyang sems can thams cad kyi yid la re ba rnams yongs su rdzogs par byed do/_/dngos grub kyang de dang 'dra bar shes par bya ste 'dis ni dpes mtshon pa'i don ston to/_/rnam par mi rtog ye shes las/_/lha rdzas dngos grub 'byung bar 'gyur/_/zhes bya ba ni rnam par mi rtog pa'i ye shes bsgoms pa'i
[\[183a\]]
[\[183a.1\]]mthu las lha'i dngos grub dam pa rab tu 'byung bar 'gyur ro zhes bcom ldan 'das rdo rje 'dzin pas gsungs so/_/da ni rtog pa thams cad kyi snying po 'byung ba'i ye shes kyi rgyud ston to/_/ye shes gang gis rtog pa thams cad kyi snying po rnams 'byung ba gang yin pas rgyud
[\[183a.2\]]gang du ston pa gang yin pa de ni rtog pa thams cad 'byung ba'i ye shes kyi rgyud do/_/yid kyi 'dod pa'i cho ga yis/_/yid kyi 'dod pa 'grub 'gyur te/_/zhes bya ba la yid kyi 'dod pa'i cho ga ni rnam pa gang dang gang gis ting nge 'dzin gang dang gang yid la thob pa de dang de ni yid kyi 'dod
[\[183a.3\]]pa'i cho ga zhes bya'o/_/yid kyis 'dod pa 'grub 'gyur te/_/zhes bya ba la yid kyis 'dod pa mngon par 'dod pa ji ltar mngon par 'dod pa bzhin du 'grub pa ste/_de yang ting nge 'dzin gyis 'grub ste yid la 'dod pa'i don ting nge 'dzin gyis 'grub pa'i phyir ting nge 'dzin sgrub pa zhes bya ba la
[\[183a.4\]]de bskul ba'i sgra yang ting nge 'dzin sgrub pa zhes bya'o/_/de yang snying la gnas zhes bya ba ni thugs la gnas zhes bya'o/_/de ltar thugs la gnas pa de'i phyir snying po zhes brjod do zhes bya ba yin no/_/'di skad ston te/_gang mngon par 'dod pa'i don de snying la ji srid skam pa de srid du mngon par
[\[183a.5\]]'dod pa'i don rab tu sgrub par byed do/_/de skul bar byed pa'i sgra de yang bzlas par gyur na rang gi don snying la 'jog par byed cing bsgoms pa'i don de yang gang dang gang gis sems ji lta ji ltar mnyam par gzhag pa de dang de'i cho gas bsgom par gyur na yid la 'dod pa de rab tu 'grub par 'gyur ro/_/_
[\[183a.6\]]ye shes 'di ni yang dag par rtogs pa las kun du 'byung ba'i ye shes zhes bya'o/_/da ni phyag rgya 'byung ba'i ye shes kyi rgyud ston te/_phyag rgya rnams kyi ye shes gang gis 'byung ba rgyud gang du ston pa de ni phyag rgya 'byung ba'i ye shes kyi rgyud do/_/ji ltar rgyal po'i phyag rgya'i mchog_/khrims ni 'da'
[\[183a.7\]]dka' mi phyed bzhin/_/zhes bya ba ni dpes bstan pa yin te dka' bas 'da' bar bya ba yin pas na 'da' bar dka' ba'o/_/de bzhin du su zhig gis kyang gzhig par mi nus pa'i phyir na mi phyed pa'o/_/de gang yin zhe na/_rgyal po'i phyag rgya mchog gi khrims te rgyal po rgyas 'debs pa'i
[\[183b\]]
[\[183b.1\]]khrims kyi mchog ni rgyal po'i gtsigs zhes bya ba'i don te rgyal po'i khrims ni lung bsgo ba la bya ste/_bya ba dang mi bya ba'i rnams chabs 'og gi 'bangs rnams kyis 'da' bar mi byed pa'o/_/de yang sor gdub la sogs pa'i phyag rgya gang yin pa de ni mi phyed pa yin te/_de ltar 'da' bar
[\[183b.2\]]dka' zhing mi phyed pa'i phyir rgyal pos rgyas 'debs pa la khrims zhes bya'o/_/de bzhin du/_bdag nyid chen po'i gzugs brnyan gyi/_/mtshan ma phyag rgya zhes par grags/_/zhes bya ba yin te bdag nyid chen po ni sangs rgyas dang byang chub sems dpa'i rnams so/_/de'i gzugs brnyan gyi
[\[183b.3\]]mtshan ma ni lag pa la sogs pa phyag rgya'i thabs su byed pa la byas te/_sems can phal pa rnams kyis kyang bdag nyid sangs rgyas dang byang chub sems dpa'i de'i skur snang ba la sogs pa lhag par mos par byas la bdag nyid de'i nga rgyal du bskyed do/_/de'i yon tan gyi tshogs rnams kyang ci
[\[183b.4\]]nus su bsams na de lta bur gnas pa de'i dbang gis de la sum cu rtsa gsum pa'i lha rnams kyis kyang phyag rgya de phyed par mi nus so/_/gang des tshig brjod pa de yang de'i gsung brjod la/_de bzhin du bdag nyid yin pa'i nga rgyal byas na rgyal po'i khrims bzhin du de las 'da' nus par mi 'gyur te/_
[\[183b.5\]]tshul de lta bu'i ye shes ni phyag rgya 'byung ba'i ye shes zhes bya'o/_/da ni 'da' bar bya ba ma yin zhes bya ba la sogs pas sngags 'byung ba'i ye shes kyi rgyud ston te/_'da' bar bya ba ma yin zhing /_/zhes bya ba ni nges par bya'o/_/dbye bar dka' ba ni bsgrags par bya ba ma yin pa'o/_/gsang ba
[\[183b.6\]]nyid ces bya ba ni 'jig rten thams cad kyis mi shes pa nyid du ston to/_/gsang sgrub phyir ni brjod pas na/_/zhes bya ba ni dper na rgyal pos blon po dang gros byed pa yang gsang bar bya ba'i don 'grub par bya ba'i phyir yin pas na gros su brjod pa zhes pa'o/_/de bzhin du sangs rgyas dang byang
[\[183b.7\]]chub sems dpa' rnams sangs rgyas dang byang chub sems dpas 'dul ba'i sems can rnams rjes su gzung bar bya ba'i phyir gang 'khor gyi dkyil 'khor du tshul khrims dang ting nge 'dzin dang shes rab la sogs pa'i yon tan gyis rjes su bsdus pa'i gsung brjod pa de la sngags zhes bya ba
[\[184a\]]
[\[184a.1\]]yin la/_de yang lha la sogs pas 'da' bar bya ba ma yin zhing /_bdud kyis dbye bar dka' la thams cad du bsgrags par bya ba ma yin pas na gsang ba nyid yin no/_/gang de lta bu'i ye shes de ni sngags 'byung ba'i ye shes yin te gang gi phyir/_dgos pa 'grub
[\[184a.2\]]phyir sgrogs pas na/_/des na sngags zhes brjod pa yin/_/zhes bya ba'o/_/da ni rig pa 'byung ba'i ye shes kyi rgyud ston te/_rig pa rnams ye shes gang las 'byung ba de ni rig pa 'byung ba'i ye shes te/_de rgyud gang du ston pa de ni rig pa 'byung ba'i ye shes kyi rgyud do/_/ma rig pa ni gzhom
[\[184a.3\]]ba dang /_/zhes bya ba ni ma rig pa spang ba'i phyir ro/_/ngag gi rig mchog 'grub pa'i phyir/_/zhes bya ba ni tshig gi bdag nyid can gyi rig pa grub pa'i phyir ro/_/rtog cing rig pa'i dngos grub ste/_/zhes bya ba ni rtog pa khong du chud pa'i dngos grub ste khong du chud pa des ma rig pa spangs te/_
[\[184a.4\]]sems can rnams kyi dgos pa grub pa'i phyir tshig tu brjod pa gang yin pa de'i phyir rig pa zhes brjod do zhes bcom ldan 'das rdo rje 'dzin pas gsungs so/_/da ni rtog pa thams cad kyi ye shes 'byung ba'i rgyud ston te rtog pa thams cad du thabs gang gis ye shes 'byung bar 'gyur ba de ni rtog
[\[184a.5\]]pa thams cad kyi ye shes 'byung ba'o/_/thabs 'di rgyud gang du ston pa de ni rtog pa thams cad kyi ye shes 'byung ba'i rgyud do/_/de las kyang dang por snying po'i ye shes skye ba'i rgyud ston te/_snying pos ye shes ji ltar skye bar 'gyur ba de ston to/_/snying po bzlas te bdag gam ni/_/gzhan
[\[184a.6\]]yang rung ste byung ba dang /_zhes bya ba la sogs pas 'di skad ston te/_rdo rje phra mo sgom pa goms par byas nas phyag rgya bzhi dang yang dag par ldan pa'i rang gi lha'i rnal 'byor byas la/_de nas des bzlas pa bya ba'i snying po gang yin pa de brgyad stong bzlas na bden pa'i byin gyis brlab
[\[184a.7\]]bya'o/_/gang 'jug pa'am bzlog pa'i mtshan nyid kyi chos rnams las gang la la zhig nges pa kho nar goms par bya ba de dang des 'di skad ces brjod par bya ste bdag gis chos 'di skyes tshun chad dam/_sdom pa blangs tshun chad 'jug pa'i mtshan nyid dam/_ldog pa'i mtshan nyid legs par
[\[184b\]]
[\[184b.1\]]bcad cing bar chad med par nyams su blangs pa 'di'i bden pa dang /_bden pa'i tshig dang sangs rgyas kyi bden pa dang chos kyi bden pa dang dge 'dun gyi bden pa dang bden par smra ba rnams kyi bden pas bdag gam gzhan nam byung ba dang 'byung ba dang /_/'byung bar 'gyur ba gang cung zad yan chad
[\[184b.2\]]bdag gis shes par 'dod pa de bdag nyid mnyam par gzhag pa'i sems dpa' 'di la mthong zhing thos pa snang bar gyur cig ces bya'o/_/de ltar rang gi lha'i rnal 'byor gyi ting nge 'dzin gyis gnas par bya'o/_/de nas de'i ye shes la de dag de bzhin du mthong ba dang thos pa'i snang ba skye bar
[\[184b.3\]]'gyur te 'di ni snying po'i ye shes so/_/da ni phyag rgya'i ye shes 'byung ba'i rgyud ston te/_yid kyis cho ga ji bzhin du/_/zhes bya ba ni smras ma thag pa'i cho gas so/_/gang yang rung ba'i phyag rgya bcings/_/zhes bya ba ni phyag rgya chen po dang dam tshig gi phyag rgya bcing pa'o/_/'jig rten pa las
[\[184b.4\]]bltas na ni/_/zhes bya ba ni mnyam par gzhag pa'i yid kyis so/_/gong ma bzhin zhes bya ba ni 'das ma thag pa bzhin du shes par bya'o/_/kun shes 'gyur zhes bya ba ni mthong ba dang thos par 'gyur ba'o/_/da ni sngags kyi ye shes 'byung ba'i rgyud ston te/_sngags kyi ye shes 'byung bas na
[\[184b.5\]]sngags kyi ye shes 'byung ba'o/_/lan cig tsam yang sngags brjod na/_/zhes bya ba la sogs pa la rang gi lha'i rnal 'byor byas la lan cig sngags brjod pa ni bzlas par bya ba'i sngags brjod na rang gi lce la smra bar 'gyur ro/_/ci zhig smra bar 'gyur zhe na/_de'i phyir/_'das dang byung dang
[\[184b.6\]]'byung gang yin/_/de dag thams cad bden par 'gyur/_/zhes bya ba gsungs te/_de ltar yid la bskur ba rtse gcig tu byas nas phyag rgya bzhi'i rnal 'byor pa des ji ltar gsol ba btab pa'i don de dag thams cad sngags kyi mthus de'i lce la gsal ba nyid du smra bar 'gyur ro zhes bcom
[\[184b.7\]]ldan 'das kun du spyan ras gzigs kyi dbang pos gsungs so/_/da ni rig pa'i ye shes rgyud ston te/_rig pa lan cig brjod na ni/_/zhes bya ba ni rang gi lha'i rnal 'byor du byas pa la sogs pa gong ma bzhin du byas nas ting nge 'dzin la gnas te rig pa lan cig brjod par bya'o/_/_
[\[185a\]]
[\[185a.1\]]yid kyis de ni shes par 'gyur/_/zhes bya ba la 'dir khyad par 'di yod de/_snga ma ni lce nyid las 'dod pa'i don ston par byed pa'i sgra thos par 'gyur la/_de ltar 'dir ni ji ltar bsams pa'i don rtse gcig tu mnyam par gzhag pa'i sems la snang bar 'gyur ro/_/da ni rigs
[\[185a.2\]]thams cad kyi thun mong ba'i sku dang gsung dang thugs rdo rje'i phyag rgya bsgrub pa'i rgyud ston te/_sku'i phyag rgya dang gsung gi phyag rgya dang thugs kyi phyag rgya dang rdo rje'i phyag rgya 'di rnams thun mong du bsgrub pa'i rgyud yin no/_/de las kyang dang por de bzhin gshegs pa'i gsang ba'i sku'i phyag rgya
[\[185a.3\]]bsgrub par bshad de/_ji ltar de ltar 'dug nas kyang /_/skyil mo krung bcas zhes bya ba ni sgrub pa pos skyil krung gis 'dug par bya ba la skyil mo krung la ni nges pa med pas na gang yang rung ba'i skyil mo krung des 'dug par bya'o/_/bsgrub par bya ste zhes bya ba ni dngos grub thams cad do/_/ji
[\[185a.4\]]ltar ri mo'i tshul byas na/_/zhes bya ba ni sems dpa'i gang yang rung ba'i phyag rgya chen po bcing la dngos grub rnams sgrub na de lta bus 'grub par 'gyur ro zhes bcom ldan 'das rdo rje sems dpas gsungs so/_/de bzhin du rdo rje'i rigs la yang dngos grub 'dod pas spyir g.yon brkyang
[\[185a.5\]]pa'i tshul du gnas par bya zhing shin tu khros par byas la de lta bus sgrub par byas na the tshom med par thams cad 'grub par 'gyur ro/_/pad+mo'i rigs la yang rdo rje skyil mo krung gis gnas par bya ste/_rdo rje skyil mo krung ni sngar bshad zin to/_/de ltar skyil mo krung gis gnas pas na
[\[185a.6\]]skyil mo krung bcas la zhes bya'o/_/de nas de'i steng du/_lag gnyis rdo rje bcangs nas kyang /_/ting nge 'dzin gyi skur 'gyur la/_/zhes bya ba ni rdo rje bsdams pa'i lag pa gnyis bkan te bzhag la lus drang por bsrangs te gnas par bya'o zhes bya ba'i don to/_/pad+mo 'byung ba bsgrub
[\[185a.7\]]par bya/_/zhes bya ba ni gang gi don dang ye shes pad+mo'i rigs las byung ba de ni pad+mo'i 'byung ba zhes gsungs so/_/nor bu'i rigs la yang lus kyi gnas pa nges pa med pas na ji ltar 'dug kyang rung ba de la rdo rje rin po ches dbang bskur na the tshom med par 'grub par 'gyur ro/_/da ni lce rtse
[\[185b\]]
[\[185b.1\]]shin tu zhes bya ba la sogs pas de bzhin gshegs pa'i gsang ba'i gsung gi phyag rgya bsgrub pa'i rgyud ston te/_lce rtse shin tu mi bsgul zhing /_/zhes bya ba ni lce'i rtse mo shin tu g.yo bar mi bya'o zhes pa'i don to/_/so dang mchu gnyis sbyar nas ni/_/zhes bya ba ni so dang mchu gnyis ha cang
[\[185b.2\]]dam du mi sbyar ba'o/_/de lta bu'i sgra dang bral ba'i rdo rje'i tshig gis rtog pa thams cad bsgrub par bya'o zhes pa'o/_/da ni rdo rje rigs kyi gsang ba'i gsung gi phyag rgya bsgrub pa'i rgyud ston te/_rdo rje rigs kyi gsang ba'i gsung gi phyag rgya bsgrub pa'i rgyud gang du ston pa de ni rdo rje rigs kyi gsang
[\[185b.3\]]ba'i gsung gi phyag rgya 'di bsgrub pa'i rgyud do/_/rdo rje'i rigs kyi gsang ba'i gsung gi phyag rgya 'di'i mtshan nyid ji lta bu yin zhe na/_hUM zhes bya ba 'brug ltar sgrogs/_/khro bo'i ngag ni zab cing brtan/_/zhes bya ba gsungs te/_khro bo'i tshig gang 'brug sgra ltar sgrogs pa'i hUM zhes bya ba gang
[\[185b.4\]]yin pa de ni hUM zhes bya ba 'brug ltar bsgrags/_/khro bo'i ngag ces bya'o/_/hUM zhes bya ba 'brug ltar bsgrags pa yang yin la zab pa yang yin te/_zab pa ni sa 'og gi gting rum yan chad du grag pa snyam du byed pa'o/_/brtan pa ni yun ring bar 'jug cing rjes su 'brel pa'o/_/_
[\[185b.5\]]khro bo gsal zhes bya ba 'di ni khro bos khyab pa'i khro bo chen po'i tshig yin no/_/de ltar shes par byas nas brjod na 'grub par 'gyur ro zhes bcom ldan 'das rdo rje hUM zhes bya ba gsungs so/_/da ni pad+mo'i rigs kyi gsang ba'i gsung gi phyag rgya bsgrub pa'i rgyud ston te/_dbugs mi 'byin pa
[\[185b.6\]]ltar dbugs 'byin pa'i tshig gang yin pa de ni phra ba'i tshig ste shin tu gsal ba yang de nyid yin no/_/'di skad ston te/_dbugs dal ba yang yin la yi ge gsal ba'i tshig kyang yin pas na phra ba'i tshig ste kha cig tu ni chos kyi tshig ces kyang ston to/_/tshig des zlos pa po kun zhes bya ste
[\[185b.7\]]chos kyi rigs kyi bzlas brjod byed pa thams cad do/_/ji lta bu des zlos pa po 'grub par 'gyur zhe na de'i phyir/_/ting nge 'dzin ye shes snying po yis/_/zhes gsungs te ting nge 'dzin gyi ye shes yin pas na ting nge 'dzin ye shes so/_/de nyid gang gi skye gnas yin pa de ni ting nge
[\[186a\]]
[\[186a.1\]]'dzin ye shes snying po ste/_snying po ni skye ba'i rgyu yin la de zlos pa po kun 'grub par 'gyur ro/_/de skad sus gsungs she na/_de'i phyir bcom ldan 'das de bzhin gshegs pa thams cad kyi ting nge 'dzin gyi ye shes kyi snying pos gsungs so zhes bya ba ston to/_/'jig
[\[186a.2\]]rten dbang phyug ces bya ba'i don to/_/da ni nor bu'i rigs kyi gsang ba'i gsung gi phyag rgya bsgrub pa'i rgyud ston te/_nor bu'i rigs kyi gsang ba'i gsung gi phyag rgya ni gsang ba yin la gsung gi phyag rgya yang yin pas na gsang ba'i gsung gi phyag rgya ste/_de bsgrub pa rgyud gang du ston pa'i rgyud de
[\[186a.3\]]ni gsang ba'i gsung gi phyag rgya bsgrub pa'i rgyud ces bya'o/_/gsung de ji lta bu yin zhe na/_shin tu yongs su gsal tshig gis/_/rtag tu 'dud las brtson byed cing /_/zhes bya ba gsungs te/_rab tu gsal bas na shin tu yongs su gsal ba ste/_shin tu yongs su gsal ba'i tshig
[\[186a.4\]]des rtag tu 'dud pa'i dam pa la brtson par byed pa'o/_/tshul zhes bya ba ni ser sna yongs su spang ba la sogs pa'i tshul gyis so/_/bzlas par gyur na ni zhes bya ba ni phyag rgya bzhi'i tshul gyis rgyun mi 'chad par zlos shing rtag tu bzla ba'o/_/myur du thams cad 'grub par 'gyur/_/zhes bcom ldan
[\[186a.5\]]'das de bzhin gshegs pa thams cad kyi mchod pa'i cho ga rgyas pa'i phrin las kyis gsungs so zhes bya ba ni de bzhin gshegs pa thams cad kyir gtogs pa'i mchod pa'i cho ga rgyas pa'i phrin las mnga' bas na de bzhin gshegs pa thams cad kyi mchod pa'i cho ga rgyas pa'i phrin las so/_/da ni de
[\[186a.6\]]bzhin gshegs pa'i rigs kyi gsang ba'i sems kyi phyag rgya'i rgyud ston te/_de bzhin gshegs pa'i rigs kyi gsang ba yang yin la sems kyi phyag rgya yang yin pas na de bzhin gshegs pa'i rigs kyi gsang ba'i sems kyi phyag rgya'o/_/de bsgrub pa rgyud gang du ston pa de la yang 'di skad ces bya'o/_/_
[\[186a.7\]]rtag tu 'dod pa bcom ldan 'das/_/zhes bya ba la rtag pa ni yun ring ba ste rgyun du gnas pa zhes bya ba'i don to/_/'dod pa bcom ldan 'das zhes bya ba ni byang chub kyi sems so/_/sems can thams cad bde sbyin pa/_/rdo rje sems dpa'i bdag nyid du/_/zhes bya ba ni 'di lta bur bsgoms na myur
[\[186b\]]
[\[186b.1\]]du 'grub par 'gyur/_/zhes bcom ldan 'das 'dod pas gsungs so zhes bya ba ste rdo rje sems dpa' zhes bya ba'i don to/_/snga ma ni rdo rje sems dpa' yin par nga rgyal bskyed pa 'ba' zhig tu ma zad kyi 'di ni rtog pa dang sems can thams cad la bde ba sbyin pa dang rdo rje sems dpa' yang bdag yin no
[\[186b.2\]]zhes khyad par du 'phags pa'i rdo rje sems dpar nga rgyal bskyed pa ste bye brag ni de yod do/_/da ni rdo rje rigs kyi gsang ba'i sems kyi phyag rgya bsgrub pa'i rgyud ston te/_sems can kun zhes bya ba la sogs pa la gdug pa rnams kyis gtses pa'i sems can thams cad la phan gdags pa'i phyir khro bo
[\[186b.3\]]chen por bya'o zhes bya ba dang /_sems can ma rungs pa rnams chad pas gcad cing nga rgyal gzhom pa'i phyir dang /_sangs rgyas kyi bstan pa bsrung bar bya ba'i phyir bdag khro bar bya'o zhes de lta bus khro bor byed na shing tu yang shin tu yang dngos grub thob par 'gyur ro zhes pa'o/_/da ni pad+mo'i rigs kyi gsang
[\[186b.4\]]ba'i sems kyi phyag rgya'i bsgrub pa'i rgyud ston te/_ji ltar pad+mo zhes bya ba la sogs pas ni dpe ston te rab chags la/_bsgoms pa'i skyon gyis mi gos la/_/zhes bya ba ni ji ltar pad+ma dmar po yin du zin kyang chu'i nyes pas mi gos pa bzhin du de bzhin de dag kyang 'khor ba'i skyon gyis mi
[\[186b.5\]]gos pa'o/_/srid la chags pa zhes bya ba ni 'khor ba la chags pa ste/_'di ni dpes bstan pa'i don yin pa de ltar shes na de 'grub par 'gyur ro zhes bcom ldan 'das pad+mo 'dod pas gsungs so/_/da ni nor bu'i rigs kyi gsang ba'i sems kyi phyag rgya bsgrub pa'i rgyud
[\[186b.6\]]ston te/_nor bu'i rigs kyi gsang ba'i sems kyi phyag rgya zhes bya ba la gzhan gyis mi shes pa'i phyir gsang ba'o/_/sems bskyed pa nyid phyag rgya yin pas na sems kyi phyag rgya ste de'i bsgrub pa rgyud gang du ston pa de ni gsang ba'i sems kyi phyag rgya bsgrub pa'i rgyud ces bya'o/_/de ji lta bu zhe na/_
[\[186b.7\]]nam zhig sems can thams cad kyi/_/dgos pa'i don ni kun sgrub cing /_/rin chen char ni 'bebs 'gyur zhes/_/grub na zhes bya ba gsungs te/_de ltar bsams na de myur bar 'grub po zhes bcom ldan 'das nam mkha'i snying po'i gsungs so/_/da ni de bzhin gshegs pa'i rigs kyi
[\[187a\]]
[\[187a.1\]]gsang ba'i rdo rje'i phyag rgya bsgrub pa'i rgyud ston te/_rdo rje'i phyag rgya smos pas ni 'dir g.yon pa'i rdo rje khu tshur gzung ngo /_/ji ltar langs sam zhes bya ba la sogs pas ni rgyud kyi rnal 'byor ston to/_/lag pa g.yon pa phyag rgya mchog_/ces bya ba ni lag pa g.yon pa'i rdo rje
[\[187a.2\]]khu tshur du chings shig ces bya ba'i don to/_/thams cad byed na 'grub par 'gyur/_/zhes bya ba ni dgos pa thams cad byed bzhin du bdug pa la sogs pa'i yo byad thams cad yid kyis byed na 'grub par 'gyur ro zhes bcom ldan 'das de bzhin gshegs pa thams cad kyi gsang bas gsungs so zhes
[\[187a.3\]]bya ba ste/_de bzhin gshegs pa thams cad kyi gsang ba 'dzin pas na de bzhin gshegs pa thams cad kyi gsang ba'o/_/'di skad ston te/dkyil 'khor du zhugs te dam tshig thob na rdo rje phra mo bsgom pa goms par byas nas rang gi lha'i rnal 'byor byas te/_rdo rje khu tshur g.yon pas bcangs
[\[187a.4\]]la gos kyis bkab nas shin tu rtse gcig pa'i rnal 'byor gyis khyim gyi las thams cad kyang byed cing 'jig rten gyi bya ba thams cad byed bzhin du yang tha snyad du bya ba gang dang gang byed pa de dang de rang gi lha'i ting nge 'dzin du gnas la yid kyis bdug pa la sogs pa'i mchod pa byed pa na de'i mtshan ma
[\[187a.5\]]thob par gyur nas sgrub pa la zhugs par 'gyur na 'grub par 'gyur ro zhes pa'o/_/da ni rdo rje rigs kyi gsang ba'i rdo rje'i phyag rgya bsgrub pa'i rgyud ston te/_ji ltar de ltar zhes bya ba la sogs pa ni snga ma bzhin te/_rdo rje khro bo'i mdzub mo zhes bya ba'i khyad par 'ba' zhig tu khyad par yod du
[\[187a.6\]]zad kyi/_lag pa g.yon pa'i bya ba gzhan thams cad kyang 'dra ba yin no/_/pad+mo'i rigs la yang pad+mo'i khu tshur 'ba' zhig tu khyad par yod du zad kyi gzhan thams cad ni snga ma bzhin no/_/rin po che'i rigs la yang rin po che khu tshur gyi khyad par dbye ste lag pa g.yon pa khu tshur bcangs la
[\[187a.7\]]mdzub mo dang mthe bo nor bur byas te gos kyis g.yogs so/_/rim gror zhes bya ba ni lag pa legs par bkrus te tsan+dan la sogs pas byugs la khu tshur bcangs la rim gro legs par byas pa yin no/_/lhag ma rnams ni 'dra'o/_/da ni khu tshur de dag thams cad kyi thun mong gi phyag rgya
[\[187b\]]
[\[187b.1\]]bsgrub ba'i rgyud ston te/_phyag rgya chen po'i tshul du ni/_/zhes bya ba ni las thams cad kyang phyag rgya chen po la brten pa yin pas na gal te gzhan gyi phyag rgya chen po la dmigs par byed pa yang srid pas na de'i phyir/_rang gi sems dpa'i ting 'dzin gyis/_/zhes gsungs so/_/phyag rgya
[\[187b.2\]]chen po la de ltar gnas te mnyam par ma bzhag pa'i sbyor bas bzlas pa'i tshig ji ltar sbyar bar bya zhe na rdo rje'i ngag dang zhes bya ba gsungs so/_/blta ba yang ji ltar bya zhe na/_rdo rje'i blta ba zhes gsungs so/_/rdo rje'i ngag dang rdo rje'i blta ba zhes tshig gnyis bstan pa las na gnyi ga yang las gcig la
[\[187b.3\]]sbyar ba yin par shes par bya'o/_/ring por mi thogs mchog grub po/_/zhes bcom ldan 'das rdo rje sems dpas gsungs so/_/rtog pa bzhi char gyi khu tshur bzhi char du yang phyag rgya bzhi dang ldan pa'i rang gi lha'i rnal 'byor byas te khu tshur bcangs la rdo rje'i lta bas 'jig rten la blta zhing
[\[187b.4\]]rdo rje'i tshig gis snying po bzlas la/_'jig rten gsum gyi bya bar gtogs pa'i dgos pa thams cad bsgrub par bya'o/_/'on te rgyun du zlos pa'i sbyor bas ji skad du gsungs pa'i dngos grub rnams rab tu 'thob par 'gyur ro/_/da ni rgyud phyi ma'i yang phyi ma byin gyis brlab pa'i phyir bcom ldan 'das phyag na
[\[187b.5\]]rdo rjes de bzhin gshegs pa rnams la gsol ba 'debs pa yin te 'di dag kyang sngar mang du bstan zin to/_/de kho na nyid bsdus pa'i rgya cher bshad pa ko sa la'i rgyan las rgyud phyi ma'i yang phyi ma'i 'grel ba rdzogs so//_//rgyud 'di'i bdag po ni bcom ldan 'das rnam par snang mdzad
[\[187b.6\]]de des rgyud 'di bstan pa yin pa'i phyir bcom ldan 'das rdo rje sems dpa' la rnam par snang mdzad la sogs pa'i de bzhin gshegs pa thams cad kyis mtshan brgya rtsa brgyad kyis bstod pa lan mang po zhig mdzad pa yin no/_/da ni byang chub sems dpa' chen po phyag na rdo rjes de
[\[187b.7\]]rnams kyis bskul ba dang byin gyis brlabs pas rgyud de bshad pa dang /_rgyud kyi don bzang po mthong bas yongs su mgu ste bcom ldan 'das rnam par snang mdzad la rdo rje dbyings kyi zhes bya ba la sogs pa mtshan brgya rtsa brgyad pa 'dis bstod pa mdzad pa yin no/_/rdo rje dbyings
[\[188a\]]
[\[188a.1\]]nyid yin pas na rdo rje dbyings te rgyud de las skyes pa'i phyir ro/_/de nyid sems dpa' chen po yin pa'i phyir sems dpa' che ste sems shes rab can dang bcas pa la sems dpa' che zhes pa'o/_/sems can thams cad kyi don mdzad pa dang ldan pas na sems can don no/_/_
[\[188a.2\]]mchog gi don bdag nyid can yin pas na mchog gi bdag nyid can te rnam par mi rtog pa'i ye shes mchog de'i bdag nyid can zhes bya ba'i don to/_/shAkya rnams kyi rgyal po yin pas na shAkya'i rgyal po'o/_/ye shes chen po mnga' bas na ye shes che ste shes bya thams cad la khyab pa'i phyir ro/_/_
[\[188a.3\]]rdo rje'i sku mnga' bas ne rdo rje'i bdag nyid de 'di ni de bzhin gshegs pa'i rigs kyi dkyil 'khor gyi sgo nas bstod pa'o/_/sems dpa' rnams 'byung ba ni de bskul ba'i sngags kyi sgo nas 'byung bas na sems dpa' 'byung ba'o/_/de kho na nyid kyi ngo bo yin pas na de nyid don no/_/sems
[\[188a.4\]]can rnams kyi rgyu yin pas na sems can rgyu ste de skye ba'i 'byung gnas yin pa'i phyir ro/_/theg pa chen po'i tshul la 'jug pa'i rgyu yin pas na tshul chen po'o/_/sems can mang po'i don mdzad pas na sems can don to/_/dgos pa'i don zhes bya ba la dgos pa'i don ni bya ba'o/_/_
[\[188a.5\]]dgos pa nyid don yin pas dgos pa'i don te gang gi phyir rtsom pa 'di ni sems can rnams la phan gdags pa yin pa'i phyir ro/_/sems dpa' sems dpa' zhes bya ba la sems dpa' ste thugs ka'i zla ba'i dkyil 'khor gyi steng na sems dpa' 'di yin pa ste rdo rje sems dpa'
[\[188a.6\]]zhes bya ba'i don to/_/de'i phyir sems dpa' sems dpa' zhes bya'o/_/'di ni rin po che'i rigs kyi dkyil 'khor gyi sgo nas bstod pa'o/_/sangs rgyas chos ni zhes bya ba la sangs rgyas kyang yin la/_sangs rgyas su byed pa'i chos kyi ngo bo nyid yin pas na sangs rgyas chos zhes bya'o/_/chos kyi
[\[188a.7\]]dbyings kyi sgo nas thams cad du khyab pas na chos chen po zhes bya'o/_/chos kyi 'khor lo ni dkyil 'khor gyi rang bzhin te dkyil 'khor rnams de'i thugs kyis sprul pa'i rang bzhin yin pas na chos kyi 'khor lo'o/_/rab bskor pa ni chos kyi 'khor lo de nyid do/_/tshig thams cad la 'jug pa'i
[\[188b\]]
[\[188b.1\]]rgyud yin pas smra ba chen po'o/_/rab rig mchog ces bya ba ni rig pa bzang po yin pas na rab rig go/_/rig pa dam pa de rnams kyi nang na mchog yin pas na rab rig mchog ste zag pa zad pa'i ye shes la sogs pa rig pa rnams kyi rang bzhin yin pa'i phyir ro/_/sems dpa'i chen po zhes bya ba ni
[\[188b.2\]]thams cad kyi nang na mchog yin pa'i phyir dang chos kyi dbyings kyi rang bzhin yin pa'i phyir na sems dpa' chen po'o/_/tshigs su bcad pa 'di ni rnam par snang mdzad kyi chos kyi dkyil 'khor gyi sgo nas bstod pa yin te rdo rje chos la sogs pa de ni de bzhin gshegs pa'i yon tan gyi ngo bo nyid yin pas na
[\[188b.3\]]de'i rang bzhin gyis de bzhin gshegs pa nyid la bstod pa yin no/_/las chen zhes bya ba la sogs pa la rdo rje las kyi gzugs su zhugs pas na las chen no/_/rdo rje go cha'i gzugs su zhugs pas na srung ba /chen po ste zhes bya ba'o/_/las la 'jug pa'i rgyur gyur pas na las thams cad
[\[188b.4\]]do/_/don gyi dngos grub la sogs pa stsol bas na rab bsgrub pa'o/_/rdo rje gnod sbyin gyi gzugs kyis bzhugs pas na bdag nyid chen po'o/_/'gro spyod mchog ces bya ba la sems can rnams kyi don gyi phyir spyod par mdzad pas na 'gro spyod pa'o/_/de'i mthar phyin pa brnyes pas na mchog go/_/_
[\[188b.5\]]sems dpa' rgyu yin pas na sems dpa' rgyu ste gang gi phyir rdo rje sems dpa'i ting nge 'dzin gyi rjes thogs la mngon par byang chub pa brnyes pa yin te de bas na sems dpa'i rgyu mnga' bas na sems dpa' rgyu'o/_/'di ni sems dpa' dang sngags dang las kyi dkyil 'khor gyi sgo nas bstod pa yin
[\[188b.6\]]no/_/'dis ni pha rol tu phyin pa thams cad brnyes pas na pha rol tu phyin pa kun brnyes pa'o/_/thams cad thugs su chud pas na kun mkhyen no/_/ye shes kyi rang bzhin yin pas na ye shes so/_/dngos po'i don thams cad yang dag par mkhyen pas na mkhyen pa'o/_/sems dpa'
[\[188b.7\]]thams cad skyed par mdzad pas na sems dpa' kun te'o/_/thabs chen po mnga' bas na thabs chen po'o/_/'di la shes rab chen po mnga' bas na shes rab chen po'o/_/'di dag ni tshogs yongs su rdzogs pa'i sgo nas bstod pa'o/_/thugs rje chen po dang ldan pas na thugs rje chen po'o/_
[\[189a\]]
[\[189a.1\]]mchog rnams kyi nang na yang mchog yin pas na mchog gi mchog go/_/thugs rje chen po rnams kyi nang na yang thugs rje can yin pas na thugs rje'o/_/thugs rje'i yon tan gyi rang bzhin can yin pas na thugs rje'i bdag nyid can te thugs rje'i bdag nyid mnga'
[\[189a.2\]]ba'i phyir ro/_/phyi dang nang gi dngos po thams cad gtong bar mdzad pas na thams cad gtong ba'o/_/'di la byams pa chen po mnga' bas na byams pa chen po'o/_/sems can thams cad kyi don yongs su rdzogs par mdzad pas na kun mdzad do/_/'di dag ni thugs rje'i sgo nas
[\[189a.3\]]bstod pa'o/_/shAkya'i seng ge zhes bya ba ni seng ge'i spyod pa dang rjes su mthun par mdzad pa'i phyir te shAkya rnams kyi nang na seng ge yin pas na shAkya seng ge'o/_/shAkya yang yin la chen po yang yin pas na shAkya che ste shAkya'i rigs su skye ba bzhes pa'i phyir na shAkya yin la khams gsum gyi
[\[189a.4\]]chos kyi rgyal por mnga' brnyes pa'i phyir chen po'o/_/shAkya rnams dga' bar mdzad pa'i phyir na shAkya'o/_/shAkya rnams kyi thub pa yin pas na shAkya thub pa ste sku dang gsung dang thugs thub pa dang ldan pa'i phyir thub pa che'o/_/'dul ba chen po mnga' bas na 'dul ba chen po'o/_/bcom ldan
[\[189a.5\]]'das rnam par snang mdzad kyi sku'i ngo bo thams cad du khyab pa'i phyir khyab pa'o/_/bkri ba'i don mnga' bas na bkri don te 'di'i gsung phal cher dgongs bas bshad pa yin pa'i phyir ro/_/'dul bas thub pa thams cad kyi nang na mchog tu khyad par du 'phags pa yin pas na 'dul ba mchog go/_/_
[\[189a.6\]]'di ni phal cher rigs kyi sgo nas bstod pa yin te 'dir mtshan nyid ni brgyad yod do/_/stong pa nyid kyi rang bzhin rab tu bsgoms pas na chos dbyings so/_/dngos po thams cad du de kho na nyid dang dbyer med pas na mnyam med brnyes pa ste bcom ldan 'das rnam par snang mdzad ni de kho na nyid kyi rang bzhin
[\[189a.7\]]yin pa'i phyir ro/_/ye shes kyi sku chos kyi dbyings dang 'brel bas na chos kyi dbyings so/_/dngos po rnams ji ltar gnas pa de bzhin du gshegs shing thugs su chud pa'i phyir de bzhin gshegs pa'o/_/rdo rje mgon po zhes bya ba la rdo rje ni sems dpa' la sogs pa'i byang
[\[189b\]]
[\[189b.1\]]chub sems dpa' rnams te de rnams kyi mgon po dang bdag po yin pas na rdo rje mgon po'o/_/mgon po yang yin la chen po yang yin pas na mgon po che ste chos kyi sku ni thams cad las khyad par du 'phags pa'i phyir ro/_/sems can thams cad sdud par mdzad pas na sems can
[\[189b.2\]]tshogs so/_/'di ni phal cher chos kyi dbyings kyi sgo nas bstod pa yin no/_/'di la 'od chen po mnga' bas na 'od chen te sku'i 'od do/_/'di la snang ba chen po mnga' bas na snang ba chen po ste snang ba ni ye shes kyi snang ba'o/_/'di la brtson 'grus chen po mnga' bas na brtson 'grus chen po ste
[\[189b.3\]]brtson 'grus ni spro ba la bya'o/_/'di la stobs chen po mnga' bas na stobs chen po ste stobs ni sku'i gzi byin no/_/dpa' ba yang yin la chen po yang yin pas na dpa' ba chen po ste ri rab la sogs pa yang mdzub rtses 'phen par mdzad pa'i phyir ro/_/nyon mongs pa'i dgra rnams las
[\[189b.4\]]rnam par rgyal bar mdzad pa'i phyir na rab dpa' mchog go/_/gdul bya rnams la de'i gzugs ston pas na bde spyod do/_/dpa' ba ni khyab 'jug ste de'i gzugs ston par mdzad pas na dpa' ba'o/_/'di ni yon tan gyi sgo nas bstod pa yin te 'dir yang mtshan brgyad yod do/_/'dod
[\[189b.5\]]pa'i khams kyi 'dod chags dang bral bas na tshangs pa'o/_/lung dbog pa med par ye shes thugs su chud par/_/mdzad pas na rang byung ngo /_/skal ba dang ldan pa'i phyir bcom ldan 'das te skel ba zhes bya ba'i sgra ni bsod nams dang ye shes kyi tshogs la bshad do/_/shAkya'i dpa' bo thub pa
[\[189b.6\]]che/_/zhes bya ba la shAkya'i dpa' bo yang yin la thub pa chen po yang yin pas shAkya'i dpa' bo thub pa che thub pa thams cad las mchog tu khyad par du 'phags pa'i phyir ro/_/dngos po thams cad kyi ngo bo nyid yin pas na kun bdag go/_/mi gsung bar bzhugs pas na thub pa ste ngas ni chos gcig kyang ma
[\[189b.7\]]bshad do zhes bshad pa lta bu'o/_/chos kyi sku'i dbang du byas pas na dag pa ste nyon mongs pa dang shes bya'i sgrib pa'i dri ma rnam par dag pa'i phyir ro/_/khams gsum gyi chos kyi rgyal po brnyes pas na chos rgyal lo/_/'di ni bdag po'i sgo nas bstod pa yin te/_/'dir yang mtshan brgyad yod do/_
[\[190a\]]
[\[190a.1\]]nam mkha' kun du khyab pa bzhin du thams cad du khyab pa'i sku mnga' bas na nam mkha'i sku'o/_/skus mchog tu gyur pas na sku'i mchog go/_/sku gsum dang ldan pas na sku gsum mo/_/sku gsum char yang bdag med par bsgom pa'i phyir sku min sgom pa po ste/_chos kyi sku yang
[\[190a.2\]]rtag pa'i gzugs kyis bsgom pa'i phyir ro/_/sku thams cad ston par mdzad pas na kun gyi sku'o/_/ri rab la sogs pa'i tshangs pas kyang lhag par cher ston pa'i phyir sku che ba'o/_/mi shigs pa'i sku yin pas na rdo rje'i sku'o/_/'di dag ni sku'i sgo nas bstod pa yin no/_/gsung min gsung ste
[\[190a.3\]]zhes bya ba la 'di la gsung ma yin pa nyid kyi gsung mnga' bas na gsung min gsung ste/_chos kyi longs spyod rdzogs pa la gnas pa'i byang chub sems dpa' rnams la rnam par mi rtog pa'i ye shes la bzhugs te/_ji ltar mngon par 'dod pa bzhin du chos ston pa'i rnam par rig pa skyed par mdzad
[\[190a.4\]]pa'i phyir gsung min gsung ngo /_/tshangs pa'i dbyangs brnyes pa'i phyir smra ba'i dam par gyur pas na gsung gi mchog go/_/gdul bya'i dbang gis sang skr-i ta dang skad tha mal pa dang skad zur chag pa'i gsung gis chos ston par mdzad pas na sangs rgyas gsung gsum mo/_/gsung 'di gsum char yang
[\[190a.5\]]bdag med par ston par mdzad pas na gsung min ston pa'o/_/khams dang 'gro ba dang skye gnas dang /_yul gyis che ba'i sems can gyi tshogs thams cad kyis sna tshogs pa dri ba dang zhu ba la zhugs su zin kyang gsung gcig gis 'dres gcig tu thams cad kyi lan ston par spyod pas na gsung
[\[190a.6\]]kun zhes bya'o/_/shin tu che ba'i gsung mnga' bas na shin tu gsung che ba ste 'jig rten gyi khams gang+gA'i klung gi bye ma snyed dang mnyam pa 'gengs par mdzad pa'i phyir ro/_/srog chags su gyur pa thams cad kyis kyang 'di'i gsung las 'da' bar mi nus pas na rdo rje'i gsung ngo /_/'di ni gsung gi sgo nas
[\[190a.7\]]bstod pa'o/_/sems min sems te zhes bya ba la yul sna tshogs su snang ba dang dge ba dang mi dge ba'i bag chags sna tshogs su snang bas na sems so/_/sems de lta bu yin pa las gzung ba dang 'dzin pa'i 'khor ba'i dri ma dang rnam par bral zhing dben pa dang zag pa med pa'i phyir sems min no/_/snga ma'i rjes su 'brang
[\[190b\]]
[\[190b.1\]]bas na sems zhes kyang bshad de de ltar na sems min sems zhes bshad do/_/sems can thams cad las mchog tu khyad par du 'phags shing yongs su dag pa yin pas na sems kyi mchog go/_/kun gzhi'i rnam par shes pa dang nyon mongs pa can gyi yid dang /_'jug pa'i rnam par shes pa rnams sngon gyi rjes
[\[190b.2\]]su 'brang ba la ltos nas sems rnam pa gsum dang ldan pas na sems gsum zhes bya'o/_/sems gsum char bdag med par ston par mdzad pas na sems min ston pa po'o/_/don dam par sems thams cad yongs su dag cing sems thams cad las dben pa/_thams cad mkhyen pa'i ye shes kyi
[\[190b.3\]]gnas skabs na'ang sems thams cad ro gcig pa'i ngo bor gnas pas na thams cad sems so/_/spros pa'i gnas skabs su sems kyis nam mkha'i khams 'gengs pas na sems dpa' che'o/_/sems can thams cad kyis mi phyed pas na rdo rje'i sems so/_/'di dag ni thugs kyi sgo nas bstod
[\[190b.4\]]pa yin no/_/rdor min rdo rje zhes bya ba la rdo rje ma yin pa yang rdo rje mdzad pa ste sems nyid rdo rje'i gzugs su bsgoms pas na rdor min rdo rje zhes bya'o/_/rdo rje ste sangs rgyas dang byang chub sems dpa' rnams kyi mchog tu gyur cing rnam par snang mdzad kyi chos kyi sku'i rang bzhin yin pas na rdo rje mchog go/_/_
[\[190b.5\]]'di la ni rdo rje gsum mnga' bas na rdo rje gsum pa ste sku rdo rje dang gsung rdo rje dang thugs rdo rje dang rab tu ldan pa'i phyir ro/_/so so'i skye bo'i sems rdo rje ma yin pa de yang rdo rjer mdzad pas na rdo rje min skyong ngo /_/sku dang gsung dang thugs thams cad rdo rje'i ngo bo nyid mnga' bas na rdo rje thams cad do/_/sku dang
[\[190b.6\]]gsung dang thugs rdo rje nam mkha'i dbyings thams cad du khyab par mdzad pas na rdo rje che'o/_/rdo rje las kyang rdo rje yin pas na rdo rje rdo rje ste rdo rje yang thugs bskyed pa tsam gyis phye mar rlog par mdzad pa'i phyir ro/_/'di ni ye shes kyi sgo nas bstod pa'o/_/thams cad du song bas na kun khyab bo/_srid
[\[190b.7\]]pa'i rtse mo mchog ces bya ba la srid pa'i rtse mo yin pas na srid pa'i rtse mo ste sems can gang srid pa'i rtse mor skyes pa de la srid pa'i rtse mo zhes bya ba la/_de rnams las kyang mchog tu gyur pas na srid pa'i rtse mo mchog go/_/bde bar gshegs bdag po zhes bya bas sku gsum gyi tshul gyis bde bar
[\[191a\]]
[\[191a.1\]]gshegs pa rnams bzhugs la/_de dag las kyang chos kyi sku shin tu khyad par du 'phags pa la bzhugs pas na bdag po'o/_/'dis nyon mongs pa rnams las rgyal bas na rgyal ba'o/_/khams gsum gyi ngo bo yin pa'am sems dang sems las byung ba'i rang gi
[\[191a.2\]]tshogs khams gsum par yang dag par ston par mdzad pas na khams gsum pa'o/_/rgyal po yang yin la chen po yang yin pas rgyal po che'o/_/dus thams cad du phyogs kun du rnam par snang mdzad pas na rnam par snang mdzad do/_/mtshan brgya rtsa brgyad 'di dag ni/_/zhes bya ba la sogs
[\[191a.3\]]pas ni ji skad gsungs pa'i mtshan brgya rtsa brgyad pa 'di nyan pa dang /_bklags pa dang /_bsgoms pa'i phan yon ston te/_kun gyis sangs rgyas nyid thob 'gyur/_/zhes bya ba ni de bzhin gshegs pa lnga'i ngo bo nyid kyi chos lngas bsdus pa'i sangs rgyas kyi sa'i rang bzhin thob par 'gyur ro zhes
[\[191a.4\]]bya ba'i bar du gsungs pa yin no/_/da ni mgon po khyed la zhes bya ba la sogs pas bcom ldan 'das rnam par snang mdzad la mtshan brgya rtsa brgyad pas de ltar bstod nas rgyud dang /_rgyud kyi don dang rdo rje dbyings kyi dkyil 'khor la sogs pa rgyas par bya ba'i phyir bcom ldan 'das phyag na rdo rjes
[\[191a.5\]]gsol ba 'debs pa yin te/_mgon po zhes bya ba ni rje sar 'bod pa'o/_/ci zhig gsol ba 'debs she na/_chos kyi 'khor lo rab tu bskor/_/zhes bya ba ste 'di ni gsol ba'o/_/ci'i phyir zhe na/_sems can kun la phan pa'i phyir/_/zhes gsungs pa yin no/_/dgos pa gang gis she na/_
[\[191a.6\]]thugs rje chen po bskyed nas kyang /_/zhes bya ba gsungs pa yin no/_/'di skad ston te rnyed pa dang /_bkur sti'i phyir ni ma yin gyi/_gzhan du na thugs rjes sems can thams cad la phan pa'i don bsgrub pa'i phyir chos kyi 'khor lo bskor bar mdzod cig pa'o/_/de ltar gsol ba btab pa dang bcom ldan 'das
[\[191a.7\]]rnam par snang mdzad kyis de bzhin gshegs pa thams cad kyi bdag pos bka' stsal ba'i tshig gsan nas zhes bya ba la de bzhin gshegs pa thams cad kyi bdag po ni bcom ldan 'das rdo rje sems dpa' ste/_/byang chub kyi sems kyi rang bzhin yin pa'i phyir byang chub kyi sems ni de bzhin gshegs pa
[\[191b\]]
[\[191b.1\]]thams cad kyi yab yin no zhes gsungs pa yin no/_/de lta bas na de bzhin gshegs pa thams cad kyi bdag pos bka' stsal pa'i tshig thos pa dang /_de bzhin gshegs pa thams cad la bos nas zhes bya ba ni mi bskyod pa la sogs pa'i de bzhin gshegs pa thams cad la bos te snyan gtong ba la
[\[191b.2\]]btsud nas 'di skad ces gsungs te ci zhig gsungs she na/_bcom ldan 'das de bzhin gshegs pa rnams gcig tu 'dus par gsol zhes bya ba ste/_mdzad par gsol zhes bya ba ni spro bar mdzod cig pa'o/_/ci zhig mdzod ce na gcig tu 'du ba mdzod cig ces gsungs pa ste tshogs par mdzod cig
[\[191b.3\]]ces bya ba'i don to/_/bcom ldan 'das rnam par snang mdzad kyis de skad ces gsungs pa dang /_mi bskyod pa la sogs pa'i de bzhin gshegs pa thams cad kyang gcig tu 'du bar mdzad nas tshigs su bcad pa 'di gsungs so/_/tshigs su bcad pa de gang yin zhe na/_rtag par 'jig rten
[\[191b.4\]]thams cad du/_/zhes bya ba la sogs pa'o/_/sems can kun la phan pa'i phyir/_/zhes bya ba la sogs pa'o/_/sems can kun la phan pa'i phyir/_/zhes bya ba la phan pa ni gang ma 'ongs pa na bde bar 'gyur ba'i dge ba'i las rnams so/_/der ci zhig bya zhe na/_rtag par 'jig rten thams cad du/_/zhes bya ba gsungs te/_rtag par zhes bya ba ni rgyun mi
[\[191b.5\]]'chad par ro/_/'jig rten thams cad du zhes bya ba ni 'jig rten gyi khams thams cad du ste rdul phra rab kyi dkyil 'khor rnams so zhes bya ba'i don to/_/ji ltar 'dul ba zhes bya ba gdul ba'i skye bo rnams kyi ched du zhes bya ba'i don to/_/sna tshogs pa'i chos kyi 'khor lo rab tu bskor zhes bya ba sna
[\[191b.6\]]tshogs pa ni rnam pa du ma ste de lta bu'i chos kyi 'khor lo rab tu skor cig ces bya ba'i don to/_/bcom ldan 'das phyag na rdo rjes don gang gi phyir gsol ba btab pa dang /_mi bskyod pa la sogs pa'i de bzhin gshegs pa thams cad kyis 'dus pa mdzad nas kun du bgros te don de nyid kyang tshigs su
[\[191b.7\]]bcad pas ston to/_/de nas bcom ldan 'das rnam par snang mdzad de bzhin gshegs pa thams cad dang /_/rdo rje sems dpa'i bskul ba'i tshig gsan pa dang bka' mnyan te/_sangs rgyas kyi zhing thams cad dang zhes bya ba sangs rgyas mi bzhugs pa'i 'jig rten gyi khams thams cad kyi'o/_/'jig
[\[192a\]]
[\[192a.1\]]rten gyi khams thams cad ces bya ba ni yul thams cad kyi'o/_/sems can thams cad kyi mdun du zhes bya ba ni mig sngar ro/_rdul phra mo thams cad ji snyed pa'i dkyil 'khor kun du zhes bya ba ni yul dang grong dang grong khyer dang zhing dang dgon pa dang rdul phra rab kyi dkyil 'khor
[\[192a.2\]]thams cad kyi bar du ste rdul phra mo thams cad ji snyed pa'i dkyil 'khor yin par shes par byas la/_kun du khyab par byas pa ni rgyas par byas pa ste bcom ldan 'das rnam par snang mdzad kyi gnas na bzhugs pa'i bcom ldan 'das shAkya thub pas chos kyi 'khor lo rab tu bskor bar gyur pa ste/_chos kyi
[\[192a.3\]]'khor lo ni gzhung gi tshul du bskor ba'o/_/don gyi tshul ni rdo rje dbyings la sogs pa dkyil 'khor gyi tshul du bskor ba'o/_/de nas byang chub sems dpa' chen po phyag na rdo rjes yang tshigs su bcad pas bcom ldan 'das rnam par snang mdzad la gsol ba btab pa yin no/_/tshigs su bcad
[\[192a.4\]]pa ni sngar bshad pa nyid do/_/rdo rje 'khor lo zhes bya ba ni rdo rje dbyings la sogs pa'i dkyil 'khor gyi 'khor lo yin par shes par bya'o/_/de nas 'dir zhes bya ba la sogs pa thams cad ni go sla'o/_/de bzhin gshegs pa rdo rje dbyings zhes bya ba ni bcom ldan 'das shAkya thub pa nyid la bya'o/_/_
[\[192a.5\]]rdo rje dbyings la sogs pa'i dkyil 'khor thams cad kyang rab tu bskor bar gyur to zhes bya ba ni bskor bar mdzad do zhes bya ba'i don to/_/de ltar theg pa chen po mngon par rtogs pas rtog pa'i dkyil 'khor kun du khyab par mdzad nas/_bcom ldan 'das rdo rje sems dpa' de nyid rdo rje hUM mdzad kyi ting nge
[\[192a.6\]]'dzin la zhugs te/_'jig rten gsum las rnam par rgyal ba'i rtog pa'i dkyil 'khor rgyas par bya ba'i phyir/_bcom ldan 'das rnam par snang mdzad la tshigs su bcad pas gsol ba 'debs pa yin no/_/tshigs su bcad pa de ni snga ma nyid de/_de las khro bo'i 'khor lo zhes
[\[192a.7\]]bya ba 'ba' zhig tha dad par zad do/_/khro bo'i 'khor lo zhes smos pas ni 'jig rten gsum las rnam par rgyal ba la sogs pa'i dkyil 'khor rnams yin par shes par bya'o/_/de ltar gsol ba btab pa'i tshig gsan pa dang /_bcom ldan 'das de bzhin gshegs pa 'jig rten
[\[192b\]]
[\[192b.1\]]gsum las rnam par rgyal bas zhes bya ba ni bcom ldan 'das shAkya thub pa de nyid 'jig rten gsum las rnam par rgyal ba lta bu'o/_/khro bo'i 'khor lo rab tu bskor bar gyur to zhes bya ba ni bskor bar mdzad do zhes bya ba'i don to/_/da ni 'gro ba 'dul ba'i dkyil 'khor gyi 'khor lo rgyas par bya ba'i
[\[192b.2\]]phyir/_bcom ldan 'das 'phags pa kun du spyan ras gzigs kyi dbang pos kyang tshigs su bcad pas bcom ldan 'das rnam par snang mdzad la gsol ba btab po/_/pad+mo'i 'khor lo zhes bya ba ni pad+mos mtshan pa'i 'khor lo yin pas na pad+mo'i 'khor lo'o/_/de ltar bskul ba'i tshig
[\[192b.3\]]gsan pa dang /_bcom ldan 'das de bzhin gshegs pa chos kyi rgyal pos zhes bya ba ni bcom ldan 'das shAkya thub pa nyid de chos kyi rigs kyi sgo nas de skad ces btags pa yin no/_/pad+mo'i 'khor lo rab tu bskor ro zhes bya ba ni bskor bar mdzad do zhes pa'o/_/da ni nor bu'i dkyil 'khor gyi
[\[192b.4\]]'khor lo rgyas par bya ba'i phyir byang chub sems dpa' chen po 'phags pa nam mkha'i snying pos kyang tshigs su bcad pas bcom ldan 'das rnam par snang mdzad la gsol ba 'debs pa yin te/_nor bu'i 'khor lo rab tu bskor/_/zhes bya'o/_/bcom ldan 'das rnam par snang mdzad kyis kyang
[\[192b.5\]]sangs rgyas kyi zhing thams cad dang 'jig rten gyi khams thams cad kyi rdul phra mo kun gyi ji snyed pa'i rdul gyi dkyil 'khor kun du khyab par byas nas nor bu'i 'khor lo bskor bar mdzad do/_/dang por rdo rje sems dpa' la sogs pa 'khor los sgyur ba bzhis rnam par snang mdzad la sogs pa'i de
[\[192b.6\]]bzhin gshegs pa thams cad la gsol ba btab pa ni sems can rnams la phan gdags pa'i phyir rang rang gi dkyil 'khor dang /_rang rang gi ltag par rang rang gi rigs bskyed cing rtag par gsol zhes so so nas gsol ba btab pa dang de dag gis kyang rang rang gi rigs bskyed cing rang rang gi dkyil 'khor
[\[192b.7\]]dang rang rang gi rtog pa bshad pa yin no/_/rgyud phyi ma dang phyi ma'i phyi ma dag tu ni de dang der sangs rgyas kyi bka' bsgrub pa'i phyir dang /_yun ring du gnas par byin gyis brlab par bya ba'i phyir bcom ldan 'das la byin gyis brlab par gsol ba dang /_rnam par snang mdzad la sogs pa de bzhin
[\[193a\]]
[\[193a.1\]]gshegs pa rnams kyis kyang /_mdo sde 'di ni legs par bshad/_/ces bya bas rtog pa thams cad sangs rgyas kyi bka' nyid yin par byas te bzhag pa dang /_yun ring nyid du gnas par byin gyis brlabs mod kyi/_/ri rab rtse mo 'ba' zhig tsam du zad kyi thams cad du
[\[193a.2\]]grags par gyur pa ni ma mdzad do/_/de bas na thams cad du grags par bya ba'i phyir bcom ldan 'das rnam par snang mdzad la 'khor los sgyur ba bzhis rang gi rigs kyi dkyil 'khor gyi 'khor lo rtag pa'i phyir gsol ba btab pa yin la/_bcom ldan 'das kyis kyang thams cad la kun du
[\[193a.3\]]khyab par mdzad pa yin no/_/de ltar zhar la 'ongs pa rdzogs par mdzad nas da ni de nas zhes bya ba la sogs pas bcom ldan 'das de bzhin gshegs pa yul thams cad na ji lta ba bzhin du bzhugs pa sems can thams cad kyis mthong ba ston to/_/de nas de'i tshe zhes bya ba ni bcom ldan 'das
[\[193a.4\]]kyi ting nge 'dzin gyis khyab par mdzad pa'i dus su'o/_/sangs rgyas kyi zhing thams cad kyi khongs su gtogs pa'i sems can zhes bya ba ni go sla'o/_/phra ba'am sbom pa'ang rung /_/zhes bya ba de rnams nyid kyi khyad par yin te/_phra ba ni chu'i srin bu la sogs pa'o/_/sbom pa ni mi la
[\[193a.5\]]sogs pa'o/_/lhag ma rnams ni go sla'o/_/'khor lo thams cad ces bya ba ni dkyil 'khor thams cad do/_/kun nas zhes bya ba ni thams cad nas so/_/mthong ngo zhes bya ba ni mig sngar phab pa ste/_sangs rgyas thams cad kyi mthus de bzhin gshegs pa de dag thams cad kun nas mthong
[\[193a.6\]]ngo /_/de ltar ji skad gsungs pa'i tshul gyis 'og min gyi gnas su mngon par rdzogs par sangs rgyas nas de nas ri rab kyi steng du gshegs te lha rnams kyi don mdzad do/_/mi rnams kyang snod du gyur pa yin la/_de bas na de rnams kyi don kyang bya dgos te/_de rnams kyi don ni ri rab kyi steng na
[\[193a.7\]]gnas bzhin du mdzad par mi spyod pas na de'i phyir de bas na byang chub sems dpa' chen po phyag na rdo rjes bcom ldan 'das rnam par snang mdzad la/_mi yi nang du babs nas kyang /_/zhes bya ba'i tshigs su bcad pas gsol ba btab pa yin no/_/mi yi nang du babs nas kyang /_/zhes bya ba ni
[\[193b\]]
[\[193b.1\]]mi'i nang du gshegs la zhes bya ba'i don to/_/dgongs phyir sems can kun gyi don/_/zhes bya ba ni mi rnams kyi don bsgrub par bgyi ba'i slad du dgongs pa mdzod cig ces pa'o/_/'jig rten gsum las rnam par rgyal bar mi rnams kyi don gyis shig ces bstan mod kyi 'on kyang de 'di ltar
[\[193b.2\]]don byos shig ces bka' stsal pa tsam du zad kyi rdzogs par byas pa ni ma yin no/_/de lta bas na de rnams kyi don bsgrub par mdzod cig ces smras pa yin no/_/ji ltar zhe na 'khor lo'i mchog bskor cig ces bya ba ste/_mi'i nang du gshegs te chos kyi 'khor lo bskor bar mdzod cig ces bya ba'i don
[\[193b.3\]]to/_/de ltar bcom ldan 'das rnam par snang mdzad la bcom ldan 'das phyag na rdo rjes gsol ba btab pa yin no/_/da ni sbyor ba dang bsdu ba'i phyir de nas zhes bya ba la sogs pa'i gzhung ston te/_de bzhin gshegs pa thams cad phyogs thams cad du dkyil 'khor gyi 'khor lo rgyas par mdzad pas
[\[193b.4\]]bzhugs pa yin la/_de lta bas na de dag la rje sar bos te/_mi bskyod pa la sogs pa de rnams la 'di skad gsungs so/_/bcom ldan 'das de bzhin gshegs pa rnams kyang gcig tu 'du bar mdzad du gsol zhes pa ste/_nga'i thugs su yang zhugs shig ces don gyis ni 'di skad
[\[193b.5\]]kyang zer ba yin te/_gang gi phyir bzhengs pa'i dus na yang de rnams 'du bar mdzad nas 'di'i thugs su zhugs so zhes bya ba yin no/_/de rnams der zhugs pa dang bcom ldan 'das rnam par snang mdzad kyis de bzhin gshegs pa thams cad kyi sku dang gsung dang thugs rdo rjer bdag nyid gyur par
[\[193b.6\]]mkhyen nas zhes bya ba ni nyid kyi sku dang gsung dang thugs rdo rje de bzhin gshegs pa thams cad kyi rdo rjes rjes su bzung bar mkhyen to zhes bya ba'i don to/_/de bzhin gshegs pa rnams de ltar zhugs pa dang /_bcom ldan 'das rnam par snang mdzad kyis bcom ldan 'das phyag na rdo rje nyid
[\[193b.7\]]kyi rdo rje sems dpa' la gsol ba btab ste rigs kyi bu khyod kyang nga'i thugs dang de bzhin gshegs pa thams cad dang /_rdo rje'i rigs thams cad dang /_dkyil 'khor thams cad dang /_de bzhin gshegs pa thams cad kyi thugs dang /_nga'i thugs su zhugs shig ces bya ba dang sbyar
[\[194a\]]
[\[194a.1\]]ro/_/de la de bzhin gshegs pa thams cad ces bya ba ni dkyil 'khor thams cad du gtogs pa'i byang chub sems dpa' thams cad do/_/rdo rje'i rigs thams cad ces bya ba la rdo rje'i rigs smos pa ni nye bar mtshon pa tsam du zad do/_/rigs thams cad ces bya ba'i don to/_/_
[\[194a.2\]]rigs zhes bya ba ni mchod pa'i lha mo dang sgo srung rnams gzung ngo /_/de bzhin gshegs pa thams cad ces smos pas ni byang chub sems dpa' rnams logs shin tu ston to/_/dkyil 'khor smos pas ni rgyud las smos pa'i dkyil 'khor thams cad gzung ngo /_/de bzhin gshegs pa
[\[194a.3\]]thams cad kyi thugs dang zhes bya ba ni gang mi bskyod pa lo sogs pa bcom ldan 'das rnam par snang mdzad kyi thugs su zhugs pa'o/_/de bzhin gshegs pa thams cad kyi thugs las de'i thugs logs shig na yod pa lta mod kyi/_'on kyang des phyi rol du sprul pa bstan par bya ba'i phyir/_/_
[\[194a.4\]]de bzhin gshegs pa thams cad kyi thugs su zhugs shig ces gsungs so/_/bcom ldan 'das rnam par snang mdzad kyi bcom ldan 'das phyag na rdo rje la 'di skad ces gsungs pa dang /_mdor na sangs rgyas thams cad kyi/_/zhes bya ba la sogs pa'i tshigs su bcad pa 'di
[\[194a.5\]]gsungs te/_sems can thams cad la phan pa'i phyir 'dir 'jug cing gnas par bsgrub par bgyi'o zhes bya bar sbyar ro/_/gang du zhe na sku gsung thugs kyi rdo rje thams cad du'o/_/su zhig gi zhe na sangs rgyas thams cad kyi'o/_/de skad gsungs ma thag tu de bzhin gshegs pa
[\[194a.6\]]thams cad kyi bcom ldan 'das rdo rje sems dpas ji skad gsungs pa de bzhin du de bzhin gshegs pa thams cad bcom ldan 'das rnam par snang mdzad kyi thugs su zhugs te/_'dis ni ji skad bstan pa'i dkyil 'khor la sogs pa 'jug par ston to/_/da ni de ltar zhugs pa de
[\[194a.7\]]rnams bcom ldan 'das rdo rje sems dpa' dang de bzhin gshegs pa thams cad kyi thugs dang /_bcom ldan 'das rnam par snang mdzad kyi sku dang /_gsung dang thugs rdo rjer khyab par gyur pa ston te/_sku thams cad ces bya ba la sogs pa la sku thams cad ni sku'i yan lag thams cad
[\[194b\]]
[\[194b.1\]]do/_/gsung thams cad 'jug pa'i gnas dang zhes bya ba ni yi ge ni gnas brgya de/_brang dang lkog ma de bzhin mgo/_/lce rtse dang ni so dag dang /_sna dang mchu dang rkan rnams so/_/zhes bya ba ste 'di dag thams cad ni gsung thams cad du 'jug par gnas so/_/sems kyi rgyun 'byung ba
[\[194b.2\]]thams cad dang zhes bya ba ni sems can thams cad kyi rgyu dang 'bras bu'i rang bzhin du 'brel ba'i dus gsum gyi rgyun te rgyun ni rgyud kyi rnam par 'brel chags pa'o/_/de yang sems gcig pu la kun gzhi rnam par shes pa dang /_'jug pa'i rnam par shes pa dang /_nyon mongs pa can gyi yid kyi
[\[194b.3\]]mtshan nyid re re zhing yang rang gi rigs kyi rgyud 'dab chags par 'brel ba la bya ste de dag thams cad kyi 'jug pa la bya'o/_/rdo rje'i tshul thams cad dang zhes bya ba ni sems can thams cad du'o/_/_yan lag dang nying lag thams cad dang zhes bya ba ni rkang pa dang lag pa la sogs par ro/_/gnas thams cad
[\[194b.4\]]dang zhes bya ba ni las kyi gnas thams cad du'o/_/mtshan thams cad dang zhes bya ba ni skyes bu chen po'i mtshan sum cu rtsa gnyis pa rnams su'o/_/de ni phyag dang zhabs 'khor lo'i mtshan dang ldan pa dang /_phyag dang zhabs shin tu gnas pa dang /_phyag dang zhabs kyi mthil 'jam zhing gzhon sha
[\[194b.5\]]chags pa dang phyag dang zhabs dra bas 'brel ba dang /_/bdun mtho ba dang zhabs dang phyag gi bo la gnyis dang thal gong gi phyogs dang mgrin pa'i phyogs mtho ba dang /_sor mo ring ba dang /_zhabs kyi rting pa yangs pa ste yangs pa ni ring zhing legs par snyoms pa ste tshigs mi mngon pa'i
[\[194b.6\]]phyag zhabs dang ldan pa dang /_sku kho lag che zhing drang ba ste 'di'i sku che zhing yan lag drang ba dang /_zhabs kyi long mo'i tshigs mi mngon pa ste long mo nub par 'dug pa dang /_sku'i sbu re re ba gyen du phyogs pa ste 'di dag ni bcu tshoms dang po'o/_/byin pa ri dgas e na ya'i lta bu ste 'di'i
[\[194b.7\]]sku'i byin pa ri dgas shar b+ha ltar bags kyis zlum pa dang /_phyag ma btud par pus mor slebs pa ste/_'di'i sku yis ma btud par phyag gnyis pus mo'i sla dar slebs pa dang /_mdoms kyi sba ba sbubs su nub pa ste glang po che cang shes lta bur sbubs na gnas pa ltar mdoms kyi sba ba sbubs su
[\[195a\]]
[\[195a.1\]]nub pa dang /_pags pa srab cing gser mdog 'dra ba dang /_dbu skra re re nas skyes shing g.yas su 'khyil ba dang /_zhal mdzod spus brgyan pa dang /_ro stod seng ge 'dra ba ste 'di'i sku stod kho lag che ba yin pa dang /_dpung mgo rab tu zlum pa ste mgur shin tu zlum pa rgyas pa'i
[\[195a.2\]]phyir ro/_/thal gong rgyas pa ste gser gyi gyim phag legs par phyis pa bzhin du phya le bar 'dug pa ste 'di dag ni bcu tshoms gnyis pa'o/_/ro bro ba'i mchog dang ldan pa ste dbang po rlung dang /_mkhris pa dang /_bad kan rnams kyis nyams par ma gyur pa dang ro rnams ji lta ba bzhin du myong bar
[\[195a.3\]]mdzad pa dang /_shing n+ya gro d+ha ltar chu zheng gab pa ste chu dang zheng du mnyam pa dang dbu gtsug tor dang ldan pa dang /_ljags shin tu ring zhing srab pa ste ut+pal dmar po'i 'dab ma ltar ring zhing srab pa dang /_ka la ping ka'i dbyangs te bya ka la ping ka dang tshangs pa'i dbyangs kyang zil gyis gnon par mdzad
[\[195a.4\]]pa dang /_'gram pa seng ge'i 'dra ba ste mkhur ba shin tu me long phyis pa dag pa lta bu dang /_tshems shin tu dkar ba dang /_tshems thags bzang ba dang /_tshems mnyam pa dang /_tshems bzhi bcu mnga' ba ste mtshan 'di dag ni bcu tshoms gsum pa'o/_/'di rnams dang skyes bu chen po'i
[\[195a.5\]]mtshan spyan mthon mthing dang /_rdzi ma ba'i lta bu ste de ltar na sum cu rtsa gnyis so/_/dpe byad bzang po thams cad dang zhes bya ba la dpe byad ba bzang po rnams gang zhe na sangs rgyas bcom ldan 'das kyi dbu gdugs kyi dbyibs lta bu dang /_dbu skra'i rtse mo 'khyil ba dang /_dbu sgra sdug pa dang /_
[\[195a.6\]]dbu skra gnag pa dang /_/dbu skra dri zhim pa dang /_dbu skra mi gshor ba dang /_dbu skra ma 'dzings pa dang /_dbu skra bzang ba dang /_dbu skra 'jam pa dang /_dbu skra snum pa dang /_dbu skra phra ba dang /_dbu skra bung ba lta bu ste dpe byad bzang po bcu po 'di dag ni skyes bu chen po'i mtshan dbu skra g.yas su
[\[195a.7\]]'khyil zhing re re nas skyes pa dang /_dbu gtsug tor dang ldan pa'i 'khor du gyur pa yin no/_/dpral ba'i dbyes che ba dang /_dpral ba gnyer ma med pa dang /_smin ma gnag pa dang /_smin ma gzhu lta bu dang /_smin tshugs ring ba dang /_smin ma'i spu mnyam pa dang /_smin ma bar thags
[\[195b\]]
[\[195b.1\]]mnyam pa dang /_shangs mtho ba ste dpe byad bzang po 'di dag ni skyes bu chen po'i mtshan mdzod spu'i 'khor ro/_/spyan 'dzum pa lta bu dang /_spyan yangs pa dang /_spyan gtsang ba dang /_spyan gyi dkyus ring ba dang /_spyan dri ma med pa ste dpe byad 'di dag ni skyes bu chen po'i mtshan spyan mthon
[\[195b.2\]]mthing dang rdzi ma pa'i lta bu'i 'khor yin no/_/snyan mnyam pa dang /_snyan shal stug cing ring ba ste dpe byad 'di gnyis ni skyes bu chen po'i mtshan 'gram pa seng ge lta bu'i 'khor yin no/_/zhal dri zhim pa dang /_seng ge'i zhal dang /_zhal gyi sgros bim pa ltar dmar ba dang /_mche ba byin gyis phra ba dang /_
[\[195b.3\]]mche ba rno ba dang /_zhal gyi dkyil 'khor kun nas zlum zhing rgyas pa ste dpe byad bzang po 'di rnams ni skyes bu chen po'i mtshan bdun gyi 'khor yin te/_gang zhe na ljags yangs pa dang /_tshangs pa'i dbyangs dang /_tshems dkar ba dang /_tshems thags bzang ba dang /_tshems bzhi bcu mnga' ba dang /_
[\[195b.4\]]tshems mnyam pa dang /_ro bro ba'i mchog dang ldan pa rnams kyi'o/_/mgur bum pa'i mgrin pa lta bu ni skyes bu chen po'i mtshan dpung mgo zlum pa'i 'khor yin no/_/rtsa rgyus mi mngon pa dang /_/tshigs mi mngon pa dang /_tshigs la sred med kyi bu'i stobs dang ldan pa dang /_sku gtsang pa
[\[195b.5\]]dang /_/sku ma yo ba dang /_sku rim par 'tsham zhing mdzes pa dang /_sku 'khril bag chags pa dang /_sku snum pa dang /_sku'i yan lag shin tu 'byes pa dang /_sku shin tu grims pa dang /_sku 'jam pa dang /_mtshan rdzogs pa dang /_sku shin tu zlum pa dang /_sku ma yo ba dang /_phyal phyang nge ba dang /_
[\[195b.6\]]sku skabs phyin pa dang /_sku la gnag bag med pa dang /_blta bas chog mi shes pa ste dpe byad bzang po bco brgyad po 'di dag ni skyes bu chen po'i mtshan kho lag che zhing drang ba dang phyag ma btud par pus mor slebs pa dang /_pags pa srab pa dang /_mdog gser 'dra ba dang /_ro stod seng ge
[\[195b.7\]]'dra ba dang /_thal gong rgyas pa dang /_n+ya gro d+ha ltar chu zheng gab pa dang /_bdun mtho ba ste 'di brgyad kyi 'khor du gyur pa yin no/_/lte ba zab pa dang /_lte ba zlum pa dang /_lte ba'i sbubs rab tu gang ba ste dpe byad 'di gsum ni skyes bu chen po'i mtshan mdoms kyi sba ba sbubs su nub pa'i 'khor
[\[196a\]]
[\[196a.1\]]du gyur pa yin no/_/pus mo'i lha nga shin tu zlum zhing legs pa'i dpe byad gcig pu 'di ni skyes bu chen po'i mtshan byin pa ri dgas e na ya'i lta bu'i 'khor du gyur pa yin no/_/ba spu'i bu ga rnams las yid du 'ong ba'i dri 'byung ba 'di skyes bu chen po'i mtshan ba spu nyag ma re re
[\[196a.2\]]nas skyes shing g.yas su 'khyil ba'i 'khor du gyur pa yin no/_/sen mo mtho ba dang /_sen mo zangs kyi mdog 'dra ba dang /_sen mo snum pa dang /_sen mo rnams zlum pa dang /_sen mo rnams rgyas pa dang /_sor mo rnams byin gyis phra ba ste dpe byad bzang po 'di drug ni skyes bu chen po'i mtshan phyag gi sor mo
[\[196a.3\]]ring ba'i 'khor du gyur pa yin no/_/phyag gi ri mo bar ma chad pa dang /_phyag gi ri mo mnyam pa dang /_phyag gi ri mo zab pa dang /_phyag gi ri mo ma yo ba dang /_phyag mdangs yod pa dang /_phyag dang zhabs kyi mthil zangs ltar dmar ba dang /_phyag la seng ge'i gdan dang /_nya dang rgyal mtshan
[\[196a.4\]]dang /_rdo rje dang lcags kyu dang /_bum pa dang dga' ba 'khyil pa dang /_dpal be+e'u dang /_dung dang pad+mo dang /_g.yung drung rnams dang ldan pa ste dpe byad bzang po bcu bdun po 'di dag ni skyes bu chen po'i mtshan drug po'i 'khor du ci rigs par 'gyur ba yin te/_phyag dang zhabs kyi mthil 'khor
[\[196a.5\]]lo'i mtshan dang ldan pa dang /_phyag dang zhabs shin tu gnas pa dang /_phyag dang zhabs dra bas 'brel pa dang /_phyag dang zhabs kyi mthil 'jam zhing gzhon sha chags pa dang /_zhabs kyi rting pa yang pa dang /_zhabs kyi long mo'i tshigs mi mngon pa ste 'di drug gi yin no/_/de ltar na mtshan dang
[\[196a.6\]]dpe byad thams cad do/_/ba spu'i khung bu thams cad dang /_rdul shin tu phra mo snyed kyi dkyil 'khor thams cad dang zhes bya ba ni sku'i rdul phra rab thams cad du'o/_/thugs rnams su zhugs nas bzhugs so zhes bya ba 'dis ni ro gcig tu gyur par ston to/_/sprul pa'i sku dka' ba spyod pa'i sar bzhag ste rdzu
[\[196a.7\]]'phrul gyis 'og min gyi gnas su gshegs nas der mngon par rdzogs par byang chub po/_/de nas ri rab kyi rtse mor gshegs te ting nge 'dzin la bzhugs nas sngags spyod pa'i tshul la 'jug pa'i ting nge 'dzin la spro ba dang bsdu ba mdzad de/_bcom ldan 'das shAkya thub pas yang dag par rdzogs
[\[196b\]]
[\[196b.1\]]par sangs rgyas nas ring po ma lon pa zhig na/_de bzhin gshegs pa thams cad kyi sku dang /_gsung dang /_thugs rdo rjer de bzhin gshegs pa thams cad kyi sku dang gsung dang thugs thams cad du bdag nyid gyur par mkhyen nas zhes bya ba ni de bzhin gshegs pa thams cad der bzhugs pa'i phyir ro/_/_
[\[196b.2\]]de nas ri rab kyi rtse mo de nas yid kyis rang bzhin gyi sku de babs te dka' ba spyod pa na bzhugs pa'i sku der zhugs so/_/de nas de las bzhengs te/_chu bo nai rany+dza nar khrus mdzad nas 'o ma gsol te/_byang chub kyi snying po gang na ba der gshegs so/_/ched du gshegs nas bcom ldan 'das kyis byang chub
[\[196b.3\]]kyi shing drung du zhes bya ba ni bcom ldan 'das kyir gtogs pa'i byang chub kyi shing gang yin pa de'i rtsa bar ro/_/'jig rten dang mthun par bya ba'i phyir zhes bya ba ni/_don dam par 'og min gyi gnas su mngon par rdzogs par sangs rgyas zin mod kyi/_'jig rten pa rnams dang rjes su mthun par bya ba'i
[\[196b.4\]]phyir gdong byang chub pa ltar ston cing rtswa 'tshong bkra shis las rtswa blangs nas/_e ma'o zhes bya ba la sogs pas ched du brjod pa 'di ched du brjod do/_/e ma'o zhes bya ba ni ngo mtshar du gyur pa'o/_/sems can bstan pa zhes bya ba ni sems can rnams la ston par mdzad pa gang yin pa de ni sems can
[\[196b.5\]]bstan pa ste lam log pa las bzlog ste yang dag pa'i lam la 'jog pa de rnams kyi'o/_/su zhig gi don du zhe na/_sems can don te sems can rnams kyi don du gnyer bar bya ba yin pas na sems can don to/_/bdag don mchog ces bya ba ni rang gi don gyi dam pa nyid sems can gyi don yin no/_/_
[\[196b.6\]]de ltar yin na yang 'di la ngo mtshar ci zhig yod ce na de'i phyir/_gang phyir 'dul dbang bstan pa rnams/_/mu stegs lta la gnas par mdzad/_/ces bya ba gsungs te/_gdul bya ni mi rnams te de dag kyang dman pa la lhag par mos pa dang /_dka' ba spyod pa la mos pa yin na de lta
[\[196b.7\]]bas na/_de yi dbang zhes bya ba ni de dag gi ched du'o/_/brtan pa rnams ni srid pa tha ma pa'i byang chub sems dpa' rnams so/_/mu stegs ni mya ngan las 'das pa'i mtshor 'jug pa'i lam du bstan pa gang yin pa ste/_'di 'jug pa'i thabs ni ma yin mod kyi/_'on kyang 'jig rten pa de rnams de la
[\[197a\]]
[\[197a.1\]]spyod pas na de skad ces bya'o/_/de lta bas na der mu stegs pa rnams kyi ngo bo nyid yin pas na mu stegs pa ste/_de rnams kyi lta ba ni dka' ba spyod pa thar pa thob par 'dod pa'o/_/de'i phyir de rnams kyi lta ba'i dbang du mdzad nas dka' ba spyod pa gang yin pa la gnas par mdzad pa yin la/_
[\[197a.2\]]'og min gyi gnas su shin tu rgya cher mngon par rdzogs par sangs rgyas su zin na yang /_mi 'dul ba ni 'jig rten la 'jig rten pa'i rjes su mthun pa bstan par bya ba'i phyir ro/_/'jig rten 'di dag la yang spyod pa 'di dag ci'i phyir ston par mdzad ce na/_lta ba ngan pas mdongs pa rnams/_/zhes
[\[197a.3\]]bya ba gsungs so/_/de lta bas na/_lta ba ngan pas mdongs pa rnams/_/ye shes snang bas dag bya'i phyir/_/zhes bya ba steng ngan par lta bas na lta ba ngan pa ste/_log pa'i shes rab las byung ba'i lta ba ngan pas mdongs pa de rnams la yang dag pa'i ye shes kyi snang ba theg pa gsum gyi ye shes kyi
[\[197a.4\]]snang bas rnam par dag par bya zhing phyin ci ma log pa'i ye shes thob par bya ba'i phyir ro/_/sangs rgyas byang chub thob par 'gyur/_/zhes bya ba ni slar yang sangs rgyas kyi byang chub thugs su chud par bstan par bya'o zhes bya ba'i don to/_/de nas 'dod pa na spyod pa'i lha rnams kyis bcom ldan 'das kyi de kho
[\[197a.5\]]na nyid mi shes nas zhes bya ba ni dbang phyug chen po 'ba' zhig tu ma gtogs pa 'dod pa na spyod pa'i lha rnams te/_rgyal chen bzhi'i ris kyi lha rnams dang /_sum cu rtsa gsum pa dang /_'thab bral dang /_dga' ldan dang /_'phrul dga' dang /_gzhan 'phrul dbang byed kyi lha rnams so/_/bcom ldan
[\[197a.6\]]'das kyis de kho na nyid mi shes nas zhes bya ba ni bcom ldan 'das yang dag pa ni 'og min du byung la/_de'i sprul pa shAkya'i rigs su 'khrungs par bstan pa dang /_de nyid du don dam par mngon par rdzogs par sangs rgyas la/_'dir ni sprul pas dka' ba spyod par ston pa dang /_der mngon par
[\[197a.7\]]rdzogs par sangs rgyas nas ri rab kyi rtse mor gshegs te chos kyi 'khor lo bskor nas mi rnams kyi don bsgrub par mdzad pa'i phyir yang mngon par rdzogs par byang chub par ston cing dka' ba spyod pa'i sku 'di la slar bab par mdzad pa 'di dag gi de kho na nyid mi shes pa'o/_/de ltar de kho na nyid ma shes te ci
[\[197b\]]
[\[197b.1\]]zhig byed pa zhe na/_'di skad du gsol to zhes bya ba ste tshig tu brjod pa'o/_/ji skad du smras she na/_kye dge slong ci byang chub kyi phyir zhes bya ba la sogs pa'o/_/drag pa ni rno ba'o/_/rtsub pa ni reg par mi bzod pa'o/_/mi bzad pa ni srog 'phrog pa'o/_/spro bar mdzad dam zhes bya ba ni dka'
[\[197b.2\]]ba spyod pa'i sa la byang chub kyi rgyur dka' ba la spro ba'i rtsom pa mdzad dam zhes bya ba'i bar du ston pa yin no/_/de skad ces gsol ba dang /_bcom ldan 'das kyis rtswa de g.yas nas bskor nas bting ste/_de'i steng du skyil mo krung bcas nas bzhugs te sku drang por bsrangs nas
[\[197b.3\]]dgongs pa mngon du bzhag ste lha rnams la 'di skad ces bka' stsal to/_/grogs po rnams kho bos byang chub thob par sgrubs shig pa ste sgrubs shig ces bya ba ni spro ba gyis shig ces bya ba'i don to/_/'di skad gsungs pa 'dis ni don 'di ltar ston te/_byang chub ni lha rnams kyi khyad par
[\[197b.4\]]las mchog byin pas thob pa ma yin no zhes ston te/_'dis ni de skad du gsungs pa yin no zhes bya bar mngon no/_/de nas 'dod pa na spyod pa'i lha rnams kyis bcom ldan 'das kyis gsungs pa'i don ma rtogs nas zhes bya ba la sogs pa la ci 'dir mngon par ma rtogs zhes bya bar byang chub
[\[197b.5\]]kyi phyir 'di lta bu'i dka' ba la spro bar mdzad dam zhes gong du ma smras sam zhe na smras pa/_de ni bden mod kyi 'ga' zhig las ming tsam zhig thos pa yin gyi de dag gi don shes pa ni ma yin no/_/shes su zin kyang de dag gis sbyin par nus pa yang ma yin la/_rtogs pa'i lung dbog par nus pa
[\[197b.6\]]yang ma yin no/_/de lte bas na brgya byin lha'i dbang po'i thad du song la lha'i dbang po brgya byin yang de dag dang 'grogs te tshangs pa'i thad du song ngo /_/tshangs pa yang de dag dang 'grogs te thams cad dbang phyug chen po'i thad du phyin to/_/de nas 'jig rten gsum po zhes bya ba la sogs pa la
[\[197b.7\]]'jig rten gsum po mtha' dag gi bdag po ni bshad zin to/_/lha thams cad kyi bdag po mthu bo che la sogs pa la 'di skad ces smras so zhes bya ba la ci zhig smras she na grogs po rnams zhes bya ba la sogs pa'o/_/gang gi phyir dbang phyug chen po ni bcom ldan 'das phyag na rdo rjes
[\[198a\]]
[\[198a.1\]]rjes su gzung ba yin la de bas na de ni bcom ldan 'das kyi zhabs kyis reg pas rtogs pa skyes par gyur te/_de bas na phyag na rdo rje'i mthu dang lung dang rtogs pa khong du chud pa'i mthus bcom ldan 'das 'og min gyi lhar sku skye ba bzhes shing /_sprul pas shAkya'i rigs
[\[198a.2\]]su yang sku tshe ston par mdzad pa dang /_dka' ba spyod pa'i gnas skabs la bzhugs pa'i bar du ston pa dang /_'og min gyi gnas su bla na med pa yang dag par rdzogs pa'i byang chub tu mngon par rdzogs par sangs rgyas te/_der skyes pa rnams kyi don mdzad nas ri rab kyi rtse mor gshegs te
[\[198a.3\]]sngags spyod pa'i sgo nas chos kyi 'khor lo bskor zhing mi rnams kyi don mdzad pa'i phyir ri rab kyi rtse mo nas babs te dka' ba spyod pa'i sa la gnas pa'i sprul pa'i skur zhugs nas yang mngon par rdzogs par byang chub par ston te/_/'di dag thams cad shes so/_/de lta bas na lha thams cad kyi bdag
[\[198a.4\]]po la sogs pa la bos nas 'di skad ces smras so/_/grogs po rnams de bzhin gshegs pa dgra bcom pa yang dag par rdzogs pa'i sangs rgyas 'jig rten dang mthun par mdzad cing /_yang bla na med pa yang dag par rdzogs pa'i byang chub ston gyis shes par gyis shig ces bya ba'o/_/_
[\[198a.5\]]ji ltar lha gzhan dag gis 'di ltar mi shes sam zhe na/_'di ni bden mod kyi 'on kyang de ni rtogs pa skyes pa ma yin te/_'di dag gis gsum la skyabs su 'gro ba ma blangs pa dang /_yang dag par blangs pa brdar btags pa'i byang chub kyi sems bskyed pa dang dam tshig mnos par zad kyi/_
[\[198a.6\]]de dag gis de bzhin gshegs pa'i de kho na nyid ces pa ni ma yin no/_/gal te de bzhin gshegs pas mi rnams kyi don mdzad par bzhed na/_lha de bzhin gshegs pa'i sku de nyid kyis byon te mi rnams kyi don ci'i phyir mi mdzad ce na/_de'i phyir 'di ltar 'jig rten na de bzhin gshegs
[\[198a.7\]]pa ma yin no snyam du shes par ma byed cig_/lha nyid las de bzhin gshegs par 'gyur gyi lha de dag nyid bsgrub par bya ba'i de bzhin gshegs pa nyid du ni ma yin no zhes bya ba smos te/_'di lta bu'i phyir na mi'i lus kyis mngon par byang chub par ston par mdzad pa yin no/_/de legs par
[\[198b\]]
[\[198b.1\]]mchod la 'dod pa bsgrub po zhes pa dang /_de nas lha thams cad kyi bdag po dbang phyug chen po la sogs pa der song ste bcom ldan 'das kyi zhabs gnyis la mgo bos phyag 'tshal te 'di skad ces gsol to/_/bcom ldan 'das bdag cag la thugs brtse bar dgongs te rtswa'i gdan 'di
[\[198b.2\]]las bzhengs la lha rdzas kyi gdan la bzhugs te bla na med pa yang dag par rdzogs pa'i byang chub tu mngon par rdzogs par 'tshang rgya bar mdzad du gsol zhes bcom ldan 'das gdan la spyan 'dren par byed do/_/de nas bcom ldan 'das kyis lha'i bdag po de rnams kyi mchog sbyin pa la sogs pa'i
[\[198b.3\]]mngon pa'i nga rgyal bsal ba'i phyir lha'i bdag po de dag la 'di skad ces bka' stsal to/_/grogs po rnams kho bo bla na med pa yang dag par rdzogs pa'i byang chub kyi sbyin par sgrubs shig_/de rnams kyis kyang mngon pa'i nga rgyal spangs te de nas zhes bya ba la sogs pas bdag cag gis rdo mi thogs
[\[198b.4\]]so zhes ji lta ba bzhin du smras so/_/de nas bcom ldan 'das kyis de rnams rjes su gzung bar bya ba'i phyir byang chub kyi don de nyid de ni gzugs min zhes bya ba la sogs pa'i tshigs su bcad pa gsungs pas de gsal bar bstan par mdzad pa yin te/_de ni gzugs min zhes bya ba ni gzugs kyi phung
[\[198b.5\]]po ma yin no zhes bya ba'i don yin no/_/de lta na ni gzugs can ma yin par 'gyur ro zhe na de'i phyir gzugs min zhes bya ba gsungs te/_gzugs can ma yin pa'i phung po bzhi po tshor ba dang /_'du shes dang 'du byed rnams dang rnam par shes pa'i rang bzhin gyi phung po rnams te de dag gi ngo bo nyid kyang ma
[\[198b.6\]]yin no zhes bya ba'i don to/_/de ltar ni sdug bsngal dang kun 'byung dang 'gog pa dang /_lam sgom pa'i mtshan nyid zag pa med pa'i rang bzhin can no zhe na/_bden min zhes bya ba gsungs te/_de ni bden pa bzhi'i rang bzhin can yang ma yin no/_/de lta na ni brdzun pa zhig yin no zhe na brdzun min
[\[198b.7\]]zhes bya ba gsungs so/_/de lta na ji lta ba'i rang bzhin can cig yin zhe na gtsang ba'i zhes bya ba gsungs te dngos po yod par 'dzin pa'i rnam par rtog pa'i dri ma thams cad dang bral ba'i phyir ro/_/sangs rgyas byang chub ye shes 'di/_/ces bya ba ni dngos po thams cad las 'das pa de nyid byang
[\[199a\]]
[\[199a.1\]]chub yin no/_/rtogs na rgyal ba nyid du 'gyur/_/zhes bya ba ni gal te ye shes de ltar khong du chud na rgyal bar 'gyur zhes pa'o/_/bcom ldan 'das kyis byang chub kyi don de skad ces gsungs pa dang /_de nas lha'i bdag po de dag cung zad cig cang mi smra bar gnas par
[\[199a.2\]]gyur to zhes bya ba ni de'i don sgom zhing cang mi zer bar 'khod do zhes bya ba'i don to/_/de nas bcom ldan 'das kyis de rnams la byang chub kyi don bshad nas de'i 'og tu rtswa'i gdan de las bzhengs te lha de rnams la 'di skad ces bka' stsal to/_/grogs po rnams stan 'di la 'dug la sangs rgyas kyi
[\[199a.3\]]ye shes 'di lta bu rtogs par bya ba sgrubs shig ces gsungs so/_/de nas de dag gis gsol pa/_bcom ldan 'das rngo mi thogs so/_/'di skad ces ston pa yin te byang chub ni dam pa sbyin par mi nus pa 'ba' zhig tu ma zad kyi/_byang chub kyi don bstan du zin kyang byang chub mi shes shing /_/byang chub
[\[199a.4\]]pa'i rim pa ma rtogs la bsod nams dang ye shes kyi tshogs yongs su ma rdzogs pas na byang chub tu mngon par rdzogs par sangs rgyas par byed mi nus so zhes bya ba'i don to/_/de rnams kyis de skad ces gsol pa dang /_de nas bcom ldan 'das kyis gdan de nyid la bzhugs bzhin du zhes bya ba
[\[199a.5\]]ni rtswa'i gdan la ste/_yid kyis rab tu rtogs pas na/_/zhes bya ba la sogs pas thugs su chud pa'i rim pa tshigs su bcad pa ston par mdzad pa yin no/_/gang gis she na/_yid kyis rab tu rtogs pas na/_/zhes bya ba 'di nyid kyis ni mngon par rdzogs par byang chub pa'i rim pa dang
[\[199a.6\]]po'i sngags kyi don bstan to/_/byang chub sems ni zhes bya ba 'dis ni sngags gnyis pa'i don ston to/_/brtan par byos zhes bya ba 'dis ni gsum pa'i don ston to/_/sems dpa'i rdo rje brtan byas la/_/zhes bya ba 'dis ni bzhi pa'i don ston to/_/sangs rgyas su ni bdag sgoms shig_/ces
[\[199a.7\]]bya ba 'dis ni lnga pa'i don ston to/_/bcom ldan 'das kyis de skad ces gsungs pa dang /_de dag gis 'di skad du de lta bu legs so zhes thams cad kyis smras nas 'dong ngo /_/de ltar byang chub pa'i don dang mngon par byang chub pa'i rim pa 'dod pa na spyod pa la sogs pa'i lha de rnams la bstan
[\[199b\]]
[\[199b.1\]]nas tho rangs kyi dus la bab pa na de nas bcom ldan 'das kyis mtshan mo de'i tho rangs 'jig rten dang rjes su mthun par bya ba'i phyir bdud sde dang bcas pa pham par byas nas zhes bya ba ni mthu bstan pa'i phyir ro/_/bla na med pa yang dag par rdzogs pa'i byang chub tu mngon par rdzogs par sangs rgyas
[\[199b.2\]]nas mchog tu phan 'dogs par byed pa sems can gyi khams ma lus shing lus pa med pa thams cad la phan par mdzad pa 'phags pa phyag na rdo rje rang gi thugs la zhugs pa de la rdo rje sems dpa' zhes bya ba la sogs pa'i mtshan brgya rtsa brgyad pa 'dis mngon par bstod par mdzad do/_/rdo rje'i rang
[\[199b.3\]]bzhin gyi sems dpa' mnga' bas na rdo rje sems dpa' ste mi phyed pa'i phyir ro/_/'di la sems dpa' tshad med pa mnga' bas na sems dpa' che'o/_/theg pa chen po'i rtsa ba ni byang chub kyi sems yin pas na theg pa chen po ste byang chub kyi sems la theg pa chen po zhes bya ba'i sgrar gsungs so/_/thams
[\[199b.4\]]cad du khyab pas na bdag nyid che zhes bya ba ste che ba'i bdag nyid yin pa'i phyir ro/_/'di la ye shes kyi snang ba tshad med pa mnga' bas na snang ba che zhing zhes bya'o/_/nyon mongs pa dang shes bya'i sgrib pa'i dri ma rnam par dag pas na dag pa che zhes bya'o/_/mgon po che zhes bya ba ni chen po rnams kyi mgon por
[\[199b.5\]]gyur pas na mgon po che ste che ba sangs rgyas dang byang chub sems dpa' rnams kyi rten du gyur pa'i phyir mgon chen no/_/rdo rje rnams kyi rgyal po yin pas na rdo rje rgyal po ste rang gi las la mchog tu gyur pa'i phyir ro/_/spro ba'i tshe na rdo rje chen po mnga' bas na rdo rje che'o/_/rdo rje lcags kyu phyogs thams cad kyi
[\[199b.6\]]mthar gtugs par spros pas na rdo rje lcags kyu nyid la rdo rje'i sgrar gsungs so/_/mi phyed pa'i don gyis na rdo rje'o/_/de bzhin gshegs pa thams cad kyi bdag nyid yin pas na de bzhin gshegs pa kun no/_/'gugs pa'i phyir sems dpa' chen po ste tshad med pa'i sems can rnams 'gugs
[\[199b.7\]]pa'i phyir ro/_/rang gi phrin las la thogs pa med pa mnga' bas na brtson 'grus che'o/_/'gugs pa'i thabs dpag tu med pa mnga' bas na thabs chen no/_/sems can smin pa dang grol ba'i 'dod chags mi phyed pa mnga' bas na rdo rje 'dod pa'o/_/'dod chags kyi nyon mongs pa med pa'i phyir
[\[200a\]]
[\[200a.1\]]dag pa che'o/_/bde ba thams cad kyi rgyur gyur pas na kun gyi bde ba'o/_/bde ba tshad med pa'i ngo bo nyid yin pas na bde ba che'o/_/bde ba thams cad las phul du byung ba yin pas na bde mchog ste byang chub kyi sems kyi bde ba yin pa'i phyir ro/_/'di la thog ma dang
[\[200a.2\]]tha ma yod pa ma yin pas na thog ma tha ma med do/_/bzhed chen zhes bya ba la bzhed pa ni 'dod pa'o/_/'di la 'dod pa chen po mnga' bas na bzhed chen te sems can thams cad mngon par 'dod par bzhed pas na'o/_/mi phyed pas na legs so zhes bya ba la sogs pas na rdo rje legs pa'o/_/yongs
[\[200a.3\]]su dgyes pa tshad med pa mnga' bas na dgyes pa che'o/_/rab tu dga' ba skyed par mdzad pas na legs zhes bya'o/_/shin tu mnyes pas na rab mnyes pa'o/_/spro ba'i tshe na thams cad du khyab par mdzad pas na mnyes pa che zhing ngo /_/skye dgu rnams dga' bar mdzad pas na dgyes pa che'o/_/_
[\[200a.4\]]shin tu dga' ba skyed par mdzad pas na rab dgyes so/_/rdo rjes mtshan pa'i rin po che'i gzugs mnga' bas na rdo rje rin chen no/_/bdag po'i rgyur gyur pas na rgyal po che'o/_/dbang bskur ba yang yin la bzang po yang yin pas na dbang bskur bzang po'o/_/khams gsum gyi chos kyi rgyal por dbang
[\[200a.5\]]bskur ba'i rgyur gyur pas na bdag po che'o/_/rin po che thams cad kyi 'byung gnas su gyur pas na rin chen thams cad do/_/shas cher mdzes par mdzad pas na mdzes pa che'o/_/sems can thams cad kyi rgyan du gyur pas na rnam rgyan no/_/mi phyed pa'i gzi brjid mnga' bas na rdo rje gzi brjid
[\[200a.6\]]do/_/spro ba'i dus na gzi brjid kyis khyab par mdzad pas na gzi brjid che'o/_/'od kyi dkyil 'khor rgya chen po mnga' bas na 'od che'o/_/yang na 'od chen po mnga' bas na 'od che'o/_/lham me ba chen po mnga' ba'i phyir lham me ba chen po ste lham pa ni gzi mdangs la bya'o/_/rgyal po'i 'od ces bya ba ni
[\[200a.7\]]rgyal ba ste de bzhin gshegs pa rnams kyi 'od ces bya ba'i don to/_/'di la 'bar ba chen po mnga' bas na 'bar ba che'o/_/byang chub tu yang dag par rdzogs pa'i sangs rgyas rnams kyi 'od yin pas na sangs rgyas 'od do/_/rdo rjes mtshan pa'i rgyal mtshan mnga' bas na rdo rje rgyal mtshan te rgyal mtshan
[\[200b\]]
[\[200b.1\]]la bya'o/_/spro ba'i dus na thams cad du khyab pas na dpal che ba'o/_/chen po rnams kyi mtshan ma yin pas na rgyal mtshan che'o/_/sems can thams cad kyi re ba thams cad yongs su rdzogs par mdzad pas na nor rab gtong ngo /_/nam mkha' las byung bas na nam mkha'i rgyal mtshan no/_/spro ba'i
[\[200b.2\]]tshe na thams cad du khyab pas na yu ba che'o/_/gtong ba'i rgyu yin pas na gtong ba'i rgyal mtshan no/_/mi phyed pa'i bzhad pa yin pas na rdo rje bzhad pa'o/_/phyogs thams cad 'gengs pas na bzhad pa che'o/_/dga' ba mnga' ba'i rgyur gyur pas na dgyes pa che'o/_/chos kyi ro myong ba'i
[\[200b.3\]]dga' ba dang mgu ba skyed par mdzad pas na rab dgyes pa'o/_/shin tu dgyes pa'i shugs kyi rgyur gyur pas na dgyes pa'i shugs so/_/khyad par du dga' ba'i rgyur gyur pas na rol cing dgyes pa'o/_/chos kyi yul dga' ba'i rgyur gyur pas na chos dgyes so/_/mi phyed pa'i chos mnga'
[\[200b.4\]]bas na rdo rje chos so/_/spros pa'i dus na thams cad du khyab par mdzad pas na chos che ba'o/_/sems can gyi yul la thugs rje'i chos mnga' bas na sems dpa'i chos so/_/rang bzhin gyis dag pas na rab sbyong ba'o/_/sangs rgyas rnams kyi chos yin pas na sangs rgyas chos so/_/theg
[\[200b.5\]]pa chen po'i chos kyi rang bzhin yin pas na chos rab mchog go/_/sems can thams cad la byams pa dang ldan pas na 'dod chos so/_/mi phyed pa'i shes rab mnga' bas na rdo rje rnon po'o/_/spros pa'i dus na thams cad du khyab par mdzad pas na ral gri che'o/_/shes rab dang ye shes kyi ngo bo
[\[200b.6\]]nyid yin pas na shes rab ye shes so/_/blo gros chen po mnga' bas na blo gros che'o/_/sdig pa'i bdag nyid gcod par mdzad pas na sdig gcod do/_/tshad med pa'i shes rab kyi ral gri yin pas na ral gri che'o/_/gang gi phyir sangs rgyas bcom ldan 'das rnams ni shes rab kyi
[\[200b.7\]]mtshon gyis nyon mongs pa'i dgra bo gcod par mdzad pas na sangs rgyas mtshon no/_/mi phyed pa'i rgyu yin pas na rdo rje rgyu'o/_/spros pa'i dus su dkyil 'khor thams cad la khyab pas na 'khor lo che'o/_/chos kyi 'khor lo'i rang bzhin yin pas na sangs rgyas 'khor lo'o/_/yon tan thams
[\[201a\]]
[\[201a.1\]]cad kyi gter du gyur pas na gter chen po'o/_/dkyil 'khor thams cad sdud pa la 'jug par mdzad pas na dkyil 'khor kun no/_/sngags kyi spyod pa'i tshul gyi mchog yin pas na chos mchog go/_/sangs rgyas su byed pa'i chos kyi rang bzhin yin pas na chos
[\[201a.2\]]kyi 'khor lo yin pa'i phyir ram 'khor lo'i rgyur gyur pas na chos kyi 'khor lo'o/_/thogs pa med pa'i gsung mnga' bas na rdo rje gsung ngo /_/phyogs thams cad khyab pa'i gsung mnga' bas na gsung ba che'o/_/spros pa thams cad dang bral bas na spros med do/_/yi ge chen po mnga' bas na yi
[\[201a.3\]]ge che ste sgra rnams nyid yin no/_/don dam par 'di la 'gyur ba med pas na yi ge med pa ste dam pa'i yi ge che zhes bya ba'i don to/_/tshad med pa'i bzlas pa mnga' bas na bzlas pa che'o/_/sangs rgyas kyi gsung mnga' bas na sangs rgyas gsung ngo /_/mi phyed pa'i phrin las mnga' bas na rdo rje las
[\[201a.4\]]so/_/las bzang po rnams kyi nang na yang mchod pa'i las mchog yin pas na las rab mchog go/_/mchod pa'i las kyis thams cad du khyab par mdzad pas na las chen no/_/bzang po'i las rnams mdzad pas na las rab byed pa'o/_/gsang ba'i mchod pa'i rang bzhin yin pas na
[\[201a.5\]]gsang ba'i mchod pa'o/_/mchod pa'i las kyi khyad par mang po mnga' bas na mchod pa che'o/_/bdug pa la sogs pa'i mchod pa'i rang bzhin yin pas na sangs rgyas mchod pa'o/_/mi phyed pa'i srung ba yin pas na rdo rje srung ba'o/_/spros pa'i dus na phyogs thams cad du khyab par mdzad pas na
[\[201a.6\]]go cha che'o/_/go cha thams cad kyi nang na dam par gyur pas na go cha'i mchog go/_/mi phyed pa'i chos can yin pas na brtan pa che'o/_/sems can gyi tshogs tshad med pa yang dag par srung bar mdzad pas na srung ba che'o/_/sangs rgyas kyi chos kyi rang bzhin yin pas na snying rje che'o/_/sangs
[\[201a.7\]]rgyas kyi brtson 'grus phyir mi ldog pa'i rang bzhin can yin pas na sangs rgyas brtson 'grus so/_/mi phyed pas na rdo rje gnod sbyin no/_/spros pa'i dus na thams cad du khyab pas na khro ba che'o/_/ma rungs pa thams cad kyi gzugs su ston pas na ma rungs pa thams cad do/_/sems
[\[201b\]]
[\[201b.1\]]can thams cad 'jigs pa skyed par byed pas na skrag par byed pa'o/_/de bzhin gshegs pa thams cad kyi rang bzhin yin pas na de bzhin gshegs pa kun no/_/ma rungs pa thams cad 'dul ba'i thabs kyi mchog yin pas na thabs chen no/_/thams cad la khro bo'i gzugs
[\[201b.2\]]su ston pas na srung ba mchog go/_/mi phyed pa'i khu tshur yin pas na rdo rje bsdus pa'o/_/phyag rgya thams cad dam spros pa'i dus na 'jig rten gyi khams thams cad khyab pas na phyag rgya che'o/_/sangs rgyas dang byang chub sems dpa' chen po rnams kyi dam tshig yin pas na dam tshig chen
[\[201b.3\]]po'o/_/sku gsung thugs kyi dam tshig gi sbyor bas thams cad 'ching bar mdzad pas na 'ching ba che'o/_/ye shes mchog bsdus pa'i khu tshur yin pas na khu tshur chen po'o/_/phyag rgya thams cad kyi rtsa bar gyur pas na phyag rgya mchog go/_/sku dang gsung dang thugs rdo rje gcig tu bsdus par gyur
[\[201b.4\]]pas na rdo rje khu tshur ro/_/de bzhin gshegs pas phyag rgya bya zhing zhes bya ba la sogs pa ni sngar bshad zin to/_/rdo rje sems dpa' zhes bya ba la sogs pa la 'khor los sgyur ba bzhi'i ngo bo nyid yin par bstod pa'i sgo nas mjug bsdus pa bzlas te bstan pa yin no/_/yang dag par ni
[\[201b.5\]]phyag 'tshal zhing /_/zhes bya ba la sogs pa ni dge ba'i rtsa ba bstan pa dang phan yon bstan pa yin no/_/de ltar bcom ldan 'das phyag na rdo rje la mtshan brgya rtsa brgyad kyis bstod nas rgyud 'di de bzhin gshegs pa'i bkar bsgrub cing 'di bshad pa'i don la dgyes pa'i phyir yang de bzhin gshegs
[\[201b.6\]]pa rnams gcig tu 'dus nas legs so zhes bya ba byin pa yin te/_'di dag gi tshig gi don ni sngar bshad zin to/_/bcom ldan 'das kyis de skad ces bka' stsal pa dang zhes bya ba ni bcom ldan 'das rnam par snang mdzad kyis de skad ces gsungs pa dang /_de bzhin gshegs pa dang byang chub sems
[\[201b.7\]]dpa' rnams dgyes pa ni mnyes pa'o/_/de ltar dgyes nas ci zhig mdzad ce na/_rang gi thugs la zhugs so zhes bya ba gsungs te/_bcom ldan 'das rdo rje sems dpas gsungs pa la mnyes par gyur to zhes bya ba'i don to/_/yon tan mang ldan dad pa mchog gi gnas gyur go Ta
[\[202a\]]
[\[202a.1\]]sngon 'gro ko sa la/_/dge zhing tshul mang legs pa rgya mtsho dang ldan gtsug lag khang mchog de/_/dpal ldan bde byed kyis byas shin tu yid 'ong mkhas pa rnams kyi gnas gyur cing /_/rgyal po'i dpa' bo chos kyi bdag nyid dpal gyis kha ba bzhin bsil der gnas
[\[202a.2\]]tshe/_/dang por grogs mchog gnas brtan dbang po'i go cha'i tshig gis gsol ba btab pa dang /_/shes rab lha yi mkhas bcas brtson pa'i stobs sogs gtso bor byas la brtan pa dang /_/bde gshegs bstan la 'gro ba 'di dag nyon mongs dbang song mthong ba dang /_/skyon med
[\[202a.3\]]gsang sngags don yang gzhan dbang song bas gzhan du kun du sbyor bar gyur/_/de phyir nges don shin tu rnam 'byed tshig don gsal zhing kun gyi thun mong ba'i/_/rgya cher bshad 'di 'gro ba'i don kun grub phyir shAkya mi tras sa steng brtsams/_/nges sbyar 'dis ni 'jig rten ma lus rnam dag
[\[202a.4\]]blo gros yang dag thob nas ni/_/de nyid ye shes la gzhol lta ngan gyis mdongs nyid dang myur du bral bar shog_/de kho na nyid bsdus pa'i rgya cher bshad pa ko sa la'i rgyan mang du thos pa'i slob dpon chen po shAkya bshes gnyen gyis mdzad pa rdzogs so//_//rgya gar gyi mkhan po d+harmA shrI
[\[202a.5\]]b+ha dra dang zhu chen gyi lo tsA ba dge slong rin chen bzang pos bsgyur cing zhus te gtan la phab pa'o//[ {D2504}]@##/_/rgya gar skad du/_badzra d+hA tu ma hA maN+Dal de ba sarba bya bas+thA na nA ma/_bod skad du/_/rdo rje dbyings kyi dkyil 'khor chen po'i lha rnams
[\[202a.6\]]kyi rnam par gzhag pa zhes bya ba/_'jam dpal gzhon nur gyur pa la phyag 'tshal lo/_/'dod chags zhe sdang la sogs pa/_/rnam par rtog pa rnam spangs pa'i/_/sku ni bde bas kun nas gang /_/rdo rje 'chang chen phyag 'tshal lo/_/'di yi rigs kyi 'dod pa pos/_/phyag rgya chen po
[\[202a.7\]]rtogs pa'i phyir/_/rdor dbyings dkyil 'khor chen po yi/_/rnam par gzhag pa bdag gis bri/_/de la 'dod chags la sogs pa'i dri ma ma lus pa dang bral ba nyid de/_de las gzhan pa'i khyad par can gyi rgyur gyur pa nyid kyis na me long lta bu'i ye shes kyi ngo bo nyid dang /_dbye ba
[\[202b\]]
[\[202b.1\]]ma lus pa'i rang bzhin dang bral ba nyid kyis na mnyam pa nyid kyi ye shes kyi ngo bo nyid dang /_phyin ci log ma lus pa dang bral ba'i rang bzhin nyid kyis na so sor rtog pa'i ye shes kyi ngo bo nyid dang /_'gro ba ma lus pa la phan pa skyed pa'i rgyur gyur pas bya ba grub pa'i ye shes kyi ngo bo nyid dang /_
[\[202b.2\]]gzung ba dang 'dzin pa rnam pa gnyis dang bral bas chos kyi dbyings shin tu rnam par dag pa'i ngo bo nyid yin no/_/de bas na me long lta bu'i ye shes la sogs pa'i bdag nyid can yang de nyid yin pas sangs rgyas thams cad kyi ngo bo nyid yin no/_/de nyid ni nye bar dmigs pa rnams las ldog
[\[202b.3\]]pa'i stong pa nyid kyi bdag nyid can yin pa'i phyir rdo rje sems ma'o/_/mtshan ma ma lus pa las ldog cing mtshan ma med pa'i bdag nyid can ni rin chen sems ma'o/_/log pa'i rmi lam las ldog cing smon pa med pa'i bdag nyid can yin pas na chos kyi sems ma'o/_/phyin ci log gi
[\[202b.4\]]smon par byed pa las bzlog cing mngon par 'dus pa'i bdag nyid can yin pas na las kyi sems ma'o/_/rdo rje sems ma la sogs pa rigs kyi yum bzhi ni go rims bzhin du stong pa nyid la sogs pa rnam par thar pa'i sgo bzhi'i ngo bo nyid yin pa'i phyir ro/_/de bzhin du de
[\[202b.5\]]nyid ni snod kyi 'jig rten gyi mthar rtog pa las ldog cing /_chen po stong pa nyid kyi ngo bo nyid du gyur pa byang chub kyi sems skyed pa'i rgyur gyur pas na rdo rje sems dpa'o/_/mig la sogs pa nye bar dmigs pa las ldog cing nang stong pa nyid kyi ngo bo nyid du gyur pa dang /_byang chub tu sems bskyed
[\[202b.6\]]pa rnams 'gugs pa'i rgyur gyur pas rdo rje rgyal po'o/_/gzugs la sogs pa nye bar dmigs pa las ldog pas phyi stong pa nyid kyi bdag nyid can du gyur pa dang /_dgug pa rnams kyi rjes su chags pa'i rgyur gyur pas rdo rje chags pa'o/_/phyi nang gi skye mched dang lus dang
[\[202b.7\]]gnas su nye bar dmigs pa las bzlog pas phyi nang stong pa nyid kyi bdag nyid can du gyur pa dang /_chags par gyur pa'i sems kyi yid bde ba skyed par 'gyur pas rdo rje legs pa'o/_/mig dang gzugs la sogs pa'i bag chags kyi gnas yongs su gyur pa dag gis me long lta
[\[203a\]]
[\[203a.1\]]bu'i ye shes de'i rgyur gyur pa chen po stong pa nyid la sogs pa bzhi'i ngo bo nyid ni rdo rje sems dpa' la sogs pa yin no/_/stong pa nyid du nye bar dmigs pa las ldog pas stong pa nyid stong pa nyid kyi bdag nyid can du gyur pa dang /_byang chub kyi sems mngon par
[\[203a.2\]]'phel ba rnams kyi rgyal mtshan du dbang bskur ba'i rgyur gyur bas rdo rje rin chen no/_/don dam par nye bar dmigs pa las ldog cing don dam pa stong pa nyid kyi bdag nyid du gyur pa dang dbang bskur ba rnyed pa rnams la mi 'jigs pa rab tu sbyin pa'i mtshan nyid can du gzi brjid kyi rgyur gyur
[\[203a.3\]]pas rdo rje gzi brjid do/_/'dus byas pa'i bsod nams kyi tshogs su nye bar dmigs pa las ldog pas 'dus byas stong pa nyid kyi bdag nyid can du gyur pa dang /_gzi byin thob pa rnams la byams pa'i mtshan nyid kyi rgyur gyur pas rdo rje dpal lo/_/'dus ma byas pa'i byang chub kyi
[\[203a.4\]]tshogs kyi nye bar dmigs pa las ldog pas 'dus ma byas stong pa nyid kyi bdag nyid can du gyur pa dang /_byams pa'i rgyal mtshan bsgreng ba'i mtshan nyid rnams la chos kyi sbyin pa bla na med pa'i yid bde ba'i rgyur gyur pas na rdo rje bzhad pa'o/_/nyon mongs pa can gyi yid gnas gyur
[\[203a.5\]]pa nyid kyis mnyam pa nyid kyi ye shes de'i phyin ci log spong ba'i mnyam pa nyid kyi rkyen du gyur pas stong pa nyid la sogs pa bzhi'i ngo bo nyid ni rdo rje rin chen la sogs pa bzhi yin no/_/sgro btags pa dang skur ba btab pa'i mthar nye bar dmigs pa las ldog pas shin tu stong pa nyid du gyur pa
[\[203a.6\]]dang /_chos kyi sbyin pa la yid bde ba la zhugs pa rnams kyi ting nge 'dzin skyed pa'i rgyur gyur pas na rdo rje chos so/_/'khor bar dmigs pa las ldog pas thog ma dang tha ma med pa stong pa nyid can du gyur pa dang /_ting nge 'dzin rdzogs pa rnams kyi de kho na nyid kyi ye shes skyed pa'i rgyur gyur pas rdo rje
[\[203a.7\]]rnon po'o/_/dge ba'i phyogs yongs su mi gtong ba'i nye bar dmigs pa las ldog pas dor ba med pa stong pa nyid kyi bdag nyid can du gyur pa dang /_chos kyi 'khor lor zhugs pa de rnams gdul bya'i skye bo rnams kyi ngor chos ston du 'jug pa'i rgyur gyur pas rdo rje smra ba'o/_/yid kyi rnam par shes pa
[\[203b\]]
[\[203b.1\]]gnas gyur pa'i ngo bo nyid kyis so sor rtog pa'i ye shes ji skad du bshad pa'i phyin ci log las rnam par dben pa'i ngo bo nyid kyi de'i 'khor du gyur pas shin tu stong pa nyid la sogs pa bzhi'i ngo bo nyid du gyur pa ni rdo rje chos la sogs pa nyid do/_/stobs dang mi 'jigs pa la sogs pa chos kyi
[\[203b.2\]]skur nye bar dmigs pa las ldog pa'i chos thams cad stong pa nyid kyi bdag nyid can du gyur pa dang /_don dam pa'i stong pa nyid skal ba can rnams kyi rgyur gyur pas na rdo rje las so/_/rang dang spyi'i mtshan nyid nye bar dmigs pa'i mtshan nyid las ldog pa'i rang gi mtshan nyid stong pa nyid kyi
[\[203b.3\]]bdag nyid can du gyur pa dang /_las la rab tu zhugs pa rnams kyi bsdu ba'i rgyur gyur pas rdo rje srung ba'o/_/nye bar dmigs pa med pa dang nye bar dmigs pa las ldog pas mi dmigs pa stong pa nyid kyi bdag nyid can du gyur pa dang srung pa la sogs pa rnams kyi bgegs zhi bar byed pas rdo rje
[\[203b.4\]]gnod sbyin no/_/dngos po med pa las bzlog pas dngos po med pa'i ngo bo nyid stong pa nyid kyi bdag nyid can du gyur pa dang /_de ltar bya bsgrub pa 'jug pa rnams sku gsung thugs rdo rje byed pas dngos grub thams cad rdzogs pa'i rgyur gyur pas na rdo rje khu tshur ro/_/mig la sogs pa'i
[\[203b.5\]]rnam par shes pa gnas gyur pa'i ngo bo nyid kyi bya ba grub pa'i ye shes ji skad du bshad pa'i phyin ci log rnams las dben pa'i ngo bo nyid de'i 'khor du gyur pas chos thams cad stong pa nyid la sogs pa'i ngo bo nyid de rdo rje la sogs pa'o/_/de bzhin du ser sna dang /_'chal pa'i
[\[203b.6\]]tshul khrims dang /_/khro ba dang /_/le lo la sogs pa'i nye bar dmigs pa las ldog cing /_de'i gnyen po nyid kyi sbyin pa dang tshul khrims dang bzod pa dang /_brtson 'grus kyi pha rol tu phyin pa'i bdag nyid can du gyur pas phyag rgya chen po gnyis su med pa'i ye shes kyi ngo bo nyid
[\[203b.7\]]kyi rnal 'byor gyi dbang phyug de ni gsang ba'i mchod pa bzhi'i ngo bo nyid de rdo rje sgeg mo dang /_phreng ba dang glu ma dang gar ma'i bdag nyid can no/_/rdo rje sgeg mo la sogs pa ni sbyin pa'i pha rol tu phyin pa'i ngo bo nyid yin pas na de bzhin du shes rab 'chal pa dang /_rnam par g.yeng ba dang
[\[204a\]]
[\[204a.1\]]log pa'i nga rgyal dang thabs med pa las log pas shes rab dang bsam gtan dang smon lam dang thabs kyi pha rol tu phyin pa'i bdag nyid can du gyur pa'i phyag rgya chen po gnyis su med pa'i ye shes kyi ngo bo nyid kyi dbang phyug de nyid ni phyi'i mchod pa'i rang bzhin rdo rje bdug pa
[\[204a.2\]]dang me tog dang mar me dang dri'i ngo bo nyid yin te/_rdo rje bdug pa ma la sogs pa rim pa bzhin du shes rab kyi pha rol tu phyin pa la sogs pa bzhi'i ngo bo nyid yin no/_/de nyid theg pa chen po la sogs pa la yid ches pas ma dad pa las ldog pas dad pa'i bdag nyid can de thabs chen po'i
[\[204a.3\]]ngo bo nyid yin pas rdo rje lcags kyu'o/_/theg pa chen po la 'jug pa las ldog pa'i brtson 'grus kyi bdag nyid can gyi spyod pa'i ngo bo nyid du gyur pas na rdo rje zhags pa'o/_/brjed ngas pa las ldog cing dran pa'i bdag nyid can du gcod pa'i dgos pa las ldog pa'i bdag nyid can yin pas
[\[204a.4\]]na rdo rje lcags sgrog go/_/chos rnams mi shes pa las ldog pa'i ting nge 'dzin gyi bdag nyid can yin zhing chos thams cad ma skyes par ston pa'i ngo bo nyid du gyur pas na rdo rje 'bebs pa'o/_/des na thabs dang shes rab kyi bdag nyid can gyi rnal 'byor chen po de nyid ni dad pa dang
[\[204a.5\]]brtson 'grus dang dran pa dang ting nge 'dzin gyi ngo bor gyur pas na rdo rje lcags kyu la sogs pa'o/_/sa'i go rims nges pa gang zhe na tshogs kyi lam du byang chub tu sems skyed pa dang gdams ngag 'bogs pa'o/_/sbyor ba'i lam du de kho na nyid la rjes su chags pa skyed pa dang rjes su chags
[\[204a.6\]]pa'i yid bde ba skyes pa'o/_/mthong ba'i lam du chos kyi mthong ba rgyun mi 'chad par bya ba'i phyir dbang bskur ba'o/_/sa gnyis pa la dbang mi 'phrogs par bya ba'i phyir mi 'jigs pa skyed pa'o/_/sa gsum pa la byang chub sems dpa' de la bde bar gshegs pa'i thugs rje'i dbang
[\[204a.7\]]gis/_byams pa'i rgyal mtshan bsgreng ba'o/_/sa bzhi pa la byang chub sems dpa'i de la bde bar gshegs pas chos kyi 'khor lo bskor ro/_/lnga pa la chos kyi 'khor lo de nyid ting nge 'dzin gyi stobs so/_/drug pa la ni ting nge 'dzin de nyid rdzogs par byed pa'i ye shes skyed do/_/_
[\[204b\]]
[\[204b.1\]]bdun pa la byang chub sems dpa' de nyid sems can la snying rje skyed do/_/brgyad pa la de nyid kyis chos kyi 'khor lo bskor ro/_/dgu pa la zag pa med pa'i mchod pas mchod do/_/bcu pa la chos kyi rgyal mtshan du dbang bskur ro/_/bcu pa'i chos kyi ye shes chen pos bcu gcig pa la
[\[204b.2\]]bgegs nye bar zhi bar byed do/_/rmongs pa dang gnas ngan len pa la sogs pa'i bag la nyal rnams spong ngo /_/bcu gnyis pa la sku gsung thugs rdo rje ltar mi shigs pa ste rdzogs pa'i sangs rgyas su mthar phyin to/_/de nas chos kyi dbyings kyi ye shes dang /_me long lta bu'i
[\[204b.3\]]ye shes dang /_mnyam pa nyid kyi ye shes dang /_so sor rtog pa'i ye shes dang /_bya ba grub pa'i ye shes kyis stong pa nyid dang mtshan ma med pa dang smon pa med pa dang 'dus ma byas pa dang de rnams ni gzung 'dzin du ma zhen par bde ba nyams su myong ngo /_/rjes las thob pa'i skabs su ni
[\[204b.4\]]sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab dang /_smon lam dang /_thabs dang /_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po la spyod do/_/_
[\[204b.5\]]grangs nges pa ni 'og nas shes par bya'o/_/de bas na rdo rje dbyings kyi lha rnams ni kun rdzob tu go rims nges pa'o/_/rdo rje dbyings kyi dkyil 'khor chen po'i lha rnams kyi rnam par gzhag pa las don dam pa'i rnal 'byor bstan pa ste le'u dang po'o//_//de nas yang /_
[\[204b.6\]]gzhan yang brjod par bya ba ni/_/rtsa ba'i bzhir gyur lha rnams kyi/_/kun rdzob dag gi nges pa ni/_/cung zad bsdus te bdag gis bri/_/de la re zhig rnam par snang mdzad ni zhal bzhi par nges te/_rdo rje sems ma la sogs pa ni dam tshig gi phyag rgyar nges so/_/mi bskyod pa la sogs pa
[\[204b.7\]]ni rtag pa la zhal gcig pa'o/_/rdo rje sems dpa' ni zhal gnyis pa dang ldan pa'o/_/rdo rje legs pa ni zhal re re dang ldan pa'o/_/sgeg mo la sogs pa ni bud med kyi cha lugs 'dzin pa'o/_/lcags kyu la sogs pa ni khro bo'i cha lugs 'dzin pa'o/_/dris pa rnam par snang mdzad
[\[205a\]]
[\[205a.1\]]ni ci'i phyir zhal bzhir nges she na/_de ni rdo rje slob dpon la bsnyen bkur ba ste de yang bum pa las/_bde gshegs slob dpon dgyes pa'i phyir/_/rnam par snang mdzad phyogs bzhir gzigs/_/zhes gsungs pa'i phyir ro/_/rdo rje sems ma la sogs pa ni dam
[\[205a.2\]]tshig gi phyag rgyar rig pa ma yin no zhe na/_de ni gdul bya'i ngor bstan pa ste/_de yang de kho na nyid bsdus pa'i rgyud las/_mu stegs pa la phan don du/_/sangs rgyas btsun po phyag rgyar bcas/_/zhes gsungs pa'i phyir ro/_/de lta na ni mi bskyod pa la sogs pa rnam par snang mdzad la zhal
[\[205a.3\]]gzigs par mi rigs so zhe na de ni chos kyi dbyings kyi ye shes kyi dbang du byas pa ste/_de khro bo'i rgyud las/_dper na sa gzhi chen po las/_/rtsi shing la sogs 'byung ba bzhin/_/chos kyi dbyings kyi ye shes las/_/ye shes gzhan yang 'byung phyir ro/_/zhes gsungs so/_/rdo rje sems
[\[205a.4\]]dpa' la sogs pa ni zhal gnyis dang ldan pa dang /_rdo rje rgyal po la sogs pa ni zhal gcig tu nges pa brjod de de ni gtso bo'i dbang du mdzad pa ste de yang 'brug sgra rgyas pa'i rtag pa las/_thun mong pa ni ma yin pa'i/_/so so dag la zhal gnyis gzigs/_/thun mong gtso bo nyid
[\[205a.5\]]gcig ste/_/rdo rje rgyal po la sogs pa/_/zhal gcig nges zhes bstan pa'i phyir ro/_/sgeg mo la sogs bud med kyi cha lugs 'dzin pa ni mos pa'i dbang du bstan pa ste de yang rnam par snang mdzad kyi rgyud chen po las/_sems can mos pa tha dad pas/_/sangs rgyas sku ni cir
[\[205a.6\]]yang bstan/_/zhes gsungs so/_/dris pa rdo rje lcags kyu la sogs pa ni khro bo'i cha lugs su 'dzin pa ji lta bu zhe na de ni nyon mongs pa la sogs pa'i bdud tshar gcod pa dang /_dngos grub la sogs pa'i mtshan nyid dang ldan pa ste de ldem por bstan pa ste de yang 'jam dpal gyi rgyud las/_/_
[\[205a.7\]]nyon mongs bdud rnams tshar gcod pas/_/mchog gi dngos grub stsol bya'i phyir/_/rdo rje lcags kyu la sogs ni/_/khro bo'i cha lugs kho nar nges/_/zhes gsungs te de bas na rgyal ba de dag ni bde bar gshegs pa'i bka' dag las smos pas de lta bur rtogs na shin tu 'ang
[\[205b\]]
[\[205b.1\]]dam tshig nyams pa'i phyir dmus long la 'o ma'i yon tan brjod pa lta bu ste lan brjod par 'os pa ma yin gyi/_'on kyang snying rje'i dbang gis cung zhig brjod pa'o/_/dris pa go rims nges pa gang yin de brjod de gzung ba dang 'dzin pa gnyis dang bral ba'i ye shes las de nyid gsal ba'i ngo
[\[205b.2\]]bor gnas pa dang /_bdag dang gzhan gyi rnam par mi 'byed pa dang /_bden pa nyams su myong ba dang /_/'gro ba'i don byed pa'i rgyur gyur pa dang /_de nyid ni kun rdzob mtshan ma rnams las ldog pa ni rim gyis ldog pa'i phyir gtso bo'i nges pa 'khor rnams dang /_rang rang gi nges pa
[\[205b.3\]]de dang des ni ci rigs su sbyar ro/_/sbyin pa la sogs pa dang ci rigs su sbyar te gzhan dag tu rgya cher bstan pas 'dir mangs kyis dogs nas ma byas so/_/grangs med pa ni phyogs snga ma ltar na ma tshang ba dang mi dgos pa'i phyir dang /_phyi ma ltar na ni chos kyi dbyings kyi ye
[\[205b.4\]]shes bzhi 'byung bas de nyid re re zhing yang yon tan gyi cha bzhi bzhi dang ldan pa'i phyir dang /_sgeg mo la sogs pa la ni phyi nang gi mchod pa dang dgug pa dang gzhug pa la sogs pa des chog pa'i phyir te de bas na rdo rje dbyings kyi lha rnams ni don dam par grangs dang go rims
[\[205b.5\]]nges pa'o/_/rdo rje dbyings kyi dkyil 'khor gyi lha rnams kyi rnam par gzhag pa las kun rdzob dang don dam gyi rnal 'byor bstan pa'i le'u ste gnyis pa'o//_//rdo rje dbyings kyi dkyil 'khor gyi rnam par gzhag pa zhes bya ba slob dpon mu ti ta ko Shas mdzad pa rdzogs so//_//_
[\[205b.6\]]rgya gar gyi mkhan po pad+ma ka ra barma dang /_bod kyi lo tsA ba dge slong rin chen bzang pos bsgyur cing zhus te gtan la phab pa'o/_/[{D2505}]@##/_/rgya gar skad du/_saM k+Ship+ta maN+Da la sru tra~M` nA ma/_bod skad du/_dkyil 'khor gyi thig gdab pa mdor bsdus pa/_dpal
[\[205b.7\]]rdo rje sems dpa' la phyag 'tshal lo/_/dag cing rang bzhin dri med pa/_/bde ba che la phyag 'tshal nas/_/rgyud rnams kun gyi spyi yi ni/_/dkyil 'khor thig gdab bshad par bya/_/sa gzhi cha snyoms yid 'ong ba/_/rgyar ni dkyil 'khor nyis 'gyur la/_
[\[206a\]]
[\[206a.1\]]dri zhim chu yis legs btab cing /_/sngags kyis dag byas rab mdzes par/_/phyogs mtshams mnyam par shes byas nas/_/thig skud dkyil 'khor nyis 'gyur la/_/shin tu sar zhing gsher ba yis/_/mkhas pas dkyil 'khor thig gdab po/_/slob
[\[206a.2\]]dpon shar blta slob ma ni/_/nub tu bltas te rab brkyang la/_/rdo rje khu tshur sar bzhag pas/_/tshangs pa'i thig ni rab tu gdab/_/thig de dkyil 'khor rgya dag gi_/cha bzhir rnam par bgo bar bya/_/mtha' gnyis dag ni dor nas su/_/dbus ma gnyis kyi
[\[206a.3\]]tshad du bya/_/dbus su mnyam pa'i shing bzhag ste/_/byang dang lho ni sa ris bya/_/de'i 'og nub tu bltas nas ni/_/de bzhin lho dang nub tu bya/_/bya rog rjes gnyis mtshams su ni/_/tshangs thig gnyis pa gdab bya zhing /_/tshangs thig phyed kyi tshad kyis ni/_/zur bzhi dag ni
[\[206a.4\]]rab tu gzhal/_/bya rog rjes bzhin byas nas ni/_/de 'og zur bzhi'i thig gdab po/_/byang dang lho dang shar nub tu/_/bltas nas dbang po chu bdag dang /_/nor bdag gshin rje'i phyogs su ni/_/thig bzhi btab pas ngos bzhi yin/_/shin tu mnyam par gzhal byas
[\[206a.5\]]nas/_/byin za srin po'i phyogs gnas la/_/mtshams kyi thig gnyis gdab pa yis/_/dkyil 'khor gyi ni thig bzhir 'gyur/_/de 'og sngags pa blo ldan pas/_/ngos bzhi'i cha ni dbye bya ste/_/re re 'ang che chen bcu drug tu/_/so sor rnam par dbye bar bya/_/de nas rab
[\[206a.6\]]mnyam yid 'ong la/_/so so'i cha ni dbye bar bya/_/dang po dang ni gnyis pa dang /_/de bzhin du ni gsum pa ste/_/de gsum cha ni bzhi bzhir bya/_/lnga pa drug bdun brgyad pa yang /_/de bzhin legs par bgo bya zhing /_/brgyad pa gzhan yang de bzhin pa'o/_/phyogs bzhir
[\[206a.7\]]mnyam par bgos nas ni/_/phyi nas thig ni gdab par bya/_'di la phreng re'am re'u mig ni/_/lnga bcu rtsa brgyad dag tu 'gyur/_/tshangs pa'i thig gi ngos gnyis las/_/gsum pa de bzhin lnga pa dang /_/bcu bzhi pa dang bcu bdun pa/_/de bzhin nyi shu pa dag kyang /_
[\[206b\]]
[\[206b.1\]]cha lngar phyogs bzhir bgos nas ni/_/sgo khyud logs dang ngos dang ni/_/'gram dang ya phubs bzang 'gyur ba/_/'di ni thig gdab rim pa ste/_/rgyud kyi rgyal po ma lus las/_/mdor bsdus nas ni bstan pa yin/_/blo ldan sgo nas brtsams nas ni/_/mnyam zhing gsal bar dbye
[\[206b.2\]]bya ste/_/sgo ni 'khor lo'i brgyad cha ru/_/ya phubs bcas pa dbus su dbye/_/sgo khyud phyi rol khyams bya ste/_/zheng du cha chung gnyis kyi tshad/_/ji srid sgo khyud gnyis kyi bar/_/khyams kyi char ni rnam par brkyang /_/'gram rgyab rin chen pha gu ste/_/cha chung gcig gi tshad
[\[206b.3\]]du bya/_/logs kyi phyi rol rgyar cha gnyis/_/dra ba dra phyed tshad du bya/_/logs las rgyab kyi cha gzhan ni/_/cha yis bstod pa ka ba ste/_/cha lngar khyams rgyab thig gnas shing /_/rta babs kyi ni nang du bya/_/rta babs ya phubs dag las ni/_/cha gcig dor ba'i cha chen tshad/_/_
[\[206b.4\]]chur ni cha chen bzhi pa ste/_/skas la sogs pa ji bzhin 'gyur/_/rta babs cha gcig pad+ma'i gnas/_/chos kyi 'khor lo cha gnyis pa/_/chu dang zhing mnyam gdugs kyi tshad/_/cha gcig pa la yu ba phyed/_/'khor lo'i ngos gnyis thad kar ni/_/ri dwags
[\[206b.5\]]gnyis ni mnyam gnas pa/_/rta babs la brten 'khor lor phyogs/_/shin tu 'jar min rgyang ring min/_/rdo rje rin chen yu ba can/_/de tshad ri dwags kyi rgyab tu/_/cha chung gcig dor thig la brten/_/rdo rje rin chen yu ba phyed/_/ba dan dril bur ldan pa yis/_/mdzes
[\[206b.6\]]pa rta babs yin par 'dod/_/dos nang so so'i mtshams su yang /_/lha rnams kyi ni snam bur 'gyur/_/cha chen gyi ni tshad bya ba/_/gsum dang lnga dang gcig tu 'dod/_/'di ni rgyud rnams thams cad kyi/_/thig dbye ba ni legs pa yin/_/'di nang dbyibs ni
[\[206b.7\]]gang gang yin/_/rgyud kyi dbye bas rnam phye ba/_/de kun gsal bar shes bya zhing /_/lhag chad med pa nyid du bya/_/de nyid bsdus pa zhes bya ba/_/rtsa ba'i rgyud kyi bshad bya ste/_/lha yi snam bu'i thig la ni/_/'dab 'byor 'khor la rab tu mdzes/_/ji ltar rgyud kyi
[\[207a\]]
[\[207a.1\]]rjes mthun par/_/dkyil 'khor lnga dang ldan zhing gsal/_/snga ma'i thig gi bya ba la/_/thig ni legs par gdab par bya/_/de nyid dkyil 'khor lnga yi ni/_/sbyor bas yang dag bgo bya zhing /_/lha yi snam bu'i thig la ni/_/sbyar te dang por bgo bar bya/_/_
[\[207a.2\]]de yi 'og skor gnyis pa yang /_/cha bran nang nas bskor bar bya/_/bskor ba gnyis kyi bar dag ni/_/cha chung nyi shu gnyis su nges/_/der ni dkyil 'khor lnga po yi/_/gnas kyi rnam par shes bya ste/_/tshangs pa'i thig las ngos gnyis kyi/_/cha bran gsum gsum bskor bar bya/_/_
[\[207a.3\]]de'i nang cha chung phyed kyi ni/_/tshad kyis slar yang bskor bya zhing /_/de gnyis bar du cha chen po/_/bzhi cha dang bcas dbus dkyil 'khor/_/lnga po pad+ma zla ba yis/_/lte ba'i phyogs bzhir brgyan pa ste/_/sangs rgyas dkyil 'khor nyid yin phyir/_/'khor lo'i phreng ba yang dag
[\[207a.4\]]ldan/_/de mtshungs shar gyi phyogs la ni/_/cha chung phyed dang bcas dor bas/_/tshangs pa'i thig las de bzhin bskor/_/nang du cha chung phyed las bskor/_/de bzhin phyogs bzhi'i gnas rnams su/_/mi bskyod la sogs dkyil 'khor ni/_/rdo rje rin chen chu skyes dang /_/sna
[\[207a.5\]]tshogs rdo rje'i phreng bas brgyan/_/rdo rje ra bas rab mdzes pa'i/_/dkyil 'khor lnga rnams bya'o zhes/_/slob dpon la la 'chad pas na/_/de phyir de yi gzhung mchog yin/_/ji ltar bdag po de bzhin du/_/pad+ma zla bas brgyan par bya/_/re'u mig lnga yi bar gang yin/_/_
[\[207a.6\]]de ni cha chung gcig phyed bcas/_/re'u mig mtha' ru ka ba yi/_/rtse mor rdo rje 'dus pa ste//dkyil 'khor brgyad du cha chung phyed/_/dor bar rdo rje'i phreng ba bya/_/mtshams su rang rang gnas tshad kyi/_/pad+ma zla bas brgyan par bya/_/der ni sgeg mo sogs bzhi dgod/_/de nyid
[\[207a.7\]]bsdus pa'i dbus dkyil 'khor/_/bdug sogs phyi yi lha mo bzhi/_/phyi yi mtshams su bri bya zhing /_/bskal bzang sems dpa' rnams kyang dgod/_/sgo rnams su ni sgo srung bri/_/phyi rol rdo rje phreng gsal ba/_/cha chen gyi ni phyed kyi tshad/_/'bar ba'i phreng ba yang de'i
[\[207b\]]
[\[207b.1\]]tshad/_/phyi rol shing la sogs pas brgyan/_/nang du de yi phyed phyed du/_/cha rnams bgos te thig gdab cing /_/pho brang rim pa sna tshogs par/_/rang gi blos ni rnam par brtag_/rin chen bzang po dpa' bo rdo rje la/_/dad cing gus pas mang du gsol bas na/_/brtse phyir thig gi
[\[207b.2\]]cho ga gsal dbye byas/_/nyes gyur dam pas bdag la bzod par mdzod/_/'di byas bsod nams dam pa ni/_/byang chub tshogs gyur gang thob des/_/'jig rten ma lus 'di dag ni/_/rang nyid dkyil 'khor bdag gyur cig_/dkyil 'khor gyi thig gi cho ga mdor bsdus
[\[207b.3\]]pa slob dpon shrad+d+ha ka ra bar mas mdzad pa rdzogs so//_//rgya gar gyi mkhan po pra ta ka ra bar ma dang zhu chen gyi lo tsA ba rin chen bzang pos skad gsar chad kyis zhus te gtan la phab pa'o/_/[{D2506}]@##/_/rgya gar skad du/_saM k+Ship+ta maN+Da la sru tra nA ma br-it+ti/_
[\[207b.4\]]bod skad du/_dkyil 'khor gyi thig gdab pa'i mdor bsdus pa'i 'grel pa/_'jam dpal gzhon nur gyur pa la phyag 'tshal lo/_/de la dang po kho nar bcom ldan 'das la phyag 'tshal ba sngon du 'gro bas bstan bcos rtsom pa la 'jug pa yin te/_gang gi phyir bstan
[\[207b.5\]]bcos brtsam pa thams cad la yang dam pa rnams ni rang gi 'dod pa'i lha la phyag 'tshal ba dag dang po kho nar nges par byed do/_/de bas na dag cing zhes bya ba la sogs pa rnams smos pa yin te/_de la dag pa ni 'dod chags la sogs pa'i nyes pa rnams dang bral ba'i phyir ro/_/_
[\[207b.6\]]de nyid ni rang bzhin zhes bya ba ngo bo nyid kyi chos kyi dbyings kyi bdag nyid yin pas na rang bzhin dri ma med pa ni bag chags dang bcas pa'i nyon mongs pa'i dri ma dang bral ba'o/_/de nyid ni bde ba chen po zhes bya ste bde ba zhes bya ba ni thams cad stong pa'i mtshan nyid can rang bzhin gyis 'od
[\[207b.7\]]gsal ba chos kyi dbyings mi 'gyur ba'i ngo bo nyid ces bya ba'i don to/_/chen po zhes bya ba'i sgra ni mchod par bya ba'i tshig ste 'jig rten pa dang 'jig rten las 'das pa'i mchod pa rnams kyis mchod par bya ba yin pa'i phyir ro/_/'dis sku gsum gyi sgo nas bstod nas phyag bya ba ste/_
[\[208a\]]
[\[208a.1\]]rang bzhin dri ma med pa zhes bya ba ni chos kyi sku'o/_/bde ba chen po zhes pa ni longs spyod rdzogs pa'i sku'o/_/dag cing zhes bya ba ni sprul pa'i sku'o/_/de lta bu'i bcom ldan 'das de la lus dang ngag dang yid kyis phyag 'tshal zhing btud nas rgyud rnams kun gyi ste de kho
[\[208a.2\]]na nyid bsdus pa la sogs pa'i phyi'i zhes bya ba thun mong du gyur pa'i dkyil 'khor gyi thig gdab pa zhes bya ba de bzhin gshegs pa'i pho brang gsal bar byed pa bshad par bya zhing bstan par bya'o zhes bya ba'i don to/_/da ni gnas phun sum tshogs pa bstan pa'i phyir/_sa gzhi cha snyoms yid 'ong ba/_/_
[\[208a.3\]]zhes bya ba la sogs pa smos te/_sa yi cha ni gnas te shin tu yang /_/snyoms shing phyogs bzhir snyoms pa'o/_/de nyid kyis na yid du 'ong ba ste nye 'khor shing dang chu la sogs pa dang ldan pas nyams dga' ba'o/_/gzhan yang /_rgyar ni dkyil 'khor nyis 'gyur la/_/zhes bya ste
[\[208a.4\]]dkyil 'khor gru bzhi la sogs par byed na dkyil 'khor gyi gnas rgyar khru brgyad la sogs par bya'o/_/gzhan yang /_dri zhim chu yis legs btab cing /_/zhes bya ba ni ga pur dang tsan+dan la sogs pa shin tu dri zhim pa'i chus byugs pa'o/_/sngags kyis dag byas zhes pa ni
[\[208a.5\]]dkyil 'khor sgrub pa'i thabs kyi tshogs yongs su gzung ba la sogs pa'i sngags rnams sngon du bzlas pas dag cing bsang bar bya'o/_/rab mdzes par zhes bya ba ni legs pa'i khyad par dag dang ldan pa'o/_/de lta bu'i yon tan dang ldan pa'i gnas su ci zhig bya zhe na/_phyogs
[\[208a.6\]]mdun mnyam par shes byas la/_/zhes bya ba la sogs pa smos te dbang po dang gshin rje dang chu bdag dang nor bdag gi phyogs te/_/phyogs bzhi dang me dang bden bral dang rlung dang dbang ldan gyi phyogs te mtshams rnam pa bzhir phyogs dang mtshams mnyam zhing mtshungs par shes
[\[208a.7\]]par byas la thig gdab par bya'o/_/mtshan nyid ji lta bu dang ldan pa'i thig gis zhe na thig skud ces bya ba la sogs pa smos te/_gang gis thig gdab ce na thig gis so/_/de'i mtshan nyid ji lta bu zhe na dkyil 'khor nyis 'gyur la zhes bya ba smos te chur dkyil 'khor nyis 'gyur gyi tshad do/_
[\[208b\]]
[\[208b.1\]]de bzhin du/_shin tu gsar zhing gsher ba'i sa/_/zhes bya ba ste dkyil 'khor gzhan du yongs su longs ma spyad pas na shin tu gsar pa'o/_/las thams cad pa'i sngags kyis btab pa'i chus brlan pas na gsher pa'o/_/mkhas pa ni thig gdab pa'i cho ga shes pa ste des
[\[208b.2\]]ji lta ba bzhin du ma nor bar dkyil 'khor gyi thig gdab par bya'o/_/des ni 'di skad du ston par 'gyur te/_gru bzhi pa la sogs pa'i dkyil 'khor la de'i nyis 'gyur te chur khru brgyad par bya ba'o/_/de bzhin du khru brgyad pa la sogs pa'i dkyil 'khor byed na khru bcu
[\[208b.3\]]drug par bya zhing sboms su sgo'i nyi shu cha dang mnyam pa 'jam zhing mdud pa med pa la legs par bsgril ba'i srad bus thig gdab par bya'o zhes bya ba'i don to/_/da ni tshangs pa'i thig gnyis pa nas brtsams te thig gdab pa'i cho ga bstan pa'i phyir/_slob dpon shar blta
[\[208b.4\]]zhes bya ba la sogs pa smos te sngar bshad pa'i gnas der/_slob dpon bla ma shar du blta/_/zhes pa shar phyogs su mngon par phyogs par byas la slob ma ste/_sgrub pa'i grogs ni nub bltas te/_/zhes bya ba nub phyogs su mngon par phyogs pa ste gnyis ka yang
[\[208b.5\]]mthun pa'i rkang stabs kyis gnas par byas la/_srad bu rab tu brkyang la rdo rje khu tshur gyis bzung nas srad bu brkyang zhing bsrings la dbang ldan dang me'i mtshams gnyis kyi dbus na mtshan ma yod par slob ma'i khu tshur gyis bzung ba dang /_slob dpon gyis bden bral dang rlung gi
[\[208b.6\]]phyogs gnyis kyi dbus na mtshan ma yod par bzung nas/_rdo rje khu tshur sar bzhag pas/_/zhes bya ba dkyil 'khor gyi sar bzhag nas tshangs pa'i thig dang po de rab tu gdab par bya'o/_/tshangs pa'i thig gnyis pa de'i dbang du byas nas/_thig de dkyil 'khor brgyad dag gis/_/zhes bya ba
[\[208b.7\]]smos te sngar btab pa'i tshangs pa'i thig de dkyil 'khor brgya dag gis zhes bya ba dkyil 'khor ji tsam bya bar mngon par 'dod pa'i tshad kyi'o/_/yang na/_cha bzhi mnyam par bgo byas la/_/zhes bya ba ni snga ma de dum bu mnyam po bzhir bgo bar bya'o/_/de ltar bgos nas cha bzhi
[\[209a\]]
[\[209a.1\]]gsal bar bgos pa de dag gi mtha' gnyis dag ni zhes bya ba shar dang nub kyi cha gnyis po dag ni dor nas su zhes bya ba mi dgos pas bor nas su/_dbus ma gnyis kyi tshad du bya/_/zhes bya ba mtsho ste gang lte ba dang 'byar ba'i dbus ma gnyis po de'i tshad du byas la tshad de
[\[209a.2\]]dang mnyam pa'i shing 'jam zhing drang ba byas la tshangs pa'i thig gnyis pa'i mtshams 'og nas bshad pa'i rim pas bya'o/_/dbus su mnyam pa zhes bya ba la sogs pa la ji snyed pa'i shing yon po ma yin pa las tshur dkyil 'khor gyi phyed kyi tshad la/_zhed du cha chung dang mnyam par legs par
[\[209a.3\]]bzhogs shing byas nas sngar bshad pa'i dbus ma'i cha gnyis su mi 'gyur bar bzhag la nub nas shar phyogs su bltas te/_shing de lag pa g.yon pas mi 'gyur bar bzung la lag pa g.yas pas snga ma bzhin du bzung nas lag pa g.yon pa mi 'gul bar byas te/_rnam thos sras kyi phyogs
[\[209a.4\]]su lag pa g.yas kyis gzung ba'i shing gi rtse mo drud pas sa la ri mo bya'o/_/de bzhin du mi 'gul bar gzung ste lho phyogs te gshin rje'i phyogs su sa ris bya'o/_/de ltar byas nas langs la de bzhin du yang nub tu bltas te snga ma bzhin du shing dbus su bzhag la lag pa g.yon pas dam
[\[209a.5\]]du bzung ste lag pa g.yas pas bzung ba'i shing gi rtse mos dang por lho phyogs dang byang phyogs nas snga ma bzhin du sa ris bya zhing dbus su gnyis phrad par drud la sa ris gnyis bya'o/_/de ltar byas pas cing 'gyur zhe na des na lho phyogs dang byang phyogs su bya rog rjes gnyis su 'gyur ro/_/_
[\[209a.6\]]bya rog rjes gnyis mtshams su ni/_/zhes bya ba ni byang phyogs dang lho phyogs su bya rog rjes gnyis byas pa'i mtshams te sa ris gnyis drud pa'i gnas su/_tshangs thig gnyis pa gdab bya zhing /_/zhes bya ba byang nas lhor brkyang ba'i tshangs pa'i thig gnyis pa snga ma bzhin du gdab
[\[209a.7\]]par bya'o/_/de ltar tshangs pa'i thig gnyis pa btab nas zur bzhir cha snyoms pa'i cho ga bstan par bya ba'i phyir/_tshangs phyed kyi zhes bya ba smos te/_tshangs thig phyed kyi tshad kyis ni/_/zhes bya ba dkyil 'khor gyi phyed kyi tshad kyi shing bus tshangs pa'i thig gi mtshams su gzhal zhing
[\[209b\]]
[\[209b.1\]]bzhag nas bya rog gi rjes bzhi byas nas zur bzhi zhes bya ba dang po'i phyogs la sogs pas phyogs bzhi'i cha'i tshad gzhal bar bya zhing mnyam par bya'o/_/de'i 'og zur bzhi zhes bya ba la sogs pa la de ltar byas nas de'i 'og tu yang zur bzhi ste/_phyogs bzhi char gyi thig gdab po/_/zhes bya ba
[\[209b.2\]]bya rog rjes bzhi'i mtshams su thig gdab par bya'o/_/de'i rim pa gang gis she na byang dang lho zhes bya ba la sogs pa smos te/_dang por slob dpon me'i phyogs su gnas la byang phyogs su bltas te dbang po ste shar phyogs su thig gdab par bya'o/_/de nas rlung gi phyogs su gnas la lho phyogs
[\[209b.3\]]su bltas te chu bdag dang zhes pa ste nub tu thig gdab par bya'o/_/de nyid du gnas la shar phyogs su bltas te nor bdag ces bya ba byang phyogs su thig gdab par bya'o/_/de nas yang me'i phyogs su gnas la nub tu bltas te gshin rje'i phyogs su ni zhes bya ba lho phyogs su thig gdab
[\[209b.4\]]par bya'o/_/de ltar ngos bzhi'i thig bzhi btab nas yang ngos re re zhing gzhal bar byas la/_gzhal nas gal te shin tu mnyam par gyur cing cha snyoms par gyur na de'i 'og tu mtshams kyi thig gnyis gdab par bya'o/_/de yang ji ltar gdab ce na/_byin za zhes bya ba la sogs pa
[\[209b.5\]]smos te/_dang por slob dpon byin za ste me'i phyogs su gnas la mtshams kyi thig gdab par byas la/_de'i 'og tu srin po ste bden bral gyi phyogs su gnas la mtshams kyi thig gnyis pa gdab par bya'o/_/thams cad du yang srad bu 'dzin pa ni slob dpon la blta bar byas la slob
[\[209b.6\]]dpon dang srad bu 'dzin pa gnyis ka yang g.yas nas bskor bar bya'o/_/de ltar byas pas ni zur bzhi pa dang thig bzhi pa'i dkyil 'khor du 'gyur te 'dis ni tshad ci tsam du 'dod pa'i dkyil 'khor gyi gnas grub par bshad pa yin no/_/da ni ngos kyi cha chen po rnam par dbye ba bstan
[\[209b.7\]]pa'i phyir de 'og ces byas ba la sogs pa smos te de ltar byas pa de'i 'og tu ste rjes thogs la'o/_/sngags pa zhes bya ba la/_rdo rje slob dpon blo ldan pas/_/zhes bya ba shes rab phun sum tshogs pas/_ngos bzhi'i cha ni dbye bya ste/_/zhes bya ba ngos bzhi pa'i cha so sor
[\[210a\]]
[\[210a.1\]]dbye bar bya'o/_/re re yang zhes bya ba la sogs pa la re re 'am so sor ngos kyi thig gdab pa la cha chen bcu drug tu zhes bya ba ste/_/yang cha chen po bcu drug bcu drug tu rnam par phye la mtshan ma gdab par bya'o/_/de nas rab mnyam zhes bya ba ni shin tu legs par
[\[210a.2\]]bcal te mnyam par byas pa'i phyir ro/_/yid 'ong la ni mdzes shing gsal ba'o/_/so so'i cha ni dbye bar bya//zhes bya ba ni cha chen po re re zhing cha chung ngu bzhi bzhir dbye bar bya'o/_/de ji ltar dbye zhe na dang po dang ni zhes bya ba la sogs pa smos te tshangs pa'i thig dbus ma'i rgyab kyi cha chen
[\[210a.3\]]po nas bgrangs te phyogs kun du bya'o/_/de yang dang po ste gcig nas brtsams te gnyis pa dang gsum pa dang bzhi pa bkol la/_de bzhin du lnga pa dang drug pa dang bdun pa dang brgyad pa ste ngos kyi zur na gnas pa'i cha chen po'i bar du bzhi bzhi ste cha chung ngu bzhi bzhir legs par bgo bar bya
[\[210a.4\]]zhing dbye bar bya'o/_/de ltar tshangs pa'i thig gi ngos gcig bgos nas tshangs pa'i thig gi ngos gnyis pa yang de dang tshul mthun pa'i phyir/_brgyad pa gzhan yang de bzhin bgo/_/zhes bya ba smos te/_tshangs pa'i thig gi ngos gnyis pa'i brgyad po yang gong ma dang tshul mthun par dbye'o
[\[210a.5\]]zhes bya ba'i don to/_/de ltar phyogs bzhir mnyam zhing mtshungs par rnam par bsgo bar byas nas de'i 'og ste phyis legs par thig gdab par bya'o/_/de ltar thig btab pas re'u mig tu 'gyur zhe na de bstan pa'i phyir/_'di la phreng re'am re'u mig ni/_/zhes bya ba la sogs pa smos te 'di
[\[210a.6\]]la zhes bya ba ni mngon sum du gyur pa'o/_/phreng re'am re'u mig ni/_lnga bcu rtsa brgyad dag tu 'gyur/_/zhes bya ba thig gdab pa phreng re zhing lnga bcu rtsa brgyad dag tu 'gyur te/_spyir ni re'u mig lnga stong bzhi brgya yod par shes par bya'o/_/tshon sna lnga'i ri mo'i gnas kyi thig gdab pa bstan
[\[210a.7\]]pa'i phyir tshangs pa'i thig gi zhes bya ba la sogs pa smos te/_dang po tshangs pa'i thig nas brtsams te ngos gnyis la ste/_phan tshun gyi logs kyi cha chung ngu bgrangs pa'i gsum pa dang de bzhin du lnga pa dang /_de bzhin du bcu bzhi pa dang /_de bzhin du bcu bdun pa dang /_de bzhin nyi
[\[210b\]]
[\[210b.1\]]shu pa dang /_cha lnga lngar phyogs bzhir ri mo lnga'i don du cha lngar phye ste thig gdab par bya'o/_/thig gdab pa des cir 'gyur zhe na sgo khyud ces bya ba la sogs pa smos te gsum pa ni sgo khyud du 'gyur/_de bzhin lnga pas logs su 'gyur ro/_/bcu bzhi pa ni ngos su 'gyur ro/_/bcu bdun
[\[210b.2\]]pa ni 'gram du 'gyur ro/_/nyi shu pa ni ya phubs bzang po ste sgo'i steng gi char 'gyur ro/_/thig gi rim pa sngar bstan pa 'di ni de kho na nyid kyi bsdus pa la sogs pa rgyud kyi rgyal po ma lus pa thams cad la yang thun mong du gyur pa yin te/_de lta bu'i thig gdab pa mdor bsdus shing nyung
[\[210b.3\]]ngur byas shing bstan cing bshad pa yin no zhes bya ba'i don to/_/de ltar btab zin nas ci bya zhe na/_de'i 'og tu ji lta ba bzhin du dbye dgos pa ste de'i thabs bstan pa'i phyir/_blo ldan blo nas brtsams nas dbyi/_/zhes bya ba la sogs pa smos te blo ldan ni shes rab che ba'i slob dpon te des
[\[210b.4\]]dang po sgo nas brtsis te dbye zhing mi mngon par bya'o/_/ji ltar dbye zhe na/_shin tu mnyam zhing gsal bar dbye/_/zhes bya ba smos te sgo la sogs pa lha thams cad kyi gnas rnams mnyam zhing gsal bar dbye bar bya'o/_/shin tu mnyam zhing zhes bya ba rang rang gi tshad dang mnyam
[\[210b.5\]]pa dang /_de bzhin gsal ba ste bye brag phyed cing mngon par dbye'o/_/sgo'i tshad ci tsam du zhe na/_sgo ni 'khor lo'i brgyad char ro/_/zhes bya ba smos te 'khor lo'i zhes bya ba ni 'dir ngos kyi ri mo lnga'i thig gi nang gi cha chen po brgyad kyi tshad kun nas mnyam par gnas pa la bya ste/_de'i dbus
[\[210b.6\]]su tshangs pa'i thig gis brgyan pa brgyad char gnas pa las de cha chen po gcig gi tshad du sgo dbye bar bya'o/_/ya phubs bcas par zhes bya ba ni steng gi ya phubs dang ngos kyi 'gram dang bcas par dbus su mnyam zhing gsal bar dbye'o/_/sgo khyud ces bya ba la sogs pa la/_sgo khyud
[\[210b.7\]]ni khyams su bya ba ste de yang zheng du ste rgyar cha bcu gnyis kyi tshad dang mnyam par dbye zhing /_de'i chur ni/_ji srid sgo khyud gnyis kyi bar/_/khyams kyi char ni rnam par brkyang /_/zhes bya ba smos te sgo gnyis pa'i sgo khyud kyi bar mthar thug gi bar du phyogs bzhi kun nas legs
[\[211a\]]
[\[211a.1\]]par bskor ba'i khyams su bya ste rnam par brkyang zhes bya ba'i don to/_/sgo khyud kyi phyi rol nas brtsams te khyams kyis brgyan par bya'o/_/'gram zhes bya ba la sogs pa la/_rin po che'i pha gu ni nor bu phreng ba ste de yang sgo 'gram gyi rgyab zheng du cha chung
[\[211a.2\]]gcig yod par 'gram gyi cha nyid dang 'brel bar bri bar bya'o/_/dra ba dang dra ba phyed pa'i gnas bstan pa ni logs kyi phyi rol zhes bya ba ni sgo logs kyi phyi rol zheng du cha chung gnyis su bya'o/_/ka ba bya ba'i don du logs las rgyab kyi zhes bya ba la sogs pa smos te/_logs kyi
[\[211a.3\]]rgyab kyi cha gzhan pa ste gnyis pa snga ma las cha gcig gis bstod pa ste cha chung lngar gnas shing khyams kyi rgyab la 'og lto brtan cing gnas la/_rta babs kyi ni nang du bya/_/zhes bya ba ste rta babs kyi nang gi thig la ka ba'i mgo sbyar bar bya'o zhes bya ba'i don to/_/rta babs kyi gnas
[\[211a.4\]]bstan pa'i phyir/_/rta babs ya phubs dag las ni/_/zhes bya ba la sogs pa smos te/_rta babs kyi ya phubs te sgo'i steng gi cha las cha gcig dor ba zhes bya ba de'i phyi rol gyi cha chung gcig dor zhing bzhag la/_zhing du cha chen po gcig yod pa chur ni cha chen po bzhi'i tshad yod par
[\[211a.5\]]bya'o/_/skas la sogs pa ji bzhin 'gyur/_/zhes bya ba ni skas la sogs pa'i ming can gyi dbyibs kyi khyad par gang dag yod pa de dag tu 'gyur bar bya'o/_/de yang ji ltar mdzes pa dang yid du 'ong ba bzhin bya ba ste/_skas lta bu dang /_glang po'i rgyab ces pa dang /_gam+b+hi ra zhes bya ba
[\[211a.6\]]dang /_b+ha la bi zhes bya ba dang /_b+hang+ka zhes bya ba dang /_sri kar+k+ra dang /_ma ka ra dang /_byi ti dang /_dan ti dang /_phreng ba can dang /_gdugs can dang /_phreng ba can rig pa 'dzin pa dang bcas pa dang ngang pa la sogs pa'i bya rnams kyis mtshan pa ste/_de dag la sogs pa gang
[\[211a.7\]]yang rung bas brgyan pa'i rta babs bya'o zhes bya ba'i don to/_/rta babs kyi steng du chos kyi 'khor lo bya ba'i phyir rta babs cha gcig ces pa la sogs pa smos te/_gdan gyi pad+ma ni rta babs kyi steng gi cha la brten nas chur cha chung gcig la zheng du chos kyi 'khor lo dang mnyam pa'i pad+ma
[\[211b\]]
[\[211b.1\]]la gnas par bya'o/_/chos kyi 'khor lo de yang tshad ni chu dang zheng du cha chung ngu gnyis gnyis yod pa rtsibs brgyad pa'am bcu gnyis par bya'o/_/chos kyi 'khor lo rtsibs bcu gnyis pa'am brgyad pa de'i tshad ni chu dang zheng du cha chung ngu yod par shes par bya'o/_/chos kyi 'khor lo'i
[\[211b.2\]]steng du gdugs bya ste de yang tshad ni dpangs su cha chung ngu gcig gi tshad du byas la de las kyang cha chung phyed ni gdugs bya/_phyed ni yu bar bya'o/_/ri dgas gnyis bya ba'i phyir 'khor lo'i ngos gnyis zhes bya ba la sogs pa smos te/_chos kyi 'khor lo'i ngos gnyis te g.yas logs
[\[211b.3\]]dang g.yon logs thad ka ni drang thad du ri dwags gnyis te/_kr-iSh+Na sa ri ka gnyis mnyam zhing cha 'dra bar gnas la ji ltar gnas she na/_rta babs la brten 'khor lor phyogs/_/zhes bya ste rta babs kyi steng gi cha la brten nas gnas la chos kyi 'khor lo la mngon par phyogs shing kha
[\[211b.4\]]bltas nas 'dug par bri bar bya'o/_/ji tsam gyis gnas par bya zhe na/_shin tu 'jar min rgyang ring min/_/zhes bya ba ste chos kyi 'khor lo dang ri dgas gnyis kyi bar na cha chung gcig gis chod pa'i gnas su bya'o zhes bya ba'i don to/_/rdo rje dang rin po che'i yu ba can zhes bya ba'i phyir/_/rdo rje
[\[211b.5\]]rin chen zhes bya ba la sogs pa smos te/_rdo rje dang rin po ches mtshon pa'i dbyig pa la bya ste tshad ni de tshad ces bya ba la sogs pa smos pas ri dgas kyi dpangs kyi tshad dang zheng du cha chung gnyis yod pa'o/_/de yang ri dgas de'i rgyab kyi cha gcig dor ba'i phyi rol gyi thig la brten
[\[211b.6\]]par bya ste/_de'i 'og gi cha chung ngu gcig gis yu bar byas la steng gi cha chung ngu gcig las phyed ni rin po cher bya/_phyed ni rdo rjer bya'o/_/ba dan bya ba'i phyir ba dan dril bu zhes bya ba la sogs pa smos te/_ba dan dril bur ldan pa yi/_/zhes bya ba ni rdo rje rin po che mchog gi yu ba
[\[211b.7\]]la gnas pa'i ba dan gcig la dril bu 'phyang zhing 'khrol bar btags pa dang /_ba dan gnyis pa ni rta babs kyi mtha' ma ka ba'i mgo dang nye ba la btags pa ste/_de ltar rta babs kyi ngos gnyis la ba dan mdzes par bya'o zhes sngon gyi slob dpon dag 'dod do/_/gzhan
[\[212a\]]
[\[212a.1\]]yang dra ba dang dra ba phyed pa'i snam bu'i phyi rol gyi mtshams kyi ngos gnyis la yang gdags par bya ste/_de ltar thams cad brtsis na dkyil 'khor re re zhing ba dan nyi shu rtsa bzhi bzhi 'dogs pa yin no/_/'dir ba dan nye bar mtshon pa tsam du zad do/_/rdo rje
[\[212a.2\]]rgyal mtshan dang /_dar sna dang /_rin po che dang /_me tog gi phreng ba la sogs pa ji ltar 'os pa'i lha'i mchod rdzas sna tshogs pa bzang zhing mdzes pa rnams kyis kyang brgyan par bya'o/_/gzhan yang ngos nas zhes bya ba ni tshon sna lnga bri zhing zur bzhir gnas pa'i nang du shar lho
[\[212a.3\]]mtshams la sogs pa'i so so'i mtshams dag tu lha'i snam bu ste lha rnams kyi gnas kyi re khar gyur pa'o/_/de cha chen po gcig gi tshad du byas pas lha so so'i gnas rnams byas la/_de yang rgyud la lar ni re khA gsum du bya dgos la/_dkyil 'khor la lar ni lha'i gnas lngar
[\[212a.4\]]bya dgos/_la lar ni gcig tu bya dgos te bcom ldan 'das kyis ji skad gsungs pa de bzhin du lha rnams dgod pa dang rjes su 'tsham par bya'o/_/da ni cho ga de thams cad kyi thun mong yin par bstan par bya ba'i phyir/_'di ni zhes bya ba la sogs pa smos te 'das ma thag pa/_'di ni rgyud
[\[212a.5\]]rnams thams cad kyi/_/zhes bya ba de kho na nyid bsdus pa la sogs pa rgyud ma lus pa kun gyi spyi'i thun mong yin te gzhan dang gzhan du bya ba ni med do/_/thig dbye ba ni legs pa yin/_/zhes pa ni thig gdab pa dang dbye ba legs shing gsal ba yin no zhes bya ba'i don to/_/_
[\[212a.6\]]'o na khyad par du bya ba gang yin zhe na 'di yi nang zhes bya ba la sogs pa smos te sngar thig btab pa dang dbye ba byas nas/_sgo bzhi pa dang rta babs bzhi pa la sogs pa dang ldan pa'i ngos kyi nang du lha'i gnas kyis brgyan pa'i dkyil 'khor 'di'i nang du zhes bya ba'i lha'i snam bu'i thig gi nang
[\[212a.7\]]logs su kun nas cha chen po drug yod pa'i zur bzhir gnas pa gang yin pa de'i dbyibs ni nang gi dkyil 'khor gyi tshul rgyud kyi rgyal po du ma las sna tshogs par 'byung bas na de ni rgyud de dang de'i dbye ba nyid kyis rnam par phye ba yin te/_de bas na thams cad kyang de dag nyid las gsal
[\[212b\]]
[\[212b.1\]]zhing zur phyin par shes par bya zhing rtogs par byas nas lhag chad med par nges pa nyid du bya'o/_/yang na lhag chad med pa nyid du zhes bya ba ni nga'i gzhung 'di la mi dgos pa'i lhag pa yang med do zhes bya ba'i don la nges par byas pa'i don to/_/da ni de kho na nyid bsdus pa las rdo rje
[\[212b.2\]]dbyings kyi dkyil 'khor 'byung ba dang de'i nang gi dkyil 'khor bstan pa'i phyir de nyid bsdus pa zhes bya ba la sogs pa smos te/_de nyid bsdus pa zhes bya ba ni rgyud kyi mtshan te/_de bzhin gshegs pa thams cad kyi de kho na nyid bsdus pa zhes mtshan du btags pa'i phyir ro/_/rtsa ba'i rgyud
[\[212b.3\]]kyi zhes bya ba ni de nyid rnal 'byor gyi rgyud phyi ma lta bu yin pa'i phyir ro/_/bshad bya ste zhes bya ba ni bstan par bya'o zhes khas len pa'i tha tshig go/_/tshad ci tsam zhe na/_lha yi snam bu'i thig la ni/_/'dab 'byor 'khor lo rab tu mdzes/_/zhes bya ba smos te lha'i gnas kyi snam
[\[212b.4\]]bu'i nang gi thig la 'dab 'byor zhing reg par 'khor lo ste/_nang gi dkyil 'khor gyi 'khor lo shin tu mdzes shing tshad dang ldan par bya'o/_/de yang /_ji ltar rgyud kyi rjes mthun par/_/zhes bya ba smos te bcom ldan 'das kyis rgyud las zhes bya ba la sogs pa ji skad du
[\[212b.5\]]gsungs pa bzhin du bya'o/_/de nyid ni/_dkyil 'khor lnga dang ldan zhing gsal/_/zhes bya ba ste sangs rgyas kyi dkyil 'khor dang rdo rje'i dang rin po che'i dang pad+ma'i dang las kyi dkyil 'khor te/_de bzhin gshegs pa lnga'i dkyil 'khor zlum po'i dbus dang shar la sogs pa'i
[\[212b.6\]]phyogs bzhir gsal zhing mngon par bya'o/_/de 'og tu dkyil 'khor gyi rnam par dbye ba bstan par bya ba'i phyir/_snga ma'i zhes bya ba la sogs pa smos te/_sngar bshad pa'i thig gi cho ga'i rim pa de la gang cha phra mo'i rnam par dbye ba'i thig gdab pa byas pa gsal zhing rdzogs pa
[\[212b.7\]]de la de bzhin gshegs pa lnga'i dkyil 'khor gyi sbyor bas bgo bar bya zhing bskor bar bya'o/_/lha'i snam bu'i zhes bya ba la sogs pa de la dang po'i lha'i gnas kyi nang gi thig la sbyar zhing reg par byas nas dang po kho nar zlum po gcig gis bskor bar bya'o/_/de'i 'og ste rjes
[\[213a\]]
[\[213a.1\]]thogs la nang gi zlum por bskor ba gnyis pa ni snga ma'i nang gi cha chung gcig las zlum por bskor bar bya'o/_/de ltar bskor ba gnyis kyi bar dag ni ste phan tshun gyi zlum por bskor ba gnyis kyi bar gyi gnas gang yin pa de ni cha chung ngu nyi shu rtsa gnyis su nges par yod
[\[213a.2\]]pa ma yin te gnas der ni dkyil 'khor gyi mchog lnga po bya ba'i gnas yin par shes par bya zhing khong du chud par bya'o/_/de la dbus su sangs rgyas kyi dkyil 'khor bya bar bstan pa'i phyir ro/_/tshangs pa'i thig las zhes bya ba la sogs pa smos te dbus kyi tshangs pa'i thig de'i
[\[213a.3\]]phan tshun ngos gnyis te g.yas dang g.yon du cha bran gsum bskor bar bya zhing zlum por bskor la/_yang bskor ba de'i nang du cha chung gcig gi phyed kyi tshad kyis zlum por skor ba gnyis pa bya'o/_/de gnyis zhes bya ba la sogs pa la gong bskor ba phan tshun de gnyis bar du kun
[\[213a.4\]]nas cha chen po gcig dang bzhi cha dang bcas pa cha chung ngu ni dbus ma ste de bzhin gshegs pa'i dkyil 'khor yin par shes par bya'o/_/lnga po zhes bya ba la sogs pa la dkyil 'khor de yang dbus dang phyogs bzhi ste lngar gnas pa de la sna tshogs pad+ma dang de'i steng du zla ba bya
[\[213a.5\]]ba ste/_zla ba rgyas pas lte ba ste dbus dang shar la sogs pa'i phyogs bzhir brgyan par bya'o/_/de lta bu'i dkyil 'khor de ni gang gis na/_sangs rgyas dkyil 'khor nyid ces te/_bcom ldan 'das rnam par snang mdzad kyi dkyil 'khor yin pa de'i phyir 'khor lo'i phreng
[\[213a.6\]]bas yang dag par ldan par bya ba ste/_zlum por bskor ba'i ri mo gnyis kyi bar du 'khor lo'i phreng bas mu khyud brgyan par bya'o zhes bya ba'i don to/_/de ltar sangs rgyas kyi dkyil 'khor bshad nas shar phyogs kyi cha la rdo rje'i rigs kyi dkyil 'khor bya ba'i phyir de mtshungs zhes
[\[213a.7\]]bya ba la sogs pa smos te/_shar gyi phyogs cha la zhes bya ba ni dbus kyi dkyil 'khor gyi shar phyogs su dkyil 'khor dbus ma dang mnyam pa'i mi bskyod pa'i dkyil 'khor bya'o/_/cha chung phyed dang bcas dor bas/_/zhes bya ba ni rnam par snang mdzad kyi dkyil
[\[213b\]]
[\[213b.1\]]'khor la cha chung phyed dang gnyis dor zhing spangs pa'o/_/tshangs pa'i thig las de bzhin bskor/_/zhes bya ba ni tshangs pa'i thig gi ngos gnyis las cha chung gsum gsum pa'i gnas su bskor zhing zlum pa'o/_/nang du cha phyed las bskor bya/_/zhes bya ba ni sngar bskor
[\[213b.2\]]ba'i nang du cha chung phyed kyi tshad las zlum por bskor ba gnyis pa bya'o/_/de'i nang du yang snga ma bzhin du sna tshogs pad+ma'i steng du zla ba'i dkyil 'khor shes par bya'o/_/de bzhin zhes bya ba la sogs pa la de ltar shar dang lho dang nub dang byang ste phyogs bzhi'i gnas
[\[213b.3\]]rnams su'o/_/mi bskyod dkyil 'khor la sogs zhes bya ba ni mi bskyod pa dang rin chen 'byung ldan dang /_'od dpag med dang /_don yod grub pa la sogs pa'o/_/dkyil 'khor ni zhes bya ba ni gnas mnyam par byas pa lnga po'i bdag nyid can zlum por bya'o
[\[213b.4\]]zhes bya ba'i don to/_/rdo rje rin chen chu skyes dang /_/sna tshogs rdo rje'i phreng bas brgyan/_/zhes bya ba ni dkyil 'khor de dag la grangs ji lta ba bzhin du rdo rje'i phreng ba dang /_rin po che'i phreng ba dang /_pad+ma'i phreng ba dang /_sna tshogs rdo rje'i phreng bas bskor bas ri mo
[\[213b.5\]]gnyis kyi bar du brgyan par bya'o/_/slob dpon la la dag gi gzhung gzhan yang rdo rje'i ra ba zhes bya ba la sogs pa smos pa yin te/_gong du smos pa ltar sangs rgyas la sogs pa'i dkyil 'khor du 'khor lo la sogs pa'i phreng bas bskor bar mi bya'o/_/rdo rje'i ra bas shin tu mdzes
[\[213b.6\]]pas dkyil 'khor lnga po thams cad la brgyan par bya'o zhes sngon gyi slob dpon kha cig 'chad de/_de yang rigs pa nyid de 'di ni gang gi phyir rdo rje dbyings kyi dkyil 'khor yin pas na gtan tshigs de'i phyir slob dpon de'i gzhung lugs de ni mchog dam pa yin pas gzung bar bya ba
[\[213b.7\]]nyid do/_/ji ltar zhes pa la sogs pa la/_ji ltar dbus kyi dkyil 'khor gyi bdag po bcom ldan 'das rnam par snang mdzad kyi dkyil 'khor la pad+ma dang zla bas brgyan pa de bzhin du gzhan dag gi yang pad+ma dang zla bas brgyan par bya'o zhes bya ba'i don to/_/re'u mig la'o zhes bya ba
[\[214a\]]
[\[214a.1\]]la sogs pa la de bzhin gshegs pa'i dkyil 'khor gyi re'u mig gang yin pa de'i dkyil 'khor gnyis kyi bar du cha chung ngu gcig po phyed dang bcas pa ste/_cha chung ngu phyed dang gnyis kyi tshad du dkyil 'khor dbus ma'i phyogs bzhir gnas pa der chu dang zheng du rang gi tshad ji tsam
[\[214a.2\]]yod pa'i gnyi ga'i mtha' ru rdo rje phyed pas mtshon pa'i ka ba brgyad byas la/_de yang gcig la gcig rdo rje'i rtse mo 'dus pas mtshams kyi zur bzhi bzhir 'gyur ro/_/dkyil 'khor zhes bya ba la sogs pa la dkyil 'khor bzhi'i phyi rol gyi rgyab tu cha chung phyed ces bya ba cha chung ngu phyed du dor zhing
[\[214a.3\]]spangs par sngar dang por byas pa'i zlum por bskor ba gnyis kyi bar du rdo rje'i phreng ba bri bar bya'o zhes bya ba'i don to/_/mtshams su zhes bya ba la sogs pa la nang gi dkyil 'khor gyi mtshams te mi bskyod pa dang rin chen 'byung ldan gyi dkyil 'khor gnyis kyi bar dang /_de bzhin du rin
[\[214a.4\]]chen 'byung ldan dang 'od dpag tu med pa'i dkyil 'khor gnyis kyi bar dang /_'od dpag tu med pa dang don yod pa'i dkyil 'khor gnyis kyi bar dang /_de bzhin du don yod grub pa dang mi bskyod pa'i dkyil 'khor gnyis kyi bar dang /_shar lho mtshams la sogs pa'i gnas bzhi po de
[\[214a.5\]]rnams su rang rang gi gnas tshad kyi zhes bya ba rang rang gi gnas kyi tshad dang 'tsham pa'i zlum por bskor bar byas la/_de'i dbus su sna tshogs pad+ma dang zla bas brgyan par bya ba'i don to/_/der ni zhes bya ba la sogs pa las mtshams kyi gnas bzhi po de dag tu sgeg mo la sogs zhes bya ba rdo rje sgeg
[\[214a.6\]]mo dang /_phreng ba ma dang /_glu dbyangs ma dang /_gar mkhan ma dang /_nang gi mchod pa'i lha mo dgod par bya'o/_/de nyid bsdus pa'i dbus dkyil 'khor/_/zhes bya ba ni dpal de kho na nyid bsdus pa zhes bya ba'i rgyud kyi rgyal po'i dbus ma'i dkyil 'khor te nang gi de bzhin gshegs pa'i pho brang
[\[214a.7\]]zhes bya ba'i don to/_/bdug sogs phyi yi lha mo bzhi/_/phyi yi mtshams su bri bya zhing /_/zhes bya ba ni rdo rje bdug pa ma dang /_me tog ma dang /_mar me ma dang /_byug pa ma ste phyi'i mchod pa'i lha mo bzhi ni phyi rol gyi snam bu'i shar lho la sogs pa'i mtshams bzhir bri bar bya'o/_/ji
[\[214b\]]
[\[214b.1\]]bzhin sems dpa' rnam par dgod/_/ces bya ba ni mgron gyi byang chub sems dpa' bskal pa bzang po bri bar bya ste de rnams ni sngar bshad pa'i ngos kyi nang na phyogs re re zhing lha'i gnas bzhi bzhir byas pa'i nang du dgod par bya'o/_/sgo rnams su ni sgo srung bri/_/zhes bya ba ni shar la sogs pa'i
[\[214b.2\]]sgo bzhir rdo rje lcags kyu dang /_zhags pa dang /_lcags sgrog dang /_dril bu ma ste sgo srung bzhi bri bar bya'o/_/gzhan yang phyi rol zhes bya ba la sogs pa la sngar bshad pa'i sgo bzhi dang rta babs bzhi la sogs pa'i phyi'i dkyil 'khor gyi rgyab rgyan zlum por bskor ba gnyis kyi dbus su rdo rje'i
[\[214b.3\]]phreng ba ste rdo rje'i ra ba gsal zhing mdzes par bya'o/_/de yang tshad ji tsam du zhe na/_cha chen gyi ni phyed kyi tshad/_/ces bya ba ste cha chung ngu gnyis tsam mam ji tsam 'os par bya'o/_/'bar ba'i phreng ba'ang de yi tshad/_/ces bya ba rdo rje ra ba'i phyi rol du'ang me 'od 'bar ba'i phreng ba dang zheng mnyam
[\[214b.4\]]par bya'o/_/phyi rol shing la sogs pas brgyan/_/zhes pa ni de'i phyi rol shar la sogs pa tshangs pa'i thig brgyad btab pa'i mtshams thig la sogs pa'i gnas su pa ta la'i shing dang /_puN+Da rI ka dang /_sA la'i shing dang /_shing sha pa dang /_u du m+bA ra dang /_a mra dang /_a
[\[214b.5\]]shwad+tha dang /_nA ga ge sar gyi shing dang /_me tog la sogs pas brgyan par bya zhing /_shing gnyis kyi bar du mtsho dang rdzing bu dang ut+pal dang /_pad+ma dang /_ku mu da dang /_puN+Da rI ka la sogs pa me tog rnams kyis brgyan par bya zhing /_de'i steng na ngang pa dang dur pa dang bya ka
[\[214b.6\]]lan da ka la sogs pa sgra sgrogs pa lta bur mdzes par bya'o/_/nang du de yi phyed phyed du/_/zhes bya ba la sogs pa la cha chung ngu nyi shu rtsa bzhi ni nang gi dkyil 'khor te/_de ni sgyu 'phrul dra ba la sogs pa'i dkyil 'khor du nang du bgo ba bya bar gsungs pa gang yin pa der ni cha chung nyi shu rtsa bzhi po de
[\[214b.7\]]nyid cha chung re re zhing phyed phyed du bgos te cha gnyis par byas la de bzhin du gsum pa dang lnga pa dang bcu bdun pa dang nyi shu pa dang nyi shu gsum pa ste/_de lnga la thig gi cha gsum gsum du bgos la ri mo gsum gsum du bya'i ri mo lnga lngar ni mi bya ste phyi'i tshon sna lngas ri mo bya ba yin la nang gi ri mo
[\[215a\]]
[\[215a.1\]]gsum du bya ba yin pa'i phyir ro/_/de ltar byas pa'i sgo bzhi'i bar du dkyil 'khor gyi rim pa gnyis pa dang gsum pa dang bzhi pa dang lnga pa dang bdun pa la sogs pa sna tshogs pa'i rim pa bya ba ni rgyud kyi dbye ba las rdo rje slob dpon nyid kyis shin tu zhi ba'i shes rab kyi blos
[\[215a.2\]]rnam par brtag cing rdzogs par bya ba'i don to/_/da ni nye bar bsdu ba'i phyir/_/rin chen bzang pos dpa' bo rdo rje la/_/zhes bya ba la sogs pa smos te gang gi don du 'di byas she na rin chen bzang po ste/_gang gi phyir ming rin chen gyi mtha' bzang po dang ldan pa des tshul bzhin du btab pa'o/_/_
[\[215a.3\]]gang la btab ce na dpa' bo rdo rje la ste dbang bskur ba'i ming ni dpa' bo rdo rje ste slob dpon dad byed go cha la'o/_/ji ltar btab ce na/_dad cing gus pas mang du gsol btab pas/_/zhes bya ba smos te gsang sngags kyi spyod pa dang /_dkyil 'khor gyi las la dad cing mos la bla ma la gus pas mang du
[\[215a.4\]]gsol ba btab pa'o/_/ci'i phyir byas she na brtse phyir zhes bya ste rang gi slob ma dang /_sems can rnams la brtse ba'i phyir slob dpon gyi dpe mkhyud spangs pa'o/_/gang zhig byas she na/_thig gi cho ga gsal phye byas zhes bya ba ste/_nor bu'i gling gi slob dpon bde ba'i rdo rje'i rjes su
[\[215a.5\]]'brangs nas gsal zhing phyin ci ma log par byas pa'o/_/nyes 'gyur dam pas bdag la bzod par mdzod/_/ces bya ba ni/_bdag gis slob ma dam pa'i don du thig gdab pa'i cho ga mdor bsdus pa 'di la dam pa ste bde ba'i rdo rje la sogs pa slob dpon bdag la bzod par mdzod cig pa'o/_/_
[\[215a.6\]]bsod nams yongs su bsngo bar bya ba'i phyir/_'di byas bsod nams dam pa ni/_/zhes bya ba la sogs pa smos te/_gong du bshad pa'i thig gdab pa'i cho ga byas pa las dri ma med pa'i bsod nams dam pa/_byang chub tshogs gyur gang thob des/_/zhes bya ba ste/_byang chub ni sgrib pa dang
[\[215a.7\]]bral ba'i ye shes so/_/de'i cho gas ni rdzogs par byed pa ste de lta bur 'gyur ba'i bsod nams gang zhig thob pa'i bsod nams des ni 'gro ba drug tu gtogs pa'i sems can ma lus pa 'di dag dkyil 'khor gyi bdag po rnams par snang mdzad du rang nyid mngon sum du grub par gyur cig
[\[215b\]]
[\[215b.1\]]pa'o/_/gang zhig bla ma'i rab mchog u rgyan mkhan po'i gzhung /_/yon tan de nyid bcu shes sangs rgyas zhi ba yi/_/shin tu gces shing sbas pa'i dkyil 'khor bri ba'i las/_/de 'dir phye bas 'jig rten rdo rje 'dzin grub shog_/yul kha cher skyes pa'i rdo rje slob dpon shrad+d+ha ka ra
[\[215b.2\]]barmas rang nyid kyis mdzad pa'i thig gdab pa'i cho ga'i 'grel pa/_bod yul du skyes pa'i dge slong rin chen bzang pos gsol ba btab nas 'grel pa byas pa rdzogs so//_//rgya gar gyi mkhan po shrad+d+ha ka ra barma dang /_zhu chen gyi lo tsA ba dge slong rin chen bzang pos skad gsar
[\[215b.3\]]bcad kyis zhus te gtan la phab pa'o//_//[{D2507}]#/_/thig gdab pa'i cho ga dka' ba spyod pa bzhugs/_@##/_/'jam pa'i rdo rje la phyag 'tshal lo/_/dkyil 'khor gru bzhir byas pa la/_/zur thig phyogs thig mnyam par gdab/_/cha chen nyi shu'i tshad du
[\[215b.4\]]bya/_/bdun pa'i thig ni gzhag par bya/_/de nas cha bran bgo ba ni/_/tshangs pa'i thig gi ngos gnyis kyi/_/cha chen dang po phyed du bgo_/_phyi yi cha chen de bzhin bgo_/_cha chen gnyis pa phyed du bya/_/nang gi cha phyed de bzhin bgo_/_cha chen lnga pa phyi nang gi_/cha re gdab cing
[\[215b.5\]]dbus gnyis gzhag_/cha chen drug pa phyed du bya/_/de nas thig skor bya ba ni/_/cha chen bcu pa'i phyed las bskor/_/cha chen dgu dang cha chen brgyad/_/gnyis ka'i mtha' nas bskor bar bya/_/cha chen gsum las mtha' yi ni/_/cha chung gcig las bskor bar bya/_/de las
[\[215b.6\]]gzhan pa phyi nang gi_/_bskor ba rgyud kyi gzhung gis so/_/sgo gnyis pa la sogs pa dang /_/rgyud gzhung gi ni rnam dbye yis/_/cha rnams dbri dang bsnan par bya/_/man ngag thob cing mkhas pa yis/_/dkyil 'khor phyi nang gang yin pa'i/_/thig ni sngar bzhin gdab par
[\[215b.7\]]bya'o/_/thig gdab pa'i rim pa dka' ba spyod pa zhes bya ba slob dpon shud+d+hi pra b+has mdzad pa rdzogs so//[ {D2508}]#/_/dkyil 'khor gyi thig gi cho ga bzhugs/_@##/_/dkyil 'khor gang yang thig gdab pa/_/sa gzhi cha mnyam 'thas byas la/_/tshangs chen la sogs thig chen brgyad/_/_
[\[216a\]]
[\[216a.1\]]shin tu 'grus med mnyam por gdab/_/phyogs re dkyil 'khor phyed cha la/_/re'u mig nyi shu bzhi bzhir bya/_/gcig pa sor gnyis tshad du bya/_/gnyis pa sgo khyud sor gnyis tshad/_/gsum pa sor bzhi'i tshad du bya/_/bzhi pa sgo logs sor bzhi'i tshad/_/lnga pa sor
[\[216a.2\]]gnyis nam mkha' ste/_/drug pa sor gnyis ka ba'o/_/bdun pa dang ni brgyad pa gnyis/_/de ni lha yi snam bu ste/_/sor brgyad pa yi tshad du bya/_/dgu pa sor gnyis sgo ngos te/_/bcu pa sor bzhi gar mkhan no/_/bcu gcig pa yi sor gnyis ni/_/sgo 'gram pha gu gnyis su 'gyur/_/_
[\[216a.3\]]bcu gnyis sor bzhi dra phyed ste/_/bcu gsum pa yi sor gnyis ni/_/mda' yab dang ni pha gu la/_/bcu bzhi pa yi sor bzhi ni/_/de ni nam mkha' stong pa'o/_/bco lnga bcu drug bcu bdun pa/_/bco brgyad pa dang bcu dgu pa/_/de bzhin nyi shu pa rnams ni/_/sor ni gnyis gnyis tshad
[\[216a.4\]]du bya/_/bzhi cha yi ni cha ru 'dod/_/gcig ni karma shi ri ste/_/gcig ni pad+ma'i cha yin no/_/nyi shu gcig pa sor brgyad tshad/_/'khor lo dang ni gdugs su bya/_/nyi shu gnyis pa gsum pa dang /_/de bzhin du ni bzhi pa rnams/_/sor ni bzhi bzhi'i tshad du 'dod/_/gcig ni sna tshogs pad+mar 'dod/_/rdo rje
[\[216a.5\]]ra ba me 'od do/_/slob dpon d+harma kIrtis mdzad pa'i thig gi cho ga rdzogs so/_/[ {D2509}]@##/_/rgya gar skad du/_Ar+ya tre+e lo kya bi dza ya nA ma br-i t+ti/_bod skad du/_'phags pa 'jig rten gsum las rnam par rgyal ba zhes bya ba'i 'grel pa/_dpal rdo rje sems dpa' la phyag 'tshal
[\[216a.6\]]lo/_/gsang sngags kyi sgo nas byang chub sems dpa'i spyad pa spyod pa rnams kyi'am/_yang sangs rgyas bcom ldan 'das kyis rnam pa gnyis su gsungs te/_sems can rtog pa mang ba rnams kyi don du bya ba'i rgyud rnams gsungs so/_/gcig kho nar rnal 'byor gyis bsgrub par
[\[216a.7\]]'dod pa rnams la rnal 'byor gyi rgyud rnams bshad do/_/gnyis ka'i rgyud dang gsum mo zhes kyang kha cig 'chad de/_de yang lha'i bye brag ni gnyis su zad pas gnyi ga'i rgyud logs shig na med do/_/'jig rten gsum las rnam par rgyal ba'i rgyud 'di ni rnal 'byor gyi rgyud du gtogs te
[\[216b\]]
[\[216b.1\]]lha'i mtshan nyid dang /_dam tshig la sogs pa yang rnal 'byor gyi rgyud dang mthun pa'i phyir ro/_/de la rnal 'byor zhes bya ba ni sems mnyam par bzhag pa'o/_/de'i mthus sngags kyi sgo nas byang chub sems dpa'i dgos pa bsgrub pa'i phyir sngags dang phyag rgya dang dkyil 'khor dang dbang
[\[216b.2\]]sbyin pa la sogs pa rnam pa sna tshogs pa spel zhing rgyas pas rnal 'byor gyi rgyud ces bya'o/_/'jig rten gsum las rnam par rgyal ba'i rgyud 'di bshad pa yang gleng gzhi'i tshul bstan pa dang /_rgyud kyi dngos po bstan pa'o/_/de la gleng gzhi'i tshul bstan pa yang rnam pa gsum ste/_
[\[216b.3\]]ston pa phun sum tshogs pa dang /_/gnas phun sum tshogs pa dang /_'khor phun sum tshogs pa'o/_/de la ston pa phun sum tshogs pa ni bcom ldan 'das rnam par snang mdzad rgyud kyi bdag po ste/_phyag na rdo rje la sogs pa yang de'i byin gyi rlabs kyis byang chub sems dpa'i
[\[216b.4\]]spyod pa la 'jug pa'i phyir ro/_/gnas phun sum tshogs pa bstan pa'i phyir gsungs pa/_ri rab ri zhes bya ba la sogs pa'o/_/ri rab ri'i steng du lha'i khang pa brtsegs ma de'i rtse mo'i phyogs rdo rje nor bu rin po che sna tshogs kyis brgyan pa'o/_/'khor phun sum tshogs pa bstan
[\[216b.5\]]pa'i phyir gsungs pa byang chub sems dpa' bye ba zhes bya ba la sogs pa'o/_/bye ba phrag du ma zhes bya ba ni rgyud gzhan 'chad pa'i tshe na rtag tu bye ba phrag dgu bcu rtsa dgu dang thabs cig tu bzhugs pas na 'dir yang de dag thabs cig tu bzhugs par shes par bya'o/_/lha ni lha chen po dang
[\[216b.6\]]tshangs pa dang gtogs 'dod la sogs pa'o/_/klu ni 'jog po la sogs pa'o/_/gnod sbyin dang dri za la sogs pa ni yi dgas kyi khams su gtogs pa'o/_/bltar rung ba zhes bya ba ni mi ma yin pa de dag mig gi rnam par shes pa'i spyod yul du gyur pa'o/_/de las bzlog pa ni bltar mi
[\[216b.7\]]rung ba ste gzugs mngon du mi ston ces bya ba'i don to/_/de dag kyang sangs rgyas kyis bka' stsal pa'i chos la dad pa ste de dag dang thabs cig tu bcom ldan 'das spyod lam bzhir 'gro ba'i don mdzad cing bzhugs te de yan chad ni gleng gzhi'o/_/rgyud kyi dngos po bstan pa'i phyir
[\[217a\]]
[\[217a.1\]]gsungs pa de nas phyag na rdo rje byang chub sems dpa' zhes bya ba la sogs pa'o/_/rdo rje ni ye shes kyi mtshan ma ste rtse lnga ni ye shes bzhi dang de dag gi yul chos kyi dbyings dang lngar brtag go/_/kha gnyis su gyes pa ni phyogs bcu thams cad du khyab pa'i don to/_/_
[\[217a.2\]]de lta bu'i ye shes byang chub sems dpa'i 'dis lag tu thob pa dang 'dra bar mngon du byas pas na phyag na rdo rje ste ye shes dang ldan pa zhes bya ba'i don to/_/rgyud 'dir dngos po de kho na nyid bcu drug gis bstan te de yang gang zhe na/_snying po'i de kho na dang /_phyag rgya'i de kho na dang /_sngags kyi
[\[217a.3\]]de kho na dang /_rang rig pa'i de kho na dang /_de bzhin du byin gyis brlab pa dang /_dbang bskur ba dang /_ting nge 'dzin dang /_mchod pa'i de kho na dang /_bdag gi de kho na dang /_lha'i de kho na dang /_dam tshig dang dkyil 'khor dang shes rab dang /_thabs dang rgyu dang 'bras bu'i de kho
[\[217a.4\]]na rnams so/_/de kho na zhes bya ba ni don dam pa dang /_kun rdzob rnam pa gnyis de chos kyi rang bzhin phyin ci ma log pa brjod du med pa'i ngo bo ni don dam pa'i de kho na'o/_/de lta mod kyi kun rdzob tu 'jig rten gyi tha snyad dang sbyar na/_mi slu bar dgos pa bsgrub pas na de kho na zhes bya ste/_
[\[217a.5\]]bcu drug po de rnams kyis ji ltar rigs par don grub par byed pa'i phyir ro/_/'di rnams kyang ji ltar rigs par sbyar gyi rim bzhin du sbyar ba ni ma yin no/_/de la snying po ni rigs lnga so so'i snying po yi ge 'bru gcig la sogs pa gsungs pa'o/_/phyag rgya ni rnam pa bzhi ste/_
[\[217a.6\]]phyag rgya chen po dang /_dam tshig gi phyag rgya dang /_chos kyi phyag rgya dang las kyi phyag rgya la sogs pa'o/_/de la phyag rgya chen po ni lha rnams kyi lus kyi tshul bstan pa ste/_lus kyi sgo nas lha'i tshul gsal bar bsgom pa'i rgyur che bas na phyag rgya chen po zhes bya'o/_/dam tshig gi phyag
[\[217a.7\]]rgya ni lha rnams kyi sems kyi tshul bstan pa ste/_sems kyi rnam par thar pa'i mtshan ma phyag rgyar bstan pas lha rnams kyang de las mi 'da' bas na dam tshig gi phyag rgyar bstan pas dam tshig gi phyag rgya zhes pa'o/_/chos kyi phyag rgya ni lha rnams kyi tshig gi tshul bstan pa ste/_lha rnams
[\[217b\]]
[\[217b.1\]]kyi tshig don dam pa'i chos thams cad ston pa'o/_/las kyi phyag rgya ni spyod pa'i tshul bstan pa ste/_phyag rgya rdo rje khu tshur gnyis su dral ba la sogs pa'o/_/sngags ni shes pa dang skyob par ldan pas na sngags te/_don ma nor bar shes pas ngan song gsum las skyob pa'i phyir ro/_/de
[\[217b.2\]]yang lha'i sku gzugs skyes pa'i cha lugs 'dzin pa rnams kyis gsungs pa'i tshig rnams so/_/rig pa ni ma rig pa'i mun pa thams cad sel ba'i phyir lha bud med kyi tshul du bzhugs pa'i tshe gsungs pa'i tshig rnams so/_/byin gyis brlab pa ni rnam pa gnyis te rang bzhin gyis
[\[217b.3\]]byin gyis brlab pa dang /_mthus byin gyis brlab pa'o/_/byin gyis brlab pa'i cho ga yang bdag rang phyag rgya chen po'i rnal 'byor la gnas shing /_dam tshig dang dbab pa la sogs pa'i phyag rgyas lha gnas par bya'o/_/dbang bskur ba ni rnam pa gnyis te sangs rgyas bcom
[\[217b.4\]]ldan 'das rnams la ni mchod pa'i don du me tog gi phreng ba la sogs pas dbang bskur ba'o/_/byang chub sems dpa' la sogs pa ni sangs rgyas lnga'i dbu rgyan gyis dbang bskur ba dang /_ming gis dbang bskur ba la sogs pa'o/_/ting nge 'dzin ni rnam par thar pa'i sgo yid
[\[217b.5\]]la byed pa'o/_/mchod pa ni bdag dang gzhan la mchod pa ste phyi nang gi mchod pa rnam pa brgyad la sogs pa'o/_/bdag gi de kho na ni bdag gi rang bzhin phyin ci ma log pa ste/_chos la bdag med pa'i rang bzhin mi skye mi 'gog pa stong pa nyid do/_/lha'i de kho na ni don dam
[\[217b.6\]]pa dang kun rdzob rnam pa gnyis te/_don dam par na lha'i rang bzhin stong pa nyid mi gnyis pa'o/_/kun rdzob tu ni yan lag thams cad ldan par skyes pa dang bud med dang /_khro bo dang zhi ba la sogs pa'i gzugs su snang ba'o/_/dam tshig ni spyir sngags pa thams cad
[\[217b.7\]]kyis bsrung ba dang /_/rigs tha dad pa'i dam tshig tha dad par bsrung ba rnams so/_/dkyil 'khor ni rigs re re zhing yang dkyil 'khor bzhi la sogs pa re re yang bzhi bzhir bshad pa'o/_/shes rab ni chos rab tu shes pa ste de kho na bcu drug la sogs pa'i mtshan nyid la
[\[218a\]]
[\[218a.1\]]mkhas pa'o/_/thabs kyis sems can ji lta bus 'dul ba de lta bu'i gzugs ston pa dang /_dgos pa ci lta bus 'grub pa de lta bu'i rgyus sgrub pa'o/_/rgyu zhes bya ba ni gcig tu na byang chub sems dpa'i sa bcu ni sangs rgyas kyi rgyu yin pas na de'i mtshan
[\[218a.2\]]nyid bshad pa ni rgyu bstan pa'o/_/'bras bu ni sangs rgyas kyis te sa bcu rnams kyi 'bras bur gyur pa'i phyir ro/_/gzhan du na rgyu zhes bya ba ni sngags kyi 'bras bu 'thob par byed pa'i rgyu ste/_bzlas pa dang sgom pa la sogs pa sngags kyi 'bras bu grub pa rab 'bring la
[\[218a.3\]]sogs pa sgrub pa'o/_/'bras bu ni bzlas pa dang bsgoms pa la sogs pa'i 'bras bu ste rig 'dzin la sogs pa grub pa rnams dang /_zhi ba dang rgyas pa la sogs pa las kyi rnams so/_/de nas lha chen po la sogs pa gdul zhing dam tshig stsal bar skabs la bab
[\[218a.4\]]par mkhyen nas phyag na rdo rje nam mkha' las babs te bcom ldan 'das la gsol ba btab po/_/nam mkha' las babs pa ni don dam par chos thams cad nam mkha' lta bu ste stong pa nyid kyi rang bzhin las kun rdzob kyi bden pa la gnas te/_sems can gyi don gyi phyir
[\[218a.5\]]byang chub sems dpa'i gzugs su 'byung bar ston te/_'dis ni dngos po med pa'i chos las dngos po med pa'i chos 'byung bar shes par bya'o/_/gzhan yang 'khor 'dus pa thams cad kyi nang na phyag na rdo rje rdzu 'phrul chen po dang ldan par yang bstan to/_/bcom ldan 'das
[\[218a.6\]]la phyag rgya zhing lan gsum bskor ba ni skyes bu dam pa ya rabs kyi tshul bstan pa ste/_'jig rten na yang bla 'og gi rim pa ni ya rabs rnams la yod pas na ya rabs kyi chos yin te/_ma rabs mnyam pa brgya bong bu ded pa rnams dang dud 'gro rnams la bla 'og dang btsun mi
[\[218a.7\]]btsun gyi rim pa med do/_/bcom ldan 'das lha chen po la sogs pa sems can ma rungs pa de dag dam tshig 'dzin du stsal bar 'tshal zhes gsungs pa la/_de kho na bsdus pa'i rgyud kyi nang nas lha chen po thabs sna tshogs kyis btul ba lags na yang 'dir lha chen po bdud
[\[218b\]]
[\[218b.1\]]btul ba'i thabs bsham pa ci 'tshal zhes skabs tshol ba bsal ba'i phyir yang zhes gsungs te/_sngar lha chen po btul zin nas yang lha chen po la sogs pa 'dul lo/_/de'i don ni 'di ste/_las kyi rnam par smin pa las skyes pa'i lha chen po snga ma ni de kho na bsdus pa'i rgyud
[\[218b.2\]]las 'byung ba bzhin du sngar btul lo/_/'dir ni yang las kyi rnam par smin pa las skyes pa'i lha chen po gzhan 'dul bar bzhed do/_/de ltar mu stegs can lha chen po rtag par 'dod pa dang ni 'gal mod kyi/_'dus byas thams cad mi rtag par grub pas na lha chen po mi rtag par grub pa la
[\[218b.3\]]nyes pa med do/_/sems can ma rungs pa zhes bya ba ni skyon rnam pa gsum dang ldan pa ste/_khengs pa'i nga rgyal srel bas gzhan khyad du gsod pa dang lta ba logs pas 'phags pa'i bden pa la sogs pa don du mi gnyer ba dang /_rang bzhin gyis gtum ste gzhan la snyogs shing 'dud pa
[\[218b.4\]]can no/_/'og nas 'byung ba'i ma rungs pa'ang don de ltar sbyar ro/_/dam tshig 'dzin tu stsal zhes bya ba ni dkyil 'khor du bcug la sngags kyi dam tshig khas len du gzhug pa'o/_/chos kyi rgyal po zhes bya ba ni chos thams cad la mnga' mdzad pa ste/_chos bdag med pa'i don
[\[218b.5\]]stong pa nyid las kyang rnam pa sna tshogs su ston pa'i phyir ro/_/gnod sbyin khyod shin tu khengs pa zhes bya ba la sogs pa la/_gnod sbyin ni nyon mongs pa thams cad zad par byed pas na gnod sbyin zhes bya ba ste/_yi dwags kyi khams gnod sbyin mthu bo che thams cad kyi bdag po mdzad pas
[\[218b.6\]]na phyag na rdo rje la yang gnod sbyin zhes gdags so/_/khengs pa ni srun pa'o/_/shin tu mthur ba ni bsar ba'o/_/de ltar rtsub cing mi srun pas sems can la ji ltar phan gdags zhes gsungs pa'o/_/de'i phyir bcom ldan 'das zhes bya ba shin tu khengs pa'i phyir zhes bya ba la
[\[218b.7\]]sogs pa'i don to/_/'dod pa'i bde ba can zhes bya ba ni 'dod pa rnam pa lnga dang ldan pa'i sems can rnams te/_dbang dang zhi ba dang rgyas pa'i las kyis btul zhes bya ba'i don to/_/gsang ba la sogs pas sbyangs te zhes bya ba bsad pa ni rang bzhin bsgyur ba la bya'o/_/srog
[\[219a\]]
[\[219a.1\]]gcod pa la mi bya ste snga ma'i rang bzhin ma rungs pa bsal te phyi ma'i rang bzhin zhi bar bsgyur zhes bya ba'i don to/_/don gyi phyir dang phan pa'i phyir dang bde ba'i phyir zhes pa tshe 'di la don bde ba dang phyi ma la phan pa dang mya ngan las 'das pa'i phyir zhes rim bzhin du sbyar ro/_/_
[\[219a.2\]]phyag na rdo rje'i snying po'i sngags la spyir na don bzhi ste byin gyis brlab pa dang /_rang bzhin bstan pa dang /_bskul ba dang bod pa'o/_/de la oM ni rgyud kyi bdag po rnam par snang mdzad kyi byin gyis brlabs par bstan pa ste/_a dang ur phrad pas na oM/_de la a ni a nud pa da
[\[219a.3\]]ste chos thams cad ma skyes pa'i don to/_/u ni u pa dra ba ste gnod pa med de 'tshe ba med pa zhes bya ba'i don to/_/klad kor ni stong pa nyid kyi don du ston to/_/sum+b+ha ba ni khro ba'o/_/ni sum+b+ha ni khro ba med pa'o/_/hUM ni gsod pa'o/_/des ni rang bzhin bstan te/_phyag na rdo rje 'dod pa
[\[219a.4\]]dang khro bo'i rang bzhin gdug pa thams cad sel ba'o//_//_g+h+r-i h+Na gr-i h+Na ni ma rungs pa rnams zung shig ces pa'o/_/g+h+r-i h+NA pa ya ni 'dzin du chug cig pa'o/_/A na ya ni khug cig pa ste de dag ni bskul ba'o/_/ho b+ha ga bAn badzra zhes bya ba ni kye bcom ldan 'das phyag na rdo rje zhes bod
[\[219a.5\]]pa'i tshig go/_/hUM phaT ces bya bas kyang rang bzhin bstan te phaT ni gtan 'pho ba'i don du bsnyegs pa'o/_/bcom ldan 'das ga la ba der lhags te zhes bya ba lha chen po la sogs pa ri rab rtse mor 'dong nus pa rnams ni bcom ldan 'das kyi thad du lhags so/_/der 'dong mi phod
[\[219a.6\]]pa rnams kyang gling bzhi pa la so so'i yul na 'dar yed yed de 'khod do/_/gling bzhi pa'i 'jig rten gyi khams su tshogs pa'i dkyil 'khor chen po zhes bya ba skabs 'di dag tu dkyil 'khor chen po zhes bya ba ni rang gi 'khor ram zhabs 'bring phal po che la bya'o/_/sems can
[\[219a.7\]]kun la phan pa'i phyir/_/sangs rgyas kun gyi byin gyis brlabs/_/zhes bya ba la sogs pa ni bcom ldan 'das kyi phyag na rdo rje'i rang bzhin bstan pa ste sems can la phan pa'i phyir sangs rgyas lnga rnams kyis kyang byin gyis brlabs shing btang pa ni kun du bzang po phyag na
[\[219b\]]
[\[219b.1\]]rdo rje'o/_/de'ang 'dod pa dang khro ba'i rang bzhin te/_khro bas ma rungs pa rnams 'dul zhing 'dod pas bde bar sbyor bas rnam pa thams cad du mdzes pa'i phyir kun du bzang po'o/_/de nyid kun gyi bdag po ste khams gsum gyi gtso bo zhes pa'i don to/_/de nyid sangs rgyas thams cad kyi rang
[\[219b.2\]]bzhin las skyes pa ste sras zhes bya'i don to/_/sras de yang su zhe na phyag na rdo rje gnod sbyin chen po'o/_/gnod sbyin chen po pas ni lha chen po la sogs pa ma rungs pa rnams 'chos shing 'dul ba la dbang ste/_de lta bu'i yon tan dang ldan pas na phyag na rdo rje'i mtshan brjod pa tsam gyis kyang
[\[219b.3\]]mthar bla na med pa'i byang chub 'thob par 'gyur ro zhes bshad de/_dgongs pa rnam pa bzhi'i nang nas dus la dgongs pa'i don dang sbyar ro/_/kye gnod sbyin nga ni thams cad kyi bdag po byed pa'o/_/'joms pa po zhes pa phyag na rdo rje la kye gnod sbyin zhes bos nas khams gsum thams cad
[\[219b.4\]]kyi bdag po chen po yang nga yin/_dngos po thams cad kyi dang po'i byed pa po dang 'joms shing med par byed pa dang /_skye bo thams cad kyi bdag po yang nga yin/_de bzhin du tshangs pa dang gtogs 'dod la sogs pa yang nga yin pas na khyod kyi ngag nga mi nyan zhes so/_/khyod ni lus srul po
[\[219b.5\]]mi'i sha za ba zhes pa lus srul po ni yi dgas kyi khams te/_lha chen po yang yi dgas kyi bdag po yin pa'i phyir ro/_/mi'i sha za ba ni mi thod kyi nang du kha zas za ba la sogs pa'i phyir ro/_/sha za'i lus srel ba ni mi thod dang mi rus kyis brgyan pa la sogs pa yi dgas kyi cha lugs 'dzin
[\[219b.6\]]pa'i phyir ro/_/tshangs pa zhes bya ba ni thar pa'o/_/gtogs 'dod ces bya ba ni mi 'gyur ba'o/_/tshangs pa ni nyon mongs pa thams cad kyis ma gos pa ste mya ngan las 'das pa'o/_/gtogs 'dod ni dngos po thams cad kyi nang du 'jug pa ste dngos po thams cad du gtogs pa'i tshig de
[\[219b.7\]]mi 'gyur ba ste thams cad kyi bdag nyid du bshad pa'i tshig de nges pa ste gzhan du mi 'gyur ba'o/_/de dag gi rang bzhin ni nga nyid yin pas na khyed thams cad gdul ba'i mthu nga la yod do zhes pa'i don to/_/de nas lha chen po khros nas rang gi gzugs khro bo'i mdangs chen por bstan to zhes
[\[220a\]]
[\[220a.1\]]gsungs pa/_'jigs su rung ba chen po'i gzugs/_/zhes pa la sogs pa thabs cha sna tshogs kyis sdigs ru'i byed par ston to zhes gsungs pa/_rdo rje dang mdung rtse gsum pa/_/zhes bya ba la sogs pa 'khor 'jigs su rung ba mang po bsags nas sdigs ru'i tshul
[\[220a.2\]]bstan te zhes gsungs pa/_ma rnams kyi tshogs dang zhes bya ba de dag gis rang gi rdzu 'phrul dang mthu sna tshogs pa bstan pa rab tu 'thab cing shin tu 'gyed pa gling bzhi'i 'jig rten gyi khams zhes bya ba dag go/_/de nas phyag na rdo rje khros pa'i tshul bstan pa cung zad mche ba'i thog ma
[\[220a.3\]]gtsigs pa'i zhes bya ba dag go/_/mche ba cung zad phyungs te gtsigs pa'i chu'i rlabs dang 'dra ba'i khro gnyer byas pa mig phyir mi glon pa'i rdo rje'i blta ba mig gnyis pa zab mo'i don snying po la sogs rnam par grol ba'i tshig gis shigs pa bye brag phyed pa la sogs pa'o/_/snying po'i mchog
[\[220a.4\]]ni hUM zhes bya ba nyid de phyag na rdo rje dang po'i sems dpa'i snying po yin pa'i phyir ro/_/'jig rten gsum las rnam par rgyal ba zhes bya ba khams gsum gyi bgegs dang gnod par byed pa thams cad las rnam pa sna tshogs su rgyal bas na de skad ces bya'o/_/hUM zhes bya ba ni phyag na rdo rje'i rang
[\[220a.5\]]bzhin bstan pa ste ma rungs pa dang nyon mongs pa thams cad gtan 'pho bar byed pa'i don to/_/hUM zhes brjod pas dbang phyug chen po la sogs pa byed de bcom ldan 'das la skyabs su song ngo /_/bcom ldan 'das kyis kyang lha rnams skyabs su gsol ba la cang ma gsung na ni sems can gyi
[\[220a.6\]]don la btang snyoms su mdzad pas thugs rje dang mi ldan par 'gyur/_de ltar ma byed cig ces phyag na rdo rje la zlog tu ni gdul bar bya ba thams cad mthar mi phyin pas bar mdo'i tshig tu khyod rab tu mi bsgrungs so zhes gsungs so/_/hUM zhes bya bas sdigs pa mgo glengs nas snying po 'dis
[\[220a.7\]]lha chen po la sogs pa sma phab ste btul lo/_/snying po'i don ni gong du bshad par 'dus so/_/de bas na thul la dbugs phyung shig ces lha chen po la sogs pa de ltar btul ba ni legs kyis de ltar thul la thal byung du ma gsad par slar gsos shig ces pa'i don to/_/de dag gi don
[\[220b\]]
[\[220b.1\]]gyi phyir rdo rje'i gzungs bcing ba 'di gsungs so/_/lha chen po la sogs pa de dag gso ba'i don gyi phyir phyag na rdo rje'i gzungs sngags thams cad du lus srog dang bral ba mi 'gyur bar 'ching ba'i don to/_/oM ni rgyal po'i snying po'o/_/badzra draM D+ho me b+ha ba zhes bya ba ni bdag gi rdo rje bstan par gyur pa
[\[220b.2\]]ste/_ye shes bstan pas thams cad srung /_/zhes pa'i don to/_/rak+Sha sarba na zhes bya ba ni bskul ba ste thams cad srung ba'i don to/_/swA hA ni legs par gsungs ste zhi ba'i don du sbyar ba'o/_/de ltar gsos nas sangs rgyas bcom ldan 'das kyis kyang lha chen po la sogs pa la
[\[220b.3\]]phyag na rdo rje'i bka' nyon cig par bskul nas de dag gis kyang de ltar khas blangs te yang phyag na rdo rjes rang gi snying po bstan te de dag dbang du bya ba'i phyir/_hUM Ta ki ho 'di ni 'dod pa'i khro bo'i rang bzhin du ston te/_hUM ni gtan 'pho bar byed pa'o/_/Ta ki ni 'dod pa'i rang bzhin no/_/_
[\[220b.4\]]ha ni bod pa'o/_/grogs po dag byang chub kyi sems kyis mas kyi sdom pa gzung bar khas long shig ces pa byang chub ni nyon mongs pa zad pa'i ye shes dang mi skye ba'i ye shes so/_/de la sems shing 'dod pa ni byang chub kyi sems so/_/de yang rnam pa lnga ste/_rtsom pa dang /_rtsol ba dang /_
[\[220b.5\]]'jug pa dang /_gnas pa dang /_ldang ba'o/_/de la rtsom pa ni dang po thos pa'i shes rab la gnas te byang chub 'dod pa'i phyir bdag bla na med pa'i byang chub tu gyur cig_/sems can thams cad la phan pa'i phyir zhes smon pa'o/_/rtsol ba ni mos pas spyod pa'i sa la gnas
[\[220b.6\]]pas lung dang rigs pa la brten zhing bsam pa'i shes rab kyis chos dang gang zag la bdag med par mos pa ste/_stong pa nyid du stsol ba zhes bya ba'i don to/_/'jug pa ni chos bdag med pa la rang gis myong bar 'jug pa ste byang chub sems dpa'i sa dang po thob ces pa'i don to/_/_
[\[220b.7\]]gnas pa ni chos la bdag med pa'i don ci ltar rtogs pa de la mi g.yo bar rtse gcig tu gnas pa'o/_/ldang ba ni sems rtse gcig tu gnas pa las bsod nams kyi tshogs chen po bsgrub pa dang /_sems can gyi don mang po bya ba'i phyir de las langs te spyod pa rgya chen po la 'jug pa'o/_/de lta
[\[221a\]]
[\[221a.1\]]bu'i byang chub kyi sems gang yang rung ba mi gtong bar dam 'cha' ba ni byang chub kyi sems kyi sdom pa'o/_/yang na byang chub kyi sems dang sdom pa so sor sbyar te byang chub kyi sems ni gong du smos pa lta bu ste de gzung bar bya'o/_/sdom pa ni sngags kyi sdom pa ste rigs bzhi'i
[\[221a.2\]]dam tshig 'og nas 'chang ba rnams so/_/byang chub kyi sems brtan par byas zhes bya ba la sogs pa ni lha la sogs pa dam 'cha' bar bzhug pa'i don brtan pa ste/_gong du smos pa lta bu'i byang chub kyi sems brtan pa sra bar byas pa ni sems can thams cad la 'jig rten dang 'jig rten las
[\[221a.3\]]'das pa'i bde ba chen po stsol to/_/de bas na byang chub kyi sems 'dod pa'i rang bzhin dang /_phyag na rdo rje bdag nyid chen po mthu chen po la smad par mi bya ste 'di sdom pa'i don gsang ba ste/_dam tshig can ma yin pa rnams la mi bstan pa'i phyir ro/_/de nas dam tshig 'dzin du gzhug pa'i sngags
[\[221a.4\]]gsungs so/_/de la oM ni don snga ma bzhin no/_/badzra sa ma ya a b+hi Shiny+tsa zhes bya ba ni phyag na rdo rje'i dam tshig gi dbang bskur ba zhes bya ba'i don to/_/ma b+hi ra ga ya sarba karma na zhes bya ba ni dam tshig gi rang bzhin bstan pa ste 'dod pa thams cad la ma skyo zhig ces bya ba'i don to/_/hUM phaT ces
[\[221a.5\]]bya ba ni gtan 'pho ba ste sgrib pa thams cad sel ba'o/_/'di ni bdud kyis smras pas na bdag cag mi nyan to zhes gong du dam tshig smos pa la 'dod pa thams cad la mi skyo bar bya zhes 'byung ba ste mi rigs so zhes lha chen po la sogs pas smras pa ste/_sangs rgyas kyi byang chub ni 'dod
[\[221a.6\]]chags dang bral ba nyid kyis 'thob bo zhes bcom ldan 'das kyis bka' stsal pas na 'dod chags dang bral ba ni rigs kyi de las bzlog de mi rigs zhes smras so/_/khyed cag gis ni 'di la ma brnyas shig ces bya ba lha chen po la sogs pa khyed kyis 'dod pa la skyo bar ma byed cig
[\[221a.7\]]ces bstan pa'i don 'di la brnyas shing log pa yin no zhes de snyam du ma sems shig_/da ni ji lta bur 'dul ba bzhin du byed pa ste zhes pa sangs rgyas bcom ldan 'das ni sems can ji lta bus 'dul ba de lta bu'i tshul du mdzad cing ston pa ste/_'dod chags kyi spyod pas 'dul ba la yang
[\[221b\]]
[\[221b.1\]]'dod chags kyi spyod pa ston te/_khro bas 'dul ba'i spyod pa la yang khro ba'i spyod pa ston to/_/ji ltar 'dul ba bzhin du bstan pa 'di nyid kyi tha mar na 'jig rten gyi khams 'di sun 'byin te chags pa'i dngos po mi rung bar yang rtogs par 'gyur ro/_/lha la sogs pa so so'i skye bo rnams mya
[\[221b.2\]]ngan las 'das pa'i bde ba la ni mi chags par byed kyi/_khams gsum na 'khor ba'i sdug bsngal ba la chags pa 'di dag la mya ngan las 'das pa'i bde ba la mi chags par ma byed cig ces bshad do/_/de dag sbyang ba'i phyir zhes bya ba 'dod chags la sogs pa sgrib pa de dag sbyang
[\[221b.3\]]ba'i phyir ro/_/de bzhin gshegs pa thams cad nyid kun du bzang po ste/_phyag na rdo rje de sangs rgyas lnga rnams kyi ye shes kyi rang bzhin yin pa'i phyir ro/_/sangs rgyas bcom ldan 'das kyis de ltar rigs pa'i gzhung bshad nas/_de nas phyag na rdo rjes yang dam tshig 'dzin
[\[221b.4\]]du gzhug pa'i sngags gong ma bzlas te gsungs so/_/de nas slob ma dkyil 'khor du zhugs nas lag tu rdo rje byin te/_de'i sngags byin nas rdo rje dbang bskur bar bstan pa de nas yang phyag na rdo rje lag tu rdo rje byin te zhes bya ba la sogs pa'o/_/rdo rje dbang bskur ba ni rdo rje'i
[\[221b.5\]]rigs su nges par bzhag pa'i phyir ras yang na rdo rje ni ye shes kyi mtshan ma ste/_ye shes kyi byin gyis brlabs zhes bya ba'i don to/_/de la sngags kyi don ni 'di lta ste/_oM ni rgyas pa'i snying po snga ma bzhin no/_/pa nas twe'i bar du ni de bzhin gshegs pa thams cad kyi rdo rje 'dzin pa'o
[\[221b.6\]]zhes ye shes kyi mtshan ma rdo rje dbang bskur ba ste rdo rje 'dzin pa ni rdo rje'i rigs kyi sngags pa zhes bya ba'i don to/_/badzra pA Ni ni bod pa'i don/_/hrI ni bsngags pa ste gzugs sna tshogs zhes pa'i don to/_/ha ni blta ba'i don to/_/grangs bzhi smos pa ni rings pa'am bstan pa ste
[\[221b.7\]]gzugs sna tshogs su blta zhes pa'i don to/_/de ltar rdo rjes dbang bskur nas sngon gyi bsnyems pa dang blta ba btang ste phyag na rdo rje'i dkyil 'khor du zhugs nas rang bzhin thams cad brje ba'i phyir ming yang brje dgos te/_de bas na lha chen po la sogs pa rdo rje las drangs pa'i ming
[\[222a\]]
[\[222a.1\]]btags so zhes gsungs pa/_de nas rdo rje ming gi dbang bskur ba byin pa ni zhes bya ba la sogs pa'o/_/ming gi dbang bskur ba zhes bya ba ni ming nges par btags zhes bya ba'i don to/_/ming kun gyi glad la rdo rje smos pa ni phyag na rdo rjes btul la rdo rje'i rigs
[\[222a.2\]]kyi dkyil 'khor du zhugs pa'i phyir dang /_ye shes kyi mtshan ma rdo rjes byin gyis brlabs pa'i phyir kun kyang rdo rje las drangs so/_/dbang phyug chen po ni lha chen po ste de ni rdo rje'i rigs pa dam par ming btags te 'jig rten gyi rig pa rnams kyi nang na gtso bo yin pa'i phyir ro/_/_
[\[222a.3\]]gzhan yang ming kha cig ni dga' mgur btags par zad pas don bshad du yang med do/_/kha cig ni rang bzhin dang las kyi sgo nas ming du btags pas bshad du yod pa rnams ni cung zad bshad par bya'o/_/mthu bo che ni gtogs 'dod la bya ste sgyu ma sna tshogs pa ston pas na sgyu
[\[222a.4\]]ma'o/_/tshangs pa ni thub pa'i rdo rje ste mi smra ba'o/_/mi smra ba ni snyoms par 'jug pa'i phyir ro/_/sa nang gzhon nu ni lha chen po'i bu'o/_/dbang po ni lha ste sum cu rtsa gsum gyi bdag po'o/_/'thab cha ni mtshon cha la sogs pa'o/_/'jig rten gsum gyi dbang po zhes bya ba ni 'jig
[\[222a.5\]]rten pa'i lha'i nang na gtso bo yin pa'i phyir ro/_/rig pa'i rgyal por dbang bskur ba ni phyi rol gyi rig pa rnams kyi gtso bor bskos pa ste rig pa ni nye bar bstan gyi/_pha rol gyi sngags rnams kyi gtso bo yin no/_/yang na sngags kyang ma rig pa'i mun pa sel ba'i mthu yod pas rig par bshad de
[\[222a.6\]]de'i gtso bo zhes bya ba'i don to/_/bar snang ni nyi zla rgyu ba'i phyogs kyi nam mkha'o/_/rdo rje 'khyil pa ni nyi ma'o/_/zla ba ni rdo rje 'od do/_/rdo rje be con ni gza' spen pa la bya'o/_/skye bling ni mig dmar la bya'o/_/de rnams ni phyi rol gyi khro bo'o/_/ma rungs pa thams cad thag 'dzud
[\[222a.7\]]par dbang bskur ro/_/nam mkha' la rgyu ba ni sa la 'phags pa'i nam mkha' la rgyu ba ste chang gis myos pa la sogs pa bzhi ni bgegs kyi gtso bo ste/_de dag ni phyag na rdo rje'i zham ring ba'i tshogs mang po'i gtso bor dbang bskur ro/_/sa pa ni sa'i steng na spyod pa ste pho nyar bskos pa'o/_/_
[\[222b\]]
[\[222b.1\]]'og na gnas pa ni sa 'og na gnas pa'i lha rnams te de dag ni bran du bskos pa'o/_/de dag thams cad kyang sangs rgyas bcom ldan 'das dang phyag na rdo rje'i 'khor te/_dper na 'jig rten gyi rgyal po la las kyi sgo 'dir smras pa thams cad dgos pa de bzhin du chos kyi rgyal po chen
[\[222b.2\]]po rnam par snang mdzad dang /_phyag na rdo rje'i 'khor thams cad kyang tshul de lta bur blta'o/_/de nas lha chen po la sogs pa btsun mo rnams kyang ming gi dbang bskur te/_las so sor bskos pa de nas 'jig rten gsum gyi bdag po lha chen po zhes bya ba la sogs pa'o/_/nyon mongs
[\[222b.3\]]ma ni lha chen po'i btsun mo ste de bzhin du lha so so'i btsun mor rim bzhin du sbyar ro/_/de bzhin du sa 'og ma rnams kyi bar du btsun mo'i rim bzhin du btsun mo rnams kyang de dag gi btsun mo yin par rig par bya'o/_/de nas phyag na rdo rjes byang chub sems dpa' chen
[\[222b.4\]]po de dag thams cad btsud de sangs rgyas kyi ye shes bskyed nas rdo rje dam tshig sbyin pa zhes bya ba slob ma de dag thams cad dkyil 'khor du btsud nas sangs rgyas kyi ye shes mi gnyis pa'i don bstan te/_rtog pa dang mos pa ci ltar bskyed nas so so rang gi dam tshig gi sngags
[\[222b.5\]]brjod do/_/dam tshig gi sngags sa 'og ma'i sa yan chad kun kyang spyi'i don du 'dra ste/_dgug pa dang mchod pa dang byin gyis brlab pa la sogs pa'i las byed pa'i tshe dam tshig gi sngags 'di dag brjod par bya'o/_/de la rig pa'i rgyal po la sogs pa'i dam tshig gi sngags 'di/_oM
[\[222b.6\]]ba li to zhes bya ba la sogs pa'o/_/de la oM gyi don ni rgyas pa'i snying po ste snga ma bzhin no/_/ba li to ba le ta zhes bya ba ni de dag gi rang bzhin bstan pa ste gcu zhing bsgyur ba'i gar byed pa'o/_/badzra ka ri sha dang dz+wa/_/zhes bya ba ni las bstan pa te dgug pa'o/_/lha rnams dgug pa'o
[\[222b.7\]]zhes bya ba ni rig pa dam pa la sogs pa lha rnams dgug pa la sogs pa'i don to/_/bar snang ba'i sngags ni hUM/_/zhes bya ba la sogs pa'o/_/hUM ni gtan 'pho ba ste gdug pa thams cad sel ba'i don to/_/ba nas yaM gi bar du rdo rje mchog gi dam tshig gis gzir ba ste/_dam tshig
[\[223a\]]
[\[223a.1\]]las mi 'da' zhes bya ba'i don to/_/hUM zhes bya ba ni byos shig par bsgom pa'o/_/nam mkha' la rgyu ba'i sngags ni oM zhes bya ba la sogs pa'o/_/de ni rdo rje phreng ba'i mchog bcings pa'o zhes rang bzhin gyi don bstan pa'o/_/sa la rgyu ba ni lha rnams te/_oM
[\[223a.2\]]badzra b+han+d+ha haM zhes bya ba ni rgyas pa'i snying po dang bcas pa rdo rje bcings pa ltos shig ces pa'i don to/_/sa 'og ma pa rnams kyi sngags ni/_oM badzra pa ta la zhes bya ba la sogs pa ste badzra pa ta la ni sa 'og ma pa ste rang bzhin bstan pa'o/_/bany+dza dang hUM phaT kyis ni las bstan
[\[223a.3\]]pa ste ma rungs pa'i phyogs gzhom pa dang /_gtan 'pho bar gyis shig pa'i tha tshig go/_/rig pa'i rgyal mo man chad nas sa 'og ma yan chad bud med kyi dam tshig gi sngags ni/_oM he ru ka la sogs pa'o/_/he ru ka badzra sa ma ya zhes bya ba ni rang bzhin bstan pa ste khro bo rdo rje
[\[223a.4\]]dam tshig ces bya ba'i don to/_/de yan chad kyis ni las bstan pa ste ma rungs pa thams cad kyi dam tshig dang phyag rgya 'joms par byed pa ston to/_/de nas bcom ldan 'das la phyag na rdo rjes bdag gis sems can 'dul ba'i sug las bgyis pa ni gong du smos pa lta bu
[\[223a.5\]]ni gzhan yang ma rungs pa mi srun pa'am byad ma dang rims dang ngan song gi rnams ji ltar bgyi zhes zhus pa/_bcom ldan 'das bdag dang sems can 'dul ba ni zhes pa la sogs pa'o/_/dam tshig de nyid la nan tan byed du chug cig ces bya ba ni gong du 'dod pa mi spong
[\[223a.6\]]ngo zhes bstan pa'i dam tshig de la nan tan du byed du chug cig_/spyir na dkyil 'khor yang rnam pa gnyis te/_rang bzhin gyi dkyil 'khor sangs rgyas dang byang chub sems dpa' 'khor dang bcas pa ji ltar bzhugs pa mngon du mthong ba'i dkyil 'khor ni gong du bshad
[\[223a.7\]]pa rnams so/_/da ni mi la sogs pa rang bzhin gyi dkyil 'khor gyi gzugs brnyan ni ri mor bris te bstan par bya ba'i phyir phyag na rdo rjes bcom ldan 'das la mi de dag ji ltar nan tan bgyi zhes bya ba la sogs pa'o/_/de ltar lha rnams kyi lus kyi gsang ba
[\[223b\]]
[\[223b.1\]]bstan pa dkyil 'khor chen po'o/_/ngag gi gsang ba bstan pa'i dkyil 'khor ni rdo rje'i dkyil 'khor ro/_/sems kyi gsang ba bstan pa ni dam tshig gi dkyil 'khor ro/_/spyod pa sna tshogs kyi gsang ba bstan pa ni las kyi dkyil 'khor ro/_/de ltar na lha rnams kyi
[\[223b.2\]]lus dang ngag dang yid dang spyod pa'i gsang ba'i dkyil 'khor du zhugs pa'i sngags pas sngags kyi don rnams bsgrub par bya'o/_/dkyil 'khor gcig gi nang du bzhi char 'dus par yang bstan te/_gang na gson po'i lus yod pa de na sems dang yi ge'i 'bru'i tshig
[\[223b.3\]]rnams kyang yod la/_de dag gi spyod pa las kyi rang bzhin yang yod par 'gyur ro/_/de lta mod kyi gang gis shas che ba gtso bor byas pa'i phyir na dkyil 'khor bzhir yang brjod do/_/dkyil 'khor du rim par bzhugs pa ni sems can gyis blta sla ba'i phyir
[\[223b.4\]]spom rims su gzud de/_dang po lus kyi gsang ba kha dog dang dbyibs su snang ba chud sla bas na thog mar smos so/_/de'i 'og tu ngag gi gsang ba yi ge'i 'bru dang sgrar brjod par dmigs pas sla bas na ngag gi gsang ba smos so/_/sems kyi gsang ba rnam par
[\[223b.5\]]thar pa'i sgo mang po chud par dka' bas na de'i 'og tu smos so/_/dkyil 'khor de gsum char du zhugs nas sems can gyi don la sogs pa spyod pa sna tshogs nus par gyur pas na las ni tha mar bshad do/_/de bzhin gshegs pa thams cad kyi dkyil 'khor chen
[\[223b.6\]]por btsud nas zhes bya ba de bzhin gshegs pa lnga rnams kyi dkyil 'khor te lus kyi gsang ba bstan pa ni de bzhin gshegs pa'i rigs kyi dkyil 'khor yin pa'i phyir ro/_/rdo rje'i dkyil 'khor du tshud cig ces bya ba 'di'i skabs su rdo rje 'di dag gis bsang ba bya ste/_
[\[223b.7\]]'dis dngos po yod par lta ba thams cad rig pa'i tshig gis 'jig cing 'joms pa'i phyir te pad+mo'i rigs chos kyi dkyil 'khor zhes bya ba'i tha tshig go/_/dam tshig gi dkyil 'khor du tshud cig ces pa so so'i rnam par thar pa'i mtshan ma phyag rgyar bzhag pa ste
[\[224a\]]
[\[224a.1\]]sems kyi gsang ba'i dkyil 'khor ro/_/de'ang dkyil 'khor der zhugs pas dam tshig thob pa'i phyir ro/_/dam tshig gi dkyil 'khor zhes bya ste rin po che'i rigs kyi dkyil 'khor ro/_/las kyi dkyil 'khor du tshud cig ces pa/_dkyil 'khor gong ma
[\[224a.2\]]dag tu zhugs nas las sna tshogs bsgrub pa'i phyir yang las kyi dkyil 'khor du 'jug go_/_de nas dkyil 'khor bzhi'i mtshan nyid ci 'dra ba bcom ldan 'das kyi byin gyi rlabs kyis phyag na rdo rjes 'chad de/_dang po/_dkyil 'khor chen po'i tshul bshad pa/_/sems can
[\[224a.3\]]kun la phan pa'i phyir/_/zhes bya ba dag go/_/dkyil 'khor chen po zhes bya ba grub pa rab 'bring tha ma thams cad ster bar byed pa'i mchog ste/_ci'i phyir zhe na/_sngags pa dam tshig can du ma gyur gyi bar du sngags sgrub pa'i thabs med do bshad pa de 'ang phyag na rdo rje rang gi
[\[224a.4\]]mthu 'ba' zhig ma yin te/_dkyil 'khor pa'i sangs rgyas lnga thams cad kyi byin gyis brlabs te bshad do/_/ci'i phyir bshad ce na/_sems can kun la phan pa'i phyir ro/_/de nas gzhan yang rab bshad pa/_/zhes bya ba'i dkyil 'khor chen po'i cho ga zhib tu bshad ces bya
[\[224a.5\]]ba'i don to/_/rang bzhin gyi dkyil 'khor bcom ldan 'das rnam par snang mdzad dang /_phyag na rdo rje la sogs pa ri rab ri'i rtse mo na bzhugs te sems can gyi don mdzad pa de bzhin du gzugs brnyan gyi dkyil 'khor yang ri rab ri'i tshul du 'dra bar bstan te/_dbus su chos kyi 'khor
[\[224a.6\]]lo dang 'dra bar rtsib ma can zlum por bris te/_de'i dbus kyi snying po la bcom ldan 'das rnam par snang mdzad sku mdog gser gyi mdog zhal shar phyogs su gzigs pa la gdan du nas bting ba la bzhugs par bya'o/_/rnam par snang mdzad nyid las rnams bzhi'i nang na rgyas
[\[224a.7\]]pa'i phrin las gtsor mdzad pas na/_de dang rjes su mthun par rgyas pa'i zhal zas nas gdan du bting ngo /_/bcom ldan 'das de'i 'khor du byang chub sems dpa' brgyad bri ba ni 'di lta ste/_bcom ldan 'das kyi g.yas phyogs su ni spyan ras gzigs kyi dbang po dang /_
[\[224b\]]
[\[224b.1\]]'jam dpal dang /_sems bskyed ma thag tu chos kyi 'khor lo bskor ba'o/_/g.yon phyogs su ni rdo rje khu tshur dang byams pa dang nam mkha' mdzod do/_/bcom ldan 'das kyi rgyab phyogs su ni nam mkha'i snying po'o/_/bcom ldan 'das kyi 'og gi spyan sngar ni phyag
[\[224b.2\]]na rdo rje ste rdo rje hUM ka ra'i gzugs su gzhag go/_/de rnams kun gyi gnas kyang 'khor lo'i rtsib ma re res bar du gcad do/_/de zlum por bya ba yang ras kyi skud pa dkar po sar pa ring cha mnyam pa ha cang phra sbom du ma gyur pa'i mtshan ma bkal legs pa bzang po dkyil
[\[224b.3\]]'khor gyi dbus su seng ldeng gi phur bu btab la gnyis rim du btags pas dkyil 'khor zlum po ma 'khrul bar sa gcad do/_/de ltar dkyil 'khor gyi las byed pa'i tshe/_'jig rten gsum las rnam par rgyal ba ste rdo rje hUM ka ra nyid kyi rnal 'byor du bdag rang byas te/_de'i
[\[224b.4\]]snying po'i sngags kyang yid la bya zhing /_der srung ba dang byin gyis brlab par bya'o/_/dbus kyi phur bu la srad bus btags te cha bcu drug tu bgo ba ni cha mnyam bcu drug tu bgo bar nges pa med de/_/spyir grangs bcu drug tu bgo ba ni nang gi 'khor lo la gcig gser
[\[224b.5\]]gyi ri bdun dang /_chu rim bdun la cha bcu bzhi/_/gling bzhi gnas pa'i snam bu la cha gcig ste cha bcu drug tu bya'o/_/bcu drug gi phyi rol du ri'i 'khor yug chen po tshon sna gsum dang ldan pas bris te/_de yi phyogs bzhir sgo gdod do/_/chos kyi 'khor lo'i tshul 'dra ba/_/_
[\[224b.6\]]zhes bya ba ni zlum po rtsib ma brgyad du bya ste/_rtsib ma'i bar du byang chub sems dpa' re re bzhugs par bya'o/_/dkyil 'khor thams cad srad bur bre/_/zhes pa dkyil 'khor gyi phyogs thams cad du srad bus ma 'grub par bre ba'i don to/_/seng ldeng gi phur bu gtan par ro/_/zhes
[\[224b.7\]]pa phur bu gzhan gyis mi bya bar seng ldeng gis bya ba ni bgegs thams cad seng ldeng gi phur bus gnan pa dang phur bu des thig [(]gtab [,]gdab [)]pa'i gzungs su dgos te/_gtan pa dang mi 'khrul par gdab ces pa'i don to/_/thams cad du ni rim gsum mchog_/ces pa ni phyi rol gyi kho ra khor yug_
[\[225a\]]
[\[225a.1\]]gis phyogs thams cad du bskor te/_tshon rtsi mdzes par rim gsum gyis bya ba la phyi rol gyi tha ma ni sngon pos bskor te lcags kyi ri 'dra bar brtag go/_/phur bu yis ni de bzhin no/_/zhes bya ba phyi rol gyi 'khor yug de yang dbus kyi phur bu de la thag btags nas/_
[\[225a.2\]]mnyam par bskor zhes bya ba'i don to/_/de yi nang du bya ba ni/_/zhes pa ri'i khor yug de'i nang gser gyi ri rim bdun tshon ser po dri zhim pos bri'o/_/tshon sna lnga mchog rnams kyis so/_/zhes pa 'khor lo'i mu khyud la sogs pa'i ri mo tshon phye ma sna lngas bri ba dang /_rigs lnga'i
[\[225a.3\]]lha rnams ci rigs par kha dog lngar bya ba'i don to/_/rdo rje hUM zhes 'dus pa'o/_/zhes pa bcom ldan 'das kyi spyan sngar shar phyogs su phyag na rdo rje'i gzugs lugs ma'am/_'jim pa'am shing las byas pa'am ri mor bris pa bzhag pa'o/_/phyag na rdo rje yang sems can gyi
[\[225a.4\]]don du gzugs sna tshogs par 'phrul na 'dir ci 'dra ba zhig gzhag ce na gsungs pa/_rdo rje hUM zhes 'dus pa'o/_/phyag na rdo rje'i rang bzhin rdo rje hUM ka ra'i rang bzhin du 'dus pa de bzhugs par byas te/_de'i cha lugs kyang phyag bzhi pa la gnyis ni hUM ka ra'i phyag rgya bcings pa'o/_/_
[\[225a.5\]]gnyis ni mda' gzhu bsnams pa'o/_/zhabs g.yas g.yon gyis lha chen po spang shugs mnan pa'o/_/'dod drug gcod pa'i lha rnams dag_/'dod pa'i khams kyi lha chen po bzhi dang sum cu rtsa gsum dang 'thab bral dang dga' ldan dang 'phrul dga' dang /_gzhan 'phrul dbang byed
[\[225a.6\]]rnams gser gyi ri bdun dang /_nang gi ri rab bar 'khor lo'i phyi rol ri rab kyi zhol la gzhag par bya ste/_phyogs bzhir ni mgon po 'phags skyes po dang /_ngal bso bo la sogs pa ci rigs par bzhag de'i bar du lha lhag ma rnams gzhag go/_/de nas dkyil 'khor byin
[\[225a.7\]]te phyir byung ba dang nang du 'jug pa'i tshe/_ri mo dang phyag rgya la sogs pa la rdo rje shugs kyi sbyor ba ma byas par 'gongs na dam tshig nyams par 'gyur gyi yid kyis ri mo la sogs pa bteg la 'og tu 'dzul bar bsams te rdo rje shugs kyi sngags gyis shig_/grwa'i ri mo
[\[225b\]]
[\[225b.1\]]legs par 'dod/_/ces pa gling so so'i grwa yod pa rnams zur phyin par bya'o/_/gling de dag gi nang du yang bcud kyi 'jig rten so so na ji ltar gnas pa'i cha lugs bzhin du bsog cing bri bar bya'o/_/tshangs pa la sogs pa bzhi'i rnams zhes pa gling der tshangs pa
[\[225b.2\]]dang lha chen po dang dbang po dang rtogs 'dod rnams bris te/_shar phyogs kyi gling gi dbus su dbang po btsun mo dang bcas par bri'o/_/de bzhin du 'dzam bu'i gling du lha chen po'o/_/nub kyi ba glang spyod kyi gling du tshangs pa/_byang gi sgra mi snyan du rtogs 'dod btsun mo
[\[225b.3\]]dang bcas su bri'o/_/phyi'i rdo rje rigs rnams kyi/_/dkyil 'khor yang dag bri bar bya/_/zhes pa ri khor yug gi nang logs gling rnams kyi bar dag tu smos pa'i bar snang la rgyu ba'i nam mkha' la rgyu ba dang sa pa dang /_sa 'og pa thams cad spang shugs nye bar gzhag cing
[\[225b.4\]]dkyil 'khor du dgod par bya'o/_/sgo srung bri bar bya ba yang /_/zhes pa ri khor yug gi phyi rol sgo bzhi btod de shar phyogs su kyo ba dang /_lho phyogs su zhags pa dang /_nub phyogs su lcags sgrog byang phyogs su dril bu'o/_/khor yug gi phyi rol du sems can
[\[225b.5\]]dmyal ba la sogs pa'i gzugs bzhag gam/_ri mor bri'am so so'i sar thig le bzhag ste de'i mtshan mar bsdos pa gzhag par bya'o/_/chos min can ni bzhag phyir ro/_/zhes pa yi dgas dang nad la sogs pa dkyil 'khor gyi phyi rol 'dab tu gzhag pa ni dkon
[\[225b.6\]]mchog gsum la gnod pa byed pa dang /_sems can mang po la gnod pa byed pa rnams bsal ba'i phyir de rnams mngon par spyod pa'i las byed par bsgos te gzhag go/_/de yi phyi rol du dgod pa/_/zhes pa dkyil 'khor gyi lha la sogs pa la mchod pa'i bshos dang mar me
[\[225b.7\]]la sogs pa'i mchod pa'i yo byad ci 'byor pa rnams gzhag go/_/phyir gru bzhi par bya ba rgyud 'di las mi 'byung mod kyi/_dkyil 'khor spyi'i cho ga bshad pa las 'og bzhi'i stegs bu la sogs pa bya'o zhes 'byung ba dang sbyar te gru bzhi po ni stegs bur blta'o/_/gzhan yang
[\[226a\]]
[\[226a.1\]]sa sbyang ba dang mtshams bcad pa dang /_bskrad pa dang /_srung ba dang /_lha spyan drang zhing byin gyis brlab pa dang mchod pa la sogs pa 'dir ma smos la dkyil 'khor la sogs pa'i yo byad du dgos pa rnams ni dpal dang po 'byung ba la sogs pa dkyil 'khor
[\[226a.2\]]spyi'i cho ga dang yang sbyar ro/_/de ltar dkyil 'khor cho ga thams cad rdzogs nas rdo rje slob dpon nyid zhugs shig par bstan pa de la thog ma nyid du zhes bya ba la sogs pa'o/_/rdo rje 'dzin ma'i phyag rgya bcings la zhes bya ba rdo rje dbyings kyi bdag mo'i phyag rgya ste/_rdo rje thal mo sbyar
[\[226a.3\]]la gung mo bsgreng ste spyi bor byas mdzub mo lus su byas/_mthe bong skyil mo krung du bya'o/_/de'i thor to la me tog bzhag ste sngags 'di brjod de gtor ro/_/sngags kyi don ni kye phyag na rdo rje bdag bzhes shig/_gzigs shig ces pa ste ha bzhi smos pa ni rings pa'am btud par bstan
[\[226a.4\]]pa'o/_/dkyil 'khor du zhugs nas zhes mi shigs kyi mtshan ma bskul ba'i phyir gsungs pa/_de nas pus mo g.yas pa'i lha nga sa la btsugs nas zhes bya ba dag go/_/de'i phyag rgya ni gzhan gong ma bzhin du mdzub mo gnyis kyo ba tang gi thabs su rtse mo gung mo la mi gzhar bar
[\[226a.5\]]dgug sngags kyi don ni khyad par gyi rdzu 'phrul mang po zung shig_/khug cig ltas ngan pa dang bral bar bya ba'i phyir ro/_/de nas rdo rje'i dkyil 'khor 'byung ste/_rdo rje'i phreng ba mnyam ldan pas/_/zhes bya ba dkyil 'khor chen po'i skabs su chos kyi 'khor lo lta bur tshon sna
[\[226a.6\]]lngas bya zhes 'byung ba rdo rje'i dkyil 'khor la rdo rje rtse gsum pa'i phreng ba che chung med pas 'khor bar bskor ro/_/brtag par bya zhes bya ba ni de ltar bya'o zhes bya ba'i don to/_/der bdag gam slob ma 'jug par bya ba ni dkyil 'khor chen po'i cho ga bzhin no/_/dkyil 'khor gyi las srad bu
[\[226a.7\]]bre ba dang tshon dgye ba la sogs pa las su bya'o/_/cho ga yang gong ma dang 'dra'o/_/dkyil 'khor der zhugs nas re zhig lag pa g.yas pas rdo rje gsor zhing /_'jig rten gsum las rnam par rgyal ba'i snying po gong du smos pa bzlas so/_/de nas rdo rje zangs sam gser
[\[226b\]]
[\[226b.1\]]dngul lam lcags la rgyas pa'am zhi ba'am dbang ngam mngon par spyod pa ji ltar rigs par bya ste lag pa gnyis rdo rje khu tshur du byas la gshibs pas rdo rje de bzung la/_oM sum+b+ha zhes bya ba la sogs pa'i sngags kyi snying po gong du smos pa des rdo rje 'gul gyi bar du bzlas so/_/sgrub
[\[226b.2\]]pa de yang sngar bsnyen pa rnam pa gsum ste/_mtshan mas bsnyen pa ni bka' lung thob pa dang 'od 'byung ba la sogs pa'o/_/grangs kyi bsnyen pa ni yi ge'i 'bru re re zhing 'bum bzlas zhes bya ba la sogs pa'o/_/dus kyi bsnyen pa ni lo'am zla ba'am zhag dus kyis bsnyen par bya
[\[226b.3\]]ste de gang yang rung bas sngar bsnyen pa byas nas gzod sgrub pa la 'jug pa'o/_/sngar mnyes pa dang sems las su rung bar ma byas par 'grub par mi 'gyur ro/_/de nas dam tshig gi dkyil 'khor 'byung ste zhes pa dkyil 'khor chen po gong du 'byung ba bzhin du thams cad tshang
[\[226b.4\]]bar bris nas/_lha rnams kyi so so'i phyag rgya'i mtshan ma gzhag par bya'o/_/de nas dkyil 'khor du slob dpon dang slob ma gnyis 'jug pa 'dra ste/_dang po rdo rje 'dzin ma'i phyag rgya gong du smos pa bcings la de me tog bor nas phyag rgya de bkrol te/_lag pa g.yas par rdo rje
[\[226b.5\]]bzung la g.yon pas dril bu gsil lo/_/de nas slob ma yang de bzhin du bcug nas slob dpon gyis slob ma la bgo ba/_dam tshig thob pa rtag tu'o/_/zhes bya ba la sogs pa'o/_/khyod dkyil 'khor 'dir zhugs pas na rtag tu dam tshig dang ldan pa yin no/_/ji ltar dril bu'i
[\[226b.6\]]sgra mi rtag pa bzhin du 'dus byas de'i rang bzhin yang mi rtag par bstan to/_/de ste dam tshig las 'gal bar byas na rdo rje 'bar bas lus sreg par 'gyur ro/_/ji ltar 'gal na de ltar 'gyur zhe na de ste rdo rje 'dzin dang zhes bya ba bdag go/_/phyag na rdo rje la dad cing mos pa'i
[\[226b.7\]]sems khyod kyis tshe 'di la spangs par gyur na rdo rjes bsreg go/_/de bzhin du dkon mchog gsum la skyabs su gsol ba spangs pa dang /_sngags kyi brtul zhugs dang dam tshig spangs pa dang byang chub kyi sems 'dod pa'i rang bzhin rnams spangs na nyes pa gong ma bzhin
[\[227a\]]
[\[227a.1\]]du 'gyur ro/_/de nas dam tshig gi sngags 'dis bsngags pa'i spos chu blud de/_sngags kyi don ni dam tshig las nyams na gnod par gyur ces pa'i don to/_/de nas las kyi dkyil 'khor 'byung ste zhes bya ba dkyil 'khor chen po bzhin du bris la lha'i
[\[227a.2\]]sku rnams lugs su byas pa'am ri mor bris pa gzhag par bya'o/_/dkyil 'khor du slob dpon dag sngar zhugs la de nas slob ma btsud do/_/slob dpon gyis ji ltar rgyud las 'byung ba de bzhin du las bslab par bya'o/_/sbyin sreg gi las su bya ba 'og nas 'byung ba rnams
[\[227a.3\]]'dir ni las kyi 'bras bu dang /_sreg pa'i dngos po mdo tsam zhig bstan gyi lha spyan drang ba dang /_me lha dgug pa dang /_bgegs bsal ba dang /_/thabs kyi sa sbyang ba dang /_mchod pa la sogs pa'i cho ga sbyin sreg gi yan lag tu dgos la 'dir ma byung ba rnams ni spyi'i cho ga
[\[227a.4\]]rgyud gzhan las 'byung ba dag dang sbyar ro/_/bcom ldan 'das kyi spyan sngar thab gru bzhi byas la zhes bya ba thab der zhi ba dang /_rgyas pa kun kyang byar rung ba skad du bshad mod kyi gtso bor ni zhi ba'i las la sbyar ba ste/_bcom ldan 'das shar phyogs su gzigs pa'i spyan sngar
[\[227a.5\]]thab de byas la sngags pa byang phyogs su bltas te sgrub po g.yon pas bdag gi phyag rgya bcings te zhes bya ba/_phyag na rdo rje rang gi phyag rgya rdo rje khu tshur bcings pa la bya'o/_/de nas bcom ldan 'das de bzhin gshegs pa thams cad dgug pa zhes bya ba dkyil 'khor gyi sangs rgyas
[\[227a.6\]]dang byang chub sems dpa' thams cad rang gi gnas nas bskyod nas 'dir gshegs su gsol ba dang /_gshegs nas gang du byin gyis brlab par 'dod pa der gzhug pa dang bcug nas dam tshig gis mi 'gyur bar bcings pa dang /_bdag rang gi lhar 'dod par dbang du bya ba'i
[\[227a.7\]]phyir sbyin sreg bya bar bstan pa'o/_/stod g.yogs sbyar ma ltar bgos te/_/zhes bya ba stod g.yogs pa'i chos gos chen po zlum por bgo ba'i thabs su zhu lub tu g.yogs te lag pa gnyis 'og nas phyung ba la las su bya'o/_/ting nge 'dzin gyi bzlas pa ni yid kyis bzlas
[\[227b\]]
[\[227b.1\]]pa'o/_/'khor lo lta bu'i thab ni 'khor lo lta bur zlum por byas la nang du 'khor lo lta bu'i mtshan ma gzhag go/_/g.yas g.yon gyis sreg ces bya ba ni lag pa g.yas g.yon gnyis kas bsnol zhing bsreg go/_/phyag na rdo rje nyid dgug pa dang gzhug pa la sogs pa bsgrub pa'i
[\[227b.2\]]phyir gsungs pa bcom ldan 'das kyi g.yon du rdo rje lta bu'i thab byas la zhes bya ba dag go/_/rdo rje lta bu'i thab ni chu rings su rdo rje lta bur byas la nang du rdo rje'i mtshan ma gzhag pa'o/_/stod g.yogs kyi yan lag kun bcings pa ni/_stod g.yogs kyi ras kyis phrag pa g.yas
[\[227b.3\]]g.yon gnyis ka se ral khar byas te/_brang du rgya gram yod par bcing ngo /_/yam shing thams cad kyis zhes bya ba ni zhi ba dang /_rgyas pa dang dbang du bya ba la rigs pa'i yam shing thams cad kyis so/_/'bar ba'i phreng ba 'dzings pa zhes bya ba ni me lce 'dzings par 'bar
[\[227b.4\]]zhing bod pa la bya'o/_/ro thams cad bsregs nas zhes bya ba mngar po dang skyur po dang kha ba la sogs pa'o/_/de nas yo byad bshad par bya'o zhes bya ba dkyil 'khor de dag tu zhugs nas grub pa sgrub pa'i rgyu rnams bshad par bya'o zhes bya ba'i tha tshig go/_/dkyil 'khor
[\[227b.5\]]gyi cho ga thams cad mthong bar gyur nas bsgrub po zhes bya ba grub pa 'og nas 'byung ba rnams kyi rgyu'i gtso bo ni dkyil 'khor mthong ba ste/_der zhugs nas dam tshig can du gyur pas sngags bsgrub par rigs kyi/_dam tshig med pa ni sngags bsgrub pa la 'jug tu mi
[\[227b.6\]]dbang ngo /_/dam tshig spangs par gyur pa ni/_/zhes bya ba dkyil 'khor du zhugs nas kyang dam tshig mi srung ba ste/_sngags thams cad kyi spyi'i dam tshig dpal dam pa dang po la sogs pa las 'byung ba dang /_rigs bzhi so so'i dam tshig tha dad pa rnams spangs
[\[227b.7\]]te ma bsrungs na phyag na rdo rje mi 'grub bo/_phyag na rdo rje la rnam pa sna tshogs kyis mnyes par bya ste/_grub pa rnam pa gsum dang las rnam bzhi bsams bzhin du 'byor par gyur pa ni phyag na rdo rje 'grub pa'o/_/gsang ba yang dag mi shes pas/_/zhes bya ba phyag na_
[\[228a\]]
[\[228a.1\]]rdo rje mi 'grub ces gong ma dang sbyar te/_bcom ldan 'das phyag na rdo rje'i lus dang ngag dang yid kyi gsang ba'i de kho na mi shes pas phyag na rdo rje mi 'grub po/_/gsang ba de yang gang zhe na 'dod pa mi spang ngo zhes gong du smos pa ste 'dod pa de yang gang la bya zhe na/_
[\[228a.2\]]bcom ldan 'das sems dpa' 'dod pa'o zhes bya ba la sogs pa'o/_/gzhan yang gsang ba ni kun gyis shes par bya ba ma yin te spyod yul du mi 'gyur ba'o/_/de yang gang zhe na gang zag dang chos la bdag med pa'i yang dag pa mi shes pa'o/_/gzhan yang yang dag pa ni
[\[228a.3\]]de kho na nyid de rgyud 'dir de kho na bcu drug gi don smos pa de nyid gsang ba ste de ma shes par mi 'grub ces bya ba'i don to/_/bcom ldan sems dpa' 'dod pa'o/_/zhes gong du 'dod pa mi spong ngo zhes bshad pa 'dod pa nyid ni bcom ldan 'das rdo rje sems dpa'i rang bzhin 'dod
[\[228a.4\]]pa'o/_/ci'i phyir gzugs la sogs pa 'dod pa rnams lngas 'dod pa'i khams kyi sems can thams cad bde ba'i rgyu byed pa bzhin du rdo rje sems dpa'i sangs rgyas thams cad kyi ye shes kyi rang bzhin yang sems can thams cad 'jig rten dang 'jig rten las 'das pa'i bde ba
[\[228a.5\]]chen po'i rgyu yin par 'dod pa lnga dang 'dra ba'i phyir 'dod pa zhes bya'o/_/'dod pa de nyid chags pa yang yin te sems can smin par bya ba dang grol bar bya ba la chags pa'i phyir 'dod pa de nyid rdo rje yang yin te stong pa nyid la dmigs pa'i ye shes rdo rje ste/_de gzhan gyis
[\[228a.6\]]mi shigs shing dngos po gzhan la des 'jig pa'i phyir ro/_/de lta bu rtag tu chags pa ni de la sgom zhing sems dpa'i don to/_/de bas na de kho na bcu drug mi shes pas dkyil 'khor 'dir bsgrub par mi bya'o/_/de kho na ma mthong bas dngos po ci la the tshom du 'gyur te the
[\[228a.7\]]tshom can gyis ni grub ba mi 'thob po/_de la re zhig ras la sku gzugs bris pa'i mdun du bsgrub par bya ste/_sku gzugs bri ba'i cho ga gsungs pa/_bcom ldan 'das gser gyi kha dog ras la bri zhes bya ba la sogs pa'o/_/ras kyi cho ga 'dir zhib tu ma
[\[228b\]]
[\[228b.1\]]gsungs kyang spyi'i cho ga 'byung ba dang sbyar te ras sar pa kha tshar ma bcad pa ma dral ma btsems pa skra dang spu la sogs pa sems can gyi yan lag tu gtogs pa med pa la ri mo mkhan gso sbyong gi khrims blangs pas bri'o/_/spyan ras gzigs g.yas kyi thog mar bri ste sems
[\[228b.2\]]can sdug bsngal zhing phongs pa la nyin re zhing dus gsum du nyul zhing gzigs pa'i phyir spyan ras gzigs so/_/'jam zhing mnyen pa'i cha lugs can 'jig rten thams cad na dgos su bya ba'i dpal dang ldan pas na 'jam dpal lo/_/'phags pa'i bden pa bzhi'am stong
[\[228b.3\]]pa nyid ma skyes mi 'gags pa'i chos kyi 'khor lo bskor ro snyam pa'i sems bskyed ma thag tu chos kyi 'khor lo bskor ba'i mthu dang ldan pa'i phyir de skad bya'o/_/sangs rgyas thams cad kyi lus dang ngag dang yid kyi gsang ba gcig tu bsdus pa ni rdo rje khu tshur ste gsang ba gsum gyi don dang
[\[228b.4\]]ldan pa'i don to/_/sems can thams cad la phan par dgongs pa ni byams pa'o/_/nam mkha' las dgos pa thams cad 'byin pa'i ting nge 'dzin thob pas nam mkha' mdzod do/_/nam mkha'i dbyings su rdzus te skyes pas na nam mkha'i snying po ste snying po zhes bya ba'i sgra ni
[\[228b.5\]]'dir skye gnas su bstan to/_/rdo rje hUM ka ra'i phyag rgya ni lag pa gnyis rdo rje khu tshur du bcings pa las lag pa gnyis rgyab sprad de mthe'u chung sbrel la mdzub mo gnyis so sor bsgreng ste snying gar gzhag pa'o/_/g.yon pas ni me tog gzhu dang zhes bya ba phyag g.yon pas na me
[\[228b.6\]]tog gis brgyan pa'i gzhu dang mda' bsnams pa ste/_bcom ldan 'das 'dod pa'i rang bzhin bas na me tog dang ldan par bshad de thabs dang shes rab tu ldan pa'i rtags te gzhu ni thabs so/_/mda' ni shes rab bo/_/de nyid kyis sems can la mi gnod pas na me tog
[\[228b.7\]]dang ldan pa'o/_/gzhan dag 'chad pa 'dod pa'i lha'i lag cha mda' gzhu ste de bcangs pa ni 'dod pa'i rang bzhin du bstan to/_/phyag na rdo rje ni 'dod pa dang khro ba'i rang bzhin bstan pa'i phyir 'dzum pa dang bzhad pa'o/_/khro ba'i rang bzhin bstan pa'i phyir mche ba gtsigs
[\[229a\]]
[\[229a.1\]]pa dang khro bar bcas pa'o/_/de nas ri mo de'i spyan sngar bzlas shing sgrub pa'i cho ga bstan pa/_de nas chos zhag gcig nas brtsams te zhes bya ba la sogs pa'o/_/bzlas pa'i tshe spyan drang ba dang /_bgegs bskrad pa dang /_mchod pa bsang ba dang /_
[\[229a.2\]]byin gyis brlab pa dang /_dbang bskur ba la sogs pa ste phyag rgya chen po'i rnal 'byor du bya ba la sogs pa bzlas pa'i cho ga gzhung gzhan las 'byung ba rim bzhin du rgyas par byas te sgrub pa po nyin re zhing brgya stong bzlas pa ni dus gnyis sam dus gsum du bzlas te/_spyir
[\[229a.3\]]brgyad stong gnyis 'bum bzlas par bgyi'o/_/zas gtsang ma yid bzhin du zos te zhes bya ba gtsang ma ni sha dang chang dang sgog btsong la sogs pas sbags pa bza' bar mi rigs pas spang bar bya'o/_/yid bzhin du zos zhes bya ba ni gtsang ma'i nang na gang 'dod pa
[\[229a.4\]]zos zhes bya ba'i don to/_/bzlas pa'i sngags ni gong du smos pa'i oM sum+b+ha ni zhes bya ba la sogs pa'o/_/phyi rol las rnams 'grub bya ba/_/zhes bya ba nor btsal ba dang gdon bskrad pa la sogs pa'o/_/hUM zhes bya ba gnyis kyis ni las thams cad 'grub
[\[229a.5\]]par 'gyur ro zhes pa hUM ka ra'i phyag rgya chen po'i rnal 'byor byas la cho ga gong ma bzhin du zla ba gnyis bzlas na rgyas pa dang dbang du bya ba la sogs pa'i las 'grub po/_/zla ba lngas ni yid bzhin du snang ba dang mi snang bar 'gyur ba'o zhes snang bar 'dod na yang snang ngo /_/_
[\[229a.6\]]zla ba brgyad kyis zhes pa cho ga gong ma bzhin du zla ba brgyad bzlas na lha dang mi la sogs par rang gi gnas nas gar dgos par dgug pa dang /_bkug nas dkyil 'khor la sogs pa gar dgos par gnas su bzhugs pa dang gnas su bcug nas dam tshig la sogs
[\[229a.7\]]pas rang dbang du mi gtong bar bcing ba dang bcings nas bdag gi dbang du 'gyur te las bya'o/_/cho ga kun bsgo'o/_/zla ba bcu gcig gis ni sa bcu gcig pa sangs rgyas kyis 'thob po zhes pa kun du sangs rgyas pa'i sa gzugs kyi sku 'thob po/_/zla ba bcu gnyis kyis
[\[229b\]]
[\[229b.1\]]ni rdo rje 'dzin par 'gyur zhes bya ba rdo rje sems dpa' nyid sangs rgyas thams cad kyi ye shes kyi rnam par snang mdzad chen po'i ngo bo nyid yin pas na kun du sangs rgyas pa'i sa pas gong du bshad do/_/yang gcig tu sems dpa' thams cad kyi dang po nyid rdo rje sems dpa'
[\[229b.2\]]yin pas kun gyi mchog tu yang bshad do/_/de nas sgrub pa gzhan te zhes pa gong du smos pa lta bu'i ras la dbus su rdo rje hUM ka ra gong du smos pa lta bu bris la de'i thad kor du lha chen po la sogs pa rig pa'i rgyal po rnams dang bar snang la spyod pa'i nyi ma la sogs pa
[\[229b.3\]]dang /_nam mkha' la spyod pa dang sa 'og ma'i lha rnams kyis bskor ba bris la/_de nas de'i spyan sngar bzlas pa'i cho ga rdzogs par byas la bdag rang hUM ka ra'i phyag rgya chen po'i rnal 'byor du gnas nas ci nus pa grangs med par bzlas te zla ba gcig lon nas
[\[229b.4\]]tshes nyi shu dgu'i mtshan mo mchod pa khyad par du rdzogs par byas nas bsgrub po/_/de nas sgrub pa gzhan 'byung ste/_/zhes pa ras la bcom ldan 'das rdo rje hUM ka ra de bzhin du dbus su bris nas mtha' ma kho ra khor yug tu lha chen po la sogs pa'i btsun mo gser mdangs
[\[229b.5\]]la sogs pa lha mo rnams nas klu'i chung ma'i bar du thams cad kyi gzugs bris la/_rang rang gi phyag rgya 'khor lo dang rdo rje la sogs pa lag na thogs shing phyag rgya mngon du phyungs te mi sdug pa'i gzugs bri'o/_/'di ni rtog pa 'dir bris pa bzhin no zhes pa 'di lta bu'i
[\[229b.6\]]'jigs su rung ba'i gzugs 'di ni rtog pa las kyang 'di lta bu'i 'jigs pa yod do zhes 'byung bar snga nas zhes pa na 'dis ni mi 'jigs so snyam du bsam mo/_/de nas cho ga gzhan te ras la bcom ldan 'das de bzhin du bris la zhes pa gong du smos pa lta bu la bcom ldan
[\[229b.7\]]'das rdo rje hUM ka ra phyag bzhi pa bris te nyin re zhing brgya stong du bzlas na zla ba bcu gnyis lon pa'i nub mo tha ma la rdo rje 'dzin nyid du 'gyur ba 'thob po/_gzhan yang bsgrub par bya ba phyag na rdo rje'i spyan sngar 'bum zlos shig de ltar bsnyen pa byas nas zhi ba dang rgyas pa la sogs
[\[230a\]]
[\[230a.1\]]pa kun phyag na rdo rjes mdzad do/_/ci 'dod par yam shing thams cad kyis zhes bzhi pa dang rgyas pa'i yam shing gang yang rung ba sngags la ci 'dod pa las bsreg go/_/de nas rdo rje hUM zhes bris la zhes pa rdo rje hUM ka ra las gong ma bzhin du bris la de'i spyan sngar lo
[\[230a.2\]]gcig gi bar du ci nus grangs nges pa med par mang du zlos shig_/de nas nub gcig smyung ste mtshan thal byung ba sgrubs na grub pa mchog la sogs pa rdo rje hUM ka ra nyid kyis stsol bar 'gyur ro/_/bcom ldan 'das de bzhin gshegs pa'i spyan sngar rdo rje hUM zhes pa'i phyag rgya bcings
[\[230a.3\]]la zhes pa rnam par snang mdzad ri mor bris pa'i spyan sngar rdo rje hUM ka ra'i phyag rgya chen po'i rnal 'byor du bdag rang byas la/_de nyid kyi lag pa'i phyag rgya yang bcings nas bzlas so/_/rig pas dbang bskur bar bya bar 'dod na zhes pa rig pa ni sngags kyi lha rnams la bya'o/_/_
[\[230a.4\]]oM sum+b+ha zhes bya ba la sogs pa'i snying po gong du smos pas mar la bsngags shing gzugs kyi spyi bo nas blugs shing dbang bskur ba byas na de'i rgyu mthun pa'i las kyi 'bras bu phyi nang gi sngags kyi lha thams cad kyi bdag por 'gyur te phyag na rdo rje dang 'dra ba 'thob bo/_/phyag gnyis
[\[230a.5\]]brkyang ste rdo rje 'dzin/_/zhes pa rdo rje hUM ka ra'i sku gzugs phyag bzhi pa gong ma bzhin las phyag gnyis na rdo rje re re bsnams te/_phyag thad kar gyen du bsgreng ba'o/_/de bzhin du phyag brkyang ba zhes pa rdo rje hUM ka ra'i phyag gyen du brkyang ba bzhin du rnam par snang mdzad kyi phyag kyang
[\[230a.6\]]gyen du brkyang la rdo rje 'dzin par bya'o/_/gzugs de zhigs kyi bar du snying po gong du smos pa bzlas shing bkru'o/_/yid bzhin du zhes bya ba ni nam 'dod pa na mi snang bar 'gyur zhes bya ba'i tha tshig go/_/g.yas par rdo rje hUM zhes pa rdo rje hUM ka ra'i phyag rgya rdo rje khu tshur bcings
[\[230a.7\]]la mdzub mo bsgreng pa snying gar gzhag pa'o/_/thams cad du 'gro bar 'gyur ro zhes bya ba mtho ris dang nam mkha' dang rtsig pa dang ri la sogs par thogs pa med par 'gro'o/_/thams cad du 'gro ba grub pa 'og nas 'byung ba kun kyang don de ltar blta'o/_/dkyil
[\[230b\]]
[\[230b.1\]]'khor mthong bar dus gsum du khrus byas zhes pa dkyil 'khor gong du smos pa rnams su cho ga bzhin du zhugs nas dam tshig can du gyur pa'o/_/rdo rje 'dzin ma'i phyag rgya ni gong du smos pa nyid do/_/rno lcags kyi mtshon chas der rdo rje bris la zhes pa lci ba'i dkyil 'khor de la
[\[230b.2\]]rdo rje rtse lnga pa bri'o/_/bcom ldan 'das mthong ngo zhes pa ni phyag na rdo rje nyid mngon du gshegs te mthong ba'o/_/rdo rje ras sam rtsig pa'am/_/zhes pa rdo rje rtse lnga pa ri mor bris la de la mchod pa rnam pa lnga pos ci nus su mchod do/_/gzung du bde ba na rdo rje khu tshur gyis gzung ngo /_/gzung
[\[230b.3\]]du mi bden yang rdo rje khu tshur gyis gzung ba lta bur rig par bya'o/_/bde ba yang yid bde ba thams cad thob par 'gyur ro zhes bya ba bde ba ni lus kyi bde ba'o/_/yid bde ba ni sems kyi bde ba'o/_/rdo rje khu tshur gyis ral gri bzung la zhes pa lo gcig gi bar du dus
[\[230b.4\]]gsum du snying po gong du smos pa ci nus par bzlas la lo gcig lon nas mtshan thal byung bzlas te bsgrubs na rig 'dzin gyi rgyal por 'gyur ro/_/rig 'dzin ni 'dod pa'i khams kyi lha nam mkha' la rgyu zhing bde ba'i longs spyod dang ldan pa ste/_rang gi las kyi
[\[230b.5\]]rnam par smin pas der skyes pa dang 'jig rten dang 'jig rten las 'das pa'i sngags grub pas skyes pa ste/_de dag gi bdag po ni rig 'dzin gyi rgyal po yin no/_/'khor lo'i dkyil 'khor bris la zhes pa dkyil 'khor 'khor lo lta bur zlum por bris te/_
[\[230b.6\]]phyag na rdo rje dbus su bzhugs pa'i spyan sngar lcags kyi 'khor lo lag tu thogs nas mtshan thal byung bsgrub bo/_'di yang sngar bsnyen pa ni cho ga bzhin du byas nas gdong bsgrub par bya'o/_/de nas kyo ba tang sgrub par 'dod pas zhes pa sngar bsnyen pa'i mtshan ma'am
[\[230b.7\]]grangs sam dus kyis rdzogs par byas nas phyag na rdo rje ri mor bris pa'i spyan sngar bsgrub bo/_/de nas lha la sogs pa dgug pa 'byung ste zhes pa lha chen po la sogs pa rig pa'i rgyal po dang bar snang la sogs pa'i nam mkha' la spyod pa gong du smos pa gang yang rung ba'o/_/_
[\[231a\]]
[\[231a.1\]]de nas ma rnams thams cad dbang du bya bar 'dod pas zhes pa lha chen po la sogs pa'i chung ma'i gzugs byas te snying gar rdog pas mnan la bzlas so/_/de yang sngar bsnyen pa bya ba ni gong ma bzhin no/_/tshogs kyi bdag por bcug cing de dag gis mchod de
[\[231a.2\]]zhes bya ba ni lha chen po'i 'khor tshogs mang po'i bdag por bcug ste 'khor de dag gis sngags pa de la mchod par byed do/_/sngon ma byung ba'i don ni mi la med pa'i mtho ris kyi rdzas la sogs pa'o/_/'di lta bu'i rnal 'byor yang gter zhes bya ba'i ting nge 'dzin gyi khyad par bsgoms
[\[231a.3\]]pas khro bo zhes bya ba lha chen po'i gnas su yang des khrid cing slar ldog go/_/de la sus cung zad kyang byed du mi nus so zhes pa lha dang mi la sogs pa sus kyang gnod pa byed mi nus so zhes pa'i don to/_/phyag na rdo rje las lha mo'i lus mthong gi bar du ste zhes pa phyag na rdo rje'i
[\[231a.4\]]sku la lha mo shin tu mdzes pa'i lus 'byung ba mthong ngo /_/de 'byung ba mthong na lha mo de la gud du ma 'gro ma 'gul cig ces bsgo'o/_/de ltar grub pas na bya ba thams cad 'grub par 'gyur ro/_/de nas mtsho dbyangs ma dbang du bya bar 'dod na zhes pa mtsho dbyangs ma ni 'jig rten pa'i ngag
[\[231a.5\]]la dbang thob par 'gyur ba'i lha ste de sgrub pa yang rdo rje hUM ka ra ri mor bris pa'i spyan sngar/_oM sum+b+ha ni sum+b+ha zhes bya ba'i snying po gong du smos pa'i yi ge de phreng bar byas la 'brum bu re re zhing gcig bzhag gcig bklags te nyin re zhing dus gsum du dus gcig kyang brgya stong bzlas so/_/_
[\[231a.6\]]yi ge bsnor cing bklag pa ni tshig la dbang thob par bya ba'i don du ste mtsho dbyangs ma tshig la dbang du gyur pa'i lha yin pa'i phyir de dang rjes su mthun par bsgrub po/_/sro ta a dza na blangs la 'joms pa'i steng du bzhag nas zhes pa sro ta a dza na ni rdo kha dog nag po mchog lho ni phyogs kyi
[\[231a.7\]]chu nar ma nar te'i phu khron pa'i nang nas blangs te/_nar ma nar te'i chu ma rgal bzang ngo zhes slob dpon kha cig gis bshad de zhib tu rab tu grub par byed pa'i gzhung las 'byung ba'i mtshan nyid dang sbyar ro/_/'joms pa ni shes rab kyis sgrib pa thams cad rab tu 'joms pa ste/_de'i
[\[231b\]]
[\[231b.1\]]mtshan ma phyag rgya pad+mo la sogs pa'i steng du sgrub pa'i rdzas bzhag ste bsgrub po/_/b+ha ga zhes bya ba'i tshig de 'jig rten pa kha cig gis mo mtshan la bya ba skad du yang 'dren mod kyi de lta ma yin te dpal dam pa dang po'i rgyud las/_b+ha ga zhes bya ba ni nyon mongs pa bcom pa ste lha'i rang gi
[\[231b.2\]]rnam par grol ba'i mtshan ma phyag rgya la zhes bya ba 'byung bas na mo mtshan la mi bya'o/_/grub pa rnam gsum byung gi bar du bzlas so zhes pa dro ba dang dud pa 'byung ba dang 'bar ba'o/_/gcig gis zhes pa ni dro bas so/_/gnyis pas zhes pa ni dud pa 'byung bas so/_/gsum pa
[\[231b.3\]]zhes bya ba ni 'bar ba ste sgrub po de yang sngar bsnyen pa tshul bzhin du byas la nub gcig sgrub pa'i mtshan thal byung bzlas pa'i cho ga dang sbyar ro/_/gur gum la sogs pa 'byung ste/_/zhes bya ba gur gum dang ldong ros dang ba bla gang yang rung ba 'joms pa zhes bya ba shes rab kyi
[\[231b.4\]]mtshan ma pad+mo'i phyag rgya'i steng du bzhag la/_rdo rje 'dzin ma'i phyag rgya gong du smos pas mnan te bsgrub/_de nas bany+dzi ka sgrub pa ste/_zhes pa sa la bany+dzi ka gnod sbyin mo'i gzugs gang na yod pa der bsgrub po/_/lag pa g.yon pas rang gi mtshan ma de bzung la zhes pa grong
[\[231b.5\]]bar gyi phyag dar phung po de mes btang la lag pa g.yon pas rang gi ye shes kyi mtshan ma rdo rje bzung la nas sam 'bras kyi gzegs ma bsreg go/_/de nas ci bgyi bsgrub par 'dod pas zhes pa gnod sbyin la sogs pa bka' thams cad nyan pa'i g.yogs por sgrub pa'o/_/_
[\[231b.6\]]de yang bsgyel cing slar yang 'dug go zhes pa lha mo de rang gi gnas su g.yon pas bsgyel zhing slar yang sngags pa'i brtul zhugs bya bar 'dod pa zhes pa sngags pa gang rtsol ba mang du bya ste/_bsgribs kyang grub pa thob pa des rig pa'i brtul zhugs byas na myur du
[\[231b.7\]]'grub ste/_brtul zhugs bco brgyad 'og nas 'byung ba rnams las zhag bcu zhing brjes te spyad do/_/de nas nyin re zhing bco brgyad kyi bar du zhes pa ste de yang grub par dka' na nyi ma bco brgyad kyi bar du rig pa'i brtul zhugs bco brgyad rnams nyin re lan re bsnol bas sngar
[\[232a\]]
[\[232a.1\]]bsnyen pa'i spyad pa bya'o/_/las thams cad 'grub par 'gyur ba ni zhi ba dang rgyas pa dang dbang dang mngon par spyad pa ste rdo rje hUM ka ra'i phyag rgya chen po'i rnal 'byor du byas la hUM zhes pa'i snying po yi ge 'bru gcig pa thang cig brjod pas so/_/de la rig pa'i brtul
[\[232a.2\]]zhugs bco brgyad ni slong mo la za ba dang lan cig las mi za ba dang /_'bras bu gcig za ba dang /_thal ba za ba dang /_chu 'ba' zhig 'thung ba dang /_lci ba za ba dang /_ba'i gcin 'thung ba dang /_shun pa za ba dang /_'bras bu za ba dang /_me tog za ba dang /_thang bu la nyal ba
[\[232a.3\]]dang /_phyugs kyi rmig rjes su nyal ba dang /_rtsa ba dang 'o ma 'thung ba dang /_rlung za ba'o/_/ma smras ma nyams pa'i mi ro blangs la zhes pa mi ro mtshon gyis ma smas pa nad drag pos yun ring pos lus nyams shing gzhung par ma gyur pa 'phral la shi ba'i ro'o/_/dbugs
[\[232a.4\]]byung gi bar du bzlas na zhes pa ro nyid la mang du bzlas na dbugs 'byung ngo /_/de bzhin gshegs pa'i skur 'gyur ro/_/zhes pa mi ro de nyid de bzhin gshegs pa'i skur 'gyur te sems dang yang bcas pa de phrag pa la khyer na 'grub po/_/'jig rten gyi khams rab 'byung
[\[232a.5\]]zhes pa 'jig rten gyi khams der sangs rgyas dang byang chub sems dpa' la sogs pa thams cad rab tu skye zhing 'byung ba'i phyir de nas ma bsgrubs kyang dkyil 'khor mthong bas las su 'gyur ba zhes bya ba gong du smos pa 'dra ba bsgrub pa'i cho ga ma byas kyang dkyil 'khor du cho
[\[232a.6\]]ga bzhin du zhugs la sngar bsnyen pa bzlas pa mang du byas na 'og nas 'byung ba'i las rnams 'grub par 'gyur ro/_/'di lta ste thang cig brjod pa ni zhes pa sngar bsnyen pa mang du byas na phyag na rdo rje'i phyag rgya chen po la sogs pa'i rnal 'byor du byas pas snying
[\[232a.7\]]po gong du smos pa/_/oM sum+b+ha ni la sogs pa cig brjod pas bdag la sogs pa srung bar 'gyur ro/_/bstan par lta bas mtshams bcad na/_/zhes pa mtshams ji ltar bcad pa bzhin du khro bo'i lta ba khro gnyer gtsigs la ngom zum nag por bsdus
[\[232b\]]
[\[232b.1\]]te blta ba'o/_/dbab pa ni reg pa dang ma reg pa zhes bya ba ral gri la sogs pa lag pa nas bzung ste'am lag pas ma reg par mig gis blta ste der dbab par bya ba ni rang gi lha'am lha gzhan nam yi dwags la sogs pa gang yang rung bar bskul ba'i tshig dang
[\[232b.2\]]sngags pas gang la dmigs pa de 'bab par 'gyur ro/_/'bab pa yang sngags pa mthu chen ral gri la sogs pa nam mkha' la 'phar zhing smrar gzhug pa'i cho ga byas na de dag nyid las legs nyes cir 'gyur ba'i sgra yang 'byung ngo /_/sngags pa mthu chung na bab pa'i tshe g.yo
[\[232b.3\]]zhing 'gul ba tsam du 'gyur ro/_/ral gri dang me long dang mthe bong dag la babs na cir 'gyur ba gzugs brnyan du yang snang bar 'gyur ro/_/dbab pa'i phyag rgya ni 'og nas bstan to/_/zhi bar bya ba ni hUM zhes pas so/_/rdo rje hUM ka ra'i rnal 'byor du byas la hUM zhes pa'i snying po brjod do/_/rdo rje hUM zhes pa'i phyag rgyas
[\[232b.4\]]ni zhes bya ba hUM ka ra'i phyag rgya chen po'i rnal 'byor du byas la hUM ka ra'i phyag rgya gong du smos pa bcings pas sems can gnod par byed cing rgol ba thams cad mnan te 'phung bar byed do/_/dper na dgra mda' 'phen pa la sbyor ba 'di byas na mda' gzhu 'gengs bzhin du 'phums te
[\[232b.5\]]'dug go/_/rdo rje sgrog gi phyag rgyas ni/_/zhes pa sgrog gi phyag rgya bkrol bas thar par 'gyur te phyag rgya ni 'og nas 'chad/_he ru ka rdo rje'i phyag rgya yang 'og nas 'chad/_skra las bzung ste bslang bas zhes pa dug langs pa'i mi sngags pas rdo rje bcings pa'i phyag rgyas dug langs pa'i skra
[\[232b.6\]]las bzung ste bslang la sngags pa rdo rje hUM ka ra'i rnal 'byor la gnas shing rdo rje hUM zhes pa'i snying po gong du smos pa oM sum+b+ha la sogs pa lan cig brjod pas dug rab tu mched pa slar mnan pa dang /_dug bag la nyal zhing 'khyil pa bslang ba dang dug langs pa zhi ste mid par bya ba dang dug
[\[232b.7\]]gcig nas gcig tu spo ba dang /_/dug de nyid du gtan nas zhi bar bya ba dang /_dug gis zin pa las slar gso ba la sogs pa kun byed do/_/gter dbyung ba ni zhes pa bsnyen pa mang du byas nas gang na gter yod par grags pa'i sa phyogs su bum pa chus bkang ste rdo rje hUM zhes pa'i
[\[233a\]]
[\[233a.1\]]mdzub mos mnan la gu gul gyis bdug ste oM sum+b+ha la sogs pa'i snying po bzlas so/_/rdo rje hUM zhes pa'i mdzub mo ni lag pa g.yas pa rdo rje khu tshur bcangs la mdzub mo bsgreng ba'o/_/de ste gter yod na chu lud de sa la 'ba'o/_/de ste med na mi 'bo bar 'khyil zhing 'dug go/_/_
[\[233a.2\]]'og gi gnas su ni zhes pa lha ma yin gyi phug la sogs pa sa'i 'og gi gnas su 'gro na rdo rje sa 'og gi phyag rgya bcings la/_rdo rje hUM zhes pa'i snying po bzlas te phug tu zhugs na bar du bgegs byed pa'i 'khrul 'khor dang rang thag thams cad bcom nas bgegs med par
[\[233a.3\]]'gyur ro/_/phyag na rdo rje'i spyan sngar zhes pas nor bu rin po che rdo rje la sogs pa la bya'o/_/longs spyod dgug pa ni stong phrag brgya bzlas pas so zhes pa rnam lnga'i longs spyod dang ldan par 'dod na/_de nyid kyi don du dmigs te oM sum+b+ha la sogs pa'i snying po 'bum bzlas
[\[233a.4\]]pas khugs so/_/dgug pa'i rdo rje kyo ba tang gi phyag rgyas zhes pa sems can gang yang rung ba'am/_ring po nas dgug par byas na rdo rje kyo ba tang gi phyag rgya bcings te gong du smos pa'i snying po dus gsum du zla ba bzhi'i bar du bzlas so/_/phyag rgya ni 'og nas 'byung ba man chad
[\[233a.5\]]kyang phyag rgya'i ming gis smos su bde ba rnams 'phral du smos so/_/'phral du smos su mi bde ba rnams ni phyag rgya'i mtshan nyid 'og nas cig car du bshad kyis de nas 'byung bar rig par gyis shig_/chu mnan pa ni zhes pa rdo rje bcing ba'i phyag rgya byas la/_chu la rdo rje bsam
[\[233a.6\]]zhing bzlas na mi 'bying bar 'gro bar rung bar ro/_/me mnan pa ni tshig par 'gyur ba'i mthu med par bya ba'o/_/lo thog srung ba ni rdo rje lta ba ste zhes pa rdo rje lta bas mtshams bcad cing bskrad par bsams na/_srin bu la sogs pa lo thog la gnod par byed pa rnams der mi 'byung zhing rta la
[\[233a.7\]]sogs pa'i phyugs kyang de'i mtshams las mi 'da'o/_/rdo rje lta ba ni 'og nas 'chad do/_/rdeg pa spong ba ni zhes pa khu tshur dang dbyug pa la sogs pas gzhan la brdeg par gzas pa khro bo'i lta bas spros na gzhan la 'pho bar byed do/_/gcan srin thams cad ces pa gcan
[\[233b\]]
[\[233b.1\]]gzan khro bo dang sdig sbrul gdug pa rnams kyi spyi'i ming can srin zhes bya'o/_/rkun po thams cad 'phums pa ni/_/zhes pa rkun po tshol mi phod par byas pa'o/_/dmag las sgrol ba ni zhes pa rdo rje 'dzin ma'i phyag rgya bcings la snying po gong ma bzlas na thab mo'i nyes pas
[\[233b.2\]]nongs yor mi 'gyur ba'o/_/gzhu dang mda' dang zhes pa la sogs pa rdo rje hUM ka ra'i phyag rgya dang ldan pas mnan te bzlas so/_/de nas pha rol gyi sems shes pa bsgrub par 'dod pa zhes gzhan gyi sems shes par 'dod na/_rdo rje hUM ka ra'i phyag rgya chen po'i rnal 'byor byas te snying po
[\[233b.3\]]gong ma brgya bzlas na pha rol gyi sems chags sam sdang ba la sogs pa gang yin pa shes par 'gyur ro/_/sngon gyi gnas shes par bya ba ni zhes pa tshe snga ma shes par bya ba na snying po gong du smos pa rtag tu bzlas shing sems rtse gcig tu byas na sngon gang na gnas pa ting nge 'dzin gyis
[\[233b.4\]]rtogs par gyur to/_/tshig bsgrub par 'dod pas zhes pa bdag gis tshig ji skad smras pa de bzhin du 'gyur ro/_/cho 'phrul ston pa ni zhes pa rdo rje hUM ka ra'i snying po rdo rje tshig gis bzlas so/_/sems can thams cad pa'i gzugs brnyan gyi tshul du ston to zhes pa rang gi lus
[\[233b.5\]]nyid gzugs gong du smos pa rnams kyi gzugs brnyan du snang ngo /_/rang gi gzugs ci dga' bar sgyur bar byed ces pa hUM ka ra'i snying po gong du smos la rdo rje'i tshig sgra med cing so dang mchu bsdams la lce cung zad 'gul bas 'bum bzlas na de nas nub gcig mtshan thal
[\[233b.6\]]bzlas pas bsgrub po/_/mi snang bar 'dod pas rdo rje mi snang ba phra mo rdo rje khu tshur gyi chang par bcug ste bzung la de nas mi snang bar gyur gyi bar du bzlas so/_/de nas chang pa na rdo rje 'dug pa bkrol te btang na snang bar 'gyur ro/_/khri la 'dug nas blangs te zhes pa sngon
[\[233b.7\]]bsnyen pa byas nas shing khri'u la 'dug ste mtshan gcig sgrub pa'i cho ga bzhin du bsgrub po/_/khri'u nam mkha' la 'phar na grub pa yin te de la zhon nas mtho ris man chad thams cad du 'gro'o/_/gdon gyis 'dzin du gzhug na zhes pa 'byung po la sogs pa'i
[\[234a\]]
[\[234a.1\]]gdon gyis dkon mchog gsum la ngan du byed pa la sogs par sbyar ro/_/gdon gar byed du gzhug pa ni zhes pa gdon mi la babs pa gar byed du gzhug pa ste snying po gong du smos pa'i 'jug tu hi zhes bya bar bskul lo/_/gdon bskyod pa ni zhes pa rmya zhing nyal ba dang 'then pa
[\[234a.2\]]lta bu las bskul zhing bskyod pa'o/_/nor dgug pa ni rin po che gtso bo'i sems zhes pa nor mang po la phal po che 'dod na mar ga ta dang pad+ma rA gas sbyin sreg gyis shig_/char dbab pa ni zhes pa rdo rje hUM ka ra'i rnal 'byor byas la snying po gong du smos pa stong bzlas shing klu thams cad phyogs bzhi
[\[234a.3\]]nas 'dus te char 'bebs bar bsam mo/_char gcad pa ni zhes pa gong ma bzhin rnal 'byor du byas la snying po bzlas te char dang sprin thams cad ri rgyud dam tshigs kyi pha rol tu phyogs te bor bar bsam mo/_ser ba gcad pa ni zhes pa rdo rje hUM ka ra'i rnal 'byor gong ma bzhin du byas
[\[234a.4\]]la snying po yang zlos shing rdo rje bcings pa'i phyag rgyas 'dzam bu'i gling gi pha rol tu dor bar dmigs te phyag rgya dgrol lo/_/gdon dgag pa'am zhes pa yang gdon mi bsnyen pa'o/_/sprin dgag pa ni zhes ba sprin char mi ltung bar dgag pa'o/_/bsal ba
[\[234a.5\]]ni zhes pa sprin bsal te sangs par bya'o/_/rdo rje dkyil 'khor gyi steng du bzhag nas zhes pa gser dngul lam zangs kyi rdo rje rtse lnga pa tsan+dan nam lci ba'i dkyil 'khor byas pa'i steng du bzhag la bsgrub po/_/nam mkha' la me tog gi phreng ba chags par byas pa ni zhes
[\[234a.6\]]pa bdag rang dbugs shin tu bsdams la rdo rje khu tshur gyi phyag rgyas me tog nam mkha' la gtor te rlung gi dkyil 'khor gyis brtan par bsam mo/_/cha lugs bzhad par bya na zhes pas sangs rgyas dang byang chub sems dpa' dang 'jig rten pa'i lha la sogs pa'i
[\[234a.7\]]cha lugs gang yang rung ba'o/_/rdo rje'i phyag rgya ni phyag na rdo rje'i phyag rgya gong du smos pa snying gar bzhag ste sngags bzlas so/_/cha lugs de nyid gar byed pa dang smrar gzhug pa dang brgyug pa dang smin ma 'gul bar sbyar ro/_/sa g.yo bar byas na rkang pa g.yon
[\[234b\]]
[\[234b.1\]]pa brdab pas so zhes pa/_rdo rje hUM ka ra'i rnal 'byor du byas te snying po gong du smos pa zlos shing rkang pa g.yon pas sa la drag tu brdab po/_khyim bsgul ba ni zhes pa khyim gyi 'khor nyi tshe bsgul bar bya na 'khor rlung gis rab tu bskyod par bsams te phyag rgya bcing ngo /_/rkang
[\[234b.2\]]pa dgug ces pa sems can gang yang rung kyo ba tang gis rkang pa nas bzung ste dgug par bya'o/_/sprin med par char dbab pa ni zhes pa ni ngo mtshar bstan par bya ba ste/_rdo rje hUM ka ra'i rnal 'byor byas la phyogs bzhi nas sprin chen po rlung gis bskyod cing klu char 'bab
[\[234b.3\]]par bsams te bzlas so/_/zla ba dang nyi ma dbab cing bstan pa ni zhes pa zla ba dang nyi ma sa la ltung bar kun la bstan pa ni de bzhin du bsams la rdo rje sa la brdab po/_/nyi ma dang zla ba mang po bstan na zhes ba nam mkha' la nyi zla mang pos gang bar bstan pa rdo rje bzhi nam mkha'
[\[234b.4\]]la gtor ro/_/dmag rnam bzhi bstan na zhes pa glu dang glang po dang rta dang rkang thang pa'i dmag bzhi dgra rnams kyis mthong bar bstan pa'o/_/mtshan mo nyin par bya na rdo rje rtse lnga pa rab tu 'bar bar bsams te glad pa la bskor ro/_/nyin mo mtshan mor bya na
[\[234b.5\]]sngags pa nyid mig btsums la thams cad mun par bsams te rdo rje bskor ro/_/thams cad la rdo rje bstan na zhes pa 'khor thams cad kyi nam mkha' la rdo rje mthong bar bya'o/_/rdo rje hUM ka ra'i rtog pa rdzogs so//_//de nas bcom ldan 'das de bzhin
[\[234b.6\]]gshegs pa dgra bcom pa yang dag par rdzogs pa'i sangs rgyas kyis zhes bya ba ni bcom ldan 'das rnam par snang mdzad kyis kyang sems can gyi don gyi phyir snying po gsungs so/_/dbang bskur bar 'gyur ba zhes bya ba rtog pa chen po bshad pa'i skabs 'dir sems
[\[234b.7\]]can thams cad rdo rje slob dpon la sogs par dbang bskur bar 'gyur ba dkyil 'khor na bzhugs pa'i de bzhin gshegs pa thams cad kyi snying po gsungs so/_/oM zhes bya ba'i don ni sngar smos pa bzhin no/_/badzra ni stong pa nyid la dmigs pa'i ye shes so/_/_
[\[235a\]]
[\[235a.1\]]de rtogs pa ni badzra brid ces bya ba ste des ni rang bzhin bstan to/_/swA hA ni zhi ba'i don du snyegs te bcom ldan 'das zhi ba'i rang bzhin yin pa'i phyir ro/_/phyag 'tshal zhing dbang bskur bar gyur to zhes bya ba sa g.yos pa'i tshe gang gi mthus sa g.yo
[\[235a.2\]]bar nus pa de la phyag 'tshal zhing de'i bka' nyan te dbang du gyur to/_/rdo rje'i rigs kyi dkyil 'khor 'di bshad do/_/zhes pa badzra brid ces bya ba'i snying po 'di'i dkyil 'khor bcom ldan 'das rnam par snang mdzad kyis phyag na rdo rje la byin gyis brlabs te phyag na
[\[235a.3\]]rdo rjes bshad do/_/dkyil 'khor chen po'i tshul du zhes pa gong du dkyil 'khor chen po bshad pa 'dir yang sbyar ro/_/dbus na bcom ldan 'das rnam par snang mdzad zhal shar phyogs su gzigs te bzhugs so/_/de'i spyan sngar phyag na rdo rje zhi ba'i cha lugs rdo rje
[\[235a.4\]]sems dpa' tsog tsog por thal mo sbyar te bzhugs par bya'o/_/de nas de bzhin du gzhug go zhes pa dkyil 'khor gong mar slob dpon zhugs la phyis slob ma gzhug pa de bzhin du 'dir yang gnyi ga 'jug par bya'o/_/de ltar dkyil 'khor du zhugs nas
[\[235a.5\]]slob dpon gyis slob ma la khyod ni deng de bzhin gshegs pa nyid yin te de'i gtan tshigs khyod nyan par 'dod na ngas bshad do zhes bsgo shig_/de nas de phan chad de bzhin gshegs par gyur to zhes pa/_de bzhin gshegs pa'i dkyil 'khor mthong
[\[235a.6\]]bas na dge ba'i rtsa ba bskyed de/_bsod nams dang ye shes kyi tshogs rdzogs par byas nas bsod nams chen pos tshe 'di nyid la byang chub thob par 'gyur ro/_/bsod nams chung ba yang tshe rabs gzhan la 'thob par 'gyur ba ste/_de bas na dus gzhan
[\[235a.7\]]la dgongs te khyod de bzhin gshegs pa nyid do zhes gsungs so/_/phyag rgya slobs shig ces bya ba de ni phyag rgya chen po la sogs pa bzhi rim bzhin du bslab bo/_/de bzhin gshegs pa'i dkyil 'khor ro/_/zhes pa de bzhin gshegs pas gsungs pa'i dkyil
[\[235b\]]
[\[235b.1\]]'khor yin pa'i phyir ro/_/dkyil 'khor de bzhin du bris nas bcug la zhes pa rdo rje'i dkyil 'khor yang ji ltar gong du bris pa bzhin du bcug la dkyil 'khor de rdo rjer bsgrub par bslab po/_der sgrub pa yang lag pa gnyis kyis gser dngul lam zangs kyi rdo rje rtse
[\[235b.2\]]lnga pa de bzung la sgrub pa ni gong ma bzhin no/_/rang gi phyag rgya bsgom mo zhes pa dkyil 'khor gyi lha rnams kyi rang gi rnam par grol ba'i mtshan ma'i phyag rgya'i don gsal bar bsgom mo/_/yang 'dri ba na rdo rje zhes bya ba 'di ci yin/_lan glan pa snying po sgom pa ste
[\[235b.3\]]zhes so/_/snying po ni stong pa nyid kyi ye shes so/_/rdo rje sgom pa ni rdo rje zhes bya ba'i don te/_bzlas pas tshe 'di nyid dam tshe rabs gzhan du sangs rgyas su 'grub par 'gyur ro/_/dam tshig gi dkyil 'khor bstan pa'i phyir smras pa thams cad dam tshig chen po'i
[\[235b.4\]]tshul du byas la zhes pa dam tshig gi dkyil 'khor cho ga thams cad dam tshig gi dkyil 'khor chen po gong du smos pa'i tshul bzhin du byas la slob ma la dam tshig 'di ston cig_/dad brtan rdo rje phyag rgya la/_/zhes pa dag go/_/phyag na rdo rje dang de bzhin gshegs pa rnams
[\[235b.5\]]la dad pa brtan zhing mi 'gyur bar bya'o/_/sems can thams cad smin pa dang grol ba la mgu zhing chags par bya'o/_/las kyi dkyil 'khor bstan pa yang /_/dkyil 'khor de bzhin du bris la/_/zhes pa las kyi dkyil 'khor cho ga gong ma bzhin du byas
[\[235b.6\]]nas slob dpon dang slob ma zhugs la zhi ba dang rgyas pa la sogs pa'i las rnam bzhi bslab po/_/de nas dkyil 'khor de nyid du phyag 'tshal ba dang sdig pa bshags pa dang bsod nams kyi rjes su yi rang ba'o zhes gsungs pa lus thams cad kyis gtugs te zhes
[\[235b.7\]]bya ba la sogs pa'o/_/lus thams cad kyis phyag bya ba ni yan lag thams cad brkyang ste gtugs pa'o/_/de bzhin gshegs pa dang phyag na rdo rje la bkur ste dang mchod pas mnyes par bya ba'i cho ga yang gsungs pa de nas langs te pus mo g.yas pa'i lha nga sa la
[\[236a\]]
[\[236a.1\]]btsugs te zhes bya ba la sogs pa'o/_/badzra brid ces bya ba'i snying po stong pa nyid kyi ye shes rtogs pa'i rnam par grol ba'i tshig de glengs pas sangs rgyas dang byang chub sems dpa' thams cad kyang mnyes shing bkur sti byas par 'gyur ro/_/de bzhin
[\[236a.2\]]gshegs pa thams cad kyi dgongs pa yongs su rdzogs par 'gyur ro zhes pa'i snying po'i tshig de nyid bzlas pas mnyes par 'gyur zhes bya ba'i don to/_/de nas rdo rje'i rig pa sgrub pa 'byung ste zhes pa'i snying po gong du smos pa badzra brid ces bya ba de sgrub pa'i cho ga
[\[236a.3\]]bshad do/_/de nas gso sbyin can zhes bya ba khyim pa zhig bsgrubs na yang zhag gcig khrims brgyad nod pa'i cho ga byas nas bzlas so/_/de bzhin gshegs pa thams cad kyi khu tshur ni rdo rje khu tshur gyi phyag rgya'o gnas 'byung ba la bya'o/_/de nas cho ga gzhan te zhes
[\[236a.4\]]pa ras la bcom ldan 'das rnam par snang mdzad pad+ma'i steng na bzhugs pa bri'o/_/de nas yang de'i spyan sngar phyag na rdo rje zhi ba'i gzugs su bzhugs pa bri'o/_/g.yas su ni phyag na rdo rje phyag g.yas pa na rdo rje gsor ba g.yon pa na pad+mo can bri'o/_/yang cho ga
[\[236a.5\]]gzhan ni zhes pa ras la rnam par snang mdzad kyi sku gzugs gcig pu bris la de'i spyan sngar zla ba drug gi bar du dus gsum du bzlas nas/_de nas nyin mtshan gsum smyung ba'i tha ma la mtshan gcig mi nyal bar bsgrubs na phyag na rdo rje nyid thob par 'gyur gyi bar du bzlas so/_/_
[\[236a.6\]]de bzhin gshegs pa'i rtog pa rdzogs so//_//de nas bcom ldan 'das phyag na rdo rje byang chub sems dpa' sems dpa' chen pos yang 'di skad ces gsol to zhes pa gong du lha chen po la sogs pa gdul ba'i phyir snying po gsungs nas yang 'dir sems can la
[\[236a.7\]]phan pa'i phyir gsungs pas na yang gi sgra smos so/_/de bzhin gshegs pa thams cad rdo rje'i ri ltar mi g.yo ba yang zhes pa rdo rje sra ba'i phyir de las rir gyur pa sus kyang bskyod par mi nus so/_/de bzhin du de bzhin gshegs pa'i ye shes stong pa nyid la dmigs
[\[236b\]]
[\[236b.1\]]pa'i rdo rje de nyid gzhan gyis bskyod mi nus pa'i phyir ri lta bur gyur pa yang snying po 'di brjod pas bskyed par 'gyur te/_ting nge 'dzin las ldang zhes pa'i don to/_/'jigs pa thams cad las rnam par grol bar 'gyur zhes pa rgyal po dang rkun po dang me dang chu dang gcan
[\[236b.2\]]gzan gyi 'jigs pa las rnam par grol bar 'gyur ro/_/gang gis brjod pa tsam gyis kyang /_/zhes pa snying po'i thabs dang don dang shes rab tu ldan pa'i phyin ci ma log par dmigs nas sems snyoms par thugs kyis bzlas na mtshams med pa lnga thams cad
[\[236b.3\]]'byang bar 'gyur ro/_/don thams cad 'grub ces 'dod pa lnga'i don thams cad ci 'dod pa 'grub po/_/dgos pa thams cad byed de zhes pa zhi ba dang rgyas pa la sogs pa'i dgos pa thams cad phyag na rdo rjes mdzad do/_/phyag na rdo rje sngags pa'i phyi bzhin du 'brang
[\[236b.4\]]zhing spyan sngar gyis kyang 'tsho'o/_/ngas kyang gzung ngo zhes phyag na rdo rjes snying po'i yon tan brjod pa de ltar bcom ldan 'das kyis kyang thugs su chud kyis snying po legs par smros shig pa'i don to/_/nyan thos dang rang sangs rgyas kyis ma rung bar 'gyur ro
[\[236b.5\]]zhes pa'i snying po de'i mthus theg pa chung ngur sems bskyed pa rnams slar ldog ces pa'i don to/_/de bzhin gshegs pa thams cad kyi grub pa dang rdo rje sems dpa' grub pa yang ma khrang bar gyur to zhes pa de bzhin gshegs pa dang rdo rje sems dpa'i phyag rgya chen po
[\[236b.6\]]grub pa yang brtan zhing mi nyams par 'gyur te phyag na rdo rje'i snying ga nas kun du 'bar bas bskor ba zhes pa bcom ldan 'das phyag na rdo rje la 'jig rten khams thams cad kyi bsam pa yongs su sbyang ba'i phyir rang gi snying ga nas 'dod pa'i khro bo 'od 'bar bas bskor
[\[236b.7\]]bde bcom ldan 'das de bzhin gshegs pa lnga'i dbu rgyan gyi phreng ba dang /_do shal dang rna rgyan la sogs pas brgyan pa 'dod pa'i rang bzhin bstan pa'i phyir khro bo phyag bzhi la gnyis me tog gis brgyan pa'i gzhu 'gengs pa phyag gnyis ni rdo rje hUM ka ra'i phyag rgya snying
[\[237a\]]
[\[237a.1\]]gar bcings la rdo rje 'dod pa khro bo zhes bya ba byung ngo /_/'dod pa'i khro bo la sbyangs pa/_/zhes 'dod pa ni byang chub kyi sems te shes rab bo/_/khro bo ni ma rungs pa 'dul ba ste thabs so/_/de gnyis kyis sems can gyi bsam pa ci rigs par yongs su sbyangs so/_/_
[\[237a.2\]]nga ji lta ba bzhin du khyod kyis kyang zhes pa phyag na rdo rjes rang gi snying ga nas byung ba 'dod pa khro bo la ngas sems can gyi don byas pa bzhin du khyod kyis kyang byos shig par bka' stsal pa'o/_/snying po 'dis gang 'di sems can de dag thams cad brgyal ba dang /_bcom pa kun
[\[237a.3\]]gsos shig ces pa gong du Ta ki hUM dza zhes smos pa'i tshe/_sems can mang po byed par gyur pa'i rnams oM TuM zhes bya ba'i snying po 'dis slar gsos shig par bcom ldan 'das rnam par snang mdzad kyis bka' stsal to/_/snying po 'dis gso ba 'ba' zhig kyang ma yin gyi go cha bgos
[\[237a.4\]]par yang 'gyur te/_'di bgos na rdo rje'i lus thob bo zhes par 'gyur ro zhes gsungs pa/_gzhan yang rdo rje'i lus thob par gyis shig ces so/_/oM gyi don ni gong du smos pa bzhin no/_/TuM ni slar gsos pa'i don to/_/rdo rje 'khor lo dkyil 'khor zhes rdo rje 'khor lo ni
[\[237a.5\]]dkyil 'khor gyi ming ste rdo rjes brgyan pa'i dkyil 'khor yin pas na rdo rje'i 'khor lo'o/_/rdo rje 'khor lo brtsegs chen te/_/zhes bya ba rdo rje 'khor lo zhes bya ba'i dkyil 'khor rim pa du mar brtsegs pa chen po de bshad par bya'o/_/yang na dkyil 'khor gyi tshul lha'i
[\[237a.6\]]lding khang brtsegs pa ltar bres pas na brtsegs chen no/_/bcu drug cha dang ldan par ro/_/zhes pa dkyil 'khor gyi bdag po chen po dbus na bzhugs pa ni cha bcu drug dang ldan pa ste dbus kyi dkyil 'khor gyi lha brgyad dang /_phyi'i dkyil 'khor gyi mchod pa bzhi dang sgo ba bzhi ste
[\[237a.7\]]lha bcu drug rnams rang rang gis tha dad pa la gnas pas na cha bcu drug tu 'gyur ro/_/gzhan dag 'chad pa dbus kyi gtso bo de cha bcu drug dang ldan pa ni nang gi dkyil 'khor re'u brgyad ni nang gi rigs su gtogs so/_/de 'dra ba'i cha brgyad kyis ni phyi rim gyi dkyil 'khor
[\[237b\]]
[\[237b.1\]]bskor te/_nang rim gyi re'u ci byung ba'i phyed kyi tshad kyis phyi bskor na phyogs bzhi 'khor to/_/grwa bzhi kha rdor 'dug pa nang gi re'u gnyis lhag ma phyed phyed du bgos te grar glan to/_/rdo rje'i ra ba mdzes par te/_/zhes pa dkyil 'khor phyi nang gnyi ga'i ra ba ni rdo rje rtse gsum pa
[\[237b.2\]]tshon sngon pos bris pas bskor/_de'i mtha' tshon sna gnyis gnyis bsnan ka ba brgyad 'og nas 'byung ba ni tshon sngon pos tha mal par bris te/_rdo rje'i phreng bar mi bgyi'o/_/grwa sgo'i thor to de bzhin du/_/zhes pa grwa sgo phyir blta ba dang /_sgo'i grwa'i rtse mo dang rta babs
[\[237b.3\]]kyi mtshams su rin po che rdo rjes brgyan par spro'o/_/phyi rim gyi ngos phyir blta ba la ba dan dang /_/me tog dang mu tig gi phreng ba dang dril bu la sogs pa rgyan sna tshogs kyis ci sdug tu brgyan pa'o/_/snying po bzlas shing bri bar bya'o/_/zhes pa dkyil 'khor gyi
[\[237b.4\]]phyi nang gnyis ka'i las byed do cog ni Tak+ki hUM dza zhes bya ba'i snying po bzlas shing bri bar bya'o/_/de yi nang gi 'khor lo yang /_/zhes pa nang rim gyi dkyil 'khor gru bzhi ka ba brgyad dang ldan pa srad bus mnyam par bre'o/_/dkyil 'khor brgyad kyi tshul du ste/_/_
[\[237b.5\]]zhes pa nang gi dkyil 'khor phyogs bzhi dang grwa bzhir lha'i gnas re re gnas pa'o/_/rdo rje ka ba'i rtse mo ru/_/zhes pa ka ba'i rtse mo dbus su 'dus pa'i mdor 'od 'bar ba gzhag go/_/de yi dbus su sems dpa' che/_/zhes pa dkyil 'khor nang rim gyi
[\[237b.6\]]dbus su byang chub sems dpa' chen po phyag na rdo rje bzhugs par bya ste/_sangs rgyas lnga'i dbu rgyan can yid kyis 'dzum pa phyag gnyis la g.yas pa na rdo rje bsnyems pa 'dzin pa/_g.yon pa na dril bu bsnams pa yang phyag gnyis na mda' gzhu 'gengs pa sku
[\[237b.7\]]mdog sngon po de las gzhan pa phyag bzhi pa zhes pa phyag na rdo rje'i spyan sngar 'dod pa khro bo rdo rje sems dpa'i snying po bzhag ste sku mdog dmar po'o/_/gnyis kyis rdo rje hUM mdzad pa/_/zhes pa phyag gnyis kyis hUM ka ra'i snying po phyag rgya mdzub mo gnyis bsgreng ba snying_
[\[238a\]]
[\[238a.1\]]gar bzhag pa'o/_/rdo rje yi ni g.yas phyogs su/_/zhes pa kha dog sngon po chu srin gyi rgyal mtshan mgo chu srin can 'dzin pa rgyal mtshan de las nor bu rin po che 'bar ba sems dpa' chen po rdo rje dpal gzhag go/_/dbu la ni rgyal
[\[238a.2\]]mtshan nam mtshan mar 'dren to/_/rdo rje g.yon du bri ba ni/_/zhes pa phyag na rdo rje'i g.yon logs su g.yon pa rdo rje zhes bya ba rdo rje 'gying ba zhes kyang bya ba de bri ba ste kha dog dmar po'am ser por bya'o/_/g.yon pa rdo rje zhes bya ba ni de'i ming ste rdo rje khu tshur
[\[238a.3\]]bcings la lta zur gnyis su bsten te sgeg pa'i tshul gyis g.yon phyogs su 'dud pas na g.yon pa rdo rje zhes bya'o/_/dmar po zhes bya ba ni chags pa'i rang bzhin du bstan pa'am lha nyid kyi kha dog dmar por bstan pa'o/_/grwa yi dkyil 'khor gnas su ni/_/zhes
[\[238a.4\]]pa phyag na rdo rje bde ba chen po'i dkyil 'khor na bzhugs pa'i tshe/_'dod pa'i lha longs spyod kyis bsnyems pa rnams zil gyis mnan pa'i phyir 'khor mchod pa'i lha mos kyang bskor te nang gi dkyil 'khor gyi grwa bzhir dus bzhi'i lha mo'i gzugs su gyur te shar dang
[\[238a.5\]]byang gi mtshams na dpyid kyi rdo rje mo kha dog dmar po bdug pa 'bul ba'i tshul du bya'o/_/shar dang lho'i mtshams na rdo rje sprin gyi lha mo ste kha dog sngon mo me tog 'bul ba'i tshul du byed pa'o/_/ston gyi rdo rje ni kha dog dmar po mar me 'bul ba'i tshul du lho nub kyi grwar gzhag go/_/_
[\[238a.6\]]byang dang nub kyi grwar ni rdo rje khab mo dgun gyi lha mo dri 'bul ba'i kha dog sngo bsangs su bya ste gzhag go/_/'dod pa'i gzugs la sogs pa bri/_/zhes pa phyi'i dkyil 'khor gyi grwa bzhir gzugs dang sgra dang dri dang ro'i rnams mchod pa'i lha mor gyur te/_shar dang byang gi
[\[238a.7\]]mtshams nas rim bzhin du kha dog dkar mo dang dmar mo dang sngon mo dang sngo bsangs rim bzhin du me long ston pa dang pi wang len pa dang dri 'bul ba dang zas kyi snod thogs pa'i tshul du gzhag go/_/sgo bzhir kyo btang dang zhags pa dang lcags sgrog dang dril bu rnams
[\[238b\]]
[\[238b.1\]]bzhag ste shar dang lho dang nub dang byang du rim bzhin du bya'o/_/de la kyo ba tang gis ni sems can thams cad dgug go/_/zhags pas ni gar gzhag pa'i sa der 'jug par byed do/_/sgrog gis ni de las mi 'gyur bar 'ching ngo /_/dril bus mnyes par byed do/_/kyo ba
[\[238b.2\]]tang gis 'dod pa dgug pas na kyo ba 'dod pa zhes bya'o/_/rdo rje snying po phyag rgya bcings la zhes pa slob dpon nyid rdo rje hUM ka ra'i snying po'i phyag rgya mdzub mo gnyis bsgreng ba bcings pa'o/_/sems can kun gyi yid khyab cing /_/zhes pa slob dpon gyis phyag na rdo rje la bstod cing
[\[238b.3\]]bdag rang grub par gsol ba ste/_phyag na rdo rje sangs rgyas dang byang chub sems dpa' thams cad kyi ye shes kyi rang bzhin yin pas na thams cad kyi sems la khyab po/_/thugs rje dang ldan la mthu mnga' bas sems can kun la mya ngan las 'das pa'i bde ba stsol to/_/_
[\[238b.4\]]sems can thams cad la byams shing phan 'dogs pa pha dang 'dra ba'i phyir phar gyur pa'o/_/rdo rje sems dpar bdag nges par gyur cig ces rdo rje sems dpa'i rang bzhin du deng grub par gyur cig ces smon nas byin gyis brlab cing bskul ba'i phyir snying po smras so/_/de nas
[\[238b.5\]]de skad smras pa dang 'bab par 'gyur te zhes pa de skad smras nas/_a la sogs pa'i sngags kyi sbyor ba byas na lha nyid sngags pa la 'bab par 'gyur te babs nas kyang sngags pa la la ni phyag na rdo rje nyid du 'gyur/_la la ni 'tshang rgya ba nyid 'thob par 'gyur ro/_/de nas slob
[\[238b.6\]]ma gzhug ste snying po phyag rgya bcings la zhes pa rdo rje hUM ka ra'i phyag rgya mdzub mo gnyis bsgreng ste des me tog gi phreng ba bzung la 'jug go/_/de nas 'di zhes smros shig ces pa slob dpon gyis slob ma la bsgo'o/_/'di ni dang po'i sems dpa' zhes phyag na rdo rje 'di sangs rgyas
[\[238b.7\]]dang byang chub sems dpa' thams cad kyi dang po ste/_thams cad kyi ye shes kyi rang bzhin yin pa'i phyir te dang po de las 'byung zhes pa'i don to/_/'dod pa'i bdag po zhes pa ni 'dod pa ni byang chub kyi sems so/_/de la dbang byed pa'i phyir bdag po'o/_/gang
[\[239a\]]
[\[239a.1\]]du dbang byed kyang bdag rang ci la'ang ma reg par mi spyod pa'ang srid pa de de bas na 'dod pa'i dbang po zhes smras te/_'dod pa la'ang ma reg par spyod ces pa'i don to/_/'di'i snying po ste zhes pa 'dod pa khro ba ni phyag na rdo rje'i snying po ste thabs dang shes
[\[239a.2\]]rab tu ldan pa'i gzugs so/_/reg pas bde ba ste zhes bya ba rdo rje dga' ba zhes bya ba de sems can thams cad kyi lus reg nas dga' bar byed pa'o/_/bdag che ba ni de'i rgyal mtshan te zhes bya ba phyag na rdo rje'i rgyal mtshan te/_byang chub sems dpa' la sogs pa
[\[239a.3\]]thams cad kyi byams pa skye zhing slong bar byed pa dang phongs pa la nor sbyin pa'o/_/bdag che ba'i bdud de zhes bya ba ni phyag na rdo rje nyid kyi nyon mongs pa dang shes bya'i sgrib pa rab tu gsod pa'i phyir bdud do/_/gang grwa bzhi pa 'di rnams ni dus kyi mchod pa zhes pa phyi nang gi lha mo
[\[239a.4\]]brgyad kyis mchod pas ni mchod pa thams cad 'dus par bstan te/_dus bzhin skye zhing 'byung ba'i gzugs la sogs pa thams cad 'dus par bstan to/_/mig dang chags pa dang mdza' ba dang mi mdza' ba ste zhes pa kyo ba tang la sogs pa'i rgyud bstan pa ste
[\[239a.5\]]mig gis mthong nas dgug pas na mig ni kyo ba tang gi rgyu'o/_/chags pa ni 'jug pa'i rgyu ste chags shing 'dod pas na 'jug go/_/mdza' ba ni 'ching ba'i rgyu ste gang la zhen pa de nyid kyis 'ching ba'i phyir ro/_/mi mdza' ba ni chags pa med pa'i don to/_/ma chags pas na
[\[239a.6\]]shes rab kyi pha rol tu phyin pa'i don brjod cing sems dpa' thams cad kyang mnyes par byed do/_/rgol bar mi 'gyur ro zhes pa kyo ba tang la sogs pa sgo bas bsgos pa'i phyir de'i mtshams las su yang mi rgol lo/_/de nas slob dpon gyis slob ma la tshig bstan pa
[\[239a.7\]]'di skad smros shig_/khyod kyis kyang bcom ldan 'das 'dod pa thams cad kyi bdag po la smad par ma byed cig ces bya ba ni phyag na rdo rje la mi smad par bstan pa ste/_de ni nye bar bstan pa tsam du zad kyi/_sangs rgyas dang byang chub sems dpa' thams cad la
[\[239b\]]
[\[239b.1\]]mi smad ces bya ba'i don to/_/'dod chags dang bral bar yang mi zhes bya ba gong du bshad pa de la 'ga' zhig na re sangs rgyas kyi bstan pa la 'dod chags dang bral ba dam pa'o zhes zer ba de lta bu zhes pa'i lan du gang sangs rgyas kyi bstan pa la zhes bya ba la sogs
[\[239b.2\]]pa'o/_/sems can thams cad nyon mongs pa las rnam par dag pa'i phyir/_nyon mongs pa'i chos 'dod pa rnam pa lnga la chags pa'i 'dod chags dang bral bar 'chad kyi byang chub sems dpa' la 'dod chags dang bral bar mi 'chad do/_/ci'i phyir
[\[239b.3\]]zhe na/_phyi rol gyi mu stegs can rnams ni byang chub kyi sems sems can smin par bya ba dang /_grol bar byas la chags pa med par yang thar par 'dod do/_/bdag gi chung mas kyang sems can sdud par byed de zhes pa chung ma ni rang gi rnam par grol ba'i
[\[239b.4\]]mtshan ma phyag rgya la bya ste/_rnam par grol ba'i mtshan ma des sems can mgu bar byed do/_/'dod chags ni byang chub tu bstan pa'o zhes pa sems can smin pa dang grol ba la chags pa ni byang chub tu 'gyur bas byang chub ces bya'o/_/bcom ldan 'das
[\[239b.5\]]grub pas na 'dod pa'i khro bo grub par 'gyur ro zhes pa'i snying po gong ma bsgrubs pas phyag na rdo rje 'grub bo/_/phyag na rdo rje grub pas 'dod pa khro bo yang grub ste/_ci'i phyir zhe na/_'dod pa khro ba zhes bya ba snying po 'di dag che ba phyag na rdo rje'i snying po yin pa'i
[\[239b.6\]]phyir ro/_/phyag rgya chen po shes par slobs shig ces pa dkyil 'khor der zhugs nas lha'i lus kyi gsang ba phyag rgya chen po'i rang bzhin shes par slobs shig_/de'i rang bzhin yang chos thams cad sems tsam du lung dang rigs pas bsgrubs te stong pa nyid du
[\[239b.7\]]mos par bya'o/_/de nas sems can gyi tha snyad la lus med par mi 'grub pas na lha'i lus bskyed pa'i phyir/_byin gyis brlab dang dbang dang ting nge 'dzin dang mchod pa la sogs pa phyag rgya chen po'i yan lag tu gtogs so/_/cho ga shes par slobs shig pa'i
[\[240a\]]
[\[240a.1\]]tha tshig go/_/de nas bcom ldan 'das kyi dam tshig gi phyag rgya dang zhes pa phyag na rdo rje'i dam tshig gi phyag rgya rdo rje rtse lnga pa bcings la bcom ldan 'das kyi rdo rje snying po Tak+ki hUM dza zhes bya ba bzlas nas slob ma'i lag pa gnyis su rdo rje sbyin no/_/de la rdo rje rtse lnga
[\[240a.2\]]pa'i phyag rgya ni rdo rje bcings pa las gung mo gnyis lto sbyar la rtse mor byas te mthe'u chung dang mthe bong bzhi so sor bsgrengs te rtse mo bzhir byas pa'o/_/de nas lag tu rdo rje sbyin pa'i sngags 'di bzlas so/_/oM ni snga ma bzhin no/_/badzra d+ha ra ni bod pa ste/_rdo rje 'dzin pa sngags pa nyid la
[\[240a.3\]]bya'o/_/badzra b+h+ra taM d+ha ra ya sid+h+ya zhes bya ba ni rdo rje'i brtul zhugs 'dzin par grub cig pa'i don to/_/Tak+ki hUM dza ni snying po 'dis byin gyis rlobs shig pa'i don to/_/lag tu rdo rje sbyin pa yang phyag na rdo rje'i brtul zhugs sbyin pa'i don to/_/de nas slob ma'i lag tu me tog phreng ba
[\[240a.4\]]yod pa phyag na rdo rje la phul nas me tog de slob ma'i mgo la bcing ngo /_/de nas/_rdo rje ming gi dbang sbyin no/_/zhes pa dkyil 'khor du zhugs nas dkon mchog gsum la phyogs shing bsgyur ba'i phyir ming yang brjod dgos te de bas na sngags 'di smras te ming gdags so/_/_
[\[240a.5\]]sngags kyi don ni 'dod pa thams cad kyi dbang por rdo rje'i dbang bskur te/_rdo rje'i ming 'di ces bya ba bstan par gyur cig ces bya ba'i tha tshig go/_/de nas der 'dug ste phyag rgya chen po bcings nas zhes pa dkyil 'khor gyi sgo der 'dug la phyag na rdo rje'i rnal 'byor byas nas Tak+ki hUM dza
[\[240a.6\]]zhes bya ba'i snying po brgya stong bzlas so/_/de nas dam tshig gi phyag rgya bcings la zhes pa phyag na rdo rje'i dam tshig gi phyag rgya gong du smras pa'o/_/rdo rje'i snying po dbang du 'gyur/_/zhes bya ba phyag na rdo rje'i snying po Tak+ki hUM dza zhes bya ba nyid du 'gyur te ji ltar 'dod pa nyid du snying po de sgrub ces pa'i don to/_/_
[\[240a.7\]]yang phyag na rdo rje'i snying po dbang du 'gyur te ji ltar 'dod pa bzhin du des sbyor ba'o/_/snying shes pa dang zhes pa gzhan gyi sems shes pa'o/_/snying la dbang byed pa ni sems dbang du gyur pa'o/_/thams cad kyi snying brtan par chags so zhes pa thams cad kyi sems bdag la dus thams cad du
[\[240b\]]
[\[240b.1\]]chags shing byams par 'gyur ro/_/snying thams cad las tshig thos par 'gyur ro zhes pa gzhan gyi yid la ci bsams pa sgrar gyur nas thos par 'gyur ro/_/gyur pa dang 'gyur ba dang zhes pa la 'das pa dang ma 'ongs pa dang da ltar gyi chos rnams bdag gis lung bstan zhing smras pa thams
[\[240b.2\]]cad bden par 'gyur ro/_/bdag gi snying las kyang cho 'phrul rnam bzhi zhes pa yid kyis bsams pa tsam gyis cho 'phrul rnam bzhi bdag rang gis kyang mthong zhing gzhan la yang bstan to/_/cho 'phrul bzhi ni 'bar ba dang /_gdung ba dang /_snang ba dang char 'bebs pa'o/_/de la 'bar ba ni
[\[240b.3\]]bdag gi lus la me 'bar ba'o/_/gdung ba ni kun la tsha bas gdung bar byed pa'o/_/snang ba ni phyogs kun 'od kyis gsal bar byed pa'o/_/char 'bab pa ni bsams pa tsam gyis 'bab par 'gyur ro/_/de'i snying las rdo rje 'byung bar 'gyur ro zhes pa bsgoms pa'i mthus snying gar rdo rje rtse lnga pa
[\[240b.4\]]gzugs brnyan du snang ste de phyin chad gzhan gyis mi gsod gnod par byar mi tshugs mtshon gyis mi chod so sor dbyer mi phyed pa'i lus su 'gyur ro/_/de nas gsang ba'i mchod pa byas te zhes pa dkyil 'khor gyi mjug bsdu ba'i tshe mchod cing bstod nas slar gshegs su gsol
[\[240b.5\]]ba'i cho ga'o/_/gsang ba ni dam tshig mi shes pa dang ma dad pa rnams la mi bstan pa ste phyag na rdo rje la bud med kyi dkyil 'khor gyis mchod pa 'dod chags la sogs pa nyon mongs pa dang bral ba ma yin no zhes skyon 'dogs pa'i phyir kun la mi bstan to/_/yang na 'dod pa'i
[\[240b.6\]]khams kyi lha bsnyems pa can rnams zil gyis mnan pa'i phyir rang gi yon tan sna tshogs pa lha mo'i gzugs su sprul nas mchod par byed pa'i don zab mo 'di lta bu gzhan gyis mi shes pa'i phyir yang gsang ba zhes bya'o/_/rdo rje'i snying pos bstod pa'i glus bstod do
[\[240b.7\]]zhes pa rdo rje snying po ni phyag na rdo rje nyid la bya ste/_de la bstod pa'i tshigs gzugs la sogs pa 'og nas 'byung ba'i tshig la sogs pa'i bstod pa rnams/_shardza dang de ba ta dang /_g+han+d+ha ra la sogs pa'i glu dang sbyar te bstod do/_/gsang ba'i mchod pa thams cad myur du 'grub par 'gyur
[\[241a\]]
[\[241a.1\]]ro zhes pa gsang ba'i mchod pa gong du smos pa rnams kyis phyag na rdo rje'am bdag la mchod par 'grub po/_/de nas mchod pa thams cad kyis/_/zhes pa phyi nang gi lha mo thams cad kyis so so'i phyogs phyogs nas dkyil 'khor du bzhugs pa'i lha thams cad la mtshungs par
[\[241a.2\]]mchod nas der 'dus pa'i slob ma dang 'khor rnams la zas 'dod pa rnams kyang ci bdog pa'i kha zas kyi ro thams cad kyis mgu bar bya'o/_/kha zas don du mi gnyer ba rnams kyang spyad pa rnam pa bzhi ste/_'gro sdod 'dug nyal gyi tshul bstan pas yi rangs par byas te so sor dgyes
[\[241a.3\]]par bya'o/_kha cig 'chad pa ni dkyil 'khor gyi rjes la slob dpon dang slob ma thams cad 'dus te lha bshos rnams la ci 'dod par zos te snying tshim par bya dgos zhes kyang zer te/_sngags pa lha bshos mi bza' bar gzhung gzhan dag las kyang 'byung la lha'i pha 'bab bza' ba
[\[241a.4\]]nyid lha mnyes par bya'i rgyur zhes snyam yang mi byed kyis bshad pa ni snga ma legs pa 'dra/_de nas rdo rje dkyil 'khor du/_/zhes pa rdo rje'i dkyil 'khor rdo rje'i phreng bas sbrel ba la sogs pa cho ga gzhan thams cad ni gong ma bzhin no/_/rdo rje 'dod pa ni khro bo bcom ldan 'das phyag na rdo rje'o/_/sogs
[\[241a.5\]]pa'i sgras ni nang gi mchod pa dang 'khor gyi rnams bri'o/_/phyi'i mchod pa dang sgo ba rnams kyang de bzhin no/_/phyag rgya ci bzhin shes pa ni/_/phyag rgya chen po rnams bri ste/_/sku gzugs su gzhag ces pa'i don to/_/bcug la mchod pa'i lha'i rdo rje gar dang mchod pas zhes pa dkyil 'khor du slob
[\[241a.6\]]dpon dang slob ma gnyis zhugs nas mchod pa'i lha mo gar dang phreng ba glu la sogs pa'i sbyor bas mchod la snyim pa yang me tog gis bkang ste gsol lo/_/de nas slob dpon gyis rdo rje sems dpa'i phyag rgya chen po'i rnal 'byor byas la lag tu gser dngul
[\[241a.7\]]lam zangs las byas pa'i rdo rje rtse lnga pa blangs nas Tak+ki hUM dza zhes bya ba'i snying po 'bum bzlas so/_/rdo rje glu dang rdo rje bzlas pas zhes pa sngar de'i glu dang sbyar te brtsams la/_rdo rje bzlas pas 'bum tshad bar bya'o/_/nang par rdo rje 'dzin tam khro bo zhes pa rdo rje
[\[241b\]]
[\[241b.1\]]'dzin pa ni rdo rje sems dpa' zhi ba'i sku'o/_/khro bo ni rdo rje hUM ka ra'i sku'o/_/de nas dam tshig gi dkyil 'khor te zhes pa phyag na rdo rje'i dkyil 'khor chen po gang du smos pa gru bzhi pa la sogs pa'i tshul bzhin du thig btab ste/_de nas nang rim gyi stegs bu gru bzhi ri
[\[241b.2\]]mor bris la/_de'i dbus su bcom ldan 'das phyag na rdo rje ji ltar gong du bshad pa'i tshul bzhin du bzhugs par bya ste/_de'i snying po 'dis byin gyis brlab po/_/de la te dzo badzra satwa ni bod pa'i tshig go/_/su ra ta staM ni khyod ni rab tu dga' ba'o zhes
[\[241b.3\]]rang bzhin pa'o/_/de'i spyan sngar rdo rje gzhu 'gengs pa'am zhes pa phyag na rdo rje zhal shar phyogs su gzigs pa'i mdun du rdo rje gzhu 'gengs pa gzugs nyid du bri ba'am yang na de'i phyag rgya gzhu bri'o/_/de'i ngag gi phyag rgya ni badzra shrI hUM zhes pa ste/_ye shes
[\[241b.4\]]kyi mda' gzhus nyon mongs pa gsod pa'i don to/_/dkyil 'khor 'di ni rdo rje gzhu 'gengs pa dang /_rdo rje dga' bas 'khyud pa la sogs pa bzhi char bud med kyi tshul du bri'o/_/g.yas su rdo rje dga' bas 'khyud par bya'o zhes pa phyag na rdo rje'i g.yas logs
[\[241b.5\]]su rdo rje dga' ba zhes bya ba'i lha mo rdo rje khu tshur bcings pas phyag na rdo rje la 'khyud pa lta bur ston pa'o/_/de'i ngag gi phyag rgya badzra kI li hUM zhes pa ste/_ye shes kyis sems can gyi don du rol cing gdug pa thag 'dzud pa'i don to/_/mdzad pa'i rdo rje bri zhes pa
[\[241b.6\]]sems can thams cad la byams shing chags pa'i don ston pa'o/_/de'i ngag gi phyag rgya ni badzra gr-i ho ste kye rdo rje gtso bo zhes rang bzhin brjod pa'o/_/rdo rje g.yon du sbyor bar bya/_/zhes pa ni/_rdo rje khu tshur gnyis sta zur gnyis su bsten la g.yon du
[\[241b.7\]]'dud par bya'o/_/de'i ngag gi phyag rgya'i don ni rdo rje bsnyems par gyis shig par bstan pa'o/_/de nas grwa dang sgor yang rang gi lha mo bri zhes pa dkyil 'khor gyi nang gi grwar dus bzhi'i lha mo dang /_gzugs la sogs pa'i lha mo rnams bri sgo bzhir
[\[242a\]]
[\[242a.1\]]yang kyo ba tang la sogs pa bri'o/_/de nas rdo rje slob dpon nyid shin tu chas la zhes bya ba byang chub kyi sems bskyed cing phyag rgya chen po'i rnal 'byor gyis shin tu chas pa'o/_/bud med kyang brgyan te zhes pa bud med ni slob dpon rang gi rnam par grol ba'i phyag rgya la bya ste/_de
[\[242a.2\]]brgyan pa ni byang chub kyi sems dang ldan pas rdo rje khu tshur yang bcings la dpung pa gnyis kyis 'khyud pa'i tshul du bstan zhing dkyil 'khor du zhugs la sngags brjod do/_/sa ma ya s+t+waM ni khyed ye shes kyi rang bzhin no zhes smras so/_/a haM su ra ta zhes bya ba ni bdag kyang shin tu dga'o
[\[242a.3\]]zhes bstan pa'o/_/de bas na 'dod pa'i khro bo'i rang bzhin no/_/de nas brjod pa tsam gyis zhes pa sngags de bklags pa tsam gyis bcom ldan 'das phyag na rdo rje nyid kyi sku ston par mdzad de/_phyag rgya chen po la sogs pa yang 'grub par 'gyur ro/_/dam tshig thams cad grub pa yang stsol to
[\[242a.4\]]zhes pa 'di'i skabs su dam tshig ni shes pa la bya ste/_'jig rten las 'das pa'i ye shes la sogs pa 'thob bo/_/de nas slob ma yang de bzhin du snying po'i rjes su bcug nas zhes pa snying bo rdo rje ni rdo rje hUM ka ra'i snying po'i phyag rgya mdzub mo gnyis bsgreng ba'o/_/bdag che kun gyi phyag rgya ni/_/zhes pa sangs
[\[242a.5\]]rgyas dang byang chub sems dpa' rnams ni bdag che ba ste yon tan kun gyis 'phags pa'i phyir ro/_/de'i phyag rgya ni phyag rgya chen po la sogs pa bzhi rnams te/_byang chub kyi sems 'dod pa'i rang bzhin dang ma rungs pa 'dul ba khro bo'i rang bzhin can du 'byung ste byang chub kyi sems med na phyag rgya mi
[\[242a.6\]]'grub pa'i phyir ro/_/bsam pa zhes bya ba ni skabs 'dir khro bo'i bsam pa la bya'o/_/sdig med ces bya ba ni slob ma la rim gro'i tshul du bod pa'o/_/'dod dang bsam pa ma gtang zhig_/ces pa byang chub kyi sems 'dod pa'i rang bzhin dang ma rungs pa 'dul ba'i thabs khro ba ma btang zhig de skad bsgo nas
[\[242a.7\]]dri chu la sngags 'di btab ste blud do/_/sngags kyi don ni sngags bshad pa'o/_/dngos po gzhan thams cad kyi phyir yang zhes pa dam tshig mi bsnyad pa 'ba' zhig gi phyir 'dis bsngags te blud pa yin gyi gzhan yang mnas bsgag go/_/cho ga 'dis bsngags te blud do zhes pa mnas
[\[242b\]]
[\[242b.1\]]bsgags pa de dag la yang phyag na rdo rje'i rnal 'byor du byas pa'i lag nas blud do/_/de nas phyag rgya bcing ba bslab po zhes pa phyag rgya rnam pa bzhi bslab bo/_/de nas de bzhin du 'byung ngo zhes pa ci ltar gong du zas dang spyod pas tshim par byas te gyes so zhes bya ba bzhin du 'dir yang
[\[242b.2\]]bya'o/_/de nas las kyi dkyil 'khor de bzhin du bris nas zhes pa dkyil 'khor chen po bzhin du srad bu bres nas dkyil 'khor gyi lha rnams cha lugs sam phyag rgya'i mtshan ma gzhag par bya'o/_/der btsud nas las bzhi bslab par bya'o zhes pa zhi ba dang rgyas pa
[\[242b.3\]]la sogs pa'i las rnam bzhi slob mas bslab pa'am bdag rang gis bya'o/_/yang na las rnam bzhi ni mod bzhin du 'byung ba bzhin rnams la bya'o/_/de la dang po ni 'dod pa thams cad stsol bar 'gyur te zhes pa las dang po ni yid la bsams pa'i 'dod pa thams
[\[242b.4\]]cad 'grub par 'gyur te/_phyag na rdo rje'i phyag rgya chen po bcings nas Tak+ki hUM dza zhes bya ba'i snying po bzlas so/_/de nas khro bo'i las brlab ste/_/zhes pa las gnyis pa hUM ka ra'i phyag rgya chen po'i rnal 'byor byas la Tak+ki hUM dza zhes bya ba'i snying po bzlas shing sngar
[\[242b.5\]]bsnyen pa byas la snying po thang cig bzlas pa dang /_hUM zhes bya ba'i snying po mdzub mo bsgreng ste thang cig bsdigs pas de bzhin gshegs pa yang rang gi gnas nas bskyod de sngags pa'i drung du byon gyi bar du bzlas so/_/de phyin chad 'gro ba ste/_sems can la
[\[242b.6\]]sogs pa 'gul ba rnams dang /_gnas te ri la sogs pa thams cad kyang 'gyel bar nus so/_/de nas phyag na rdo rje las 'byung ste zhes pa las gsum pa ste/_sems can thams cad gong du smos pa lta bu'i 'dod pa dang khro bar 'dul bar 'dod na rdo rje 'dzin ma'i phyag rgya
[\[242b.7\]]gong du smos pa bcings la Tak+ki hUM dza zhes bya ba'i snying po zlos shing me tog la sogs pa mchod pa lngas mchod par bya ste de nas phyag na rdo rje'i snying po'i phyag rgya mdzub mo gnyis bsgreng ba snying gar bcings te Tak+ki hUM dza bzlas so/_/de bzhin gshegs pa thams cad du bya bar 'dod na
[\[243a\]]
[\[243a.1\]]zhes pa las bzhi pa ste de bzhin gshegs pa lnga nyid grub par 'dod na phyag na rdo rje'i spyan sngar byang chub kyi sems rnam pa lnga gong du smos pa gang yang rung ba bskyed la/_pha rol tu phyin pa drug ci nus par sgom zhing Tak+ki hUM dza rtag tu bzlas nas sa bcu la gnas
[\[243a.2\]]te sems can gyi don du bya ba de bzhin gshegs pa'i phrin las thams cad mdzad pa'i byang chub sems dpar 'gyur ro de nas bsgrub pa 'byung ste zhes pa phyag na rdo rje'i dkyil 'khor bzhi gong du smos pa de rnams kyi sgrub pa bshad par bya'o/_/sgrub pa la yan lag gi gtso bo slob ma snod du rung ba
[\[243a.3\]]ste de la bsten cing sgrub tu bcug na don du 'gyur ba'i phyir ro/_/de bas na snod ma yin pa la sngags mi sbyin zhes smras pa/_dkyil 'khor du ni ma zhugs pa la zhes bya ba la sogs pa'o/_/cho ga bzhin du dkyil 'khor du ma zhugs pa dang /_dkyil 'khor du zhugs kyang rigs bzhi'i
[\[243a.4\]]spyi'i dam tshig dang rigs so so'i dam tshig mi shes pa dang /_slob dpon rang gis dkyil 'khor du gzhug pa ma yin pa gzhan rnams la sngags kyi snying po mi sbyin no/_/mi zad ces bya ba ni sngags kyi snying po mi zad pa ste bsod nams dang ye shes zad mi shes par 'byung ba'i phyir ro/_/_
[\[243a.5\]]'di ni dkyil 'khor sgrub ste zhes gong bzhin 'og nas dkyil 'khor mthong bar sgrub pa zhes 'byung ba nyid la bya ste gong du smos pa'i dkyil 'khor gang yang rung ba mthong nas dkyil 'khor de nyid du phyag na rdo rje'i spyan sngar Tak+ki hUM dza zhes pa 'bum bzlas nas las gang byed kyang
[\[243a.6\]]rung ste phyag na rdo rje la spyi'i bsnyen pa byas par 'gyur te/_'og nas 'byung ba'i las thams cad kyang dang por bsnyen pa 'di mi sbyar mi rung ngo /_/'og nas phyag na rdo rje'i rtog pa'i le'u la bzlas so zhes 'byung ba thams cad ni Tak+ki hUM dza zhes bya ba'i snying po 'di bzlas pa rig par bya'o/_/de nas
[\[243a.7\]]ras la bris te ras kyi dbus su bcom ldan 'das de bzhin gshegs pa dri zhes pa ras gtsang ma skra dang bal bu med pa kha tshar ma bcad pa sar pa/_ma mthud pa la ri mo mkhan gso sbyin gyi yan lag sdom pa can tshon rtsi sbyin med pa gtsang mas bris te/_man chad kyang bsgrub pa'i ri mo thams
[\[243b\]]
[\[243b.1\]]cad ni cho ga bzhin du bya'o/_/dbus su rnam par snang mdzad bris la/_de'i g.yas su phyag na rdo rje snying ga nas snying po 'dod pa dang khro bo'i gzugs kha dog dmar po phyag bzhi la gnyis na mda' gzhu 'gengs pa/_gnyis na rdo rje hUM ka ra'i phyag rgya mdzub mo gnyis bsgreng ste brgyang bskum du gnas pa bri'o/_/gnyis ni
[\[243b.2\]]pad+mo'i ting nge 'dzin ces bya ba phyag g.yon pas pad+mo bzung la g.yas pas de'i lo ma kha 'byed pa ste/_de'i don ji ltar pad+mo 'dam gyis ma gos pa bzhin du khams gsum gyi nyes pas ma gos par brtag pa'o/_/me tog gi gzhi ni me tog gis brgyan pa'i gzhi ste/_thabs dang shes rab kyi mtshan ma'o/_/_
[\[243b.3\]]spyan sngar de bzhin du zhes pa rnam par snang mdzad kyi spyan sngar phyag na rdo rje 'dod pa dang khro ba'i rang bzhin te de rnams bri'o/_/grwar mchod pa'i lha rang gi mchod pas 'gram pa dang mgo bor zhes pa ras kyi grwa bzhir mchod pa'i lha mo gong du smos pa'i dus bzhi'i rnams me tog la sogs pa rang gi
[\[243b.4\]]mchod pa'i thal mos 'gram pa dang mgo bo la sogs pa sbyar ba ni thal mo gar thabs su bskor zhing 'gram pa g.yas g.yon dang spyi bor dgrol lo/_/de ltar bris pa de'i spyan sngar cho ga bzhin du bzlas so/_/bzlas pa'i tshe phyag bya ba dang /_sdig pa bshags pa dang /_gsol ba gdab pa la sogs
[\[243b.5\]]pa bdag sbyang ba dang /_spyan drang ba dang /_byin gyis brlab pa dang /_dbang bskur ba dang /_ting nge 'dzin dang /_mchod pa dang dgug pa dang /_gzhug pa la sogs pa ste phyag rgya chen po'i rnal 'byor du bya ba'i cho ga dang /_bskrad pa dang /_mtshams bcad pa dang bsrung ba la sogs pa'i cho ga bzlas par bya
[\[243b.6\]]ste 'og nas 'byung ba'i bzlas so zhes zer ba thams cad la yang de bzhin du sbyar ro/_/dus bzhir stong bzlas shing zhes pa nang par dang /_nyi ma'i gung dang /_dgongs ka dang /_nam phyed kyi dus re re zhing yang stong bzlas so/_/de bzhin gshegs pa stsol bar 'gyur/_/zhes pa de bzhin
[\[243b.7\]]gshegs pa'i phyag rgya chen po grub pa bcom ldan 'das kyis stsol bar 'gyur ro/_/ras la bcom ldan 'das kyi dkyil 'khor gyi tshul bris la zhes pa phyag na rdo rje dbus kyi gtso bor bzhugs la gong du smos pa'i dkyil 'khor thams cad bri'o/_/'dod pa thams cad zos la
[\[244a\]]
[\[244a.1\]]zhes pa sha dang chang dang sgog pa la sogs pa sngags pas bza' bar mi rigs pa ma gtogs pa gzhan ci dga' bar zos nas bzlas so/_/ras la bcom ldan 'das phyag na rdo rje de bzhin du bris la zhes pa phyag na rdo rje nyag gcig phyag bzhi la sogs pa ji ltar
[\[244a.2\]]gong du smos pa bzhin du bri'o/_/ras la bcom ldan 'das rdo rje 'dod pa khro bo de bzhin du bris la zhes pa 'dod pa khro bo phyag na rdo rje'i snying ga nas byung ba gong du smos pa bzhin du bri'o/_/rdo rje snying po'i phyag rgya ni rdo rje hUM ka ra'i phyag rgya mdzub mo gnyis bsgreng ba'o/_/des kyang
[\[244a.3\]]longs spyod par nus na/_zhes pa sangs rgyas kyi zhing grangs med pa nas bde ba thams cad bkug la sngags pa la byin nas sngags pas kyang longs spyad par nus na lha'i bu mo 'jig rten gyi khams 'di ni gnas pa lha dgug cing spyad pa ci dka' phyag na rdo rje'i spyan sngar rdo rje snying
[\[244a.4\]]po'i phyag rgya bcings nas zhes pa cha lugs sam bris pa'i spyan sngar phyag rgya mdzub mo gnyis bsgreng ba bcing ngo /_/rdo rje bzhag ste de'i mdun du 'bum bzlas na zhes pa gser dngul lam zangs kyi rdo rje mdun du bzhag nas bzlas so/_/phyag rgya chen po bcings nas zhes pa phyag na rdo
[\[244a.5\]]rje'i lus kyis gsang ba'i rnal 'byor byas nas so/_/dam tshig gi phyag rgya bcings nas zhes pa phyag na rdo rje'i dam tshig phyag rgya rdo rje rtse lnga pa gong du smos pa'o/_/lag pa gnyis rdo rje bcings pa bsdams la zhes pa rdo rje'i bcing ba ni lag pa gnyis g.yas pa gong du byas nas
[\[244a.6\]]sor mo bsnol te chang pa bsdams pa'o/_/dpal mo la bltas te 'bum bzlas na dbang du 'gyur ro zhes pa dpal mo la bud med kyi cha lugs lag na dpal mo thogs pa bri ba'am byas pa la bltas te bzlas na de nyid dbang du 'gyur te ci bsgo ba byed do/_/mtsho dbyangs ma la bltas
[\[244a.7\]]te zhes pa lha mo sa ra swa sti ni ngag la dbang thob pa ste/_de grub na bdag gis ji skad smras pa ste kun kyang brtson par 'gyur la/_'jig rten dang 'jig rten las 'das pa'i gtsug lag dang /_bzo dang sman la sogs pa'i rnam par shes pa thams cad shes par 'gyur ro/_/_
[\[244b\]]
[\[244b.1\]]grub byed ma bzung nas zhes pa gcer bu ba'i bud med kyi gzugs shig yod pa'i cha lugs la lag pas bzung nas bzlas so/_/sa la bany+dzi ka ni gnod sbyin ma bud med kyi gzugs so/_/ri la 'dzegs te 'bum bzlas na rtsi thams cad dbang du 'gyur ro zhes pa ri las skyes pa'i rtsi thams cad bdag gis
[\[244b.2\]]mthong zhing brtsal na rnyed par 'gyur ro/_/phyugs thams cad la dbang du 'gyur ro zhes pa 'gyen 'phra dang rgal gtso la sogs pa mi byed pa'o/_/gnas chen por 'bum bzlas nas zhes pa tshong pa phyogs bzhi nas 'du ba'i thun mong gi gnas so/_/gtsug lag khang du 'bum bzlas na zhes pa de na gnas pa'i
[\[244b.3\]]lha klu la sogs dang rab tu 'byung ba dag gis nor ster ro/_/lha'i rten du 'bum bzlas na zhes pa lha chen po la sogs pa 'jig rten pa'i lha'o/_/cang mi zer bar 'bum bzlas na zhes pa sgra mi 'byung bar yid kyis bzlas pa'o/_/lkugs pa'i brtul zhugs kyis zhes pa mi smra ba'i dka' thub kyang
[\[244b.4\]]blangs la sngags yid kyis bzlas so/_/'joms pa la sor mo btsugs te 'bum bzlas na zhes pa 'joms pa ni sgrib pa thams cad 'joms par byed pa ste/_rang gi rnam par grol ba'i mtshan ma phyag rgya la bya'o/_/phyag rgya pad+mo la mdzub mos btsugs te bzlas so/_/'og nas 'byung ba zhes bya ba yang
[\[244b.5\]]rnam par grol ba'i phyag rgya pad+mo la bya'o/_/'dod pa'i bdag po dang dbang po dang byed pa po dang zhes pa gong du phyag na rdo rje'i spyan sngar phyag rgya chen po bcings la dkyil 'khor chen por 'dug nas bzlas pa'i 'bras bu ste 'dod pa ni byang chub kyi sems so/_/de la gtso bor spyod pas na bdag po'o/_/yang na
[\[244b.6\]]'dod pa rnam pa lnga la dbang byed pas na bdag por gyur kyang la la la bar chad du byung ba srid de/_de bas na mi mthun pa'i phyogs med pas na dbang po'o/_/byed pa po ni 'jig rten pa ltar grags pa tsam du bstan par zad de dbang phyug la sogs pa byed pa por 'dod pa bzhin du sngags kyi mthus 'dir
[\[244b.7\]]yang byed pa po la sogs par snang ngo /_/byed pa po ni 'dod pa na 'grub pa'o/_/bskrun pa po ni bdag rang gis mang du 'byin pa'o/_/de lta bu'i mthu nyid mi zad cing nyams par mi bya ste mi zad pa ni bstan par mi 'gyur ba'o/_/mi god pa ni cung zad nyams par yang mi 'gyur ba'i don to/_/bde ba thams cad ni lus
[\[245a\]]
[\[245a.1\]]kyi bde ba'o/_/yid bde ba thams cad ni sems kyi bde ba'o/_/de la rang gi snyan pa dang zhes bya ba ni sngags pa de la sems can kun gyis dga' bar lta'o/_/de dag la yang 'grub par byed 'dod pa zhes pa sems can de dag la nam mkha' la 'gro ba la sogs pa grub pa thams cad kyang sgyu
[\[245a.2\]]ma lta bur sngags kyi mthus ston to/_/de bzhin gshegs pa thams cad kyi cho 'phrul ni stod nas me 'bar smad nas chu 'byung ba la sogs pa'o/_/de 'dra ba'i cho 'phrul gzhan yang rnam pa du mar ston pa ni rnam par 'phrul pa'o/_/dkyil 'khor chen por 'dug ste dam tshig gi phyag rgya bcings nas zhes
[\[245a.3\]]pa phyag na rdo rje'i rtog pa 'di nyid kyi dkyil 'khor chen po bris la der zhugs te phyag na rdo rje'i dam tshig gi phyag rgya rdo rje rtse lnga pa gong du smos pa bcings nas khro bo'i tshig sgra chen po phyug ste/_snying po Tak+ki hUM dza bcom ldan 'das phyag na rdo rje la blta zhing sngags kyi don yid la bya zhing 'bum bzlas so/_/de
[\[245a.4\]]nas rdo rje khro bo lta bur bdag gi lus 'gyur ro zhes bzlas pa des na 'dod pa khro bo'i gzugs phyag na rdo rje nyid du 'gyur ro/_/hUM zhes pas kyang de bzhin gshegs pa thams cad 'dzin pa dang zhes pa rdo rje hUM ka ra'i phyag rgya chen po'i rnal 'byor byas la snying po Tak+ki hUM dza bzlas na/_de bzhin gshegs pa
[\[245a.5\]]thams cad kyi rang bzhin bsod nams dang ye shes kyi tshogs thams cad kyang 'dzin par 'gyur zhing khams gsum gyi dbang por 'gyur te/_phyag na rdo rje khro bo'i gzugs spyan gsum pa thob par 'gyur ro/_/phyag na rdo rje'i rtog pa'o/_/de nas bcom ldan 'das la 'phags pa spyan ras gzigs dbang
[\[245a.6\]]po zhes bya ba la sogs pa ni rtog pa 'dir spyan ras gzigs dbang pos 'gro ba la phan pa'i phyir rang gi snying po gsungs so/_/gang gis brjod pa tsam gyis de bzhin gshegs pa thams cad kyi ting nge 'dzin mngon du 'gyur ba dang zhes pa sngar bsnyen pa mang du byas pa'i mthu dang ldan pas ni brjod pa tsam
[\[245a.7\]]gyis kyang de bzhin gshegs pa'i ting nge 'dzin nam mkha' mdzod dang /_dpa' bar 'gro ba la sogs pa sngon du khugs par 'gyur ro/_/'jigs pa ni lnga ste rgyal po dang rkun po dang me dang chu dang gcan gzan no/_/gnam dal ni lha dang yi dgas la sogs pas nad mched par byas pa'o/_/_
[\[245b\]]
[\[245b.1\]]'ching ba ni 'jigs pa rnam pa lnga la gtogs pa gzhan gyis gnod par byed pa'o/_/nad chen po ni khams ma mnyam pa las gyur pa'o/_/snying po'i don ni 'di lta ste/_a ni a nud pa na ste ma skyes pa'i don to/_/ro ni ro ga ba ga ste nad las thar ba'o/_/li ni gos pa med pa'o/_/ka ni las kyi 'bras
[\[245b.2\]]bu med pa'o/_/mdor na chos thams cad ma skyes pa'i phyir nad dang gos pa dang las kyi 'bras bu mi dmigs pa'o/_/dkyil 'khor du gyur te bzhugs so zhes pa sangs rgyas kyis spyan ras gzigs bskor te bzhugs pa'i don to/_/de nas spyan ras gzigs dbang pos rang gi dkyil
[\[245b.3\]]'khor bshad pa/_de nas gzhan yang rab bshad pa/_/zhes bya ba la sogs pa'o/_/'dir yang dkyil 'khor 'di bshad par bya ba'i nang na chen po nyid sngar smos so/_/de yang 'jig rten gsum las rnam par rgyal ba'i dkyil 'khor dang po nyid du smos pa'i tshul gyis phyi rim gyi dkyil 'khor chu
[\[245b.4\]]rim bdun dang ri rim bdun dang /_de dag tu lha la sogs pa gnas pa yang de bzhin du bya'o/_/rim gnyis pa'i sgo grwar te zhes pa yi ge nor ba zhig tu yang dogs so/_/yi ge ma chad pa zhig dang zhus te bshad na legs/_'di nyid la'ang mi bzang bzhin du bshad na rim gnyis pa ni phyi rim la
[\[245b.5\]]bya'o/_/de'i sgo ni nang gi dkyil 'khor gru bzhi pa'i grwa thad kar 'dod pa skad du bshad de/_de ltar na dkyil 'khor mdzes pa tsam ma lags dkyil 'khor brgyad kyi tshul du ste zhes pa dang nang rim gyi dkyil 'khor gru bzhi po mtshon sna lngas bris la/_de'i dbus su tshon dmar pos pad+ma
[\[245b.6\]]'dab ma brgyad pa bris te/_'dab ma re re zhing sangs rgyas bzhugs pa'i dkyil 'khor re rer brtsi'o/_/dbus su thig ni bzhi yang bri/_/zhes pa dkyil 'khor dbus su thig skud bzhi ri mo phyogs bzhi dang /_grwa bzhi nas thig bzhi btab pas kha brgyad du 'gyur de phyogs
[\[245b.7\]]bzhi nas thig gnyis grwa bzhi nas thig gnyis kyis bri'o/_/'dab ma kun gyi steng rnams su/_/sangs rgyas cha lugs bri bar bya/_/zhes pa sangs rgyas brgyad kyi mtshan ma nges par gsungs pas na gang bzhugs kyang sla bar bshad mod kyi/_rnal 'byor spyod pa'i rgyud kun la yang
[\[246a\]]
[\[246a.1\]]sangs rgyas la thams cad du gtogs pas de lngas bskor ba'i steng du shAkya thub pa la sogs pa gang 'dod pa bris shig_/pad+ma che mchog phyag rgya ste/_/zhes pa spyan ras gzigs kyi las kyi phyag rgya pad+mo lag pa g.yon par thogs pa g.yas pas pad+mo kha dbye ba'i tshul du byas te
[\[246a.2\]]bzhugs pa dkyil 'khor gyi sgor 'dug nas pad+mo chus mi gos pa bzhin du spyan ras gzigs kyang nyes pas mi gos so/_/de bzhin du skye 'gro byang chub kyi sems la 'dod chags par gyur pas kyang sgrib pa thams cad 'byang ngo zhes pa'i don to/_/ting nge 'dzin du bsgoms te pad+mo'i kyo ba tang gi phyag rgyas
[\[246a.3\]]me tog gam pad+ma chen po drangs te blangs la spyan ras gzigs dbang po la sngar bzhin 'byung ba bzlas te der ro/_/de la pad+mo'i kyo ba tang gi phyag rgya ni/_pad+mo kha zum pa'i thal mo byas pa las mthe'u chung gnyis 'dab ma gyes pa ltar dgyed do/_/mdzub mo gnyis kyo ba tang ltar bkug ste gung mo'i tshigs
[\[246a.4\]]su sbyar ro/_/kyo ba tang gis kun drangs la/_/zhes pa phyag rgya gong mas dkyil 'khor du dbul ba'i me tog blangs la zhes pa'i don to/_/me tog ci 'dra ba zhe na pad+mo chen po zhes so/_/spyan ras gzigs dbang po'i dkyil 'khor du pad+mos mchod pa'i rigs te de bas na pad+mo zhes smos so/_/pad+mo med na shog
[\[246a.5\]]shog la sogs pa pad+mo lta bur bya ba'am me tog gzhan la pad+mo lta bur yid kyis brtags te bya'o/_/de la oM ni snga ma bzhin no/_/ma hA pad+ma ni spyan ras gzigs nyid kyi rang bzhin no/_/hUM ni lus su bsgo ba'o/_/dza ni 'dren pa'o/_/hrI ni gzugs sna tshogs su ston pa'o/_/de nas phyag rgya des slob ma
[\[246a.6\]]gzhug go zhes pa phyag rgya pad+mo'i kyo ba tang gong ma'o/_/don kyang bstan par bya'o zhes pa 'og nas 'byung ba'i tshigs bcad sangs rgyas thams cad ces pa la sogs pa de'i don bstan pa'o/_/de nas spyan ras gzigs dbang po'i brtul zhugs sbyin pa ni 'di'o/_/de nas lag pa g.yon par zhes
[\[246a.7\]]bya ba la sogs pa'o/_/sangs rgyas thams cad pad+mo che/_/zhes pa sangs rgyas lnga rnams kyi chos kyi sku'i rang bzhin ni pad+mo chen po ste spyan ras gzigs dbang po nyid do/_/dkyil 'khor chen po ni bsod nams dang ye shes kyi tshogs 'phel ba'i rtsa ba dam pa ste/_sngags pas nus na rtag tu ras ris
[\[246b\]]
[\[246b.1\]]la cho ga bzhin byos shig_/mi nus na yang yid kyis dmigs shig khyod ni deng nas spyan ras gzigs zhes pa dkyil 'khor chen po khyod kyis mthong bas na spyan ras gzigs dang po nyid du 'gyur ba'i rtsa ba bsags te/_de bas na dus gzhan la dgongs nas spyan ras gzigs nyid yin no zhes
[\[246b.2\]]gsungs so/_/de bzhin gshegs pa thams cad kyi dkyil 'khor chen po zhes pa de bzhin gshegs pas bskor ba'i dkyil 'khor yin pa'i phyir ro/_/de nas pad+mo'i dkyil 'khor 'byung ste zhes pa gong ma dag ni rdo rje'i rigs pas na rdo rje'i dkyil 'khor zhes bshad/_'di ni pad+mo'i rigs pas na
[\[246b.3\]]pad+mo'i dkyil 'khor zhes bshad do/_/'dir yang gzhan gyi dkyil 'khor chen po bzhin du bris la/_dbus kyi snying po la spyan ras gzigs bzhugs pa'i sar sngags pa nyid 'dug nas de bzhin gshegs pa'i ting nge 'dzin pad+mo chus mi chags pa ltar zhes pa gong du smos pa'i don la dmigs shing
[\[246b.4\]]g.yon pas pad+mo gzung /_g.yas pas 'dab ma kha 'byed pa la blta zhing 'bum bzlas so/_/de nas dam tshig gi dkyil 'khor 'byung ste zhes pa dkyil 'khor chen po bzhin du thams cad bris la dbus su spyan ras gzigs dang mtha' mar sangs rgyas bzhugs pa rnams la pad+mo re re
[\[246b.5\]]la A ro l-i ka re res bsngags te pad+mo stong dbul lo/_/de'i dbus su pad+mo stong bzhag ste zhes pa dkyil 'khor phyi nang du gzhag par zad de dbus zhes bya ba'ang nang zhes pa'i don to/_/dbus kyi nyid du spyan ras gzigs dngos bzhugs par bya'o/_/slob min bu min
[\[246b.6\]]ma yin te/_/zhes pa dam tshig gsang ba rnams slob ma ma yin pa dang bu ma yin pa la mi ston zhes pa'i don to/_/de la slob ma ni gzhan gyis dkyil 'khor du zhugs kyang nyan pa dang man ngag la sogs pa bdag las nod pa'o/_/bu zhes bya ba ni bdag rang gi
[\[246b.7\]]dkyil 'khor du gzhug pa'o/_/slob ma dang bur gyur pa tsam gyis chog ste ci 'dra 'ang rung ngam zhe na ma yin te dam tshig can zhes so/_/de dag kyang dam tshig dang ldan pa la bstan zhes pa'i don to/_/gsang ba de la gang zhe na/_'dod pa'i 'dod chags thams cad ni/_/zhes
[\[247a\]]
[\[247a.1\]]bya ba dag go/_/byang chub kyi sems bde ba thams cad bskyed pa'i 'dod pa la chags shing zhes pa ni skyon du mi 'gyur te pad+mo chus mi gos pa bzhin no/_/de nas las kyi dkyil 'khor de bzhin du bris la zhes pa dkyil 'khor chen po bzhin du bris la mchod pa bzhis
[\[247a.2\]]mchod do/_/bzhi gang zhe na sangs rgyas thams cad la ni mchod pa rnam pa lnga la sogs pa yid kyis bsams pa bzhin du mchod do/_/phyag na rdo rje la ni glu dang ldan pa'i tshig gis mchod do/_/spyan ras gzigs la ni lus kyis phyag bya ba dang gar la sogs pas mchod do/_/nam mkha'i
[\[247a.3\]]snying po la ni dbang sbyin pa dang pha rol tu phyin pa la sogs pas mchod do/_/de nas bcom ldan 'das spyan ras gzigs dbang pos sgrub pa'i cho ga bshad pa 'di gsungs so zhes pa rang gi sgrub pa'i cho ga gsungs so/_/rang gi ting nge 'dzin du zhugs shing zhes pa spyan ras
[\[247a.4\]]gzigs rang gi ting nge 'dzin gyi tshul phyag g.yon pa pad+mo bsnams shing g.yas pas kha 'byed pa kha dog dmar po mthar de bzhin gshegs pa brgyad kyis bskor ba'o/_/rtag tu dag pa'i ting nge 'dzin gyi zhes pa slob pa'i dus thams cad du pad+mo chus mi chags pa ltar skye bo
[\[247a.5\]]thams cad nyes pas mi gos pa'i ting nge 'dzin byas la A ro l-i ka bzlas so/_/sgrub pa po pad+mo'i dbus su bzhugs te zhes pa sgrub pa po'i lag na yang lha'i tshul du pad+mo 'dzin pa de'i dbus su sprul pa bzhugs so/_/sgrub pa po'i dbang bskur ba'i gnas
[\[247a.6\]]zhes pa dpral bar bzhugs te/_gsal bar snang gi bar du bzlas so/_/sems can thams cad kyang mthong nas zhes pa dkyil 'khor gyi sangs rgyas dang /_byang chub sems dpa' thams cad kyang rang gi spyod yul du 'gyur ro/_/'bum bzlas
[\[247a.7\]]na sgrib pa thams cad rnam par dag par 'gyur ro zhes sgrub pa'i bar chad du 'gyur ba'i sgrib pa phran tshegs 'byung ngo /_/nyis 'bum bzlas na sdig pa che chung thams cad byang bar 'gyur ro/_/sum 'bum bzlas na byang chub sems dpa'i bsod nams
[\[247b\]]
[\[247b.1\]]kyi tshogs kun 'thob po/_/de nas sgrub pa'i cho ga ma byas kyang sngar bsnyen pa'i cho ga mang du byas na las phran tshegs rnams 'grub par 'gyur ro zhes bstan pa/_de nas ma bsgrubs kyang zhes bya ba la sogs pa'o/_/dbab pa ni tsan dan gyi bdug pas so zhes pa lha la sogs pa dbab na/_dbab pa'i
[\[247b.2\]]phyag rgya bcings la snying po gong du smos pa'i mjug la dbab pa'i snying po AHsmos shing tsan+dan gyis bdug go/_/gdon thams cad zhi bar bya ba ni hrIH zhes bya bas so zhes pa A ro l-ika gi mjug la hrIHbsnan te bzlas so/_/sems can thams cad dbang du bya ba ni rdo rje me tog bzlas te sbyin
[\[247b.3\]]no zhes pa snying po nyid rdo rje ste des bzlas pa'i me tog lag tu sbyin no/_/sems can thams cad mnan pa ni zhes pa gang dag gnod par byed 'dod pa 'khums shing rtsol mi phod par bya ba ni 'jim pa dkar po la bsngags te dor ro/_/bud med kyang dbang du bya ba ni zhes bya ba
[\[247b.4\]]su ma na zhes bya ba'i me tog ku ru la snying po gang mas btab ste sbyin no/_/rkun po mnan pa ni zhes bya ba ni rkun po 'gums par bya'o/_/ri dwags dang bya mnan pa ni zhes pa zhing dang bza' shing la sogs pa za ba rnams 'khums shing mi za bar bya'o/_/sgyu ma bstan pa ni zhes bya ba
[\[247b.5\]]rma bya'i mdongs chad pa gang bcings pas sngags zlos shing nam mkha' la bskor na dmag rnam bzhi la sogs pa nam mkha' la ston nus so/_/yugs sa mo dbang du bya ba ni zhes pa 'jig rten dang 'jig rten las 'das pa'i 'dod pa ste 'jig rten gyi ni 'dod pa'i yon
[\[247b.6\]]tan lnga rnams te/_de la dbang du gyur pa ni yid bzhin du 'byor pa'o/_/'jig rten las 'das pa ni byang chub kyi sems bde ba thams cad kyi rgyur gyur pa ste de dbang du gyur pa ni mngon du 'gyur ba'o/_/nyin re bzhin dus gsum du bzlas na zhes pa sngar bsnyen pa cho ga
[\[247b.7\]]bzhin du rdzogs par byas nas lha nye bar gyur pa dang sgrub pa'i cho ga 'di bzhin du sbyar ro/_/nyin mtshan dus gsum du bzlas zhes bya ba nyin yang dus gsum mtshan yang dus gsum du bzlas so/_/spyan ras gzigs dbang po'i rtog pa rdzogs so//_//de nas_
[\[248a\]]
[\[248a.1\]]bcom ldan 'das la 'phags pa nam mkha'i snying po byang chub sems dpa' zhes pa des kyang rang gi snying po gsungs so/_/de'i sngags kyi don ni traM ni rin po che'i rigs kyi snying po ste/_ta ni sbyin pa'i pha rol tu phyin par ston to/_/ra ni rdul dang bral bar
[\[248a.2\]]ston to/_/thig le a nu da sa ra ste stong pa nyid du ston to/_/ba ba ni bcings pa med par ston to/_/Ta Ta ni khengs pa med par ston to/_/ha ha ni nan gyis mnan pa med par ston to/_/de nas brjod pa ni zhes pa nam mkha'i snying po 'di rin po che'i rigs yin la/_sbyin pa'i pha rol tu
[\[248a.3\]]phyin pa dam tshig tu len pas de'i snying po brjod pa tsam gyis don thams cad char du 'bab po/_/rnam par snang mdzad kyi sku la yang dbu rgyan dang dpung rgyan la sogs pa so sor ci rigs par brgyan te bzhugs so/_/rdo rje dkyil 'khor tshul bzhin de/_/zhes pa phyag na rdo rje'i dkyil 'khor dang
[\[248a.4\]]por smos pa de'i rdo rje'i dkyil 'khor gyi tshul bzhin du bris te phyi rim du gser gyi ri dang /_mtsho dang /_khor yug dang de dag tu gnas pa'i lha 'dre la sogs pa yang gong ma bzhin du bri'o/_/rdo rje rin chen mnyam ldan zhing /_/zhes pa ni nang gi dkyil 'khor gyi mthar ri mo ni rin po che rdo rje
[\[248a.5\]]can gyis bsgreng ngo /_/cha brgyad shin tu mnyam par bya/_/zhes nang gi dkyil 'khor gru bzhi'i mtha' dkyil 'khor gyi re'u brgyad kyis bskor ba'i dbus na nam mkha'i snying po bzhugs shing 'khor byang chub sems dpa' gzhan gyis bskor ba 'og nas 'byung ba bzhin dgod do/_/rin chen
[\[248a.6\]]thams cad snyoms ldan pa/_/zhes pa ka ba la sogs pa'i mdo mdor rin po che sna lnga pa thams cad kyis brgyan pa'o/_/de nas slob dpon der bzhugs te rdo rje rin po che'i phyag rgya 'og nas 'byung ba dbang bskur ba'i gnas dpral bar gzhag ste/_de nas bskul ba'i phyir tshigs bcad 'di
[\[248a.7\]]lhogs shig_/re ba thams cad grub pa yi/_/zhes bya ba ste yid la bsam pa grub pa thams cad kyi nang na nam mkha' grub pa'i mchog yin te/_de ni nam mkha' la 'gro ba dang /_nam mkha' la nor thams cad 'grub pa la sogs pa'o/_/sems dpa' chen pos de thams cad grub
[\[248b\]]
[\[248b.1\]]par gyur cig pa'i don to/_/skyes bu chen po brgyad gzhag par bya'o zhes pa dang po'i dkyil 'khor du byang chub sems dpa' brgyad rnam par snang mdzad dang dgu bzhugs pa las rnam par snang mdzad dang nam mkha'i snying po go brjes te bzhugs par bya'o/_/sems can kun la phan pa'i
[\[248b.2\]]phyir/_/zhes bya ba la sogs pa ni dam tshig gi don bstan pa ste/_'gro ba kun la phan gdags pa'i phyir ro/_/sbyin pa la sogs pas 'gro ba kun la phan gdags pa'i phyir da ltar yang re ba yongs su bskung ba la sogs pa byang chub sems dpa' 'di thams cad ni re ba yongs su bskang ba
[\[248b.3\]]de'i don du gsungs so/_/de nas snying po byin la zhes pa slob ma la snying po byin nas rin po che sna lnga bcug pa'i bum pa la sngags 'di bzlas te dbang bskur ro/_/de'i don ni rdo rje rin po ches chos thams cad kyi bdag por 'gyur ba'i phyir dbang bskur ro/_/de nas rdo rje rin po che'i dkyil 'khor
[\[248b.4\]]'byung ste zhes bya ba nam mkha' mdzod rin po che'i rigs su gtogs pas na rin po che'i dkyil 'khor zhes bya ste/_pad+mo'i rigs la pad+mo'i dkyil 'khor zhes bya ba bzhin no/_/de nas dkyil 'khor gong ma bzhin du bris la de'i dbus su rdo rje dang ldan pa'i rin po che'i ri mo bri'o/_/sngags
[\[248b.5\]]pa'i lag tu yang nor bu rin po che gang yang rung ba thogs nas dkyil 'khor du bris pa'i rin po che langs kyi bar du bzlas so/_/de nas de bzhin gshegs pa byon te sngags pa la dbang bskur na chos thams cad la dbang byed par 'gyur ro/_/de nas dam tshig gi dkyil 'khor te zhes pa dkyil
[\[248b.6\]]'khor gong ma bzhin du bris la nam mkha'i snying po'i sku dkyil 'khor gyi dbus su bzhugs pa'i spyan sngar nor ke d+ha ra dang /_pa na la sogs pa bzhag nas de nas slob ma bcug ste kun bstan la dam tshig bsgo ba/_sangs rgyas la sogs sems dpa' dag_/ces bya ba dag go/_/sangs
[\[248b.7\]]rgyas dang byang chub sems dpa' dag la nyin re zhing mchod pa mi chad par bya'o/_/gal te chad na nor thams cad yal bar 'gyur ro/_/de nas mna'i chus dbang bskur ro/_/mna'i snying pos bsngags pa'i chu spyi bor blug go/_/las kyi dkyil 'khor bris la zhes pa gzhan ni gong ma bzhin_
[\[249a\]]
[\[249a.1\]]du bri'o/_/de'i dbus su rnam par snang mdzad rgyan thams cad kyis brgyan te bzhugs la der slob ma gzhug go/_/de nas las rnam pa lnga bslab pa ni dbang bskur ba la sogs pa'o/_/dbang bskur ba ni phreng ba dang bum pa la sogs pa'o/_/nor ni gser dngul
[\[249a.2\]]la sogs pa'o/_/zang zing ni nas dang 'bras bu la sogs pa byol song 'dod pa rnams so/_/mi snang ba'i sems can rnams zhes bya ba lha la sogs pa'o/_/rdo rje rin chen dbang bskur bas dbang bskur ba bris te zhes pa rnam par snang mdzad rin po che'i phreng bas dbu brgyan zhes bya ba'i tha tshig
[\[249a.3\]]go/_/bcom ldan 'das la dbang bskur ba'i phreng bas zhes pa nam mkha'i snying po nyid rin po che'i phreng ba phyag gnyis na thogs la rnam par snang mdzad kyi dbu la gdags pa ltar bzo bos bri'o/_/de nas ma bsgrubs par yang las su 'gyur ba ni zhes pa bsgrub pa'i cho ga ma byas par yang sngar
[\[249a.4\]]bsnyen pa mang du byas pa las su rung bar bshad pa'o/_/'bum bzlas na don thams cad phun sum tshogs par 'gyur ro zhes pa bsnyen pa de tsam byas pas lha mngon du 'gyur bas zhi ba la sogs pa'i don sgrub pa rnams 'grub ces pa'i tha tshig go/_/phyag na rdo rje dang spyan ras gzigs
[\[249a.5\]]dbang po la sogs pa'i spyan sngar bsngags pa'i ni nam mkha'i snying po'i sngags ba ba Ta Ta zhes bya ba de nyid bzlas so/_/chos kyi nor dang gzungs 'thob bo zhes pa rtogs pa'i chos dang /_bshad pa'i chos kyi longs spyod thob pa'o/_/sngags dang don dang gzhung dang tshig gi gzugs
[\[249a.6\]]'thob cing /_'dod pa rnam pa lnga la sogs pa'i nor yang 'phel bar byed do/_/rdo rje'i 'khor lo srin lag/_/gi sor mos mnan te zhes pa sems bskyed ma thag tu chos kyi 'khor lo bskor ba'i byang chub sems dpa'i sku gzugs la'o/_/'khor lo bskor bar 'gyur zhes pa ni 'khor lo bskor
[\[249a.7\]]ba'i rgyal por 'gyur ro/_/nam mkha' mdzod kun nas 'khyud de zhes pa de'i sku gzugs la lag pas 'khyud de'o/_/dga' ldan gnam gyi dbang mchog byin nas zhes pa der phyin nas don thams cad 'grub pa'i dbang bskur ro/_/nam mkha'i snying po'i rtog pa rdzogs so//_//de
[\[249b\]]
[\[249b.1\]]nas rdo rje khu tshur gyi byang chub sems dpa' zhes pa lha ma yin la sogs pa'i 'khor bzlog cing sdod mi phod pas zil gyis gnon pa'o/_/grub pa thams cad 'grub par bya ste zhes pa grub pa'i skal ba yod pa rnams 'grub par byas nas sems can de dang po byang chub tu sems bskyed pa nas
[\[249b.2\]]mthar sangs rgyas su rdzogs kyi bar du sems can gyi don mang por byas pa'o/_/sngags kyi don ni oM yang snga ma bzhin no/_/ru T+ya ru T+ya ni 'gyur ba ste/_ma rdzogs pa'i rang bzhin du rdzogs par byed pa lta bu'o/_/hUM ni mngon par spyad pa ste/_nyon mongs pa 'jil ba'o/_/ma Ta ni snang ba ste
[\[249b.3\]]ma ni nyi ma'i sa bon no/_/Ta ni zla ba'i sa bon yin pa'i phyir ro/_/de bzhin gshegs pa thams cad la phyag rgyas btab nas zhes pa bcom ldan 'das kyi lus dang ngag dang yid gsum gcig tu bsdus pa ni khu tshur te de'i phyag rgya bcings pa na de bzhin gshegs pa thams cad kyi rang bzhin
[\[249b.4\]]bsdus pa ni rgyas btab ces pa'i don to/_/rdo rje'i dkyil 'khor 'dra ba ni/_/zhes pa dkyil 'khor dang po smos pa'i rdo rje'i dkyil 'khor bzhin du ri dang chu dang gling dang sems can gyi gnas pa la sogs pa'ang de bzhin du bri'o/_/de'i nang rim gyi dbus su rdo rje khu tshur zhes bya ba'i sems dpa'
[\[249b.5\]]chen po'i gzugs sam cha lugs bzhag go/_/de'i phyag rgya bstan pa/_rdo rje khu tshur rdo rje bcangs/_/zhes pa dag go/_/'di'i skabs su rdo rje khu tshur bcings pa nyid rdo rje khu tshur gyi sgrar bshad de de'i dbus su rdo rje rtse lnga pa bcug la mdzub mo g.yas g.yon gyi lag pa gzhan pas drag tu
[\[249b.6\]]btsir ba'o/_/de yi thad kar thams cad du/_/sangs rgyas sku lus gzhag par bya/_/zhes pa de'i phyogs bzhir mi bskyod pa la sogs pa bzhi bzhugs par bya'o/_/de'i grwa bzhir byang chub sems dpa' phyag na rdo rje dang /_nam mkha'i snying po dang /_spyan ras gzigs dang /_sna
[\[249b.7\]]tshogs rdo rje rnams bri'o/_/de nas dkyil 'khor de dang por slob dpon 'jug pa'i cho ga gsungs pa/_de nas rdo rje khu tshur gyi dkyil 'khor dag ces pa dag go/_/de la sngags kyi don hUM ni mngon par spyad pa'i don to/_/dak+Shi ni lha nyid sbyin gnas su bstan to/_/smar ni sngon gyi dam tshig
[\[250a\]]
[\[250a.1\]]dran par byos shig par bskul ba'o/_/phaT ni mngon par spyad pa'o/_/de nas snying po 'dis bdag gi snying gar dgrol lo zhes pa khu tshur gyi phyag rgya gong du bcings pa sngags kyi mthu dam por gyur pa sngags 'di brjod de slar dgrol lo/_/sngags kyi don ni rdo rje khu tshur
[\[250a.2\]]slar grol bar gyur cig ces pa'i don to/_/de nas rdo rje slob ma gzhug ste zhes pa ye shes kyis byin gyis brlabs pa'i slob ma ni rdo rje slob ma'o/_/rdo rje slob dpon yang de dang 'dra'o/_/rdo rje khu tshur dam tshig gi phyag rgya rdo rje dang bcas pa ni gong du lha'i phyag rgya bshad pa'i skabs su smos pa de nyid
[\[250a.3\]]bcings la me tog gi phreng ba phyag rgya des bzung nas 'jug go/_/deng khyod de bzhin gshegs pa thams cad kyi phyag rgyas btab pa ni zhes pa slob ma la bsgo ba ste/_dkyil 'khor 'dir zhugs pas na de bzhin gshegs pa thams cad kyi chos dang ye shes kyi phyag rgyas byin gyis brlabs
[\[250a.4\]]pa'o/_/de la chos kyi phyag rgya ni ngag gi gsang ba'i rang bzhin no/_/rdo rje'i phyag rgya ni sems kyi gsang ba'i rang bzhin te phyag rgya de gnyis gang 'dod pa slob ma 'dom du gzhug go/_/slob ma gnyis ka 'dod ces zer na de gnyi ga'i phyag rgyas byin gyis brlab par bya ste/_de'i cho ga gsungs pa
[\[250a.5\]]rdo rje dang /_de bzhin gshegs pa'i cha lugs zhes pa dag go/_/cha lugs de nyid dkyil 'khor na bzhugs pa las blangs nas me tog gi phreng ba dang /_rdo rje dang cig car du slob ma'i mgo la gzhag go/_/lus dang ngag dang sems rdo rje'i zhes pa sangs rgyas dang byang chub sems dpa'i
[\[250a.6\]]lus dang ngag yid kyi gsang ba rdo rje rnams gcig tu bsdus pa ni rdo rje'i khu tshur zhes bya'o/_/de nas phyag rgya'i dkyil 'khor 'byung ste zhes pa rdo rje khu tshur ni las kyi rigs pas na phyag rgya'i dkyil 'khor zhes bshad do/_/de'i dbus su ci rigs par zhes pa rnam par snang mdzad rdo rje khu tshur gyi phyag
[\[250a.7\]]rgya bcings pa bzhugs par bya'o/_/de'i phyogs bzhi'i shar phyogs nas brtsams te zla ba'i dkyil 'khor la rdo rje dang /_rin po che dang pad+mo dang rgya gram byang phyogs kyi bar du gzhag go/_/rdo rje pad+mo'i dbus zhes bya ba zla ba'i dkyil 'khor gyi dbus su gzhag ste/_rdo rjes byin gyis brlabs pas
[\[250b\]]
[\[250b.1\]]na rdo rje pad+mo ste rdo rje nyid der bri ba ni ma yin no/_/grwa rnams su yang dus bzhi'i lha mo'i mchod pa gong du smos pa rnams bri ste/_de nas/_slob ma dkyil 'khor du bcug la/_/phyag rgya rnam bzhi yang slobs shig_/sgrub pa gsang ba dag dang ni/_/zhes pa la sogs pa de dag kun dkyil 'khor
[\[250b.2\]]du bris nas slob ma la yang kun brjod cing so so'i cho ga bzhin du bsgrub par bya'o/_/de la sgrub pa ni phyag rgya chen po la sogs pa bsgrub par bya'o/_/gsang ba ni lus dang ngag dang yid kyi gsang ba'o/_/'khyud pa ni rdo rje khu tshur gsang ba thams cad bsdus pa'i rang bzhin no zhes bya ba nyid 'khyud
[\[250b.3\]]pa'o/_/bskul ba ni sngon gyi dam tshig dran par byos shig ces smras pa'o/_/de nas dam tshig gi dkyil 'khor 'byung ste zhes pa dam tshig dkyil 'khor yang gzhan ni gong ma bzhin du bris la/_lha rnams kyi mtshan ma phyag rgya rnams der dgod do/_/de ste dkyil 'khor ma mthong la zhes pa
[\[250b.4\]]dam tshig can ma yin pa la phyag rgya bstan na rigs bzhi char gyi lha rnams bka' 'bab par 'gyur ro zhes bstan te/_de la de bzhin gshegs pa'i rigs ni rdo rje'o/_/de ltar rim bzhin du sbyar te sna tshogs rdo rje'i bar du'o/_/sna tshogs ni rdo rje rgya gram la bya'o/_/de nas las kyi dkyil
[\[250b.5\]]'khor 'byung ste zhes pa dkyil 'khor gong ma bzhin du bris la/_rdo rje khu tshur gyi spyan sngar phyag rgya bcing ba'i rim pa bslab po/_/de'i rim pa ni 'di'o/_/rdo rje bcing ba kun byas la/_/zhes pa dam tshig gi phyag rgya bcing ngo /_/cho ga dang po rdo rje bcing ba byas la de nas sor mo thams cad dral bar
[\[250b.6\]]bya'o/_/de nas rdo rje 'bebs pa'i phyag rgya bcing ngo /_/de nas rdo rje bcings pa las lag pa'i dam tshig gi phyag rgya bcings pa thams cad bya'o/_/de lta bur mi ldan na zhes phyag rgya'o/_/rim pa gong du smos pa bzhin du bya bar mi ldan na byang chub kyi sems la sogs pa 'dod pa'i mchog sgrub pa'i
[\[250b.7\]]sngags pas dam tshig chen po'i yang dag pa'i ye shes kyi snying po sa ma ya s+t+waM zhes bya ba la sogs pa'i spyi'i dam tshig gi sngags thang cig zlos la/_de nas phyag rgya thams cad chings shig_/'dod pa'i mchog thams cad sgrub pa ni zhes pa byang chub kyi sems bsgrub pa ni phyag rgya gong du smos pa
[\[251a\]]
[\[251a.1\]]la sogs pa nyid la rag lus zhes pa'i don to/_/de nas bcom ldan 'das rdo rje khu tshur gyi sgrub pa 'byung ste zhes pa dkyil 'khor gong du smos pa rnams kyi sgrub pa'i cho ga 'dir bshad de/_'og nas sgrub pa dang las 'byung ba rnams kyi dang po spyi'i bsnyen pa 'bum bya'o
[\[251a.2\]]zhes bstan pa 'o ma 'thung zhing rdo rje khu tshur gyis zhes bya ba la sogs pa'o/_/rdo rje dbang bskur bar dar gyis bcings la zhes pa rdo rje khu tshur gyi nang du rdo rje rtse lnga pa bcug la rdo rje bcings ba byas nas dbang bskur ba'i gnas bral ba nas dar gyis dkri bar bya'o/_/de'i g.yas g.yon phyogs bzhir
[\[251a.3\]]de bzhin gshegs pa mi bskyod pa la sogs pa 'khor byang chub sems dpa' dang bcas pa bri'o/_/de la sangs rgyas rnams ni rdo rje bcings pa'i phyag rgyas bzhugs par bya'o/_/de dag gi 'khor byang chub sems dpa' rnams ting nge 'dzin gyi tshul du bzhugs par bya'o/_/de nas de'i spyan sngar
[\[251a.4\]]de bzhin gshegs pa thams cad kyi khu tshur bcings la zhes pa rdo rje khu tshur bcings pa'i mtshan nyid gong du smos pa bzhin du bya'o/_/de nas nam phyed nas bdud kyi las sna tshogs snang bar 'gyur ro zhes pa 'jigs pa'i gzugs ston cing sgra 'byin pa dang /_mtshon sna tshogs kyis 'debs
[\[251a.5\]]shing sngags pa la rgol ba ni bdud kyi las so/_/sngags kyi don ni rdo rje khu tshur gyis bdud thams cad choms shig pa'i don to/_/gzhan gyi skabs su yang bgegs rgol ba rnams la sngags 'di sbyar ro/_/lus kun 'jug go zhes pa sangs rgyas kyi sku sngags pa'i lus la 'jug
[\[251a.6\]]pa'o/_/gzhon nu dam tshig gi khu tshur gyis rdo rje dam du bcings zhes pa dam tshig gi rdo rje khu tshur ni rdo rje bcings pa las mthe bong gnyis nang du bcug pa'o/_/de'i nang na rdo rje rtse lnga pa bsgreng ste bcug la bsdams pa'o/_/spyan gsum ma lag pa gnyis kyis rdo rje gsal phur thogs
[\[251a.7\]]pa zhes pa gsal phur ni shU la ste mdung rtse dang bcas pa'i mdung 'dra ba lag pa gnyis kas bzung ba'o/_/pad+mo dang mchog sbyin gyi phyag tu byas pa zhes pa phyag g.yon pa na pad+mo/_/g.yas pa mchog sbyin de'i g.yon du pad+mo chen po rdo rje zhes pa spyan ras gzigs kyi g.yon du rdo rje bzhag
[\[251b\]]
[\[251b.1\]]ste phyag g.yon pa na pad+mo thogs pa'o/_/pad+mo chen po zhes bya ba ni pad+mo'i rigs kyi bdag po spyan ras gzigs kyi dbang po nyid la bya'o/_/de'i rdo rje ni de'i ye shes kyi rang bzhin te rdo rje de nyid la bya'o/_/gzugs kyi ras kyis de la phaT ces bya ba thob na phaT ces bya ba'i sgra 'byung ngo /_/kun 'khyil
[\[251b.2\]]pas 'khyil pa'i skra zhes bya ba gzhon nu skra lcang lo 'khyil pa la bya'o/_/bskyang ba dang chad pas gcad pa zhes pa phan gdags pa dang gnod par nus pa'o/_/dbyibs rgus pas bcom ldan 'das la phyag 'tshal zhes pa rdo rje khu tshur gyis phyag 'tshal ba'o/_/du ru ka yi 'bru mar gyis/_/zhes du
[\[251b.3\]]ru ka dang 'bru mar sbyar ba'i 'bru mar gyis sbags pa'o/_/sa'i 'og brjod ces pa sa'i gting na lha ma yin la sogs pa'i gnas yod pa brjod pa der 'gro bar 'grub bo/_/sa brjod pa zhes pa brag phug la sogs pa sa'i gtan nyid ma yin pa'i gseb na spyod par 'grub bo/_/khams brjod ces
[\[251b.4\]]bya ba ni gser dngul byed par 'grub bo/_/'dod pa'i gzugs zhes bya ba ci 'dod pa'i lus 'thob bo/_/bcing ba thams cad dang mnan pa dang zhes pa ma rungs pa'i sems can yan lag bcing ba dang /_'khums shing rtsol mi nus par mnan pa dang /_smra mi nus par gzir ba dang /_dran pa
[\[251b.5\]]med par glong bar bya ba dang gnyid log par nyal ba dang /_bcings pa la sogs pa las thar par byed nus so/_/nam mkha' la nor dang gser dang mu tig dang zhes pa nor ni dong tse dang /_ge sar dang /_'gron bu la sogs pa btsong zhing bsgyur ba'i nor rnams la bya'o/_/'thab cha dang ston skyob
[\[251b.6\]]dang /_zhes pa 'thab cha ni ral gri la sogs pa'o/_/ston skyob ni 'jig rten dang 'jig rten las 'das pa'i gtsug go/_/skyes kor ni go cha la sogs pa'o/_/glegs bam ni dam pa'i chos la sogs pa'i glegs bam mo/_/rtog pa ni sngags kyi rtog pa'o/_/dus kyi 'khor lo bskor ba
[\[251b.7\]]dang /_zhes pa dbyar dgun du bsgyur ba la sogs pa dus brje'o/_/'khrul 'khor thams cad bcad pa dang /_/zhes pa 'og gi bgegs thams cad gzhom zhing sa 'og gi sgo bcad pa thams cad 'byed pa'o/_/thams cad kyi phyag rgya bcag pa dang zhes pa pha rol rgol ba'i phyag rgya mthu med
[\[252a\]]
[\[252a.1\]]par bcag pa dang /_de'i phyag rgya so sor dral ba'o/_/gas pa sbyar ba dang zhes pa ni dngos po gang yang rung ba gas sam chag pa slar gso nus so/_/thams cad skyed pa dang zhes pa ni sa bon gyi cho ga skyed par byed pa'o/_/rdo rje khu tshur gyi rtog pa rdzogs so//_//_
[\[252a.2\]]de nas bcom ldan 'das la 'jam dpal gzhon nur gyur pa byang chub sems dpas 'di skad ces gsol to/_/zhes pa 'jam dpal gyis kyang 'dir rang gi snying po gsungs par brtsams so/_/chos kyi mdzod brjod par 'gyur ro zhes pa sangs rgyas kyi chos ni rtog pa dang brjod pa gnyis te/_rtog pa
[\[252a.3\]]ni mya ngan las 'das pa'i chos rang gis rig pa'o/_/brjod pa'i chos ni gsung rab sde bcu gnyis la sogs pa'o/_/gsung rab kyi chos de dag ni don yi ge 'bru lnga pa'i snying po 'dir 'dus zhes pa'i don to/_/sngags kyi don ni 'og nas 'chad do/_/chos thams cad kyi mnyam pa nyid dang zhes
[\[252a.4\]]pa 'dus byas dang 'dus ma byas pa la sogs pa'i de nyid chos bdag med pa'i sgor mtshungs pas na mnyam pa nyid de/_'dis ni brjod par bya ba mnyam pa nyid bstan to/_/brjod pa mnyam pa nyid bstan pa ni yi ge mnyam pa nyid ces brjod de/_yi ge sum cu rtsa gnyis kyang rang bzhin med pa nyid
[\[252a.5\]]mtshungs pa ste/_don de dag 'bru lnga pa'i snying po 'dis bstan to/_/shes rab kyi pha rol tu phyin pa'i grub pa thob par 'gyur to zhes pa shes rab kyi pha rol tu phyin pa'i don stong pa nyid rtogs zhes pa'i tha tshig go/_/de nas de'i dkyil 'khor 'byung ste zhes pa 'jam dpal gyi dkyil 'khor ni
[\[252a.6\]]phyag na rdo rje'i dkyil 'khor dang po nyid du smos pa/_'khor lo'i dkyil 'khor zhes bya ba dkyil 'khor chen po'i tshul bzhin du ri rab kyi rtse mor dkyil 'khor zlum po'i 'khor lo dang 'dra ba dang /_phyi rol chu dang gser gyi ri dang ri khor yug dang gling bzhi pa la sogs pa yang de bzhin du bris la/_
[\[252a.7\]]de'i dbus su rnam par snang mdzad kyi sar ni 'jam dpal nyid bzhugs par bya'o/_/rnam par snang mdzad ni 'jam dpal gyi steng nam mkha' snying po'i sar bzhugs par bya'o/_/nam mkha'i snying po ni 'jam dpal gyi sar bzhugs par bya'o/_/'jam dpal ni sku mdog dmar ser phyag g.yas
[\[252b\]]
[\[252b.1\]]pa na rdo rje ral gri thogs/_g.yon pa na shes rab kyi pha rol tu phyin pa'i glegs bam bsnams pa'i ri mo'am sku gzugs gzhag go/_/rdo rje ral gri zhes bya ba ni ye shes so/_/de'i mtshan ma ral gri yin pas na rdo rje ral gri zhes bya'o/_/de'i thad kar thams cad du yi ge a ra pa tsa na la sogs pa'i
[\[252b.2\]]phreng ba bri zhes pa 'jam dpal gyi drung du yi ge 'bru lnga pa kha dog dmar po mgo mnyam du 'khor bar bskor ro/_/sogs pa'i sgras ni yi ge 'bru lnga'i don bshad pa 'og nas 'khor bar bri'o/_/de nas dang po slob dpon nyid dkyil 'khor du 'jug pa'i cho ga bstan pa de nas slob dpon gyis zhes bya ba la sogs
[\[252b.3\]]pa'o/_/dam tshig gi phyag rgya ni 'og nas 'byung ngo /_/yi ge 'bru lnga spros pa med pa'i spyan sngar brjod do zhes pa spros pa med pa ni 'jam dpal la bya ste chos kyi sku'i rang bzhin yin pa'i phyir ro/_/de phyin chad slob dpon la 'jam dpal gyis byin gyis brlabs te spobs pa chen po yang thob/_dus
[\[252b.4\]]gsum gyi legs nyes cir gyur pa yang nam mkha' la yi ger bris te ston to/_/de nas slob ma gzhug pa'i cho ga gsungs pa/_de bzhin du slob ma bcug ste zhes pa la sogs pa'o/_/gong du smos pa'i cho ga bzhin du byas la rdo rje ral gri dam tshig gi phyag rgya bcings la de nas me tog bzung ste
[\[252b.5\]]dkyil 'khor du gzhug go/_/de nas slob dpon gyis slob ma la bsgo ba/_deng khyod kyis de bzhin gshegs pa'i chos zhes bya ba la sogs pa'o/_/deng khyod kyis dkyil 'khor 'dir zhugs pas de bzhin gshegs pa'i chos stong pa nyid rtogs par 'gyur gyis snying po 'og nas 'byung ba dam tshig
[\[252b.6\]]can ma yin pa la sogs pa la ma smra shig_/smras na tshe 'di la gnod par 'gyur ba dang tshe phyi ma la dmyal bar skye ba gong du smos pa dang 'dra'o/_/'dod pa thams cad 'thob po zhes pa 'bru lnga po 'di la bsgoms pas byang chub kyi sems dang 'jig rten gyi 'dod pa thams cad 'thob po/_/a zhes
[\[252b.7\]]bya ba ni 'dod pa'o zhes chos thams cad ma skyes par bstan te/_gong ma skyes pa de ni byang chub ste bde ba thams cad 'grub pa'i rgyu yin pa'i phyir de nyid 'dod pa'o/_/ra zhes bya ba ni chags pa'o zhes bya ba sems can smin pa dang grol bar bya ba la chags pa'o/_/pa zhes bya ba ni don dam pa'o zhes
[\[253a\]]
[\[253a.1\]]bya ba gzung ba dang 'dzin pa dang bral ba'i don stong pa nyid du ston pa'o/_/tsa zhes bya ba ni spyod pa'o zhes bya ba byang chub kyi spyod pa pha rol tu phyin pa drug la sogs pa'i don ston pa'o/_/na zhes bya ba ni dngos po med pa'o zhes bya ba chos thams cad dngos po med pa ste chos
[\[253a.2\]]dang gang zag la bdag med pa'i phyir ro/_/don de lnga bsdus te bstan pa 'dod chags dam pa zhes bya ba dag go/_/de dag bsgrubs na byang chub kyi sems dang 'jig rten pa'i 'dod pa thams cad thob par 'gyur ro/_/'dod pa thams cad ni de bzhin gshegs pa'i snod yin te zhes ba byang chub
[\[253a.3\]]kyi sems sa bcu'i rim pa thams cad ni de bzhin gshegs pa'i snod dam rgyu yin zhes bya ba'i don to/_/rdo rje 'dzin kyang myur du 'thob par 'gyur ro zhes pa 'di'i skabs su 'jam dpal nyid la bya ste/_ye shes kyi mtshan ma ral gri la sogs pa 'dzin pa'i phyir ro/_/de nas phyag rgya 'dzin pa
[\[253a.4\]]bslab po zhes pa 'jam dpal gyi phyag rgya chen po la sogs pa rnam bzhi bslab bo/_/spros pa med pa'o zhes bya ba ni chos kyi sku'i rang bzhin tshig dang don sna tshogs su spros pa med pa'i don ston pa'i dkyil 'khor bas na spros pa med pa'i dkyil 'khor zhes bya'o/_/de nas ral gri'i dkyil
[\[253a.5\]]'khor 'byung ste zhes pa dkyil 'khor 'dir ral gri sgrub pas na ral gri'i dkyil 'khor te/_dang po nyid du phyag na rdo rje'i dkyil 'khor zhes smos pa de bzhin du bri'o/_/de nas dkyil 'khor de'i dbus su bsgrub par bya ba'i ral gri bzhag ste mtshan thal byung bzlas te bsgrub po/_/slar bsnyen
[\[253a.6\]]pa bya ba ni skabs gzhan du gsungs pa'i tshul bzhin bya'o/_/dam tshig gi dkyil 'khor ni zhes pa dkyil 'khor chen po'i tshul bzhin du bris la/_der slob dpon dang slob ma gnyi ga cho ga gong ma bzhin du zhugs nas slob ma la nyin gcig cing rtag tu tshig 'di skad brjod cig ces bsgo'o/_/de
[\[253a.7\]]nas las kyi dkyil 'khor 'byung ste zhes pa dkyil 'khor gong ma bzhin bris te/_des shes rab kyi pha rol tu phyin pa'i glegs bam gzhag la 'dri ba la sogs pa mchod pa rnam pa bzhi'o/_/de nas sgrub pa 'dod pas dkyil 'khor chen po'i tshul du ras la bris nas zhes pa dkyil 'khor chen
[\[253b\]]
[\[253b.1\]]po'i tshul bzhin du chu dang ri dang gling la sogs pa thams cad bri'o/_/de nas de'i spyan sngar a ra pa tsa na zhes bya ba'i yi ge'i phreng ba lan cig bklags la/_chos thams cad rang bzhin gyis ma grub pa'o zhes skabs su tshig tu yang brjod cing de'i don yid la bzlas te yi ge 'bru re zhing
[\[253b.2\]]sngags 'bum 'bum ste lnga 'bum bzlas na 'grub par 'gyur ro/_/de nas ma bsgrubs kyang las su 'gyur ba ni zhes pa sngon du bsnyen pa tshul bzhin du mang du byas nas sngags nye bar gyur na nad la sogs pa'i glo bur gyi sdug bsngal rnams thams cad byang bar 'gyur ro/_/gnyis kyis sdig pa
[\[253b.3\]]thams cad byang bar 'gyur ro/_/gsum gyis bsam gtan bzhi la sogs pa thob par 'gyur ro/_/bzhis tshe snga phyi la sogs pa dran par 'gyur ro/_/sku gdung dang bcas pa'i mchod rten la yi ge phreng ba g.yas phyogs nas zhes bya ba ni zhal shar phyogs su gzigs par brtags la de nas
[\[253b.4\]]tse ti'i g.yas phyogs nas bskor te/_a ra pa tsa nas mgo mnyam du bskor la mgo'i as mjug gi na'i drung du phyin gyis bar du bskor ro/_/de nas tse ti de nyid sngags pas bskor zhing sngags pa de nyid 'bum bzlas so/_/'jam dpal gyi rtog pa rdzogs so//_//de nas bcom ldan
[\[253b.5\]]'das la rdo rje 'khor lo byang chub sems dpas 'di skad ces gsol to/_/sems bskyed ma thag tu chos kyi 'khor lo bskor ba'i byang chub sems dpas gsol pa'o/_/gang gi brjod pa tsam gyis dkyil 'khor thams cad du zhugs par 'gyur ro zhes phyag rgya 'og nas 'byung ba bcings la brjod
[\[253b.6\]]na rnal 'byor gyi rgyud kyi dkyil 'khor thams cad du zhugs par 'gyur ro/_/sngags kyi don oM sngar bshad pa'o/_/badzra ni ye shes su ston to/_/tsakra ni chos kyi 'khor lo bskor bar ston to/_/stong pa nyid kyis byin gyis brlabs pa'i ye shes kyi chos kyi 'khor lo bskor te nyon mongs pa dang shes
[\[253b.7\]]bya'i sgrib pa hUM zhes brjod pas 'joms so/_/de nas 'di brjod pa tsam gyis de bzhin gshegs pa thams cad ces pa sangs rgyas lnga la sogs pa dang byang chub sems dpa' rnams dang skye bo gzhan rnams kyang dkyil 'khor der zhugs so/_/rdo rje 'khor lo bzhin bris la/_/zhes pa dang po
[\[254a\]]
[\[254a.1\]]smos pa'i 'khor lo chen po bzhin du 'khor lo'i tshul du bris la chu dang gser gyi ri dang ri khor yug la sogs pa de bzhin du dgod do/_/de'i dbus su rdo rje'i 'khor lor byang chub sems dpa' 'khor lo rtsibs brgyad pa phyag na bsnams pa'am/_'khor lo'i phyag rgya phyag bsnol
[\[254a.2\]]ba'i 'og nas 'byung ba bcings te kha dog dmar po'i dkyil 'khor dbus su rdo rje bzhugs par bya'o/_/rigs kyi dkyil 'khor la sogs pa'i zhes pa shar phyogs la sogs par mi bskyod pa la sogs pa sangs rgyas bzhi rang gi sku nyid bri bar bya'o/_/de yang sems dpa' chen po rnams zhes
[\[254a.3\]]shar dang byang gi mtshams su rdo rje sems dpa'/_shar lho'i mtshams su nam mkha'i snying po dang /_lho nub kyi mtshams su spyan ras gzigs/_nub byang gi mtshams su rdo rje khu tshur bri bar bya'o/_/de nyid mnyam par bri bar bya/_/zhes pa byang chub sems dpa' la sogs pa de dag gzhung las
[\[254a.4\]]'byung ba bzhin du bri zhes bya ba'i tha tshig go/_/de nas slob dpon shes rab dang ldan pa bdag rang dang po rdo rje 'khor lo'i dam tshig gi phyag rgya 'og nas 'byung ba bcings nas snying po gong du smos pa brjod la de'i mjug la dzaHhUM baM hoHzhes bya ba 'di bzhi yang smos so/_/dzaHni dgug pa'o/_/hUM ni
[\[254a.5\]]gzhug pa'o/_/baM ni bcing ba'o/_/hoHni dgug par bya'o/_/de nas bcom ldan 'das dgyes te zhes pa dkyil 'khor du 'jug pa'i cho ga de ltar byas pas sngags pa dam tshig tu 'gyur te sngags kyi tshul dang mi 'gal bas/_sangs rgyas dang byang chub sems dpa'i yang dgyes te/_tshul dang
[\[254a.6\]]mi 'gal bas na grub pa rnam gsum des rgyu byas pa'i phyir 'thob par 'gyur ro/_/de bzhin du slob ma bcug nas de nyid du bsgrub par bya'o zhes pa rdo rje 'khor lo'i dam tshig gi phyag rgya bcing ba la sogs pa ji ltar slob dpon dkyil 'khor du 'jug pa'i cho ga de bzhin du byas la slob ma yang bcug nas dkyil
[\[254a.7\]]'khor de nyid du 'og nas 'byung ba 'bum bzlas pa'i sgrub pa bya ste/_dkyil 'khor bris la tshul bzhin du zhugs te/_rdo rje 'khor lo la phyag rgya 'og nas 'byung ba bcings la bzlas so/_/dkyil 'khor rnying na dus su brje'o/_/de nas rdo rje dkyil 'khor bstan pa rdo rje 'khor lo'i dbus su rdo rje bris te
[\[254b\]]
[\[254b.1\]]zhes pa dkyil 'khor dang po'i rdo rje'i dkyil 'khor gyi tshul bzhin du thams cad du bris la de'i dbus su rdo rje rtse lnga pa bris te/_dkyil 'khor chen por 'bum bzlas na 'grub po zhes smos pa de bzhin du 'dir yang sngar bsnyen pa bya'o/_/'bum bzlas pas na rdo rje 'dzin gyi phyag rgya chen por 'grub par 'gyur
[\[254b.2\]]ro/_/dkyil 'khor de bzhin du bris nas zhes pa dam tshig gi dkyil 'khor dang po'i dam tshig gi dkyil 'khor bzhin du bris la der so so rang rang gi phyag rgya'am mtshan ma bzhag ste/_dbus su ni 'khor lo bskor ba'i phyag rgya 'khor lo rtsibs brgyad pa'o/_/de bzhin du gzhan du yang rang rang gi phyag rgya
[\[254b.3\]]gzhag par bya'o/_/rdo rje'i 'khor lo 'jug pa dag_/bstan dang sgrub pa de bzhin te/_/zhes pa'o/_/las kyi rdo rje'i 'khor lo ni dkyil 'khor te/_ye shes thob par 'gyur ba'i rgyu/_/zhes bya ba'i don to/_/dkyil 'khor der dang po 'jug pa dang dkyil 'khor mthong bar bstan pa dang /_dkyil
[\[254b.4\]]'khor mthong nas grub pa bsgrub par byas na rnal 'byor gyi rtog pa thams cad las grub pa 'byung ngo /_/cho ga grub par 'gyur te de bas na/_rdo rje'i dkyil 'khor de byas la grub pa rab 'bring la sogs pa bsgrub par bya'o/_/des 'di skad bstan pa yin te rdo rje 'khor lo zhes bya ba'i dkyil 'khor du 'jug pa
[\[254b.5\]]ni rtog pa gzhan thams cad las 'byung ba'i grub pa la sogs pa'i rgyur 'gyur ro/_/de bzhin du dkyil 'khor de mthong bar bstan pa dang de bsgrub par byas pa yang yod/_rtog pa gzhan las 'byung ba'i rgyur 'gyur zhes pa'i don to/_/dkyil 'khor bri ba de bzhin te/_/zhes pa'o/_/las kyi dkyil
[\[254b.6\]]'khor dang por bri ba'i tshul bzhin du bris nas dkyil 'khor der zhugs te zhi ba dang rgyas pa la sogs pa'i las rnams slob dpon dang slob ma thams cad kyis brtson 'grus brtan par bya ste bsgrub par bya'o/_/ci'i phyir zhe na gsungs pa/_phyag rgya shes pa rab grub phyir/_/zhes so/_/zhi ba dang rgyas pa
[\[254b.7\]]la sogs pa'i las bslabs pas bsod nams kyi tshogs chen po la sogs pa'i shes rab tu 'grub par 'gyur te/_de bas na de'i phyir las rnams bslab par bya'o/_/dkyil 'khor du zhugs nas ma bsgrubs kyang las thams cad byed de zhes pa dkyil 'khor mthong nas sngar bsnyen pa mang du byas
[\[255a\]]
[\[255a.1\]]na sgrub pa ma byas kyang las su rung ba'o/_/ci 'dod pa'i yo byad kyis sam/_rtog pa las bshad pas sgrubs shig ces pa las su bya ba rnams ci bya ba yang rung ste bdag ci dga' ba'i yo byad kyis sbyar ro/_/gzhung las 'byung ba'i cho ga bzhin du byas te sbyar bar bya'o/_/_
[\[255a.2\]]rdo rje 'khor lo'i rtog pa'o/_/de nas bcom ldan 'das la nam mkha'i mdzod byang chub sems dpas 'di skad ces gsol to/_/zhes pa nam mkha' las dgongs pa thams cad 'byin pas nam mkha' mdzod ces bya ste des ni rang gi snying po gsungs so/_/mchod pa thams cad kyi gnas su 'gyur
[\[255a.3\]]zhes pa snying po 'di brjod pas su brjod pa de nyid sems can thams cad kyi mchod gnas su 'gyur ba dang /_snying po 'di brjod pas sangs rgyas dang byang chub sems dpa' thams cad la rnam pa sna tshogs pa'i mchod par 'gyur ro/_/sngags kyi don ni oM zhes bya ba ni sngar bshad pa bzhin no/_/ga
[\[255a.4\]]ga na sam+b+ha ba zhes pa ni nam mkha' mdzod du gyur pas de las thams cad 'byung ba ste/_rang bzhin bstan pa'o/_/badzra ho zhes bya ba ni bod pa'i tshig go/_/de nas de'i dus na bcom ldan 'das kyi dkyil 'khor thams cad la zhes pa sngags de bklags pas nam mkha' mdzod kyi dkyil 'khor du
[\[255a.5\]]sangs rgyas dang byang chub sems dpa' bzhugs pa thams cad la mchod pa sna tshogs thams cad nam mkha' las 'bab bo/_/rdo rje 'khor lo bzhin du bri/_/zhes pa rdo rje 'khor lo'i dkyil 'khor mdo bzhin du gong du bshad pa ltar bris la/_dbus su nor chen po zhes bya ba'i byang chub sems dpa'
[\[255a.6\]]nam mkha' mdzod bzhugs par bya'o/_/nam mkha'i mdzod du gyur pas na nor chen po zhes bya'o/_/phyogs bzhir sangs rgyas bzhi bzhugs par bya ste shar phyogs su mi bskyod pa bzhugs pa nas byang phyogs su gdon mi za ba bzhugs pa'i bar du'o/_/rgyal ba rnams 'khor dang bcas par bzhugs
[\[255a.7\]]pa'i rigs pas grwa bzhir byang chub sems dpa' bzhi rnams ma smos kyang bzhugs par bya ba ni nges pa med do/_/gzhan phyi rim la sogs pa'i cho ga ni dkyil 'khor gong du dang por smos pa bzhin du bya'o/_/de nas der dang po slob dpon 'jug par bya ba'i cho ga bstan pa/_dang po slob dpon 'jug
[\[255b\]]
[\[255b.1\]]pa ni/_/zhes mchod pa mchog gi phyag rgya 'og nas 'byung ba bcings la 'jug par bya'o/_/rdo rje thams cad rab tu bya/_/zhes dkyil 'khor der zhugs nas lha so so'i rnam par grol ba'i ye shes kyi mtshan ma thams cad rab tu 'jug par bya ste/_dper na ka zhes bya ba ni ga ga na ste chos thams
[\[255b.2\]]cad nam mkha' dang 'dra ba'i don to zhes bya ba lta bu'o/_/de nas bcom ldan 'das 'grub ste/_/zhes pa dkyil 'khor du zhugs nas sngags pa dam tshig can du 'gyur te/_cho ga dang ldan pas nam mkha' mdzod kyi phyag rgya chen po la sogs 'grub bo/_/de bzhin du slob ma yang bcug nas zhes slob
[\[255b.3\]]dpon bzhin du 'jug pa'i don to/_/rdo rje thams cad kyi dam tshig gi snying po 'di brjod la zhes bya ba'i snying po ni/_rdo rje thams cad rab tu bya/_/zhes bya ba gong du smos pa khar brjod par bya'o/_/de brjod nas phyag rgya rnam bzhi yang slobs shig_/mchod pa thams cad ces bya ba'i dkyil 'khor
[\[255b.4\]]zhes bya ba nam mkha' mdzod kyi byin gyi rlabs kyis nam mkha' las mchod pa'i char phab pa'i phyir ro/_/de nas nam mkha'i dkyil 'khor te/_/zhes pa 'phags pa nam mkha' mdzod kyi nam mkha' la gong du smos pa lta bu'o/_/dkyil 'khor yid kyis bris la der slob dpon rang yang zhugs la slob ma yang
[\[255b.5\]]gzhug par yid kyis te tshig 'di dag brjod cig_/'di dag thams cad nam mkha' lta bu ste zhes pa dngos po 'di dag thams cad ni nam mkha' lta bur rang bzhin stong pa nyid las rten cing 'brel te 'byung ba'i dbang gis gzugs sna tshogs su snang ba de bzhin du nam mkha' las mchod pa thams cad yid la
[\[255b.6\]]bsams pa'i stobs kyis thams cad du 'byung bar gyur cig_/de bzhin du grub pa thams cad 'byung bar gyur cig ces bya'o/_/dkyil 'khor bris nas btsud de zhes pa dam tshig gi dkyil 'khor dang po bzhin du bris la der zhugs te dam tshig 'di bsgo shig_/'byung ba kun la nam mkha' ni 'byung ba chen
[\[255b.7\]]po lnga'o zhes pa 'byung ba chen po bzhi las 'dod pa'i yan lag thams cad 'byung ba bzhin du nam mkha' las kyang sngags kyi mthus 'dod pa thams cad 'byung bas na nam mkha' la yang 'byung ba lnga par brtag go/_/de ltar 'dod pa nam mkha' las 'byung bas na 'dod pa'i mchod pa 'phel zhing mang
[\[256a\]]
[\[256a.1\]]brar gyur pa 'dis thams cad rtag tu mchod pa gyis shig_/mchod pa bya ba'i tshigs bcad gong ma rtag tu lhogs shig_/slob ma nam mkha' la yid kyis dkyil 'khor 'dir bcug la zhes pa dkyil 'khor gong du smos pa'i tshul bzhin du slob ma rang yid la sems su bcug
[\[256a.2\]]la dkyil 'khor der yid kyis mchod pa rnam pa sna tshogs pa slobs shig_/nam mkha'i dkyil nas mchod pa sna tshogs kyi char 'bab par bsams la/_nam mkha'i mchod pas de bzhin gshegs pa thams cad la mchod do zhes kyang brjod cing nyin re de ltar rtag tu byas la bsnyen pa'i las rdzogs
[\[256a.3\]]pa byas na dngos po gang bsams pa thams cad 'grub po/_/nam mkha' mdzod kyi rtog pa'o/_/de nas bcom ldan 'das la 'phags pa byams pa byang chub sems dpas 'di skad ces gsol to zhes byams pas kyang rtog pa 'dir rang gi snying po gsungs so/_/ji lta bu zhig ce na/_gsungs pa/_gang
[\[256a.4\]]gis brjod pa tsam gyis sems can thams cad byams pa'i sems skye bar 'gyur ro zhes pa sngags 'di brjod pas sems can thams cad kyang sems can thams cad la byams pa'i sems skye bar 'gyur ro/_/sngags kyi don ni byams pa brtan par sems la gnas par gyis shig ces pa'i tha tshig
[\[256a.5\]]go/_/de nas dkyil 'khor 'byung ste zhes pa dang por bshad pa'i dkyil 'khor chen po bzhin du bris la/_de'i dbus su byams pa ji ltar gnas pa bzhin du bri'o/_/phyogs bzhir mi bskyod pa la sogs pa sangs rgyas bzhi ci rigs par bzhugs par bya'o/_/grwa bzhir rdo rje sems dpa' dang nam
[\[256a.6\]]mkha'i snying po dang spyan ras gzigs dang rdo rje khu tshur rnams byang shar gyi grwa nas rim pa bzhin du dgod do/_/phyi rim gyi dkyil 'khor du yang 'jig rten pa'i lha la sogs pa gong ma bzhin du dgod do/_/de nas go cha brtan pa'i phyag rgya bcings te zhugs nas sngags 'di yang brjod do/_/de la go cha brtan
[\[256a.7\]]pa'i phyag rgya ni rdo rje khu tshur gnyis bcings te/_mdzub mo gnyis bsgreng la des me tog bzung la dkyil 'khor du 'jug go/_/sngags kyi don ni rdo rje ltar cis kyang mi tshugs pa brtan pa nos shig ces bya ba'i tha tshig go/_/de nas go chas go bskon to zhes pa oM TuM zhes bya ba'i sngags brjod la/_go cha'i
[\[256b\]]
[\[256b.1\]]phyag rgya gong du smos pa nyid kyis lte ba dang snying ga la sogs par mdud pa bcing ngo /_/de nas byams pa'i dkyil 'khor 'byung ste zhes pa rang gi rnam par grol ba'i dkyil 'khor te/_tshul gong ma bzhin du bris la slob dpon dang slob ma gnyis ka byams pa'i ting nge 'dzin mngon du byas la zhugs shig_/de
[\[256b.2\]]nas sems can thams cad la byams pa tshad med pa sgrubs shig_/dkyil 'khor du bcug la 'di zhes brjod do zhes pa dam tshig gi dkyil 'khor gong ma bzhin bris la der bcug nas sems can thams cad la byams par byos shig ces bya ba'i dam tshig 'di ston cig_/rangs sam yang na khros
[\[256b.3\]]kyang rung /_/zhes pa sems can gang yang rung bas mgu bar byas kyang sla/_khros par byas kyang sla/_gang dang mdza' yang rung sdang yang rung thams cad la byams pa chen po sgom par gyis shig_/ci'i phyir zhe na/_'gro ba las gal te rgyal 'dod na zhes bya ba la sogs pa'o/_/'gro ba thams cad
[\[256b.4\]]zil gyis gnon par 'dod na byams pa chen po bsgom par bya ste/_dper na sangs rgyas bcom ldan 'das kyis bdud rnam bzhi bcom pa yang byams pa chen po bsgoms pas so/_/de nas dkyil 'khor du btsud de 'di bslab po zhes pa las kyi dkyil 'khor gong ma bzhin du bris la der slob ma
[\[256b.5\]]btsud la/_sangs rgyas dang byang chub sems dpa' thams cad la rtag tu phyag 'tshal bar bslab bo/_/byol song thams cad la mi 'jigs pa sbyin zhing bskyab par bslab bo/_/byams pa bsgom ste grub pa thams cad ces pa byams pa'i ting nge 'dzin bsgoms nas grub pa rnam pa gsum thams
[\[256b.6\]]cad bdag ci 'dod pa'i tshogs bsgrub par bya'o/_/yid kyis cir dad pa'i cho ga dang zhes pa zhi ba dang /_rgyas pa la sogs pa'i las rnams bdag gar dad pa'i cho ga dang sbyar zhing /_byams pa'i ting nge 'dzin te bsgrub bo/_/byams pa'i rtog pa'o/_/de nas bcom ldan 'das kyi zhabs la rdo rje rig pa
[\[256b.7\]]dam pa la sogs pas mgos phyag 'tshal te zhes pa phyi rol gyi rig pa'i rgyal po dbang phyug chen po dang /_mthu bo che dang /_tshangs pa dang /_sa nad gzhon nu dang /_dbang po rnams kyis kyang rang gi snying po smras te/_rig pa dam pa ni dbang phyug chen po la bya'o/_/mthu bo che ni gtogs 'dod
[\[257a\]]
[\[257a.1\]]ba su de ba zhes bya'o/_/'dir ni rdo rje sgyu mar btags so/_/tshangs pa ni phas mchod ces kyang bya ste 'dir ni rdo rje mi smra bar btags so/_/sa nad gzhon nu ni ka rti ka ste lha chen po'i sras te 'dir ni rdo rje dril bur btags so/_/dbang po ni brgya byin te 'dir ni rdo rje 'thab
[\[257a.2\]]char btags so/_/de nas rdo rje rig pa dam pas/_rang gi snying po gsungs pa/_oM nas shU la'i bar du'o/_/rdo rje sgyu mas gsungs pa oM nas phaT kyi bar du'o/_/rdo rje mi smra bas gsungs pa/_oM nas swa'i bar du'o/_/rdo rje dril bus gsungs pa oM nas phaT kyi bar du'o/_/rdo rje 'thab chas gsungs pa
[\[257a.3\]]oM nas traM gi bar du'o/_/de nas de dag gi dkyil 'khor 'byung ste zhes pa dkyil 'khor ji tsam nus pa zlum por byas la tshon sna lngas bris te/_sgo shar phyogs su btod la shar dang byang gi grwa I sha na'i gnas su rdo rje rig pa dam pa dbang phyug chen po bri ste/_mdog dkar po phyag g.yas pa na gsal phur
[\[257a.4\]]thogs pa skyil mo krung phyed bcas pa/_rlod stan gyi steng na gnas pa bri/_dkyil 'khor gyi grwa bzhi srad bu'i dbus zhes bya ba ni dkyil 'khor zlum po'i byang shar gyi grwa'i nang logs zhes bya ba'i don to/_/kha cig gis dbang phyug chen po dkyil 'khor gyi dbus su bzhag la phyogs bzhir lha gzhan dag
[\[257a.5\]]dgod ces kyang 'chad do/_/der gzhan yang rim gyis thams cad bri'am bzhag pa'am zhes pa shar phyogs su rdo rje 'thab cha ste kha dog dkar po spyan gsum pa phyag g.yas pa na rdo rje rtse gsum pa g.yon pa pus gong du bstan pa skyil mo krung rlod stan la bzhugs pa bri'o/_/lho phyogs su rdo rje sgyu ma bri ste/_kha
[\[257a.6\]]dog ljang gu phyag bzhi pa g.yas gcig na 'khor lo rtsibs ma can bsnams la/_gcig chos 'chad pa'i tshul mdzad/_g.yon pa ya gcig na ga da zhes bya ba'i be con bsnams pa ya gcig bla gong du bstan pa'i skyil mo krung bcas te rlod stan la bzhugs so/_/nub phyogs su tshangs pa bri ste kha dog dmar po
[\[257a.7\]]dbu gsum pa phyag bzhi pa g.yas pa ya gcig na sngags so/_/ya gcig chos 'chad pa g.yon pa ya gcig na glegs bam ya gcig na ril ba spyi blugs rlod stan la skyil mo krung du bzhugs par bri'o/_/byang phyogs su sa nad gzhon nu bri ste kha dog dmar po phyag g.yas na dril bu g.yon pa chos 'chad pa'i
[\[257b\]]
[\[257b.1\]]tshul skyil mo krung phyed pa rlod stan la bzhugs pa ste/_kun kyang ri mor bris pa'am lugs ma la sogs pa'i cha lugs bzhag pa'am chung ngu ni lha so sor bsngos te/_mtshan ma'i thig le bzhag go/_/de nas slob dpon gyis gsal phur gsum pa'i phyag rgya mthe bos mthe'u chung thor to mnan la gzhan
[\[257b.2\]]bsgreng pa g.yas pas bcings la/_g.yon pas slob ma'i lag nas bzung ste/_slob ma'i lag pa g.yas pa yang gsal phur gsum pa'i phyag rgya bya ste gzhug go/_/de nas phyag rgya yang bslab po zhes pa dkyil 'khor du zhugs nas rig pa'i rgyal po rnams kyi phyag rgya chen po dang /_dam tshig gi
[\[257b.3\]]phyag rgya rnams bslab po/_/de phyin chad thams cad 'grub cing zhes pa de ltar dkyil 'khor du zhugs la phyag rgya bzlas shing sngar bsnyen pa mang du byas pas grub pa rnam gsum thams cad 'grub la 'jig rten thams cad du rgyu ba'i rig 'dzin du 'gyur ro/_/rig pa'i rgyal po'i rtog pa'o/_/de nas/_rdo rje
[\[257b.4\]]'khyil pa la sogs pa/_/zhes pa bar snang la rgyu ba rnams kyis rang gi snying po smras pa'o/_/de la nyi ma ste rdo rje 'khyil pa'i snying po ste/_oM nas phaT kyi bar du'o/_/zla ba ste rdo rje 'od kyi snying po yang oM ma hA nas phaT kyi bar du'o/_/rdo rje be con gyi snying po ni oM ki la nas phaT kyi bar du'o/_/de man cad skya bleng
[\[257b.5\]]gi snying po'o/_/de nas de dag gi dkyil 'khor 'byung ste zhes pa tshon sna lnga las dkyil 'khor gru bzhi bris la de'i dbus su dkyil 'khor gyi bdag por phyag na rdo rje'i phyag rgya bzhag go/_/de'i shar phyogs su rdo rje 'khyil pa kha dog dmar po lag pa gnyis na pad+mo re re thogs pa/_lho na rdo rje 'od de kha dog dkar po
[\[257b.6\]]lag na me tog ku mu da thogs pa/_nub phyogs na rdo rje be con te kha dog ser po lag pa g.yas na bgrang phreng g.yon na ril ba spyi blugs 'dzin pa'o/_/byang phyogs na rdo rje skya bleng ste kha dog dmar po lag pa g.yas pa na dbyug pa thogs pa ste khro bo bzhi char yang rlod stan gyi steng na skyil mo krung phyed par gnas
[\[257b.7\]]so/_/rdo rje khro bo'i rtog pa'o/_/de nas rdo rje srin po la sogs pa tshogs kyi gtso bos zhes pa tshogs ni lha chen po'i 'khor rnams te/_de'i gtso bo'am dpon po lta bur dbang bskur ba'o/_/de la rdo rje srin pos rang gi snying po smras pa/_oM maT zhes pa nas phaT ces bya ba'i bar du'o/_/nag po chen po rdo rje
[\[258a\]]
[\[258a.1\]]phreng bas smras pa/_oM mA la zhes pa nas hUM zhes pa'i bar du'o/_/rdo rje dbang gis smras pa/_oM d+ha nu zhes pa nas swA hA zhes pa'i bar du'o/_/lhag ma ni rdo rje rnam par rgyal bas smras pa'o/_/de la rdo rje srin po ni skabs 'dir ni ming de skad btags sngon ni chang gis myos zhes kyang
[\[258a.2\]]bya ba la tra zhes kyang bya ste bi snu'i phu bo'o/_/de gnyis kyi pha ni bram ze ba su de ba'o/_/rdo rje srin po ni kha dog dkar po la phrag pa g.yas pas gshol mda' 'khor ba'o/_/rdo rje phreng ba ni sngon chad byed ces bya ba ste ma hA kA la zhes kyang bya'o/_/de'i kha dog ni nag po lag bzhi pa mgo gsum pa/_lag pa g.yas pa
[\[258a.3\]]gcig na gsad phur gsum pa/_gcig na dbyug pa g.yon gcig na chang snod kyi bum pa gcig na bza' ba'i la phug chang bu thogs pa'o/_/rdo rje dbang ni sngon rgyal ba zhes bya ste ka ma de ba zhes bya'o/_/de'i kha dog ser po me tog gi mda' gzhu 'gengs pa'o/_/rdo rje rnam par rgyal ba ni sngon rgyal ba skyed pa zhes
[\[258a.4\]]bya ste/_nan+ta ke shwa ra zhes kyang bya'o/_/de'i kha dog dkar po lag na pi wang thogs shing bsgreng ba'o/_/gzhu lta bur dkyil 'khor bris la zhes pa gzhu bkang ba lta bu'i dkyil 'khor bris te/_de'i dbus su rdo rje rtse lnga pa gzhag go/_/de'i g.yas su rdo rje srin bu dang rdo rje phreng ba'o/_/g.yon du rdo rje dbang dang /_rdo rje
[\[258a.5\]]rnam par rgyal ba de kun kyang ci rigs su brgyan pa rlod stan la skyil mo krung phyed par gnas par bya'o/_/de nas dkyil 'khor der rdo rje srin po'i phyag rgya 'og nas 'byung ba bcings te/_slob ma btsud la phyag rgya chen po la sogs pa bslabs nas dam tshig gi don 'og nas 'byung ba'i cho ga 'di bslab par bya'o/_/gang
[\[258a.6\]]dge ba dang drin gzo ba zhes pa sems can gang rang bzhin gyis dge ba dang legs par byas pa dran zhing drin gzo ba dang /_sangs rgyas dang byang chub sems dpa' la sogs pa'i dkyil 'khor mthong ba ma gtogs pa'i sems can gzhan dkon mchog gsum gyi rten 'jig pa dang /_/sems can mang po la gnod
[\[258a.7\]]cing mi dge ba rnams gtan 'pho bar bya'o/_/tshogs kyi gtso bo'i rtog pa'o/_/de nas rdo rje drung shing la sogs pa'i pho nyas rang gi snying po smras pa zhes pa sa pa'i lha rnams bcom ldan 'das kyi pho nya mngag gzhug par dbang bskur ba rnams kyis rang gi snying po smras te/_de la rdo rje drung shing gis smras pa/_oM
[\[258b\]]
[\[258b.1\]]laM ga li hUM zhes bya'o/_/rdo rje rlung gis smras pa oM ma hA hUM phaT ces so/_/rdo rje mes smras pa/_oM badzra dz+wa la swA hA zhes so/_/lhag ma ni rdo rje 'jigs pas smras pa'o/_/de la rdo rje drung shing ni sngon mdzod skyong zhes bya ba ste d+ha na d+ha zhes kyang bya'o/_/de'i kha dog ljang snar gnod sbyin gyi gzugs rnyil bag can lag
[\[258b.2\]]na 'bras 'dru ba'i gtun shing thogs pa'o/_/rlung ni kha dog dkar po yid kyis skem bag can stod g.yogs ya ba skor du phyar ba'o/_/me ni kha dog dmar po bram ze'i gzugs gsus ldir po lag pa g.yas na bgrang phreng g.yon gun+d+he thogs pa skra dmar po'o/_/rdo rje 'jigs pa ni sngon ku be+e ra ste/_gnod sbyin
[\[258b.3\]]gyi gzugs rnyil bag can kha dog ser po lag pa g.yas na ral gri g.yon na ne'u le 'dzin pa ste de dag kun kyang rgyan gyis ci rigs par brgyan pa'o/_/shing rta dang 'dra ba'i dkyil 'khor bri ste zhes pa la sogs ka ring por bris la dbus su rdo rje rtse lnga pa bzhag ste/_mtha' bzhir pho nya bzhi rim bzhin bkod la dkyil 'khor
[\[258b.4\]]gyi sgo shar phyogs su bstan te/_'dru shing gi phyag rgya 'og nas 'byung ba bcings la de nas slob ma la 'di bslab bo/_/mi dge ba'i sems can thams cad la zhes pa dkon mchog gsum la gnod pa dang /_sems can mang po la gnod pa la thabs su sbyar ba 'di ni slob ma'i dam tshig go/_/de nas phyag rgya bzhi
[\[258b.5\]]bslab po/_/pho nya'i tshogs kyi rtog pa'o/_/de nas bcom ldan 'das la rdo rje kyo ba tang la sogs pa bran rnams kyis zhes pa 'og na gnas pa'i lha bran du dbang skur ba rnams kyis kyang rang gi snying po smras te/_de rdo rje kyo ba tang gis smras pa/_oM ba ra ha zhes pa nas phaT kyi bar du'o/_/rdo rje nag pos smras pa/_
[\[258b.6\]]oM sarba nas phaT kyi bar du'o/_/rdo rje rnam 'dren gyis smras pa/_oM big de nas phaT kyi bar du'o/_/lhag ma ni rdo rje glus smras pa'o/_/rdo rje kyo ba tang ni sngon phag ces bya ba ste/_na ra ya nas sprul te thams cad des bstan pa skad bya ba kha dog nag po phag mgo gyen du bstan pa lag pa sta zur la brten pa'o/_/rdo rje
[\[258b.7\]]nag po ni sngon gshin rje la bya ste/_kha dog nag po snar 'jigs su rung ba'i gzugs lag pa gnyis kas dbyug pa gzar ba ma he la zhon pa'o/_/rdo rje rnam 'dren ni sngon sa'i spyi bos te/_kha dog dkar po glang sna can ba lang gi mgo bo lag na la phug thogs pa'o/_/rdo rje glu ni ba ru na ste/_kha dog dkar po sbrul
[\[259a\]]
[\[259a.1\]]mgo lngas bskyabs pa la lag pa g.yon pa na zhags pa thogs pa'o/_/gru gsum bris la zhes pa dbus su rdo rje rtse lnga pa bzhag ste/_bran rnams kyi mgo mnyam du bskor ba'i dkyil 'khor der mngon pa'i phyag rgya 'og nas 'byung ba bcings te/_zhugs la gar gyi mchod pas dkyil
[\[259a.2\]]'khor der mchod do/_/bran gyi rtog pa'o/_/de nas thabs kyis ku co'i sgra bton te zhes pa lha chen po la sogs pa'i btsun mo rnams kyis kyang dad cing spro ba'i phyir klag cor bton te rang gi snying po phul lo/_/ma zhes bya ba ni 'jig rten thams cad kyi ma dang 'dra bar mchod cing bkur ba'i gnas pas nam zhes bya ste/_
[\[259a.3\]]thams cad ces bya ba'i sgras ni 'og ma yan chad kun la yang bya'o/_/bud med thams cad kyang kha dog dang rgyan ni rang rang gi khyim thab bzhin no/_/de nas rdo rje rgyal po dag gis smras pa zhes pa rdo rje khro bo me la sogs pas rang gi snying po smras te/_de la rdo rje khro bo me'i dbang phyug gi btsun mos smras pa/_oM badzra kro d+ha
[\[259a.4\]]ra li hUM phaT ces so/_/gtogs 'dod kyi btsun mo rdo rje gser mas smras pa/_oM tsakra tshin+da hUM phaT ces so/_/tshangs pa'i btsun mo rdo rje bzhis smras pa/_oM shan+ti hi zhes so/_/dbang po'i btsun mo rdo rje khu tshur gyis smras pa/_oM badzra nas phaT kyi bar du'o/_/sa nad gzhon nu'i btsun mo rdo rje gzhon nus
[\[259a.5\]]smras pa ni lhag ma rnams so/_/de nas sa de dag gi dkyil 'khor gru bzhi zhes pa dkyil 'khor grwa bzhi sgo bzhi pa thig bzhis cha dgur bgos pa'i dbus su rdo rje khro bo me'o/_/sgo logs kyi char re rer gser ma la sogs pa bzhi bzhag go/_/grwa bzhir pho nya ma bzhag ste bzhi 'og gnas 'byung ba dang sbyar ro/_/_
[\[259a.6\]]dam tshig gi cho ga ni de bzhin zhes pa dkyil 'khor du 'jug pa cho ga dang /_dam tshig gsung ba ni rig pa'i rgyal po bzhin no/_/rig pa'i rgyal mo rnams kyi rtog pa'o/_/de nas rdo rje khro mo rnams kyis rang gi snying po smras te/_bar snang la rgyu ba nyi ma la sogs pa'i btsun mo rnams kyis rang rang gi snying po smras pa'o/_/_
[\[259a.7\]]de la nyi ma'i btsun mo rdo rje bdud rtsi mas smras pa/_oM a mr-i te hUM phaT ces so/_/zla ba'i btsun mo rdo rje sdug gu mas smras pa/_oM nas phaT kyi bar du'o/_/rdo rje be con gyi btsun mo rdo rje be con mas smras pa/_oM dan+da nas phaT kyi bar du'o/_/rdo rje skya bleng gi btsun mo rdo rje sked chings zhes pas smras pa lhag ma
[\[259b\]]
[\[259b.1\]]rnams so/_/dkyil 'khor cha brgyad pa bri ste zhes pa srad bu bzhis dkyil 'khor gru bzhi pa'i nang dbus su rdo rje bzhugs pa ma gtogs pa re'u brgyad du bsgos la sgo logs kyi cha rnams kyi khro mo rnams rim bzhin du dngar ro/_/grwa bzhir ni rdo rje pho nya mo bzhi cho ga 'og nas 'byung ba bzhin dgod do/_/'jug pa
[\[259b.2\]]dang phyag rgya bcing ba la sogs pa khro bo'i dkyil 'khor bzhin du bya'o/_/khro mo rnams kyi rtog pa'o/_/de nas tshogs ma mo rnams kyis smras pa zhes pa 'khor bud med rnams kyis rang gi snying po smras te/_de la rdo rje srin po'i chung ma rdo rje gsod ma mos smras pa/_oM nas hUM gi bar du'o/_/rdo rje phreng ba'i chung
[\[259b.3\]]ma rdo rje za ba mos smras pa/_oM nas ho'i bar du'o/_/rdo rje dbang gi chu rdo rje sgo ba mos smras pa/_oM nas hUM gi bar du'o/_/rdo rje rnam par rgyal ba'i chung ma rdo rje dbang mos smras pa lhag ma rnams so/_/sgo bzhi pa dbus su se ral srad bu bya ste zhes pa dkyil 'khor zlum po la thig bzhis rgya gram du btab ste/_
[\[259b.4\]]dbus kyi re'ur bram ze'i se ral thag ring por bri'am dngos su gzhag par bya'o/_/rim pa bzhi bri'o zhes bya ba ni tshogs kyi bdag mo bzhi'i gnas re'u bzhi'ang bri bar bya'o/_/se ral srad bu ni tshangs pa'i mtshan ma ste dkyil 'khor gyi bdag po tshangs pa yin par bstan to/_/yang na dkyil 'khor gyi bdag
[\[259b.5\]]po gnod sbyin gyi bya bar ston pa/_gzhan yang phyi yi dkyil 'khor ni/_/zhes bya ba dag go/_/de'i dbus su gnod sbyin gyi gdong bri zhes pa dkyil 'khor gyi dbus su gnod sbyin 'jigs su rung ba'i gdong bri'o/_/phyogs bzhir tshogs kyi bdag mo rnams gzhag go/_/sgo bzhir ni mngag gzhug ma 'og nas
[\[259b.6\]]'byung ba rnams bzhag ste mngag gzhug ma de rnams kyi spyi'i snying po ni b+hi tsi ri Ti b+h+yo b+h+yo zhes bya ste 'dis dgod par bya'o/_/de ltar rig pa'i rgyal mo la sogs pa'i dkyil 'khor thams cad du gyis shig ces pa rnams kyi dkyil 'khor gong ma dag tu yang sgo'am grwa gar rigs par pho nya mo rnams gzhag par bstan
[\[259b.7\]]pa'o/_/'dis thang cig bzlas pas thams cad khugs so zhes pa mngag gzhug ma'i snying po gong du smos pa ste sems can gang dgug pa thams cad des khugs so/_/de nas dkyil 'khor de nyid du 'jug pa'i cho ga bstan pa/_de nas gdong g.yogs nas zhes bya ba dag go/_/de bzhin du phyag byas
[\[260a\]]
[\[260a.1\]]la lag pa gar byed cing skyil mo krung bcas pas rnur zhing dkyil 'khor du zhugs la de nas dbab pa'i phyag rgya bcing ba la sogs pa'i cho gas dbab par bgyi'o/_/de nas dam tshig sbyin pa'i sngags sarba na mA ra ya zhes bya ba la sogs pa zlos su chug cig_/de nas de
[\[260a.2\]]de bzhin du dam tshig sbyin no zhes pa gong ma'i dam tshig gi sngags las 'byung ba bzhin du srung du chug cig ces pa'i don to/_/de nas glu gar la sogs pa'i dkyil 'khor gyi lha rnams la mchod nas yang dril bu'i phyag rgya bcings la dril bu dkrol zhing slob ma la dbab par bya'o/_/de nas su de ltar sgom pa
[\[260a.3\]]thams cad kyi 'og nas 'byung ba rnams 'thob po zhes slob ma la bsgo shig_/rdo rje tshogs ma mo'i rtog pa'o/_/de nas pho nya mo rnams kyis smras pa zhes pa sa la rgyu ba'i ma rnams kyis rang gi snying po smras te/_rdo rje brung shing gi chung ma rdo rje pho nya mos smras pa oM b+h+yo zhes so/_/rdo rje rlung gi chung ma rdo rje
[\[260a.4\]]mgyogs mas smras pa/_oM ki li nas tre'i bar du'o/_/rdo rje me'i chung ma rdo rje 'bar mas smras pa/_oM su ta ne tha zhes so/_/rdo rje 'jigs ma'i chung ma rdo rje thag tu mas smras pa/_lhag ma rnams so/_/dkyil 'khor grwa lnga pa bris te zhes pa dkyil 'khor grwa bzhi par byas pa'i phug logs kyi ngos
[\[260a.5\]]su yang grwa gcig btod do/_/dbus kyi de'i dbus su rdo rje rtse lnga pa gzhag go/_/grwa lhag ma bzhir pho nya mo rnams dgod do/_/'jug pa la sogs pa'i cho ga ni dkyil 'khor gong du smos pa bzhin du bya'o/_/pho nya ma'i rtog pa'o/_/de nas rdo rje bran mos 'di skad smras so zhes pa 'og na gnas pa'i ma rnams
[\[260a.6\]]kyis rang gi snying po smras te/_de la rdo rje kyo ba tang gi chung ma rdo rje gdong gis smras pa/_oM nas a be sha hUM phaT kyi bar du'o/_/rdo rje nag po'i chung ma rdo rje nag mos smras pa/_oM ki li nas hUM phaT kyi bar du'o/_/rdo rje rnam 'dren gyi chung ma rdo rje nyags mas smras pa/_oM pu ta ne nas swA hA'i bar du'o/_/rdo rje
[\[260a.7\]]klu'i chung ma rdo rje chu srin mas smras pa/_lhag ma rnams so/_/bran mo'i rtog pa'o/_/de nas bcom ldan 'das de bzhin gshegs pas phyag na rdo rje la 'di skad ces gsungs so zhes pa 'jig rten dang 'jig rten las 'das pa'i lha rnams kyis so so'i snying po smras nas de rnams kyi don zhes pa rnams sngar
[\[260b\]]
[\[260b.1\]]bshad pa'i rig pa las ma glengs pa rnams phyi ma'i rgyud 'dir shod cig ces rnam par snang mdzad kyis phyag na rdo rje la bskul ba'o/_/de bzhin gshegs pa thams cad kyi gsang ba 'dzin pa zhes pa de bzhin gshegs pa lnga rnams kyi lus dang ngag dang yid kyi gsang ba 'dzin pa ste de bzhin gshegs pa
[\[260b.2\]]rnams kyi lus kyi spyod pa sna tshogs dang /_ngag gis chos bshad pa sna tshogs dang /_yid kyis chos rtogs pa sna tshogs rnams 'og ma pa rnams kyi spyod yul du mi 'gyur bas na gsang ba'o/_/yang gcig tu na de dag dkyil 'khor du ma zhugs pa rnams la mi bstan pas na gsang ba ste/_de dag
[\[260b.3\]]phyag na rdo rjes 'dzin pa'i mthu yod pa'o/_/phyi ma'i rgyud ces bya ba ni sngar don bstan pa 'di rnams phyis gtan la 'bebs shing 'chad pa'o/_/phyi ma'i rgyud de yang ci 'dra ba zhig ce na/_gang gi sems can thams cad dam pa grub nas zhes bya ba'o/_/rgyu gang gis phyag rgya chen po la sogs pa'i mchog
[\[260b.4\]]grub nas 'jig rten dang 'jig rten las 'das pa'i bde ba thob par 'gyur ba'i rgyud de shod cig ces bya ba'i tha tshig go/_/'di rnams brtson 'grus kyis 'dul te zhes pa 'dul bar bya ba'i sems can 'di rnams slob dpon gyis brtson 'grus chen po brtsams nas 'dul bar 'gyur gyis de bas na chos shod
[\[260b.5\]]cig ces pa'i don to/_/'dul bya'i sems can yang ji lta bu dag ce na dad dang mi ldan pa zhes pa dag go/_/dkon mchog gsum la ma dad pa dang mi dge ba bcu la sogs pa'i sdig byed pa dang /_shes bzhin du brdzun du smra ba dang /_chos ngan pa la zhen pa'i le lo dang /_byang chub sems dpa'i spyod pa
[\[260b.6\]]yan lag sbyin pa la sogs pa'am dka' thub brtul zhugs dka' bar spyod pa mi bzod pa dang /_dge ba'i phyogs la mi brtson pa'i snyom las can dang /_byang chub kyi sems dang sems can smin par bya ba dang grol bar bya ba la chags pa med pa de lta bu'i 'dod chags dang bral bas 'dul ba'i sems
[\[260b.7\]]can de dag la de bzhin gshegs pa'i mthus btang ste phyi ma'i rgyud shod cig ces bstan pa'o/_/rtag tu chags pa zhes bya ba ni dus thams cad du 'khor ba la zhen pa'o/_/mi dgos pa kun byed kyang zhes pa khyim pa'i phyogs rang gi don zhing rmed tshong byed pa la sogs pa dang /_rab tu byung ba yang
[\[261a\]]
[\[261a.1\]]'brel pa gzhan gyi don byed pa dang brtson 'grus chung ba dang /_dka' thub dang brtul zhugs dka' bar byed pa med pas 'grub pa'i thabs shod cig ces pa'o/_/phyogs phyogs su yang 'gro mi nus na zhes pa rang gi yul la sogs pa btang ste/_yul phyogs nye ba gud du yang
[\[261a.2\]]'gro mi nus na sangs rgyas kyi zhing gzhan du sngags sgrub pa 'gro ba'am/_rig 'dzin gyi gnas grub pa'i sa bgrod dka' ba dag tu 'gro mi nus zhes pa'i don to/_/rig 'dzin ni 'di'i skabs su sngags pa la bya'o/_/de nas phyi ma'i rgyud la ci dang ci bshad pa'i rig pa phyag na rdo rjes bcom ldan 'das
[\[261a.3\]]la zhus pa/_de bzhin gshegs pa ga las byung /_/zhes bya ba dag go/_/de nyid de dag gsang ba yang /_/thams cad bdag la bshad pa'i rigs/_/zhes pa de nyid ni gong du smos pa dris pa'i tshig rnams so/_/de dag kyang snod ma yin pas rigs par mi nus pas na gsang ba'o/_/de dag thams cad
[\[261a.4\]]bdag la bshad par gsol/_/zhes pa'i don to/_/de ltar phyag na rdo rjes zhus nas de rnams kyi lan yang de bzhin gshegs pa rnams kyis phyag na rdo rje la byin gyis brlabs nas phyag na rdo rje nyid kyis dris pa'i lan rnams gsungs pa/_de nas de bzhin gshegs pa 'byung ba bstan pa zhes so/_/_
[\[261a.5\]]sems pa ni sems pa ste sems zhes pa'i don to/_/'khor ba thog ma med pa'i phyir na sems ni thog ma med pa'o/_/bsod nams dang ye shes kyi rgyu 'dra ba mi gnas pa'i mya ngan las 'das pa'i sgo nas 'khor ba'i mtha'i bar du rgyun mi 'chad pas na tha ma med pa'o/_/gal te sems 'di thog ma dang tha
[\[261a.6\]]ma med na ci'i phyir skye ba dang 'jig pa rnam par bzhag ces pa la gsungs pa/_nam mkha' skye ba'i mtshan nyid do/_/zhes so/_/ji ltar zhe na mdo sde pa'i tshul ltar nam mkha' ni rang bzhin med mod kyi 'on kyang skye ba dang 'jig pa 'jig rten gyi tha snyad du spyod de/_khang pa chom la shing ljon pa snyol te
[\[261a.7\]]nam mkhar byos shig ces bya ba lta bu'o/_/gzhan yang rtsig pa brtsigs la nam mkha' med par byos zhe'am/_'dir khang pa brtsigs la nam mkha' chod cig ces bya ba lta bu ste/_nam mkha' skye ba'i mtshan nyid bla thabs su brjod de/_gzugs la sogs pa snang ba'i dbang po zhes brjod de/_de bzhin
[\[261b\]]
[\[261b.1\]]du nam mkha' skye ba'i mtshan nyid ni sems pa yin te/_de nyid kun du bzang po ste sangs rgyas kyi zhing bsam gyis mi khyab pa la sogs pa shin tu mdzes pa rnams sems de nyid la snang ba'i phyir ro/_/kun du bzang po snang ba 'ba' zhig ma yin te thams cad kyi bdag nyid kyang yin te sems de nyid sems can
[\[261b.2\]]thams cad kyi ngo bor snang ba'i phyir ro/_/sems de nyid byang chub kyi sems kun gyis 'dod par bya ba yin pas 'dod pa'o/_/de nyid 'gro ba kun gyi bdag po ste 'jig rten thams cad kyi gtso bor gyur pa'i phyir ro/_/de lta bur gyur pa de su zhe na sems gang yin pa zhe'o/_/sems de su zhe na smras pa sems
[\[261b.3\]]can gyi zhes pa ste/_sems can kun gyi sems gong du smos pa lta bu'i mtshan nyid do zhes bshad pa yin no/_/ci'i phyir zhe na/_bstan pas sems pa zhes bya'o zhes bstan to/_/ci rgyu gzhan dag gis kyang bstan par 'gyur ram zhe na/_gzhan gyis ma yin te snyoms thub pas na zhes so/_/de'i don 'di lta ste
[\[261b.4\]]gzung ba dang 'dzin pa'i 'khrug pas bskyod mi nus pas na sems de nyid brtan pa'o/_/ci'i phyir zhe na/_sems rtse gcig tu thub pas na dngos po ma nor ba'i ting nge 'dzin to/_/ting nge 'dzin las mi g.yo ba de ni brtan pa'o/_/de la gong nas gong du bsgoms pas na nges par gyur te gtan la phab ces pa'i
[\[261b.5\]]don to/_/sems brtan zhing nges par gyur pas sems de nyid rdo rje nyid du gyur to/_/de la 'ba' zhig klan ka tshol ba'i skabs 'di lta bur 'gyur zhes smras pa/_de la sems gzugs med pa la/_/zhes bya ba dag go/_/lan smras pa/_ji ltar rnam par shes pa las/_/zhes bya ba dag go/_/mtshams sbyor
[\[261b.6\]]ba'i rnam par shes pa ma'i mngal du 'jug pa'i tshe pha'am ma sdug cing chags pa dang /_mngal gyi gnas de nyid bde ba'i nyams su tshor ba dag la sems rtse gcig tu gyur pas sems gzugs med pa de nyid las sems can gzugs dang ldan pa skye'o/_/yang dpe gzhan bstan pa yang ji ltar nam mkha' la
[\[261b.7\]]gnas pa'i klu rnams zhes bya ba dag go/_/klu'i sems gzugs med pa las glog dang gnam lcags gzugs can 'byung ba bzhin zhes bya ba'i don to/_/de ltar nges pas na rdo rje nyid du gyur zhes pa sems brtan pa nyid don ma nor bar yang dang yang du bsgoms te nges pas na rdo rje'i rang bzhin du gyur to/_/de
[\[262a\]]
[\[262a.1\]]ltar sems de rdo rje nyid du gyur pa sems dpas byin gyis brlabs pas rdo rje sems dpar gyur to zhes brtan pa sems dpar byin gyis brlabs sbyor bas rdo rje sems dpar yang du gyur to zhes so/_/rdo rje nyid brtan pa'i byin gyi rlabs kyis na rdo rje sems dpa' nyid kyi sku
[\[262a.2\]]gzugs su gyur par mos par bya zhes pa'i don to/_/de nyid rab tu bsgoms na bcom ldan 'das rdo rje sems dpa' nyid du gyur to/_/de la gong du sems dpa'i byin gyi rlabs sbyor ba zhes bshad pa de nyid ji ltar sbyar zhe na gsungs pa/_thams cad bdag nyid sems dpa' lo/_/zhes bya ba dag go/_/_
[\[262a.3\]]sems dpa' zhes bya ba ni sems kyi rang bzhin te/_dngos po thams cad kyi bdag nyid yin no zhes bcom ldan 'das kyis gsungs te de bas na bdag gi rang bzhin la yang sems dpa' de/_gnas pas na ji ltar rdo rje sems dpa'i rang bzhin pa de ltar bdag kyang sems dpa'i rang bzhin gyi byin gyis
[\[262a.4\]]brlabs pas rdo rje sems dpa'o zhes nga rgyal bskyed cig_/lo zhes bya ba'i tshig ni gzhan gyi bsam pa ston pa ste bdag gis ni ma rtogs mod kyi/_bcom ldan 'das kyis de skad gsungs pa'i don to/_/de nyid bcom ldan 'das sems dpa' ste zhes pa thams cad kyi bdag nyid kyi rang bzhin de nyid bcom ldan
[\[262a.5\]]'das sangs rgyas dang byang chub sems dpa' thams cad kyi rang bzhin te/_de nyid rdo rje sems dpa' 'am rgyal ba sangs rgyas bcom ldan 'das nyid do/_/rang sems so sor rtogs pas na/_/sangs rgyas byang chub de nyid do/_/zhes pa rang gi sems phyin ci ma log par rtogs pa na sangs rgyas kyi mkhyen pa
[\[262a.6\]]ste sems dpa' des kyang rang bzhin ma nor bar rtogs pa'i phyir ro/_/de dag ni de bzhin gshegs pa ga las byung ba'i lan no/_/phyag na rdo rje ga las skyes pa'i lan de nyid phyag na rdo rje ste zhes bya ba dag go/_/de 'ba' zhig kyang ma yin te/_spyan ras gzigs la sogs pa byang chub sems dpa' gzhan yang de nyid do
[\[262a.7\]]zhes bstan pa 'jig rten dbang po zhes bya ba dag go/_/rigs bzhi rnams kyang de nyid do/_/zhes bstan pa/_sangs rgyas rigs kyang de nyid do/_/zhes bya ba dag go/_/khams gsum nyid ces pa khams gsum rnam par shes pa tsam zhes gsungs pas 'dod pa dang gzugs dang gzugs med pa'i khams
[\[262b\]]
[\[262b.1\]]kyang gud na med do/_/sa pa'i 'jig rten dang /_bar snang gi 'jig rten dang /_mtho ris kyi 'jig rten zhes bya ba'ang 'di nyid do/_/de nyid mdzes byas spel ba po/_/zhes pa sems dpa' de nyid legs par byas pa'i 'bras bu mtho ris dang /_'jig rten las 'das pa'i sa dag 'phel bar byed pa'o/_/_
[\[262b.2\]]sems can kun gyi mes po'o/_/zhes pa sems can ni sangs rgyas dang byang chub sems dpa' kun la bya'o/_/de kun gyi dang po'i rtsa ba yin pas mes po'o/_/de nyid 'byung ba'i gnas yin te/_/zhes pa 'byung ba chen po bzhi rnams kyi rgyu zhes pa'i don to/_/'byung ba che rnams de nyid do/_/zhes pa 'byung
[\[262b.3\]]ba chen po bzhi rnams kyi rang bzhin yang de nyid do/_/de nyid skye 'gro'i mgon po ste/_/zhes pa sems can thams cad des skyong ba'i phyir ro/_/gnas dang skye 'gro thams cad ces pa ri la sogs pa gnas pa'i dngos po dang /_g.yo zhing 'gul ba'i dngos po thams cad kyang de nyid do/_/de yan chad bris
[\[262b.4\]]pa dang po gsum gyi lam ste so sor ci rigs par sbyar ro/_/de kho na chen po zhes bya ba'i bar du bya'o zhes pa sems dpa'i rang bzhin ma nor ba ces pa bshad pa'i le'u bya ba'i don to/_/snying po'i khyad par ni gsang ba dang ting nge 'dzin zhes bya'o zhes pa rang rang gi rnam par grol ba'i don tshig tu brjod pa
[\[262b.5\]]rnams la gsang ba zhes bya ste/_de'i don kun gyis shes par mi nus pa dang /_snod ma yin pa rnams la mi bstan pa'i phyir ro/_/de'i don yid la 'dzin pa ni ting nge 'dzin zhes bya'o/_/gzhan la phan pa'i phyir de nyid tshig tu brjod pa dang /_yid la bsgoms pa ni snying po'i brjod pa ste/_de brjod pas yid la
[\[262b.6\]]bsams pa'i don 'grub pa'i phyir snying po'o/_/de nas phyag rgya'i khyad par ni/_/zhes pa lus dang ngag dang sems rdo rje'i rab tu sbyor ba las phyag rgya rnam bzhi 'byung bar bsgrags so/_/de la rdo rje'i lus zhes bya ba ni ye shes kyis byin gyis brlabs pa'i lus gzhan gyis mi tshugs shing gzhan la 'jigs par
[\[262b.7\]]byed pa'o/_/de bzhin du ngag dang sems kyang sbyar ro/_/ci'i phyir phyag rgya zhes bya zhe na gsungs pa/_ji ltar phyag rgya mthong bas na/_/zhes bya ba dag go/_/dper na rigs pa'i mthu dang ldan pa'i rgyal po'i phyag rgya ni gtso bo dra ma rnams kyang mi gcog na 'og ma rnams lta ci smos/_de bzhin du dam tshig
[\[263a\]]
[\[263a.1\]]dang ldan pa'i chos kyi rgyal po'i phyag rgya bcom ldan 'das nyid kyang mi 'da' na gzhan lta ci smos/_phyag rgya chen po'i mtshan nyid bstan pa/_lus dang ngag sems rdo rje yis/_/zhes bya ba dag go/_/lha'i lus kyi tshul mngon du dmigs la ngag gi mtshan ma lce la rang gi phyag rgya
[\[263a.2\]]gzhag pa dang /_snying gar zla ba'i dkyil 'khor la rang gi sems kyi phyag rgya gzhag la rang gang la dad pa'i lha nyid du nga rgyal bskyed pa ni phyag rgya chen po'o/_/lus dang ngag sems rdo rje yis/_/zhes pa dam tshig dang chos dang las kyi phyag rgya gsum bcing ba na yang phyag rgya chen po'i sbyor ba rdzogs par bya zhes pa'i don to/_/_
[\[263a.3\]]sor bsnol brtan pa dam tshig ste/_/zhes bya ba dam tshig gi phyag rgya thams cad ni sor mo bsnol te rdo rje bcing ba dam du byas pa las 'byung zhes pa'i don to/_/sems las su ni shes pa las/_/zhes pa sems las rang gi rnam par grol ba'i shes pa 'byung ngo /_/shes pa las rnam par grol ba'i don tshig brjod
[\[263a.4\]]pa 'byung ngo /_/las kyi phyag rgya gnyis phye ba/_/zhes pa las kyi phyag rgya thams cad ni rdo rje bcings pa'i khu tshur so sor phral ba las 'byung ngo zhes pa'i don to/_/dam tshig rtsa ba de rnams te/_/zhes pa phyag rgya bzhi po dag ni dam tshig thams cad kyi rgyu zhes pa'i tha tshig go/_/rtsa ba bcings pa mchog gi rgyu/_/zhes pa
[\[263a.5\]]dam tshig gi rtsa ba phyag rgya bzhi bcings pa ni sangs rgyas dang byang chub sems dpa' mchog rnams kyi rgyu yin no/_/gang gis thams cad lus brtan pas/_/zhes bya ba phyag rgya bzhi po des lha'i bdag nyid du bsgyur ba'i lus ni shin tu rdzogs pa brtan par 'grub pa'i phyir na phyag rgya zhes bya'o/_/gang gis thams cad
[\[263a.6\]]rgyas btab pa/_/zhes pa gtso bo gang gis dngos po gang rgyas btab pa de ni chud mi za bar sbas pa yin no/_/de bzhin du phyag rgya bzhis rnal 'byor byas pa'i sngags pa lha'i sku lus kyi phyag rgya 'chang bas na gzhan zil gyis gnon cing myur du 'grub par 'gyur ro/_/gang mthong bas na sangs rgyas dang /_/zhes pa
[\[263a.7\]]phyag rgya rnam bzhi bcings pa mthong na lhas byin gyis brlabs pa'i mtshan ma mthong bas lha nyid mthong bar 'gyur ro/_/dam tshig nyams pas gzir bas na/_/zhes pa 'phags pa rnams dam tshig gis bskul bas na phyag rgya bcings pa'i don de las mi 'da' zhing grub pa yang myur du ster zhes pa'i don to/_/phyag rgya
[\[263b\]]
[\[263b.1\]]de'i khyad par ni don dam pa'i de kho na zhes pa don dam pa'i mtshan ma mi slu ba'i phyir ro/_/de la sngags kyi khyad par ni 'di lta ste zhes pa sngags kyi rang bzhin ngag gi sgra tsam ste/_skra des rnam par grol ba'i don sna tshogs su spros pa med par ston pa'o/_/de brjod pas don 'grub par ji ltar 'gyur zhe na/_sangs
[\[263b.2\]]rgyas bka' yis 'grub pa dang /_/zhes bya ba dag go/_/sangs rgyas kyi bka' ni bden pa dang dka' thub la sogs pa'i yon tan dang ldan pa'i phyir/_de gsungs pa'i tshig gis dgos pa'i don rnams 'grub par 'gyur ro/_/sangs rgyas ni nye bar bstan pa yin no/_/gzhan yang bden pa dang dka' thub
[\[263b.3\]]du ldan pas smras pa kun de bzhin no/_/grub pa de yang tshig smras so cog gis 'grub pa zhig yin nam zhe na ma yin te/_chos kyi tshig gis sngags pa ste/_/zhes so/_/stong pa nyid dang mtshan ma med pa la sogs pa rang rang gi rnam par grol ba'i chos kyi tshig sngags pas 'grub par 'gyur te de bas na sngags
[\[263b.4\]]zhes bya'o/_/ma rig pa ni med par byed/_/ces pa rig pas ma rig pa'i mun pa bsal la chos ji lta ba bzhin du rig pa thob par byed pa dang /_rig pa'i shes pa thob pas phyi rol gyi don gyi shes bya rnams ma nor bar rtogs pa'i phyir rig pa'o/_/rab tu bya ba gnyis pa'o zhes pa gong du de kho na chen po zhes bya ba dang
[\[263b.5\]]por smos nas/_de la ltos nas gnyis par 'gyur to/_/de nas phyag rgya bcing ba rab tu bya ba bshad do zhes pa bcom ldan 'das bla na med pa'i phyag rgya thams cad kyi ye shes bya ba phyag rgya chen po la sogs pa rnam pa bzhi mkhyen pa'i ye shes dang ldan pa phyag na rdo rjes gsungs pa'i don ston to/_/bla na med ces bya ba
[\[263b.6\]]ni phyag rgya rnam bzhir thams cad 'dus pas de'i gong na phyag rgya gzhan med ces pa'i don to/_/de la phyag rgya chen po ni de nyid bskul ba'i snying pos bcing ngo zhes pa lha'i lus kyi gsang ba'i phyag rgya bcing ba ni sa ma ya s+t+waM zhes bya ba'i sngags 'og nas 'byung ba brjod la phyag rgya chen po'i rnal 'byor bya'o/_/de nyid bskul
[\[263b.7\]]zhes bya ba ni lha'i rang bzhin nyid brjod pa ste/_khyod ni dam tshig gi rang bzhin no zhes bskul bas na sngags de yang phyag rgya bcing pa'i snod du gyur pa yin no/_/dam tshig dang las kyi phyag rgya bcing ba ni zhes pa rdo rje bcing ba dang dral ba sngar byas nas gdod dam tshig dang las kyi phyag rgya bcing zhes pa'i don to/_/dam tshig chen
[\[264a\]]
[\[264a.1\]]po dang yang dag pa'i de nyid bskul ba'i snying pos zhes pa phyag rgya chen po la sogs pa bcing ba'i tshe/_/dang po nyid du sa ma ya s+t+waM zhes bya ba'i sngon logs su sa ma ya s+t+waM zhes bya ba 'og nas 'byung ba brjod la gdod phyag rgya bcing ngo /_/dam tshig chen po zhes bya ba ni lha nyid kyi rang bzhin
[\[264a.2\]]brjod pa ste rab tu rtogs pa'i rang bzhin ye shes chen po zhes bya ba'i tha tshig go/_/sa ma ya ho/_/su ra ta s+t+waM zhes bya ba ni rang bzhin brjod pa ste/_khyod ni bde ba chen po'i dam tshig gi rang bzhin no/_/rdo rje khro bos phyag rgya thams cad rang gis bcing ngam gzhan 'ching du gzhug ces pa de kho na bskul ba dang rdo rje bcing
[\[264a.3\]]ba dang dbab pa la sogs pa byas pa'i rjes la rdo rje hUM ka ra'i rnal 'byor byas nas hUM zhes pa'i snying po lan cig brjod de phyag rgya chen po la sogs pa bcing ngo /_/des ni bgegs la sogs pa zil gyis mnan par 'gyur ro/_/'dis ni phyag rgya thams cad dgug cing dbang du byed do zhes rdo rje bcing ba dang dral ba 'dis
[\[264a.4\]]dam tshig gi las kyi phyag rgya la sogs pa kun las su rung ba zhing byin can du 'gyur zhes pa'i don to/_/de nas rdo rje dbab pa'i dam tshig gi phyag rgya bcing ngo zhes bya ba'i snying po 'di brjod nas der gzhug ces bya ba'i don to/_/de nas rdo rje khu tshur gyi dam tshig gi phyag rgya bcing ba ni zhes pa lus dang ngag dang sems thams cad
[\[264a.5\]]bsdus pa'i don du bstan pa'i phyir ro/_/'on te de ltar byas na yang zhes pa phyag rgya bcing ba'i rim pa gong du smos pa ltar byas nas dang po nyid du sa ma ya s+t+waM zhes bya ba smos la de nas phyag rgya thams cad rigs bzhi char gyi bcing bar bya'o/_/de bzhin gshegs pa thams cad kyi lus dang ngag dang sems kyi phyag rgya'i
[\[264a.6\]]snying po'o zhes pa sangs rgyas lnga thams cad kyi lus dang ngag dang sems gcig tu 'dus pa'i snying po ni sa ma ya s+t+waM zhes bya ba ste/_'bras bu med par mi 'gyur zhing sangs rgyas la sogs pa yang de las 'gal zhing 'da' bar mi mdzad pas na stong bzlas pas phyag rgya thams cad bcing bar 'gyur ro/_/dam tshig
[\[264a.7\]]chen po'i phyag rgya lan cig bzlas na zhes pa sa ma ya ho/_/su ra ta s+t+waM zhes bya ba'i snying po gong du smos pa lan cig bzlas na kun la 'grub par 'gyur zhes bya ba'i tha tshig go/_/de nas phyag rgya bcing bar 'byung ste zhes pa rdo rje thal mo ni g.yas pa gong du gtad de tshig dang po bsnol la sbyar ba'o/_/de nyid las sor mo
[\[264b\]]
[\[264b.1\]]drug tu gtugs te bsnol la bsdams pa ni rdo rje bcings ba'o/_/de nyid las zhes pa rdo rje bcings pa nyid las so/_/de nyid las mthe bo gnyis zhes pa rdo rje dbab ba'i phyag rgya las mdzub mo gnyis ma bsnol bar sor mo'i drung du bkug la de'i bar du mthe bong nang du bkug pa'i rgyab bab par byas pa'o/_/de nyid
[\[264b.2\]]phral te gnyis su byas pa ni rdo rje khu tshur gyi phyag rgya so sor phral la mdzub mo dang mthe bong snga ma'i so na bzhag ste khu tshur so sor bcings ba ni las kyi phyag rgya'o/_/rdo rje'i khu tshur te de la dam tshig chen po'i snying po'o/_/sa ma ya ho/_/sa ma ya s+t+waM zhes lan cig brjod la/_yang na rang gi snying gar lan cig bcing ngo /_/_
[\[264b.3\]]ngag gi phyag rgya yang zhes pa rang gi lce la rdo rje rtse lnga pa bsams te/_badzra dzi ho zhes tshig tu yang brjod la de nas ngag gi phyag rgya gang yin pa brjod pa nyid bcing zhes pa'o/_/ngag gi phyag rgya'i sngags kyang rgyud gzhan dag tu ni chos kyi dkyil 'khor du gsungs pa'i snying po la ngag gi phyag rgya zhes bshad mod kyis/_/rtog
[\[264b.4\]]pa 'dir ni chos kyi dkyil 'khor du snying po logs shig tu ma gsungs pa rnams ni snying po gcig gsungs pa gang yin pa de nyid tshig tu brjod pa'i tshe de nyid ngag gi phyag rgya zhes bya'o/_/lta ba'i phyag rgya ni rdo rje'i lta ba dang khro bo'i lta ba la sogs pa 'og nas 'byung ba rnams las gang la sbyor ba de nyid kyi ting nge 'dzin mngon
[\[264b.5\]]du byas te/_sbyar ba dper na khro bo'i lta bas gnod par sbyar na rab tu khros pa'i ting nge 'dzin mngon du bya ba lta bu'o/_/so so'i phyag rgya dang zhes pa de dag gi phyag rgya 'og nas 'byung ba rnams bcing ba'i tshe sa ma ya s+t+waM zhes bya ba'i sngags sngar brjod do/_/snying dang lus g.yo zhes bya ba las kha cig la sngags pa'i snying
[\[264b.6\]]bsgul ba nyid phyag rgyar 'gyur ba yod de goms na 'gul du yang btub bo/_/de nas rdo rje hUM zhes bya ba'i phyag rgya bcing ba 'byung ste zhes pa rdo rje khro bo'i sor mo ni las kyi phyag rgya'o/_/rdo rje khro bo'i sor mo gnyis zhes bya ba khu tshur mdzub mo bsgreng ba gnyis g.yas pa gong du btang ste bsnol la mthe'u chung phan tshun
[\[264b.7\]]sbrel la hUM zhes pa'i snying po brjod nas phyag rgya bcing ste 'di yang las kyi phyag rgya'o/_/de nyid las mdzub mo g.yas pa kyo ba tang du bkug la mdzub mo g.yon pa'i tshigs dang 'og la bcar ba ni kyo ba tang ngo /_/lag pa'i mthil du rdo rje bcing /_/zhes bya ba sor mo lag mthil du bkug ste/_rdo rje bcing ba byas la
[\[265a\]]
[\[265a.1\]]rdo rje zhes bya ba'i mthe bos thum po bcangs pa'i mtshams su g.yogs pa ni rdo rje ti rI ni ri'i zhes bya ba ste/_hUM ka ra nyid kyi dam tshig gi phyag rgya'o/_/hUM ni ngag gi phyag rgya'o zhes pa hUM ka ra'i ngag gi phyag rgya ni hUM zhes bya ba nyid do/_/ye shes kyi phyag rgya ni zhes pa rab tu khros pa'o/_/khro bo'i
[\[265a.2\]]rdo rjes la bcing ba ni/_/zhes pa rdo rje bcing ba byas la brkyang stes la reg par byas pas bgegs dang gnod par byed pa mi 'byung ste sa bcing bar 'gyur ro/_/de la 'dir ni rdo rje 'dod pa khro bo'i phyag rgya'o zhes pa phyag na rdo rje nyid 'dod pa khro bo'i ting nge 'dzin la gnas pa'i phyag rgya ste/_mdzub mo rdo rje zhes bya ba ni
[\[265a.3\]]mdzub mo gnyis so sor bsgreng ba ste/_'dis ni sems can thams cad la dbang du byed do/_/rdo rje'i dam tshig ni zhes pa spyi'i dam tshig yin pa'i phyag rgya'o/_/lha chen po la sogs pa 'jig rten pa'i lha rnams dgug pa'i phyag rgya bstan pa/_rdo rje'i phyag rgya gnyis bcings la/_/zhes pa lag pa gnyis khu tshur
[\[265a.4\]]mdzub mo bsgreng ba las mdzub mo gnyis bkug ste phan tshun sbrel nas gcig la gcig dril zhing dgrol lo/_/nyi ma la sogs pa bar snang gi lha rnams dgug pa'i phyag rgya ni/_rdo rje bcing ba brtan byas la/_/zhes pa dag go/_/rdo rje bcing ba las mdzub mo gnyis so sor bkug ste mthe bo'i sen mo'i
[\[265a.5\]]steng du bsnan la mthe bong gnyis gshibs pas gung mo btsir ro/_/nam mkha' la spyod pa'i lha rnams kyi phyag rgya gsungs pa/_rdo rje khu tshur gnyis bcings la/_/zhes pa dag go/_/rdo rje khu tshur gnyis rgyab sprad la mthe'u chung dang mdzub mo so sor sbrel/_g.yon pa'i mthil gyen du bstan te bzlog pa'o/_/_
[\[265a.6\]]sa pa rnams kyi phyag rgya bstan pa/_rdo rje bcing ba brtan byas nas/_/zhes pa dag go/_/rdo rje bcing ba bsdams pa sa la reg par byas pa ni sa pa'i dam tshig gi phyag rgya ste dgug dang gzhug pa la sogs pa'i las thams cad byed pa ste phyag rgya 'di la su'ang 'gal bar mi byed ces pa'i don to/_/sa 'og ma pa
[\[265a.7\]]rnams dgug pa'i phyag rgya bstan pa/_mdzub mo gnyis ni brtan po ru/_/zhes pa dag go/_/rdo rje bcings pa las mdzub mo gnyis sbrel te bsdams la mthe bong gnyis kyis rang rang gi gung mo'i rtse mo mnan pa'o/_/phyag rgya gong ma rnams rim bzhin du sbyar ba bstan pa'o/_/rdo rje dkri ba dang zhes pa dag go/_/_
[\[265b\]]
[\[265b.1\]]rdo rje dkri ba ni lha dgug pa'i phyag rgya dkri bar byas pa ste zhes bya bas ni rim bzhin du sbyar ro/_/dkyil 'khor dri ba'i tshe nang du 'jug pa dang /_phyir 'byung ba dang /_/mchod rten dang /_bla ma'i grib ma la sogs pa la 'gom par mi rigs pa rnams 'gom du mi rung na/_oM badzra bai ga zhes bya ba'i snying
[\[265b.2\]]po bklags la yid kyis bteg ste 'dzul bar soms shig par smras pa/_de la rdo rje shugs kyis bya ba dag go/_/ye shes kyi phyag rgya ni sems kyi phyag rgya ste/_sems kyis bsams nas bsgrub pa'i phyir ro/_/rnam par snang mdzad la sogs pa sangs rgyas rnams la phyag bya ba'i phyag rgya bstan pa/_dpung
[\[265b.3\]]pa gnyis rdo rjer bcings te/_/zhes bya ba dag go/_/khu tshur bcings te lag ngar phan tshun bsnol lo/_/lag pa'i phyag rgya de nyid bcings la ngang pa'i 'gros kyis dkyil 'khor bskor zhing spyi bo g.yon du btud de mig gis phyag bya bar btud do/_/gzhan rnams la ni pus mo btsugs te'o zhes bya ba byang chub
[\[265b.4\]]sems dpa' rnams la pus mo btsugs te thal mo sbyar la phyag bya'o/_/de la rdo rje 'dzin pa'i dam tshig gi phyag rgya zhes pa lag pa gnyis g.yas g.yon bsnyams te rgyab sprad la mthe'u chung dang mthe bong gnyis nang sbrel ba ste de nyid kyi sor mo'i rtse mos me tog blangs la sngags 'di brjod de/_sangs rgyas la
[\[265b.5\]]phul na thams cad mnyes par 'gyur ro/_/rdo rje kyo ba tang gi phyag rgya ni zhes pa gong ma bzhin du mdzub mo rgyab sprad pa las g.yas pa bkug la g.yon pa rtsa bar byas pa'o/_/de nas de bzhin gshegs pa thams cad kyi rtog pa'i phyag rgya zhes pa de bzhin gshegs pa thams cad ni rnam par snang mdzad la bya ste/_
[\[265b.6\]]thams cad kyi rang bzhin yin pa'i phyir ro/_/mthe bong skyil mo krung btsugs te/_/zhes pa sku'i tshul du bstan pa ste mthe bong gnyis bsnol ba ni skyil mo krung du blta'o/_/mdzub mo gnyis yid kyis bkug ste gung mo'i tshigs dang por sprad pa ni sku lus su brtag go/_/gung mo rtse sprad pa ni dbur brtag go/_/_
[\[265b.7\]]srin lag dang mthe'u chung phyir phyar ba ni 'od kyi dkyil 'khor ro/_/de nas badzra bid kyis ye shes kyi phyag rgya'o zhes pa sangs rgyas bcom ldan 'das kyis sems yongs su dag pa'i rang bzhin mkhyen pa'i ye shes kyi phyag rgya ste/_badzra bid ni rdo rje reg pa ste rdo rje ni ye shes kyi rang bzhin pas de rtogs pa na rang gi sems so
[\[266a\]]
[\[266a.1\]]sor rtogs pa'o/_/ji ltar rtogs she na gsungs pa sems rnam par dag par shes par bya zhes so/_/yang dag par na sems ni gser dang shel bzhin te sgrib pa gang gis kyang ma gos par shes par bya'o/_/gang de ltar dag pa la gzung ba dang 'dzin pa'i rlung gis mi bskyod
[\[266a.2\]]cing brtan par gyur pa'i sems de ni sems dpa' zhes bya'o/_/gang brtan pa de la sems rtse gcig tu dmigs pas ting nge 'dzin to/_/ting nge 'dzin yang dang yang du bsgoms pas chos nyid ji lta ba bzhin nges par gyur pas na sems nyid rdo rjer gyur to/_/rdo rje ni ye shes kyi phyag rgya bas na sems yongs
[\[266a.3\]]su dag pa ste ye shes kyi rang bzhin thob ces pa'o/_/ye shes de las kyang sems can gyi yid dang sbyar ba'i phyir rdo rje yang snang bar gyur to/_/sems de yang sangs rgyas kyi rang bzhin nyid de/_de nyid rtogs pa sangs rgyas so/_/zhes bstan pa/_sangs rgyas ngo bo'i bdag nyid kyis/_/zhes bya ba
[\[266a.4\]]dag go/_/de ltar sems kyi ngo bo yang rtogs shing bsgoms la sangs rgyas kun gyis kyang bstangs na sangs rgyas su 'gyur ro zhes gsungs pa/_sangs rgyas kun gyis byin brlabs pas/_/zhes bya ba dag go/_/de ltar sgom pa'i tshe yang sngags pas phyag rgya chen po'i rnal 'byor du bya'o zhes
[\[266a.5\]]gsungs pa phyag rgya chen po bcings nas bya ba dag go/_/de ltar sems rab tu rtog pa la zhugs nas don thams cad grub pa'i byang chub sems dpa' rang gi sems la rtog cing de bzhin gshegs pa thams cad kyis byin gyis brlabs te byang chub thob par 'gyur ro zhes gsungs pa/_de bzhin
[\[266a.6\]]gshegs pa thams cad kyis/_/zhes bya ba dag go/_/de bzhin gshegs pa thams cad kyi khu tshur ni las kyi phyag rgya'o zhes pa khu tshur so sor bcings pa las kyi phyag rgyar 'gyur zhes pa'i don to/_/de nas phyag na rdo rje'i phyag rgya chen po ni 'di'o zhes pa bsnyems pa dang bcas pa'i phyag rgya 'og nas
[\[266a.7\]]'byung ba bzhin du bcings pa'i phyag na rdo rje zhal shar phyogs su gzigs pa'i mdun na rdo rje a mra ste mda' gzhu thogs pa'i lha mo'o/_/g.yas phyogs na rdo rje kI li kI la ste dpung pas 'khyud par byed pa'i tshul ston pa'o/_/rgyab na chu srin gyi rgyal mtshan te/_lag na rgyal mtshan thogs pa'i lha
[\[266b\]]
[\[266b.1\]]mo'o/_/g.yon na rdo rje bsnyems ma ste lag pa sta zur du bstan nas bsgyings pa'o/_/de nas nyin gcig cing bdag byin gyis brlabs nas zhes pa nyin gcig cing dus gsum du grangs ci nus par sems bde bar byas la/_rdo rje sems dpa'i phyag rgya chen po'i rnal 'byor byas la rdo rje
[\[266b.2\]]dbyangs kyis bstod par byas nas sngags 'og nas 'byung ba rnams rdo rje'i tshig gis bzlas so/_/sngags kyi don ni rdo rje sems dpa' bde ba chen po ste dgug pa dang gzhug pa dang dbang du bya ba dang /_mnyes par bya ba rab tu dga' bar bya ba khyod nyid do zhes pa'i don to/_/de dag gi khyim du gnas
[\[266b.3\]]te lha'i rdzu 'phrul byed do zhes pa de ltar bzang por grub pa ste rang gi gnas na me 'bar ba dang chu 'bab pa la sogs pa'i rdzu 'phrul yang byed do/_/de bzhin gshegs par gyur nas zhes pa de bzhin gshegs pa'i phyag rgya chen po grub ces pa'i don to/_/sems can ma rungs pa rnams gdul
[\[266b.4\]]ba'i phyir rdo rje hUM zhes pa'i gzugs su yang bstan to/_/gdul ba'i sems can de dag gis kyang rdo rje hUM zhes pa'i gzugs su mthong ngo /_/tshe nam mkha' dang mtshungs par 'gyur zhes pa tshe mtha' yas par 'gyur zhes pa'i don to/_/de nas rdo rje 'dod pa'i khro bo'i phyag rgya bcing ba ni zhes
[\[266b.5\]]pa phyag na rdo rje'i snying ga nas byung ba'i khro bo phyag bzhi pa phyag rgya chen po'i tshul ni phyag gnyis na mda' gzhu 'gengs pa'o/_/g.yon pa gcig rdo rje khu tshur mdzub mo bsgreng ba snying gar gzhug go/_/g.yas pa na yang khro bo'i khu tshur mdzub mo bsgreng bas brgyad ste 'phen pa 'dra bar bya'o/_/de nas
[\[266b.6\]]dam tshig gi phyag rgya bstan pa/_rdo rje khu tshur gnyis bcings te/_/zhes bya ba dag go/_/lag pa gnyis rdo rje khu tshur gnyis bcings nas rgyab sbyar te mthe'u chung sbrel la mdzub mo gnyis kyo ba tang du byas te/_mthe bong gnyis kyis so sor srin lag dang gung mo mnan pa'o/_/bcom ldan
[\[266b.7\]]'das phyag na rdo rje lha mo'i dkyil 'khor gyi dbus su bzhugs shing zhal shar phyogs su gzigs pa'i tshe/_g.yas g.yon na dga' ba'i lha mo bzhugs pa'i las kyi phyag rgya bstan pa/_rdo rje khu tshur gyis 'khyud pa'i/_/zhes pa dag go/_/lag pa gnyis rdo rje khu tshur bcings la lus
[\[267a\]]
[\[267a.1\]]g.yon du g.yo ba'i pad bar rdo rje khu tshur gyi lag ngar gyis phyag na rdo rje la 'khyud pa 'dra ba'i tshul bstan pa'o/_/de nyid kyi dam tshig gi phyag rgya bstan pa/_dam tshig phyag rgya 'byung ste zhes bya ba dag go/_/rdo rje bcing ba byas nas g.yon pa'i mdzub mo dang mthe bo'i rtse mo
[\[267a.2\]]sprad de/_yang mig tu byas pa'i mig tu g.yas pa'i mthe bong bcug ste bskyed do/_/'dis bud med thams cad dga' bar byed do zhes pa bud med thams cad dbang du byed pa'i tha tshig go/_/yang na bud med ni phyag rgya rnams la bya'o/_/'di bcings pas phyag rgya rnams mnyes par 'gyur te/_
[\[267a.3\]]phyag rgya dang ldan pa'i lha rnams dgyes par 'gyur zhes pa'i don to/_/phyag na rdo rje'i rgyab na rdo rje chu srin gyi rgyal mtshan lha mo'i phyag rgya bstan pa rdo rje khu tshur gnyis kyis rgyal mtshan 'dzin pa'i tshul du bya'o zhes pa g.yon pa'i khu tshur bsgreng ba g.yas pa'i khu tshur gyis bzung ba ltar bya'o/_/de nyid kyi
[\[267a.4\]]dam tshig gi phyag rgya gsungs pa/_dam tshig gi phyag rgya 'byung ste zhes bya ba dag go/_/rdo rje bcing ba byas nas mdzub mo gnyis rtse sprad de dgug srin lag dang mthe'u chung so sor sbyar te bsgreng la kha gdangs pa ltar bya mthe bo gnyis phyir dgyed/_phyag na rdo rje'i g.yon phyogs na rdo rje bsnyems ma'i lha
[\[267a.5\]]mo'i dam tshig gi phyag rgya bstan pa rdo rje khu tshur gnyis kyis snyems par byed pa ni zhes bya ba dag go/_/rdo rje bcing ba byas la de nyid kyi rtsib logs g.yas g.yon du bskor zhing 'gying bar bya'o/_/rdo rje bsnyems ma'i tshul gyis gar byas la mchod na me tog la sogs pa thams cad kyis kyang mchod
[\[267a.6\]]par 'gyur ro zhes bstan pa/_rdo rje bsnyems pa mchog dang bcas/_/zhes bya ba dag go/_/me tog la sogs pa mdor bya ba ni me tog dang dri dang bdug pa la sogs pa'i mchod pa yang gar gyi nang du 'dus zhes bya ba'i tha tshig go/_/de nyid 'dus pa la sogs pa rgyud gzhan las 'byung ba'i mchod
[\[267a.7\]]pa dang yang sbyar ro zhes smras pa rtog pa gzhan gyi gsang ba'i mchod pa dang yang sbyar zhes bya'o/_/rdo rje gar gyi tshul ni rdo rje khu tshur gnyis bsnol te rting sbyar ba las bskor te mthe'u chung rdo rje'i sku'i gsang ba'o/_/lus dang ngag sems rdo rje yis/_/zhes pa rdo rje'i ye shes kyi mtshan ma'o/_/ye shes
[\[267b\]]
[\[267b.1\]]kyi lus dang ngag dang sems byin gyis brlabs pas na de skad ces bya'o/_/de la lus rdo rjer byin gyis brlab pa ni lha'i sku'i gsang ba sngon du dmigs pa ste de nyid kyang sems kyi rang bzhin rdo rje las gyur par rtogs pa'o/_/shes pa yongs su dag pa de las rnam par grol ba'i tshig tu brjod pa de ni
[\[267b.2\]]rdo rjes byin gyis brlab pa'i dag go/_/sems nyid zla ba'i dkyil 'khor gyi gzugs su gyur pa la sogs pa'o/_/de nyid rab tu bsgoms pas na sngags pa nyid phyag na rdo rje'i phyag rgya chen po'i rang bzhin du gyur nas mtho ris dang sa 'og yan chad kun du 'gro ba dang nam mkha' la gyen du 'phar ba dang /_
[\[267b.3\]]byang chub kyi sems 'dod pa zhes bya ba'am 'dod pa rnam lnga kun la dbang byed pa'i phyag na rdo rje dang mtshungs par 'gyur ro/_/de nas dam tshig gi phyag rgya'o zhes pa rdo rje bcing ba byas pa las mthe bong dang mthe'u chung gnyis rtse mo ltar bsgreng la/_de gnyis kyi bar dbus su gung mo gnyis sbyar te rdo rje rtse mo ltar
[\[267b.4\]]byas te spyir na rdo rje rtse lnga pa'i tshul du bcing /_rdo rje chen po bsgreng bar bya/_/zhes pa rdo rje rtse lnga pa nyid rdo rje chen po ste snying gar gzhag ces pa'i don to/_/rdo rje sems dpa'i snyems thub kyis/_/zhes pa phyag rgya de bcing ba'i tshe/_rdo rje sems dpa'i phyag rgya chen po'i rnal 'byor bya zhes pa'i don to/_/_
[\[267b.5\]]de la ye shes kyi phyag rgya ni 'di'o zhes pa phyag na rdo rje'i ye shes kyi rang bzhin byang chub kyi sems yongs su dag pa zla ba'i dkyil 'khor du gyur la/de nyid yang dang yang du bsgoms pas gzhan gyis mi shigs shing gzhan la mi 'jigs pas na rdo rje'i rang bzhin du gyur te/_de la phyag na rdo rje'i
[\[267b.6\]]skur bsgoms na 'grub par 'gyur ro/_/gang du/_rdo rje bsnyems pa kun byed pa//zhes 'byung ba de nyid ji ltar byas pa'i thabs gsungs pa/_de nas rdo rje bsnyems pa bcing /_/zhes bya ba dag go/_/bsnyems pa ni 'gying ba'i tshul dang bcas pa ste/_ji ltar bsnyems she na rdo rje gsor zhes bya ba
[\[267b.7\]]la sogs pa'o/_/rdo rje khu tshur bcings la lag pa g.yas pa rdo rje gsor zhing gyen du 'dren pa'i tshul du snying gar gzhag_/g.yon pa mkhal ltag tu brten no/_/bsnyems zhes 'byung bas na g.yon pa gsal bar ma bshad kyang mkhal ltag tu brten te gzhag par rigs so/_/de la bcom
[\[268a\]]
[\[268a.1\]]ldan 'das kyi 'dod pa'i phyag rgya bcing ba 'di'o zhes pa bcom ldan 'das phyag na rdo rje'o/_/kun la bsnun nas chags par byed/_/ces pa ni ye shes kyi mdas bskul nas phyag na rdo rje byang chub kyi sems nyid la chags par byed do/_/de nas bcom ldan 'das
[\[268a.2\]]dbang bskur ba'i phreng ba'i phyag rgya bcing pa ni zhes pa sangs rgyas lnga'i dbu rgyan gyis byang chub sems dpa' rnams la dbang bskur ba'i phyag rgya'o/_/de bzhin gshegs pa'i sku'i phyag rgya ni gong du smos pa mthe bo skyil mo krung zhes bya ba la sogs pa nyid do/_/de nyid gtsug tor du gzhag pa ni rnam
[\[268a.3\]]par snang mdzad kyis dbang bskur ba'o/_/de nas dbang bskur ba'i gnas 'khrul bar gzhag pa ni mi bskyod pas dbang bskur ba'o/_/gung mo rdo rjer byas zhes pa ni dbus kyi gung mo rtse sprad pa rdo rje rtse mo ltar bsdams zhes pa'i don to/_/g.yas phyogs su rna ba'i gong du gzhag pa ni rin po che 'byung
[\[268a.4\]]ba'i dbang sbyin pa ste/_sku'i phyag rgya gong ma nyid las gung mo gnyis rtse sprad pa'i tshigs dang po nang du bkug la nor bu lta bur bya'o/_/ltag par gung mo'i rdo rje'i pad+mo gzhag ces pa snang ba mtha' yas kyi dbang sbyin pa ste/_sku'i phyag rgya de nyid las gung mos pad+ma'i 'dab ma ltar zlum por bya'o/_/de
[\[268a.5\]]las spros te zhes pa rna ba g.yon pa'i gong du gzhag la gdon mi za bar 'grub pa'i dbang sbyin pa ste sku'i phyag rgya gong ma las gzhan so na gzhag ste/_gung mo yang so sor phral te phyar ba'o/_/phreng ba bcing ba ltag par mdud pa byas la zhes pa gnas lngar phyag rgya bzhag pa'i 'og tu lag pa gnyis
[\[268a.6\]]kyis dpral ba nas g.yas g.yon du drangs te/_phreng ba bcings pa ltag par mdud la de nas ldan pa g.yas g.yon nas sor mos mthar gyis bkrol te cod pan dbyangs pa'i tshul du bya'o/_/de nas bcom ldan 'das thog ma dang tha ma med pa'i sems sprul par 'dod pas zhes pa rdo rje sems dpa'
[\[268a.7\]]nyid sgrub par 'dod pa ste/_thog ma dang tha ma med pa sngar bshad par bya'o/_/lha mo'i dkyil 'khor du ni dbus na rdo rje sems dpa' bzhugs pa nas mthar gyis myur du bkrol la 'gram pa g.yas g.yon dang spyi bor dgrol/_bdag che kun gyi mchod pa'o/_/zhes pa sangs rgyas dang byang chub
[\[268b\]]
[\[268b.1\]]sems dpa' kun gyi'o/_/dngos med kyis kyang myur du 'grub/_/ces gar gyi phyag rgya byas pas me tog dang bdug pa med kyang mchod pa byas par 'grub po/_/gong du mchod pa'i lha mo gzugs dang sgra la sogs pa smos pa bstan pa de nas rdo rje gzugs la sogs pa'i phyag rgya dag go/_/rdo rje
[\[268b.2\]]bcings pa las rting ba gnyis phyir dgyed la sor mo rnams bsnol la mig sngar gzhag pa ni gzugs kyi'o/_/rdo rje bcings pa las g.yon pa'i mdzub mos ni pi wang gi shing 'dzin pa 'dra bar bya g.yas pa'i mdzub mo ni bkug ste pi wang len pa 'dra bar sbyar ba ni sgra'o/_/rdo rje bcings pa las gong
[\[268b.3\]]gi gzugs kyi phyag rgya lta bur brkyang ba'i lag mthil gyi rang gi snying gar byug go 'di ni dri'o/_/rdo rje thal mo las rting pa bskyed de bsnyems par byas la khar btung ba'i tshul ston pa ni ro'i phyag rgya'o/_/rdo rje lcags kyu'i phyag rgya bstan pa rdo rje khu tshur gnyis bcangs zhes bya ba dag go/_/khu tshur gnyis
[\[268b.4\]]rgyab sprad la mthe'u chung gnyis kyo ba tang gcig gis gcig bzung la mdzub mo gnyis las g.yas pa bkug g.yon pa bsgreng ste kyo ba tang du bya'o/_/kyo ba tang des so so rang gi sngags kyi snying po thams cad bkug ste byin can du byed pa dang /_/'phags pa'i ye shes dang gzhan thams cad kyang
[\[268b.5\]]'gug go/_/'di'i skabs su dam tshig gi ye shes la bya ste thob par bya ba'i dngos po yin pa'i phyir ro/_/rdo rje bcings pa las mthe bong gnyis dang mdzub mo gnyis so sor rtse sprad de zhags mig tu byas pa ni zhags pa'o/_/rdo rje khu tshur gnyis las mdzub mo gnyis nang sbrel ba ni lcags sgrog
[\[268b.6\]]gi'o/_/de nas go cha'i phyag rgya bstan pa de nas go cha'i phyag rgya 'byung ste zhes bya ba dag go/_/lag pa gnyis khu tshur bcangs la mdzub mo bsgreng ste snying ga la sogs par mdud pa dor ro/_/de nas 'phags pa spyan ras gzigs dbang po'i phyag rgya bcing ba ni zhes pa de ni phyag rgya pad+mo zlum pa'i thal
[\[268b.7\]]mo mnyam par sbyar ba las khong stong du byas pa'o/_/de ni pad+mo chen po zhes bya ba'i phyag rgya'o/_/yang sdig pa sbyang ba'i phyag rgya gzhan smras pa/_mthe'u chung mthe bo gnyis kyis dgyed pa zhes so/_/gong ma las mthe'u chung dang mthe bo gnyis so sor bskyed de phral la bsgreng ngo /_/sdig sel
[\[269a\]]
[\[269a.1\]]ba'i phyag rgya de nyid la mdzub mo gnyis bsgreng ba las kyo ba tang du bkug pa ste/_'di ni 'jig rten dang 'jig rten las 'das pa'i lha la sogs pa thams cad dgug go/_/de nas pad+mo'i khu tshur 'byung ste zhes pa rdo rje bcing ba byas la mdzub mo gnyis pad+ma'i 'dab ma
[\[269a.2\]]'dra bar bkug la mthe bong gnyis gshibs te rtse mo srin lag la sbyar ba'i steng du gung mo gnyis kyis so sor mnan/_de nyid las phral nas g.yon pa pad+ma 'dzin pa 'dra bar byas la g.yas pas pad+mo de kha 'byed pa'i tshul du bstan pa ni las kyi phyag rgya'o/_/de nas pad+mo'i ngag gi phyag rgya ni zhes pa
[\[269a.3\]]ngag gi phyag rgya dang /_chos kyi phyag rgya ni rnam grangs te/_skabs kha cig tu chos kyi phyag rgya zhes kyang 'byung ngo /_/rang gi rnam par grol ba'i tshig tu brjod pa ni ngag gi phyag rgya ste/_de gnyis las su yang 'da' bar mi byed pa'i phyir ro/_/ngag gi phyag rgya'am chos kyi phyag rgya 'og nas 'byung ba rnams kyang don
[\[269a.4\]]'di bzhin du sbyar ro/_/hrIH zhes pa ni sna tshogs pa ste/_sems can gyi don sna tshogs mdzad ces pa'i don to/_/ye shes kyi phyag rgya ni pad+mo gyes pas zhes pa rang gi rnam par grol ba'i don la sems kyis gtan la phab par dmigs pa ni ye shes kyi phyag rgya ste/_de la su yang mi 'da' ba'i phyag rgya'o
[\[269a.5\]]man chad kyang don 'di bzhin sbyar ro/_/pad+mo gyes pas zhes pad+mo kha bye ba ni 'dam rdzab la sogs pa'i skyon gyis mi gos pa bzhin du sems can smin pa dang grol ba la chags pa la sogs pa'i dri mas gos par mi 'gyur te/_de nyid dri ma yongs su sbyong ba'o zhes de'i don yid la byed pa'o/_/de nas
[\[269a.6\]]nam mkha'i snying po'i phyag rgya bcing ba ni zhes pa de ni nor bu'i khu tshur byas la dpral ba nas khu tshur g.yas g.yon nas drangs te phreng ba bcing ba 'dra bar ltag par mdud do/_/nor bu'i khu tshur ni rdo rje khu tshur gnyis lto sbyar la mdzub mo gnyis rtse sprad nas bsdams te nor bu 'dra bar byas pa'o/_/de ni
[\[269a.7\]]rdo rje rin po che'i phyag rgya ni zhes pa ye shes kyi rang bzhin rdo rjes byin gyis brlabs pa'i rin po che'o/_/de nyid las kun mi 'da' ba'i phyir phyag rgya'o/_/de yang rdo rje bcing ba byas la mdzub mo bkug pa dang /_mthe bo gshibs pa rnams ngos sprad la mdzub mo gnyis kyi thor to rtse mor byas la dbang
[\[269b\]]
[\[269b.1\]]bskur ba'i gnas dpral bar gtug go/_/phyag rgya de nyid snyim pa'i kha snying gar gyen du drang por sbyar ba ni nor bu'i khu tshur te/_des ni nor bu thams cad gzhan las dgug cing 'phrog pa'o/_/nor bu'i khu tshur de nyid las mthe bo gshibs pa rdo rjer gyur pas mdzub mo gnyis bsnyams te rtse
[\[269b.2\]]sprad pa mnan la mthe bo gnyis rgyab tu bsnyen pa ni rdo rje nor bu'o/_/traM zhes pa ta ni sbyin pa'o/_/ra ni rin po che'o/_/da ni stong pa ste chos kyi phyag rgya'o/_/chos thams cad nam mkha' dang 'dra bar stong par bsgom pa ni ye shes kyi phyag rgya'o/_/de nas rdo rje khu tshur gyi phyag rgya bcing ba zhes pa de'i
[\[269b.3\]]dam tshig gi phyag rgya ni rdo rje bcings pa las mthe bo nang du bcug pa ste gong du smos pa'o/_/b+haM zhes pa chos thams cad tshig gi lam dang bral bar ston pa'o/_/mdza' ba bcing ba 'di ni zhes pa sems can la byams pas 'ching ba'i mchog ste sems can mi gtong zhes bya ba'i don to/_/rdo rje khu tshur gyi
[\[269b.4\]]dkyil 'khor du bcom ldan 'das kyi lus dang ngag dang yid kyi dkyil 'khor thams cad 'dus pas na 'di'i skabs su phyag rgya bzhi pa'i dkyil 'khor gsungs pa mdun du rdo rje chen po'i phyag rgya'o zhes pa dag go/_/dbus su rnam par snang mdzad byang chub mchog gi phyag rgyar bzhugs pa de'i mdun du rdo rje
[\[269b.5\]]rtse lnga pa ni mor bris la de byin gyis brlab pa lag pa'i phyag rgya ni rdo rje rtse lnga pa rdo rje bcings pa las byung ba'o/_/g.yas su rdo rje rin po che ri mor bris la de'i phyag rgya lag pas bcings pa ni rdo rje rin po che gong du smos pa'o/_/rgyab tu pad+mo'i phyag rgya ri mor bris te bzhag la byin gyis brlab pa lag pa'i
[\[269b.6\]]phyag rgya ni rdo rje bcings pa las mthil phye ste snying gar bkan la mthe bo gnyis dang mdzub mo gnyis rtse sprad de pad+mo'i 'dab ma 'dra bar dgug_/rdo rje sna tshogs kyi pad+mo'i phyag rgya zhes pa rdo rjes byin gyis brlabs pa'i sna tshogs kyi pad+mo'i phyag rgya ste/_sems can gyi don sna tshogs mdzad pa'i rtags zhes
[\[269b.7\]]pa'i don to/_/g.yon du rdo rje rgya gram gyi ri mor bris la de byin gyis brlab pa'i lag pa'i phyag rgya bcing ba bstan pa/_rdo rje bcings pa'i mthe bo dang /_/zhes pa dag ste/_rdo rje bcings pa las mthil bye ste brkyang la mthe bo dang mthe'u chung gnyis kyang so sor rtse mo sprad de brkyang ngo /_/rdo rje thams cad_
[\[270a\]]
[\[270a.1\]]do zhes pa ni phyogs bzhi thams cad du rtse mor gyur pas na rdo rje thams cad ces bya ste rdo rje rgya gram la bya'o/_/rigs thams cad kyi dam tshig gi phyag rgya ni rdo rje'i rigs dang /_rin po che'i rigs dang /_pad+mo'i rigs dang /_las kyi rigs bzhi'i phyogs bzhir rim bzhin
[\[270a.2\]]du so so'i dam tshig gi phyag rgya yin par blta'o/_/phyag rgya'i dkyil 'khor du bri zhes pa phyag rgya bzhi pa'i dkyil 'khor phyogs bzhir phyag rgyar mtshan ma dgod pa'o/_/dkyil 'khor 'dir dbus na bzhugs pa'i gtso bo dngos su ma smos mod kyi/_mdun dang g.yas g.yon la sogs pa smos
[\[270a.3\]]pas na don gyis dbus kyi gtso bo bzhugs par go bar bya ste/_gal te dbus na mi bzhugs na su'i mdun dang g.yas g.yon zhes brtag_/dbus na yang rgyud kyi bdag po chen po bas na rnam par snang mdzad nyid yin par mngon no/_/de bas 'jam dpal gyi phyag rgya bcing ba ni zhes pa de ni lag
[\[270a.4\]]pa g.yas pa rdo rje khu tshur las mdzub mo bsgreng ba'i tshigs dang po bkug la ral gri'i thabs su 'dzin pa dang /_g.yon pa shes rab kyi pha rol tu phyin pa'i glegs bam 'dzin pa'o/_/de nas dam tshig gi phyag rgya ni zhes pa g.yon pa glegs bam 'dzin pa 'dra ba'i mthe'u chung g.yas pa'i rdo rje khu
[\[270a.5\]]tshur gyis ral gri 'dzin pa'i thabs su gzung ngo /_/a ni chos kyi phyag rgya zhes pa a ni chos thams cad ma skyes pa'i don du stong pa'i phyir ro/_/chos thams cad la yi ge med ces bya ba ni zag pa bcas pa dang zag pa med pa'i chos thams cad sgra dang 'brel ba med de brjod du med pa'i phyir
[\[270a.6\]]ro/_/sems bskyed ma thag tu chos kyi 'khor lo bskor ba'i phyag rgya bstan pa/_rdo rje khu tshur gnyis bcings te/_/zhes pa dag go/_/khu tshur bcings la mthe'u chung dang mdzub mo gnyis so sor sbrel la bkan te snying gar gzhag pa ni chos kyi 'khor lo bskor ba'i phyag rgya zhes bya ste 'di
[\[270a.7\]]bcings pas na rnal 'byor pa'i spyod pa'i rgyud du gtogs pa'i dkyil 'khor thams cad rdzogs par 'gyur bas na sgrub pa po zhes bya'o/_/'di mthong bas dkyil 'khor thams cad mthong bar 'gyur ro zhes pa rigs thams cad kyi dam tshig sngags dang bcas pa'i phyag rgya 'di'i nang du 'dus
[\[270b\]]
[\[270b.1\]]par byin gyis brlabs pas na phyag rgya mthong ba tsam gyis dkyil 'khor du zhugs par 'gyur ro/_/phyag rgya bcing ba'i tshe sngags brjod pa'i thabs gsungs pa/_de bzhin dbus su kha gzhag ste/_/zhes bya ba dag go/_/ji ltar gong du smos pa de bzhin du phyag rgya bcings la khu tshur
[\[270b.2\]]gnyis kyi bar du kha gzhag ste bzlas so/_/hUM chos kyi phyag rgya'o zhes pa las thams cad kyi sgo zhes pa'i don to/_/de nas nam mkha' mdzod kyi phyag rgya bcing ba ni zhes pa nor bu'i phyag rgya gong du smos pa las mthe'u chung dang srin lag rnams brkyang ste phyar ba'o/_/'phags pa byams pa
[\[270b.3\]]sems dpa' chen po'i phyag rgya bcing ba ni zhes pa go cha'i phyag rgya ni rdo rje khu tshur las mdzub mo bsgreng ba lte ba dang snying ga la sogs par mdud pa gong du smos pa bzhin no/_/de nas rtog pa thams cad kyi spyi'i phyag rgya zhes pa 'byung ste zhes pa rgyud 'di'i mgo mjug tu rtog pa bshad pa thams
[\[270b.4\]]cad kyi lus dang ngag la sogs pa'i phyag rgya 'byung ste/_de la sngags ma smos pa rnams ni so so rang gi snying po'am las thams cad byed pa'i sngags dang sbyar ro/_/sngags smos pa rnams ni sngags de dang sbyar te rigs thams cad kyi yang las thams cad dang sbyar ro/_/de la lus kyi phyag
[\[270b.5\]]rgya bstan pa 'di lta ste/_langs pa'am 'dug pa'am zhes pa dag go/_/phyag na rdo rje'i rnal 'byor dang ldan pa las sbyar ba ni lus langs pa'am 'dug pa thams cad kyang phyag rgya nyid du 'gyur te de dag ni spyir bshad pa'o/_/lus kyi phyag rgya khyad par du gsungs pa langs la g.yon pas rdo rje
[\[270b.6\]]khu tshur bcangs nas zhes bya ba dag go/_/g.yon pa khu tshur bcangs te brkyang la lag pa g.yas pa rdo rje khu tshur byas pa'i mdzub mo kyo ba tang du bkug pas g.yon pa'i khu tshur gyi drung nas gzhu 'dren pa'i thabs su drangs te/_'dis ni 'phags pa dang ma 'phags pa'i sems can thams
[\[270b.7\]]cad dgug go/_/dpung pa gnyis kyis rang gi snying gar 'khyud pa ni go cha ste zhes pa rdo rje khu tshur bcings pa'i dpung pa gnyis phan tshun bsnol te bsdams pa ni go cha ste/_rgol ba kun gyis mi phyed mi tshugs mi shigs zhes pa'i don to/_/de nas ngag gi phyag rgya bcing ba ni zhes pa a ni dbab pa'i
[\[271a\]]
[\[271a.1\]]snying po'o/_/haM ni srung ba'o/_/hUM ni gtan 'pho ba'o/_/de nas lta ba'i phyag rgya 'byung ba ni zhes pa de la rdo rje'i lta ba ni 'phral la bcer zhes lta ba ste/_'phral la zhes bya ba ni sgra glo bur du lta ba la yang bya'o/_/rig rig por mgyogs pa la yang bya'o/_/'bar
[\[271a.2\]]ba'i lta ba ni gang la bltas pa/_de nas bkug ste 'dzums pa'o/_/khro bo'i lta ba ni smin mtshams su khro gnyer bsdus la khro bas blta ba'o/_/brtan pa'i lta ba ni gang la bltas pa de la tha mal par mig tshugs su blta ba'o/_/de nas lta ba de bzhi'i las bstan pa de nas 'di dag gi
[\[271a.3\]]las zhes bya ba dag go/_/de nas snying po smras pa/_badzra dr-iSh+Ti zhes bya ba dag go/_/de la rdo rje lta ba'i snying po ni/_badzra dr-iSh+Ti sam Ta zhes pa ste/_rdo rje'i lta ba mig g.yas na nyi ma'i sa bon me 'bar ba gzhag go/_/g.yon du zla ba'i sa bon Ta 'bar ba'o/_/'bar ba'i lta ba'i snying po ni/_dr-iSh+Ti
[\[271a.4\]]e gu sha dzaHhUM zhes pa ste/_'bar ba'i lta ba kyo ba tang gis dgug cing thag 'dzud pa ste/_dzaHni 'jug pa'o/_/hUM ni mngon par spyad pa'o/_/khro bor blta ba'i snying po ni/_kro ta dr-iSh+Ti phaT ces pa ste/_khro bo'i lta bas thams cad la mngon par spyad ces pa'i don to/_/brtan par lta ba'i snying
[\[271a.5\]]po ni/_dr-i shwe tiSh+Tha haM zhes bya ba ste/_bstan pa thams cad srung ngo zhes pa'i don to/_/so so'i phyag rgya 'byung ste zhes pa so so'i lha'i rnal 'byor byas la sngags kyi snying po yid la zlos shing so ba'i las la sbyar ro/_/so 'cha' ba ni sgra krig krig byed pa'o/_/mur ba ni thams cad byed pa'o/_/mchu'i phyag rgya
[\[271a.6\]]bstan pa/_g.yas nas gcu ba ni 'gug pa'o zhes pa/_g.yas nas gcu ba ni ma mchu g.yon ba'i grwa sos mnan te gcu ba'o/_/ma mchu sos mnan zhes pa so gtsigs pa'o/_/mchu gnyis bsdams pa ni zhes pa kha dam du btsums pa'o/_/de la g.yas nas gcu zhing 'gugs pa'i las byed pa'i tshe/_sangs
[\[271a.7\]]rgyas kyi rnal 'byor du bya'o zhes bstan pa/_sangs rgyas rjes su dran pa dang /_/zhes so/_/de bzhin du lhag ma yang rim bzhin du sbyar ro/_/rdo rje rjes su dran zhes bya ba ni lha gang yang rung ba'i rnal 'byor du byas pa'i snying gar zla ba'i dkyil 'khor la rdo rje rtse lnga pa bsam mo/_/mig gi phyag
[\[271b\]]
[\[271b.1\]]rgya gsungs ba mig g.yas pa bskyod pas dbang du byed do zhes pa dag go/_/rdo rje chags pa ni thams cad bdag la dga' bar 'gyur ba'o/_/rdo rje lta ba la sogs pa mig gi phyag rgya sngar smos zin pas 'di dang nyis rim du 'gyur bar dgos pa 'byung ba rdo rje lta ba la sogs pa ni mig gi 'bras bu
[\[271b.2\]]yul la dmigs pa gtso bor byas pa'o/_'di ni 'bras bu bzhi dang bcas par bsgul ba tsam du zad de/_yul la dmigs pa gtso bor mi brtsi'o/_/thams cad kyi snying po bzlas te gyen du bltas na zhes pa lha gang la brten pa de'i snying po bzlas la nam mkha' la bltas na der 'gro bar
[\[271b.3\]]'grub bo/_/sa la bltas te bzlas na sa'i bdag por 'gyur ro/_/g.yas skor bas ni zhes pa de bzhin gshegs pa la mchod par bsams te/_de bzhin gshegs pa'i g.yas logs nas bskor te bltas na mchod par 'gyur ro/_/de bzhin du phyag na rdo rje la g.yon skor na mchod par 'gyur
[\[271b.4\]]ro/_/thams cad kyi snying po stong bzlas na 'grub po zhes pa gong du phyag rgya'i las bshad pa thams cad kyi snying po gong gi sbyor ba de sngar bsnyen pa stong byas nas las kyang bya'o/_/de nas lha chen po la sogs pa rig pa'i rgyal po man chad sa 'og yan chad kyi spyi'i phyag rgya smos pa de la 'jig rten
[\[271b.5\]]pa'i rdo rje khu tshur las skyes pa'i phyag rgya ste zhes pa dag go/_/'jig rten pa'i lha de dag thams cad kyi phyag rgya rdo rje khu tshur so sor bcangs pa las 'byung ste/_khu tshur so sor bcangs pa de nyid 'jig rten pa'i rdo rje bcings pa yin par bsten pa rdo rje bcings pa ni zhes bya ba dag go/_/lag
[\[271b.6\]]pa gnyis khu tshur so sor bcangs la mthe bong smad de nang du bcug nas khu tshur bcangs ba gnyis kyis srin lag dang /_mthe'u chung gi bar phan tshun mnan pa ste/_g.yon pa'i mthe'u chung dang srin lag gi mtshams su g.yas pa'i khu tshur gyi srin lag gi rgyab kyis mnan/_g.yas pa'i
[\[271b.7\]]mtshams su yang g.yon pa'i mthe'u chung gi rgyab kyis mnan pa'o/_/de nyid phyag rgya'i snying po 'di 'bum bzlas te sgrub po zhes pa 'jig rten pa'i phyag rgya de nyid bcings la mchod pa la sogs pa bzlas pa'i cho ga tshul bzhin du sngar byas nas snying po 'di 'bum bzlas na phyag rgya 'grub par
[\[272a\]]
[\[272a.1\]]'gyur te/_phyag rgya bcings pa tsam gyis su'ang 'da' bar mi byed do/_/de nas 'jig rten pa'i lha so so'i phyag rgya bstan pa/_rdo rje khu tshur gnyis byas te/_/zhes pa dag go/_/khu tshur phye la g.yas pas rang gi phyag rgya gang yin pa 'dzin pa ste/_lha
[\[272a.2\]]chen po yi ni gsal phur gsum pa'o/_/tshangs pa'i ni gun+d+he dang bgrang phreng ngo /_/gtogs 'dod kyi ni 'khor lo'o/_/sa nad gzhon nu'i ni dril bu'o/_/de bzhin du lhag ma rnams kyang rang gi phyag rgya 'dzin par brtag go/_/rig pa'i rgyal po man chad sa 'og yan chad spyi'i phyag rgya
[\[272a.3\]]bstan pa/_ma rnams thams cad kyi phyag rgya bcing ba ni zhes pa dag go/_/gong ma bzhin du rdo rje khu tshur bcings la g.yon pa mdzub mo bsgreng ba'o/_/ma rnams kyi phyag rgya de dang ldan pas sgrub pa'i cho ga gsungs pa/_dur khrod dam tshogs kyi nang 'jug pa na zhes bya ba dag go/_/_
[\[272a.4\]]tshogs kyi nang du 'jug pa ni 'dre'i tshong 'dus su 'dug pa ste/_dur khrod dam 'dre'i tshong 'dus su ma rnams gang yang rung ba'i snying po cig cho ga bzhin du bzlas so/_/byad thams cad sdom pa dang zhes pa sarba bud+d+ha/_sa ma yo gi rgyud las byad sdom pa'i las mang po 'byung ba dang /_
[\[272a.5\]]rtog pa gzhan thams cad kyang zhi ba dang rgyas pa la sogs pa'i las 'byung ba kun 'grub bo/_/phyag rgya thams cad 'grub par 'gyur/_/zhes pa/_phyag rgya bcings pa tsam gyis las gang la sbyar ba 'grub bo/_/de nas khro bo'i khu tshur sgrub pa'i snying po ni 'di yin no zhes bya ba la
[\[272a.6\]]la sogs pa thams cad kyi bdag po khro bo'i khu tshur zhes bya ba sgrub par 'dod na ni snying po 'dis bya'o/_/de nas gsang ba'i phyag rgya thams cad sgrub pa'i rab tu bya ba bshad do zhes pa sngags kyi snod du ma gyur pa rnams la mi bstan pas gsang ba'o/_/gsang ba de nyid kun gyis
[\[272a.7\]]mnyan zhing mi 'da' bas na phyag rgya'o/_/de sgrub pa'i le'u 'am rim pa bstan pa ni rab tu bya ba bshad pa'o/_/dkyil 'khor bris te zhes pa de bzhin gshegs pa'i dkyil 'khor gyis sarba bid kyi rtog pa gong du smos pa bzhin du bris la 'di skad brjod do/_/bcom ldan 'das phyag rgya
[\[272b\]]
[\[272b.1\]]skyong ma 'di zhes pa phyag rgya ni sku'i gsang ba la sogs pa phyag rgya bzhi rnams so/_/phyag rgya'o zhes sgra'i mtshan nyid bshad pa las/_bud med kyi khams su gtogs pas phyag rgya btsun mo zhes bya ba'i don te/_skyong ma ni bcom ldan 'das kyis bskyed cing bskyangs te 'byor par byas
[\[272b.2\]]pas skyong ma ni btsun mo'i ming ngo /_/de lta bu'i phyag rgya de grub pa rtag tu dus thams cad du bdag la stsal bar gsol ba ci dgos she na/_sems can kun gyi don gyi phyir/_/zhes gsungs so/_/phyag rgya'i yon tan ci yod ce na/_grub mchog rab tu bsgrub pa'o/_/zhes so/_/rig
[\[272b.3\]]'dzin nam mkha' la rgyu ba la sogs pa phyag rgya 'dis rab tu sgrub po/_/de nas phyag na rdo rje'i gsang ba sgrub pa gsungs pa/_phyag na rdo rje'i dkyil 'khor du zhugs te zhes bya ba dag go/_/phyag na rdo rje'i dkyil 'khor gong du smos pa cho ga bzhin du bris la der zhugs nas bskul ba'i
[\[272b.4\]]sngags 'di rnams brjod cig_/su ra te sa ma ya s+t+waM ho zhes pa ni lha'i rang bzhin brjod pa ste/_rab tu dgyes pa'i dam tshig khyod/_/ces brjod do/_/badzra sa twa zhes pa la sogs pas ni rdo rje sems dpa' dang po pa bdag gis grub par gyur cig ces bskul ba'o/_/de nas byang chub
[\[272b.5\]]sems dpa' gzhan rnams kyi phyag rgya gsang ba sgrub pa gsungs pa/_de nas byang chub sems dpa' gzhan rnams kyi gsang ba'i phyag rgya sgrub pa ni zhes pa dag go/_/de'i sngags bo d+hi satwa ma hA ma naM zhes pa ni lha'i rang bzhin smos pa ste/_byang chub sems dpa' che ba rnams/_/zhes
[\[272b.6\]]pa smos pa'o/_/lhag mas ni/_rtag tu grub pa bdag stsol cig_/ces brjod pa'o/_/de nas lha chen po la sogs pa 'jig rten pa'i lha rnams phyag rgya gsang ba brjod pa/_de nas phyi rol gyi rdo rje'i rigs kyi zhes bya ba dag go/_/de'i sngags ni/_kro d+ha tu zhes bya ba dag ste khro bo
[\[272b.7\]]thams cad kyi byed pa po zhes bya ba'i don te/_'di skad brjod pa'i tshe phyag na rdo rje'i rnal 'byor byas la brjod cig ces pa ste/_phyag na rdo rjes thams cad gdul ba'i phyir de ni de dag la lhag par 'joms so/_/'jig rten pa'i lha mo rnams kyi gsang ba sgrub pa gsungs pa/_ma rnams kyi
[\[273a\]]
[\[273a.1\]]gsang ba'i phyag rgya zhes pa dag go/_/de yang rang gi dkyil 'khor gong du smos pa'i nang du zhugs la b+h+yo b+h+yo zhes bya ba sngags brjod cig_/de ni rang bzhin bstan pa ste mang po'i tshig tu ston pa'o/_/gong du dris pa la ni phyag rgya gsang bas sgrub pa'i 'og tu phyag rgya
[\[273a.2\]]bcing ba bshad mod kyi/_lan btab pa la ni phyag rgya bcings pa rnams gsang ba sgrub pa'i gong du phyag rgya bcing ba bshad do/_/de nas phyag rgya'i de kho na 'byung ste zhes pa phyag rgya ni so so'i rnam par grol ba'i mtshan ma'o/_/de kho na mi slu ba ste yang dag pa ste/_phyag rgya'i rang
[\[273a.3\]]bzhin mi slu ba/_/zhes bya ba'i don to/_/sems las sangs rgyas dang chos 'byung ngo zhes pa sems las logs shig na sangs rgyas dang chos mi dmigs te khams gsum sems tsam du zad pa'i phyir ro/_/yang dag par na phyag rgya rnam bzhi yang de bzhin gshegs pa'i ye
[\[273a.4\]]shes la gnas so zhes gsungs pa de kho na nyid du zhes bya ba dag go/_/de rnams kyi ni zhes bya ba ni de bzhin gshegs pa'i phyag rgya gong du smos pa rnams so/_/de bzhin gshegs pa thams cad kyi phyag rgya lnga rnams so/_/snying la gnas pa ni sems la gnas pa zhes bya'o/_/_
[\[273a.5\]]skyong ma ni btsun mo'i rnam grangs te ji ltar 'jig rten pa'i btsun mos kyang ni gso ste snying la 'bab cing yid du 'ong bar gyur pa'i phyir skyong ma zhes bya ba bzhin du phyag rgya rnam bzhi 'di rnams kyang bcom ldan 'das kyis bskyed cing bskyangs pa'i btsun mo ye shes kyi rang bzhin la gnas
[\[273a.6\]]pa'o/_/bdag kyang de bzhin gshegs pa ste/_/zhes bya ba dag kyang sangs rgyas nyid du mos pas nga rgyal bskyed de/_phyag rgya 'di yang bdag gis skyong ma'o zhes bsgoms la phyag rgya bzhi sgrub bo/_/phyag na rdo rje'i phyag rgya de kho na bstan pa/_rab dga' sems can kun gyi mchog_/_
[\[273a.7\]]ces pa dag go/_/phyag na rdo rje'i rang bzhin bstan pa ni rab dga' zhes bya ba dag ste/_byang chub kyi sems rab tu dga' zhes pa'i rang bzhin byang chub sems dpa' kun gyi nang na mchog go/_/de la phyag rgya rab tu brtags/_/zhes pa phyag na rdo rje'i rang bzhin las grub pa brtan pa myur du
[\[273b\]]
[\[273b.1\]]stsol ba'i phyag rgya bzhi dag rdo rje sems dpa' 'dod pa'i rang bzhin gyis rab tu brtags so/_/bcom ldan rtag pa 'dod pa ste/_/zhes pa bcom ldan 'das rdo rje sems dpa' 'dod pa de ni rtag pa ste dus thams cad du rgyun mi 'chad pa'i phyir ro/_/de nyid de bzhin gshegs pa'o/_/zhes pa
[\[273b.2\]]'dod pa'i rang bzhin de nyid de bzhin gshegs pa rnam par snang mdzad la sogs pa'o/_/de las thams cad bdag nyid sku/_/zhes pa 'dod pa'i rang bzhin rdo rje sems dpa' de las byang chub sems dpa' gzhan thams cad kyi sku 'byung ngo /_/bdag kyang de las byung bas na phyag rgya rnam bzhi grub
[\[273b.3\]]par gyur cig ces bya ba'i don to/_/de nas phyi rol gyi rdo rje'i rigs kyi phyag rgya'i de kho na ni zhes pa lha chen po la sogs pa nas sa 'og pa'i lha'i bar du 'jig rten pa'i lha de dag gi de kho na'o/_/phyag na rdo rjes lha thams cad dbang du byas zhes pa ni des lha thams cad 'dul ba'i phyir ro/_/rdo rjer
[\[273b.4\]]byas zhes pa de ni de dag thams cad rdo rje'i rigs su dbang bskur ba'i phyir ro/_/de dag gi phyag rgya yang rdo rje'i phyag rgya nyid do zhes pa gsal phur gsum pa la sogs pa rang rang gi phyag rgya kun kyang phyag na rdo rje'i ye shes kyis byin gyis brlabs pa'i phyir ro/_/de nas ma rnams phyag rgya'i de kho na nyid
[\[273b.5\]]ni zhes pa sems can mang po la gnod pa dang dkon mchog gsum la 'tshe ba la sogs pa ma rungs pa'i sems can thams cad ma rnams kyis bza' bar bya'o zhes lha chen po la sogs pa thams cad kyis bskos pa ste gang gis bskos pa de ni phyag rgyas btab pa yin pas/_de'i phyir de nas
[\[273b.6\]]ma rnams bsgrub par bya'o/_/de bzhin gshegs pa'i de kho na nyid ni rab tu sbyor bas zhes pa de kho na'i phyag rgya bsgrub pa'i tshe gang sgrub kyang rung ste/_thog mar de bzhin gshegs pa'i de kho na sgom pa mngon du byas nas phyis gzhan bya'o zhes pa'i tha tshig go/_/de nas rtog pa thams cad kyi byin
[\[273b.7\]]gyis brlab pa la sogs pa'i las bshad do zhes pa phyag na rdo rje la sogs pa so so'i rtog pa gong du bshad pa thams cad kyi byin gyis brlab pa dang dbang bskur ba dang /_ting nge 'dzin dang /_mchod pa rnams bshad do zhes bya ba'i tha tshig go/_/nyin re ji lta bu'i dus mngon du zhes pa nyin gcig cing
[\[274a\]]
[\[274a.1\]]bzlas pa'i dus snga dro dang /_gung dang dgongs gsum mam/_yang na dus gcig tu zlos kyang rung ste ji lta bu'i dus su zlos pa de'i sngon du dang por rigs bzhi'i phyag rgya dang snying pos byin gyis brlab po zhes bstan pa ste de la/_rdo rje mchog gi phyag rgya
[\[274a.2\]]yis/_/zhes bya ba ni rigs bzhi so so'i dam tshig gi phyag rgyas rang rang gi gnas su bzhag ste/_snying gar rdo rje rigs kyi dam tshig gi phyag rgya rdo rje bcings pa las gung mo sbyar te bsgreng la mthe bo dang mthe'u chung so sor bskyed de bsgreng ba rdo rje rtse lnga pa'i phyag rgya gong du smos pa de nyid
[\[274a.3\]]bzhag go/_/smin mtshams su ni rin po che'i rigs kyi dam tshig gi phyag rgya rdo rje bcings pa las mdzub mo rdo rje nor bur byas pa bzhag go/_/lkog mar ni pad+mo'i rigs kyi phyag rgya rdo rje bcings pa las mdzub mo pad+mar byas pa bzhag go/_/spyi gtsug tu ni las kyi rigs kyi phyag rgya rdo rje
[\[274a.4\]]bcings pa las mthil bskyed de mthe'u chung mthe bo so sor phyag rgya bzhag go/_/de la rdo rje chen po'i rang gi rnam par grol ba'i ye shes te 'jig rten pa'i shes pa gzhan pas 'phags pa'i phyir ches mchog go/_/de'i rtags ni phyag rgya ste rigs so so'i ye shes kyi mtshan ma/_lag pa'i
[\[274a.5\]]phyag rgya bcing bas bstan/_/zhes bya ba'i tha tshig go/_/rang byin gyis brlabs par bsam par bya zhes pa sngags pa sangs rgyas lngas byin gyis brlabs par bsam pa'o/_/badzra satwa zhes pa ni rdo rje rigs kyi snying po'o/_/badzra rat+na ni rdo rje rin po che'i rigs kyi'o/_/badzra d+harma ni pad+ma'i
[\[274a.6\]]rigs kyi'o/_/badzra karmA ni las kyi rigs kyi'o/_/dbang bskur ba'i cho ga gsungs pa de la 'di ni rdo rje rin po che'i dbang bskur ba'i snying po'o zhes pa dag go/_/rin po che'i rigs thams cad la dbang bskur ba'i las kyi sgo yin pa'i phyir ro/_/de nas ting nge 'dzin gyi cho ga gsungs pa de nas
[\[274a.7\]]ting nge 'dzin gyi ye shes bskyed pa ni zhes pa dag go/_/ting nge 'dzin gyi yul la shes pa bskyed pa'i ting nge 'dzin gyi ye shes bskyed pa'o/_/phyag rgya chen po'i rnal 'byor byas la rang gi snying gar zla ba'i dkyil 'khor la rdo rje rtse lnga pa bsgom mo/_/de'i snying po ni/_oM badzra At+ma ka rdo rje'i bdag nyid ces
[\[274b\]]
[\[274b.1\]]pa'i don to/_/gong ma bzhin tu ting nge 'dzin byas pa rdo rje'i bzlas pa sgra med pas snying po 'di nyid ci 'dod pa cung zad bzlas so/_/de nas mchod pa'i cho ga gsungs pa/_/rdo rje mchod pa'i rab tu bya ba ni zhes bya ba dag go/_/rdo rje khu tshur byas la mkhal ltag g.yas g.yon du brten te bsnyems pa ni badzra
[\[274b.2\]]lA mchod pa ste/_des mchod pa de sgrubs shig rdo rje phreng ba ni rdo rje khu tshur gyi phreng ba 'dzin pa 'dra bar bstan pa'o/_/rdo rje glu ni rdo rje khu tshur gyis kha nas drang ngo /_/rdo rje gar ni thal mo bskyed pa bskor nas spyi bo nas dgrol ba'o/_/des bstod pa bya'o zhes gsungs pa/_de la yi ge mnyam pa yi/_/_
[\[274b.3\]]zhes bya ba dag go/_/yi ge mnyam pa ni tshigs su brjod pa klog pa'o/_/rdo rje'i glu ni sha rdza dang /_d+he'i ba ta la sogs pa'o/_/rdo rje sems dpa' bsdus pa'o/_/zhes pa rdo rje'i rigs la bstod pa ste/_rdo rje sems dpa' ye shes kyi rang bzhin yin pas na des sangs rgyas dang byang chub sems dpa' thams
[\[274b.4\]]cad bsdus so/_/ji lta zhe na thams cad kyang rdo rje sems dpa'i rang bzhin yin pa'i phyir ro/_/rdo rje rin chen bla na med/_/ces pa rin po che'i rigs la bstod pa ste/_sangs rgyas kyi chos ma 'dres pa bco brgyad dang /_stobs bcu dang /_mi 'jigs pa la sogs pa dkon zhing rin po che'i phyir rin po che ste
[\[274b.5\]]de lta bu gzhan la med pas na bla na med do/_/rdo rje chos ni glur blangs pas/_/zhes pa pad+mo'i rigs la bstod pa ste/_theg pa gsum gyi lam ston cing sgrogs pas na glu blangs pas don sgrub ces bya'o/_/rdo rje las ni byed par 'gyur/_/zhes pa las kyi rigs la bstod pa ste/_ye shes kyis byin gyis
[\[274b.6\]]brlab pa'i las ni rdo rje las te gong ma'i rdo rje smos pa rnams kyang de bzhin du sbyar ro/_/las ni mchod pa sna tshogs dang sems can gyi don sna tshogs mdzad par 'gyur ba'o/_/'di brtsams te dga' ba dang dbang bskur ba dang zhes bya ba bstod pa 'di brtsams te dga' ba'i mchod pa byang chub kyi sems kyi
[\[274b.7\]]rang bzhin rdo rje lA gye dang /_byang chub kyi yan lag gi phreng ba'i rang bzhin gyis dbang bskur ba dang /_dam pa'i chos sgrogs pa'i glu'i mchod pa 'di rnams kyis de bzhin gshegs pa yang 'grub na gzhan sa pa'i grub pa rnams lta ci smos/_ci'i phyir zhe na/_de ltar sems dpa'i bde ba dang mtshungs pa med
[\[275a\]]
[\[275a.1\]]do zhes pa de lta bu'i mchod pa ni sangs rgyas dang byang chub sems dpa' rnams bde zhing dgyes par 'gyur ba'i rgyu yin te bde bar 'gyur ba gzhan 'di dang 'dra ba med do/_/sems dpa' ni sangs rgyas dang byang chub sems dpa' rnams la bya'o/_/de ltar byin gyis brlabs pa'i spyi bo'i
[\[275a.2\]]tshogs bshad zin nas phyag na rdo rje'i byin gyis brlab pa la sogs pa khyad par du gsungs pa/_de nas phyag na rdo rje'i byin gyis brlab pa la sogs pa 'byung ba ni zhes bya ba dag go/_/nyin re ji lta bu'i dus sngon du zhes pa ni gong ma bshad pa bzhin no/_/rdo rje byin brlab la sogs sbyor/_/zhes bya ba snying gar
[\[275a.3\]]rdo rje byin gyis brlab pa nas spyi bor las kyi rdo rjes byin gyis brlab pa'i bar du gong du rigs bzhir byin gyis brlab pa'i sbyor bas bdag nges par byin gyis brlabs la bdag rang phyag na rdo rje nyid du rigs bzhis byin gyis brlabs par gyur to zhes pa'i rnal 'byor dang ldan par bya'o zhes gsungs pa/_sems
[\[275a.4\]]dpa'i byin brlabs rnal 'byor ldan/_/zhes so/_/de nas rdo rje bcings pas rdo rje rtse lnga pa lag na bzung ste dgug pa dang gzhug pa dang 'ching ba dang dbab par bya'o zhes gsungs pa rdo rje dang bcas te rdo rje 'bebs sogs rnal 'byor gyis bya'o zhes pa'i tshig gi lhag mas sdud do/_/de nas rdo rje khu tshur
[\[275a.5\]]gnyis su bya ste rdo rje gzung bas phyag na rdo rje nyid kyis phyag rgya bcing bas bcings te byin gyis brlab po zhes gsungs pa/_rdo rje khu tshur rdo rjer bcas/_/zhes bya ba dag go/_/gnyis byas zhes bya ba ni khu tshur gnyis su phye ba'o/_/phyag rgya'i cho ga zhes bya ba ni rdo rje hUM ka ra'i phyag rgya nyid de rdo rje khu tshur mthe'u chung
[\[275a.6\]]sbrel la dpung pa bsnol te mdzub mo bsgreng ba'i gong du smos pa'o/_/phyag rgya bcing ba de byang chub kyi sems 'dod pa'i rang bzhin de nyid bdag nyid yin no zhes bsgoms nas phyag rgya bcing ngo zhes gsungs pa/_'dod pa bdag ces bsgoms nas so/_/zhes so/_/phyag rgya de nyid dang sbyar ba'i snying po gsungs
[\[275a.7\]]pa/_Tak+ki dza ho zhes pa ste 'dod pa'i khro bo'i rang bzhin don gong du smos pa bzhin no/_/snying po smos pa'i zhar la de'i sgrub pa'i cho ga gzhan yang gsungs pa/_de nas 'di sgrub pa gzhan yang zhes bya ba dag go/_/rdo rje bcing bas rtag gzung ste/_/zhes bya ba ni rang gi rnam par grol ba'i mtshan ma rdo rje rtse lnga pa
[\[275b\]]
[\[275b.1\]]rdo rje bcing ba'i chang par gzhug 'dod pa thams cad dbang ba zhes pa byang chub kyi sems mngon du bya ba la dbang ba'am 'dod pa rnam lnga ci dgar spyod pa'i dbang thob pa'o/_/'dod pa'i gzugs dang zhes pa ji ltar 'dod pa'i lus su 'gyur ba'o/_/'dod pa'i tshe dang zhes pa ji srid du
[\[275b.2\]]gson pa de srid du 'tsho'o/_/'dod pa'i bdag po zhes pa sems can gang la dbang bar 'dod pa de'i bdag por 'gyur ro/_/kun du 'gro ba ni phyogs bcur dga' mgur 'gro ba'o/_/de nas phyag na rdo rje dbang bskur ba'i rab tu bya ba 'byung ba ni zhes pa de bzhin gshegs pa lnga rnams kyi phreng ba'i dbu rgyan gyi dbang bskur ba ste
[\[275b.3\]]gong du de bzhin gshegs pa'i sku'i dbu rgyan gyi spyi bor ni rnam par snang mdzad kyi sku'i phyag rgya mthe bo skyil mo krung bcas zhes bya ba la sogs pa gsungs so/_/de bzhin du dpral ba dang g.yas dang ltag pa dang g.yon du yang gung mo rdo rje dang /_rin po che dang /_pad+ma 'dra ba dang /_gung mo dpral ba rnams
[\[275b.4\]]rim bzhin du mi bskyod pa dang /_rin po che 'byung ba dang /_snang ba mtha' yas dang /_gdon mi za bar grub pa'i phyag rgya re re zhing yang snying po 'di lan re brjod la byin gyis brlab bo/_/phyag rgya de lnga'i mtshan nyid zhib tu ni gong du bshad pa yin no/_/oM sarba ta thA ga ta rat+na a b+hi She ka aHzhes pa de bzhin
[\[275b.5\]]gshegs pa lnga rnams nyid rin po che ste des dbang bskur zhes bya ba'i don to/_/phyag na rdo rje'i ting nge 'dzin gyi sbyor ba gsungs pa de nas de bzhin gshegs pa thams cad kyi zhes pa dag go/_/de bzhin gshegs pa rnams kyi ye shes dag bskyed pa'i rgyu ting nge 'dzin 'og nas 'byung ba sngon du bya zhes bya
[\[275b.6\]]ba'i tha tshig go/_/ji ltar bcom ldan 'das sems dpa' thams cad ces pa/_bcom ldan 'das rdo rje sems dpa' ni sangs rgyas dang byang chub sems dpa' thams cad kyi rang bzhin nyid yin pa de ltar bdag kyang rdo rje sems dpa' dang tha mi dad pas na thams cad kyi rang bzhin no zhes nga rgyal bskyed la
[\[275b.7\]]dgug pa dang gzhug pa la sogs pa'i phyag rgya dang ldan pas snying po 'di brjod do/_/de la dgug pa ni thams cad kyi bdag nyid bdag gi rang bzhin du dbang du bya'o/_/oM badzra satwa hUM/_rdo rje sems dpa'i rang bzhin smos pa'o/_/dzaHni dgug pa'o/_/hUM ni gzhug pa'o/_/ba ni 'ching ba'o/_/hoHni
[\[276a\]]
[\[276a.1\]]dbang du byed pa'o/_/de nas mchod pa'i cho ga gsungs pa/_bcom ldan 'das kyi spyan sngar zhes pa dag go/_/phyag na rdo rje nyid kyi cha lugs ri mo'am byas pa'i spyan sngar bdag rang gis byin gyis brlab pa dang /_dbang bskur ba dang /_ting nge 'dzin byas nas gar thabs kyi phyag
[\[276a.2\]]rgyas me tog dang dri dang /_bdug pa dang /_mar me rnams dbul lo/_/sogs pa'i sgras ni bdug pa nas mar me'i bar du'o/_/gsang ba'i mchod pa'i phyag rgyas dbul/_/zhes pa me tog la sogs pa dbul ba'i cho gar thabs dang sbyar ba'i snyim pas dbul ba nyid gsang ba'i phyag rgya'o/_/gzhu
[\[276a.3\]]'dren pa'i tshul gyis su zhes pa phyag na rdo rje'i dkyil 'khor gyi dbus na bzhugs pa'i mdun rdo rje gzhu 'gengs pa'i lha mo ste mda' 'phen pa'i tshul du bya'o/_/g.yas na lha mo kI li kI la ste/_khu tshur gyi pad pas phyag na rdo rje la 'khyud pa lta bu'i tshul ston pa'o/_/rgyab tu chu srin gyi rgyal mtshan thogs
[\[276a.4\]]pa'i lha mo ste rdo rje khu tshur bcings la g.yon pa'i lag ngar bsgreng ba'i gru mor g.yas pas gzung ba ltar bya'o/_/g.yon na rdo rje bsnyems pa'i lha mo ste/_rdo rje khu tshur gnyis mkhal ltag tu gtad de bsnyems pa'i 'dzum pas g.yon du 'dud do/_/de nas phyag na rdo rje la bstod pa'i tshig 'og nas
[\[276a.5\]]'byung ba rdo rje'i glu por la dang /_shardza la sogs pa dang sbyar te bstod do zhes gsungs pa/_rdo rje bstod pa'i glu brjod cing /_/zhes pa dag go/_/rdo rje'i bstod pa ni phyag na rdo rje la bstod ces bya ba'i don to/_/gzugs la sogs pa'i bde ba zhes pa ni 'dod pa rnam lnga'i bde bas 'dod pa na spyod pa'i
[\[276a.6\]]sems can yid rab tu bde bar gyur pa de dag thams cad ni rab tu dgyes pa zhes bya ba'i bcom ldan 'das rdo rje sems dpa' khyod la 'dus te/_rdo rje sems dpa' dga' ni dga' zhing bde ba thams cad kyi rgyu yin pa'i phyir ro/_/bdag la yang grub pa myur du stsol cig ces bskul ba/_kun dga'
[\[276a.7\]]bde byed de ring bdag la gyur/_/zhes bya ba dag go/_/dga' ba kun ni byang chub sems so/_/de'i rgyus bde bar 'gyur ba chos kyis bde 'gyur ba/_de ring bdag gis thob par gyur cig ces so/_/rdo rje sems dpa' nyid kyang myur du grub cig ces smras pa/_dam pa dang po ni rdo rje sems dpa' ste sems can
[\[276b\]]
[\[276b.1\]]thams cad kyi gdod ma mchog yin pa'i phyir ro/_/de kho na'i tshig thams cad smra zhes pa mi slu ba bden pa'i tshig smra zhes pa'i don to/_/de ltar lan cig byin gyis brlabs la/_de nas sgrubs shig ces grub pa rab 'bring zhi ba dang rgyas pa la sogs pa ci sgrub kyang rung dang por byin gyis brlab pa
[\[276b.2\]]la sogs pa bya'o/_/de nas nyin gcig bzhin du byin gyis brlab pa la sogs pa nyin re byas na zhes pa la sogs pa'i sgras ni dbang dang ting nge 'dzin dang mchod pa dang phyag rgya chen po la sogs pa bsgom pa'am rdo rje tshig la sogs pa bzlas pa bya'o/_/nyin re lan re zhes bya ba ni nye bar gzung ba'i
[\[276b.3\]]tshig ste nyin re dus gsum du byas kyang nyes pa med do/_/phra mo rnams brtsams te ston pa byed do zhes pa sangs rgyas dang byang chub sems dpa' sku gzugs 'od mi gsal bar ston pa nas brtsams te/_rab tu gsal bar mngon du ston par byed pa'i bar du 'gyur ro/_/de la sngags pa la tshig tu yang
[\[276b.4\]]smra'o/_/byams pa dang mchod pa yang byed do/_/sngags pa de yang de dag la mchod pa byed do/_/'jigs pa med pa dang zhes pa sngags pa de rgyal po dang rkun po la sogs pa'i 'jigs pa lngas mi 'jigs pa'o/_/zad pa med pa ni tshe dang mthu la sogs pa gtan zad par mi 'gyur ba'o/_/god pa
[\[276b.5\]]med pa ni de dag mthar gyis zad par mi 'gyur ba'o/_/'jigs pa med pa ni cig car du mi 'jigs pa'o/_/rang yang sangs rgyas kyi gzugs la sogs pa thams cad kyi gzugs su 'gyur ba'o zhes pa bdag gi lus nyid sangs rgyas la sogs pa'i gzugs su 'gyur ba'o/_/gong ma ni bdag gi
[\[276b.6\]]lus las kun 'byung bar ston pa'o/_/mig gis 'das pa dang ma 'ongs pa dang da ltar gyi shes pa mthong zhes sbyar te ji ltar mthong zhe na gzugs thams cad dang yi ge rnams kyis mthong ngo zhes pa ste/_'das pa'i dus na ji ltar gyur pa de thams cad da ltar gzugs su snang ngam/_yi ge'i 'bru rnams
[\[276b.7\]]kyis ston pa mig gis mthong nas 'das pa'i shes pa mthong bar gyur to/_/de bzhin du ma 'ongs pa dang da ltar gyi yang sbyar ro/_/thams cad thos shing zhes pa grog sbur gyi skad yan chad thos pa'o/_/rang gi lce smra'o zhes pa dus gsum gyi legs nyes rang gi lce las sgra 'byung ngo /_/ston skyob thams cad dang
[\[277a\]]
[\[277a.1\]]zhes lhun gyis grub par 'gyur ro zhes bya ba dang sbyar te/_'jig rten dang 'jig rten las 'das pa'i gtsug lag go/_/sil snyan ni rda la sogs pa shes pa'o/_/mda' gzhu ni 'phongs shes pa'o/_/mtshon 'debs pa ni phub 'jur dang gsor mkhas pa'o/_/rnam par shes pa ni rol mo dang
[\[277a.2\]]rgyal po la sogs pa sna tshogs shes pa'o/_/bzo shes pa ni lo ma 'dra ba dang /_ri mo la sogs pa shes pa'o/_/mkhan rnams shes pa ni rta'i chos dang glang po che'i chos dang mda' gzhu la sogs pa byed pa'o/_/de dag ma bslab par shes pa ni lhun gyis grub pa'o/_/nyin gcig cing gzugs chen
[\[277a.3\]]po dang zhes pa nyin gcig bzhin de dag 'phel bar 'gyur ba'o/_/nyin gcig bzhin thams cad mngon par shes par 'gyur ro zhes pa dus thams cad du bdag la dge sdig ci 'ong ba mngon par shes par 'gyur ro/_/mdor na de bzhin gshegs pa nyid dang zhes bya ba byin gyis brlab pa la sogs bya ba ste bsgom
[\[277a.4\]]pa'am bzlas pa rab tu gus par byas na sgrub pa'i cho ga gzhan ma byas kyang 'grub par 'gyur zhes bya ba'i tha tshig go/_/de la sgrub pa'i rab tu bya ba 'byung ste zhes pa grub pa rnams sgrub pa'i le'u ste snying po la sogs pa ni sngags dang rang gi sangs rgyas kyi sku rjes su dran pa phyag rgya chen po'i rnal 'byor
[\[277a.5\]]byas la bcom ldan 'das kyi spyan sngar phyag rgya bsgom zhing snying po dang phyag rgya dang sngags dang rig pa rnams gang sgrub pa de mngon du bya zhing bzlas te sgrub po/_/de la de bzhin gshegs pa'i snying po ni badzra bid ces brjod pa'o/_/phyag rgya ni phyag rgya chen po la sogs pa'o/_/sngags dang rig pa ni rgyud 'dir
[\[277a.6\]]gsal bar ma gsungs pas rgyud gzhan las 'byung bar sbyar ro/_/de nyid bsdus pa'i rgyud las ni snying po la sogs pa bzhi yang dkyil 'khor gyi las bye brag las gyur te dkyil 'khor chen por gsungs pa ni snying po'o/_/dam tshig gi dkyil 'khor du gsungs pa'i sngags ni phyag rgya'o/_/chos kyi
[\[277a.7\]]dkyil 'khor du gsungs pa ni sngags so/_/las kyi dkyil 'khor du gsungs pa ni rig pa'o zhes gsungs na/_rgyud 'di las ni dkyil 'khor bzhi gsungs mod kyi/_dkyil 'khor re re zhing snying po re re yang gsungs pas na snying po gcig po gsal bar gsungs la/_gzhan 'dir mi
[\[277b\]]
[\[277b.1\]]gsal ba rnams ni rgyud gzhan las 'byung ba dang sbyar bar shes par bya'o/_/phyag na rdo rje bsgrub pa ni/_/zhes pa'i snying po dang phyag rgya la sogs pa 'jig rten gsum las rnam par rgyal ba'i ting nge 'dzin la bzhugs shing lha chen po la sogs pa btul ba'i snying po ni thog ma nyid kyi dkyil 'khor du
[\[277b.2\]]gsungs pa dang sbyar ro/_/de'i 'og tu 'dod pa'i khro bo'i gzugs snying ga nas 'dod pa'i khro bo'i snying po ni Tak+ki hUM dzaHzhes bya ba'o/_/sngags la sogs pa grangs bzhir ma tshang ba ni gong du smos pa bzhin du sbyar ro/_/phyag na rdo rje sems dpa'i ting nge 'dzin zhi bar bzhugs
[\[277b.3\]]pa'i snying po la sogs pa bzhi 'og nas/_'byung ba dang sbyar ro/_/sems dpar byin gyis brlab pa'i rnal 'byor dang zhes pa rdo rje hUM ka ra'i sku phyag rgya bzhi par byin gyis brlab pa'o/_/'dod pa sgom zhes bya ba ni byang chub kyi sems yongs su dag pa gzung ba dang 'dzin pa dang bral ba
[\[277b.4\]]sgom pa'o/_/rdo rje sems dpa' rjes su dran par sgom pa ni rdo rje sems dpa' zhi ba'i sku'i rnal 'byor du bdag rang byas la snying gar rdo rje rtse lnga pa bsgom mo/_/gong ma'i rnal 'byor gang byed kyang rung ste/_mdun na sangs rgyas kyi sku dran par bya'o zhes bstan pa bdag gi
[\[277b.5\]]mdun na zhes bya ba dag go/_/rang gi mdun na bcom ldan 'das rnam par snang mdzad dam/_shAkya thub pa cig bsam zhes pa'i don to/_/sems dpa' chen po thams cad ni/_/zhes pa ni byang chub sems dpa' 'jam dpal dang /_spyan ras gzigs la sogs
[\[277b.6\]]pa gzhan rnams kyi snying po la sogs pa bsgrub pa ni gang sgrub pa'i byang chub sems dpa' rang rang gi phyag rgya chen po'i rnal 'byor byas te sgrub bam/_yang na rnal 'byor de ltar byas pa'i snying gar rdo rje rtse lnga pa zla ba'i dkyil 'khor la bzhag par bsgoms pas sgrub po/_/phyi'i
[\[277b.7\]]rdo rje rigs kyi sgrub pa ni zhes pa lha chen po la sogs pa rig pa'i rgyal po man chad kyi snying po la sogs pa sgrub pa ni gong sgrub kyang rung ste/_so so'i khro bo'i rnal 'byor du byas nas khro ba'i sems kyis bsgrub po/_/rdo rje ma rnams bsgrub pa ni/_/zhes pa lha chen po'i btsun mo
[\[278a\]]
[\[278a.1\]]man chad sa 'og gi lha mo yan chad kyi snying po la sogs pa sgrub pa ni rgyud lnga'i sems can thams cad kyi rkun po dang gcan gzan la sogs pa 'jigs pa thams cad bdag gis bza'o snyam du yid la bya ba'am/_bdag rang rdo rje 'bar ba srin po'i
[\[278a.2\]]gzugs su brtsams te/_rab tu khro ba'i bsam pa dang bcas pas bsgrub po/_/de nas sgrub pa'i thabs kyi rab tu bya ba 'byung ste zhes pa grub pa 'grub par 'gyur ba'i rgyu bshad pa'o/_/ji ltar 'jig rten 'dul 'gyur ba/_/zhes pa phyag rgya chen po la sogs pa tshul
[\[278a.3\]]ji lta bus sems can 'dul bar 'gyur ba de lta bu'i rang bzhin bstan nas 'jig rten dang 'jig rten las 'das pa'i grub pa thob par 'gyur te/_de bas na grub pa de la thabs kyi phyag rgya rnams te phyag rgya de yang yon tan ji lta bu zhig ce na/_grub pa thams cad byed pa'i mchog
[\[278a.4\]]ces pa ste/_grub pa'i rgyu'i mchog ces bya ba'i tha tshig go/_/de nas ras kyi rab tu bya ba 'byung ste zhes pa sku gzugs bri ba'i ras kyi cho ga bshad de/_de bzhin gshegs pa'i sku gzugs bri ba'i ras ni dang po brtag pa'i tshe skra la sogs te sems can gyi spu'i bag ma 'dres
[\[278a.5\]]pa 'dri ba'i tshe dbus na thig gis bskor nas grwa rnams bskor ba'i phyi ma zlum po nyid du 'gyur bar bya'o/_/yang na bri ba'i tshe sngar dkyil 'khor zlum por thig btab pa de'i dbus su sku gzugs bris te/_de bzhin gshegs pas dus thams cad du zhi ba'i las la 'jug pas ni dang por zlum
[\[278a.6\]]por brtsam mo/_/skra la sogs pa med par bya ba ni 'og ma rnams kyi ras kun la yang de bzhin du sbyar ro/_/sems can chen po rnams kyi ni/_/zhes pa 'jam dpal dang byams pa la sogs pa'i byang chub sems dpa' gzhan rnams kyi ras ni so so'i 'khor ji snyed yod pa
[\[278a.7\]]shong ba tsam gyi tshad du sbyar ro/_/phyi yi rdo rje'i rigs rnams kyi/_/zhes pa lha chen po la sogs pa'i ras ni ma bcags pa la bri ba'i tshe yang 'khor dang bcas par rim bzhin du dgod do/_/rdo rje ma rnams kyi zhes pa 'jig rten pa'i lha mo rnams kyi ras ni ma bgos ma spyad pa kha tshar dang
[\[278b\]]
[\[278b.1\]]bcas pa'o/_/ri mo bri ba kun gyi spyi'i cho ga bstan pa ri mo mkhan gso sbyong can gyis zhes bya ba dag go/_/sku gzugs can gyi tshad gsungs pa de la lus kyi tshad ces bya ba dag go/_/de bzhin gshegs pa'i mtho tshad ni mi 'bring po'i khru phyed dang do/_/phyag na rdo rje ni mtha' med
[\[278b.2\]]phyir zhes pa rgyud 'di'i skabs su phyag na rdo rjes lha chen po la sogs pa thams cad btul bas bdag nyid che ba bstan pa'i phyir mtha' med ces smos te/_tshad sngags pa ci dgar bya zhes pa'i don to/_/de la rdo rje'i tshad ni zhes pa mthe bong ngos kyi sor bcu drug tu byas te/_
[\[278b.3\]]gzugs thams cad kyang pad+mo'i gdan la bzhugs par bya'o/_/de la rtog pa thams cad du rdo rje'i tshig gis bzlas te bsgrub po zhes rdo rje'i tshig 'og nas 'byung ba ni rtog pa thams cad du yang sbyar zhes pa'i don to/_/phyag na rdo rje'i glu tshig gis bzlas so zhes pa/_rdo rje'i glu
[\[278b.4\]]sha Da ba la sogs pa dang sbyar te bzlas so/_/chos kyi tshig gis khros pa chen po'i sgra gsal bar bya ste zhes pa/_chos thams cad mi rtag pa dang /_sdug bsngal ba la sogs pa yid la byed cing zlos pa'am/_byams pa chen po'i chos yid la byas te khros pa chen po'i
[\[278b.5\]]sgra zur phyin par smra ba'o/_/rdo rje ma rnams rdo rje'i tshig phra mos bzlas so zhes pa khros pa chen po'i sgra las phra mor bskyungs pa'o/_/de la ting nge 'dzin gyi ngag ni zhes pa mchu dang lce la sogs pa bsgul ba med par sngags kyi yi ge'i 'bru gsal bar yid kyis brjod pa'o/_/_
[\[278b.6\]]rdo rje'i ngag ni lce'i thor to rab tu mi 'gul bar cung zad bsgul zhing so dang mchu sbyar la sgra med par bya ba'o/_/rdo rje'i glu bstan pa/_sha Da ba la sogs pa'i glu/_/zhes pa dag go/_/sogs pa'i sgras ni di ba ta dang bor la sogs pa dbyangs bcu bzhi rnams bsdu'o/_/grong
[\[278b.7\]]dga' ba ni glu'i ming ste grong dga' bar gtogs pa'i glu ke shi la sogs pa rnam pa gsum mo/_/rdo rje'i tshig bzlas rtog pa ru/_/zhes pa dag gi skabs su rdo rje'i tshig glu gong du smos pa dang sbyar te bzlas pa'o/_/sprin 'brug kyang ni hUM zhes pa sgra'i thog ma hUM gis
[\[279a\]]
[\[279a.1\]]drangs la/_'brug gi sgra dal la ran par 'byung ba 'dra ba'i tshul las mtha' mar je phra je phrar 'byung bar sems kyang bskyed la/_lus kyi tshul yang khro bar bstan to/_/de la 'di ni 'das pa'i cho ga'i rab tu bya ba yin te zhes pa bzlas pa'i tshe lha gang sgrub
[\[279a.2\]]pa de'i snying po dang phyag rgya la sogs pa dgug pa dang gzhug pa la sogs pa'i cho gas ji ltar byin gyis brlab pa de bzhin du bdag rang snying po dang phyag rgya dang /_sngags kyi rig pa thams cad dang ldan par byas la rtog pa kun la de ltar bsgrub po/_/gnas dang srog chags thams cad ni/_/_
[\[279a.3\]]zhes pa mtho ris la sogs pa gnas kyi khyad par sgrub pa dang /_'phrul gyi rta la sogs pa srog chags 'phrul bag can nam mi zad par sgrub pa ni so so rang rang gi cho ga rgyud so so las 'byung ba'i tshul gyis grub pa thams cad bsgrub po/_/skabs 'dir rdo rje'i tshig gis bzlas pa dang sbyar
[\[279a.4\]]kyang nyes pa med do zhes smras pa rdo rje bzlas pa ni zhes pa dag go/_/rtog pa thams cad kyi sgrub pa po yin pas na 'dir yang de dang sbyar na nyes pa med ces bya ba'i tha tshig go/_/bzlas pa'i don gyis mgon bzlas te/_/zhes pa bzlas pa'i tshig gi don yid la bya ste mgon po phyag na rdo
[\[279a.5\]]rje'i sngags bzlas te bsgrub po/_/khro bas mnyam par 'jog pas so/_/zhes pa khro bo'i sems rtse gcig tu gzhag pa'o/_/yid kyis snying po 'dzin pa'o/_/zhes pa'i snying po don ji lta ba bzhin du rtogs par dmigs te bzlas pa'o/_/'dod pa sgom zhing bzlas
[\[279a.6\]]pas so/_/zhes pa 'dod pa ni byang chub kyi sems te thams cad kyis 'dod par bya ba'i yul yin pa'i phyir ro/_/oM zhes bya ba ni 'dod pa ste zhes phyag na rdo rje'i snying po oM zhes bya ba yang 'dod pa'i rang bzhin nyid du ston te bde ba chen po'i bdag nyid do/_/'dod pa ni rdo rje sems dpa'
[\[279a.7\]]ste des thams cad dgug pa la sogs pa'i las kun kyang byed do/_/'dod pa ni shin tu chags pa'o zhes pa 'dod pa ni byang chub kyi sems so/_/de nyid du su ra ta ste dga' ba'am rab tu chags pa'i dngos po'o/_/'dod pa ni 'das pa'i don to zhes pa phyag na rdo rje'i snying po zlos pa'i tshe 'dod pa zhes bya ba
[\[279b\]]
[\[279b.1\]]byang chub kyi sems de la dmigs nas bzlas pa bya ste/_de bas na 'dod pa ni slob pa'i don to zhes bshad do/_/de bzhin gshegs pa thams cad kyis kyang slu bar mi nus so zhes pa de bzhin gshegs pa las mthu che ba gzhan med pas kyang bar chad byed par mi nus na gzhan gyis lta ga la zhig
[\[279b.2\]]bar chad byed par nus/_mchod pa'i cho ga gsungs pa thal mo khong stong du bcings la mchod pa byas te zhes bya ba dag go/_/gar thabs dang sbyar te me tog gsol ba ni gyen du bstod pa'i thabs su brkyang ngo /_/bdug pa'am thal mo de nyid gar dang sbyar te sa la smad do/_/mar me yang thal
[\[279b.3\]]mo de nyid las mthe bong bsnyams pas snyim pa'i kha g.yogs la thor to mar me'i snying po 'dra bar bsgreng ba'o/_/dri'i mchod pa ni thal mo de nyid mthe bong sprad la gzhan bsgrang de nyug pa lta bu'i tshul bstan to/_/stong pas sam gang bas so zhes phyag rgya de rnams bcings na mchod pa'i dngos po me
[\[279b.4\]]tog la sogs pa med kyang rung yod kyang rung zhing thams cad dang /_dkyil 'khor thams cad la sogs pa'i lha'i rang bzhin snying po dang phyag rgya dang sngags dang rig pa'i rang bzhin du gyur pa thams cad la yang mchod par 'gyur ro/_/bsod nams chung ba rnams kyis dkyil 'khor gang 'dod pa
[\[279b.5\]]che chung ji tsam du dad pa'i tshad du bris te der sngags zlos shig ces gsungs pa de la/_bsod nams med pa'i sems can gyis/_/zhes bya ba dag go/_/grub pa myur du thob par 'gyur ba'i thabs su gsungs pa/_de la grub pa myur du 'grub/_/ces bya ba dag go/_/ting nge 'dzin ni sems rtse
[\[279b.6\]]gcig pa ste las su rung ba'o/_/chos sbyin pa ni lha dang mi la sogs pa la dam pa'i chos bsnyad pa'o/_/sogs pa'i sgras ni chos bri ba dang mchod pa la sogs pa mos pa spyod pa'i tshe/_chos bcu spyad pa rnams gzung ngo /_/rgya chen tshul rnams zhes pa theg pa chen po'i mdo sde rnams so/_/dad
[\[279b.7\]]la gnas te zhes pa dkon mchog la sems dad pas mchod pa'o/_/'dod chags 'dod bral ma yin par/_/zhes pa sems can smin pa dang grol ba la chags pa de lta bu spangs te 'dod pa dang bral bar mi bya ba'o/_/'dod la 'dod chags mchog gis mchod/_/ces byang chub kyi sems
[\[280a\]]
[\[280a.1\]]'dod ces bya ba la zhen cing chags pa bsgom pa'i sems kyis phyag na rdo rje la mchod par bya'o/_/'di ni nan tan gyi mchod pa ste 'dod chags mchog ces bya ba'ang 'dod pa lnga la chags pa bas dam par gyur pa'i phyir mchog go/_/ci nus 'dod la chags
[\[280a.2\]]pas na/_/zhes pa la byang chub kyi sems 'dod pa la ci nus par bsgoms na grub pa chen po phyag na rdo rje myur du stsol to/_/de nas 'jam dpal la sogs pa byang chub sems dpa' chen po gzhan pha rol tu phyin pa drug mang du byas pas myur du 'grub ces gsungs pa/_de la 'di ni sems dpa'
[\[280a.3\]]chen po rnams kyi zhes bya ba dag go/_/lha chen po la sogs pa myur du 'grub pa'i rgyu gsungs pa/_phyi'i rdo rje rigs kyi zhes bya ba dag go/_/sangs rgyas la rtag tu mchod cing de bzhin du phyag na rdo rje la yang mchod cing mos pa dang dad pa bskyed la/_phyag na rdo rje la brtul zhugs lag na rtag tu rdo rje
[\[280a.4\]]bcang ba la sogs pa mi bsnyems par byas la dkon mchog gsum la 'tshe ba dang /_sems can mang po la gnod pa la sogs pa sems can mi bgrungs pa thams cad thabs sna tshogs kyis tshar gcad pa'o/_/de nas lha chen po'i btsun mo la sogs pa grub pa myur du 'grub pa'i thabs
[\[280a.5\]]gsungs pa/_sems can dge la dad pa dang /_/zhes bya ba dag go/_/sems can tshul khrims dang brtul zhugs can sems can mang po la mi gnod cing /_dge ba la sems dad pa dang ba bskyed la de mchod cing sngags kyi tshul gyi dam tshig gzhung las 'byung ba bzhin du bsrungs la gar
[\[280a.6\]]thabs dang bcas pa'i phyag rgyas lha mo rnams mchod pa dang /_dkon mchog gsum la gnod pa la sogs pa sems can ma rungs pa rnams la tshar gcod pa'o/_/rgyud 'chad pa dang /_dkyil 'khor bri ba dang /_slob ma bsdu ba la sogs te sngags kyi slob dpon du dbang bskur
[\[280a.7\]]ba'i cho ga bshad pa/_dang por de bzhin gshegs pa rnam par snang mdzad kyi dbang bskur ba gsungs pa/_de la 'di ni de bzhin gshegs pa'i dkyil 'khor la zhes bya ba dag go/_/dkyil 'khor du rnam par snang mdzad kyi spyan sngar slob dpon gyis rdo rje rig pa'i snying po
[\[280b\]]
[\[280b.1\]]oM badzra bid ces bya ba stong rtsa brgyad bzlas so/_/de rnam par snang mdzad kyi dam tshig gi phyag rgya rdo rje dbyings kyi bdag mo bcings la 'og nas 'byung ba'i snying po stong bzlas so/_/snying po rnam gnyis bzlas pas ni slob dpon gyis sngags bsnyen pa byas pas mthu can du 'gyur
[\[280b.2\]]ro/_/sngags kyang rigs bzhi char gyi snying po dang dbang bskur bar gsungs so/_/de nas snying po 'dis snying ga nas dpral ba dang mgul pa dang spyi bor de bzhin gshegs pa'i rigs dang /_rin po che'i rigs dang pad+mo'i rigs dang las kyi rigs rnams kyi rang gi dam tshig
[\[280b.3\]]gi phyag rgya snying ga la sogs pa rim bzhin du sngags lan re brjod cing bzhag la/_de nas slob ma'i spyi bor las kyi dam tshig gi phyag rgya bcings te bzhag nas sngags 'og nas brgya tshang bar bzlas so/_/'dis ni rnam par snang mdzad kyi rigs kyi slob dpon du dbang bskur
[\[280b.4\]]ba'o/_/de nas de bzhin gshegs pa'i rigs kyi slob dpon du dbang bskur ba'i cho ga gsungs pa/_phyag na rdo rje'i cha lugs spyi bor bzung nas zhes bya ba dag go/_/phyag na rdo rje'i sku gzugs kyang ting nge 'dzin gyi dbang gis rnam pa du mar 'gyur mod kyi 'dir ni rdo rje sems dpa'i
[\[280b.5\]]sku gzugs bzhag go/_/de nas slob ma'i lag tu slob dpon gyis rdo rje yang sbyin no/_/las kyi rigs kyi slob dpon du dbang bskur ba'i cho ga gsungs pa/_de nas rdo rje'i rigs kyi ste lag pa gnyis su rdo rje byin nas zhes pa dag go/_/slob ma'i lag par rdo rje rgya gram mam/_
[\[280b.6\]]rtse lnga pa byin la 'og nas 'byung ba'i snying po stong bzlas pa'i bum pas dbang bskur ro/_/rdo rje chu zhes bya ba ni ye shes kyi byin gyis brlabs pa'i chu'o/_/de nas pad+mo'i rigs kyi slob dpon du dbang bskur ba gsungs pa/_pad+mo lag tu byin nas zhes bya ba dag go/_/_
[\[280b.7\]]de nas rin po che'i rigs kyi dbang bskur ba gsungs pa/_rdo rje rin po che'i phyag rgya slob ma'i dbang bskur ba'i gnas su bzhag go zhes bya ba dag go/_/dbang bskur ba thams cad rang rang gi dkyil 'khor du zhugs nas dbang bskur bar bya'o zhes gsungs pa/_slob
[\[281a\]]
[\[281a.1\]]dpon gyis dkyil 'khor thams cad du btsud de zhes bya ba dag go/_/slob dpon gyis dbang thob zin pa dam tshig gso ba'am bgegs zhi bar bya ba'i phyir/_bdag rang slob dpon du dbang bskur bar 'dod na/_dkyil 'khor cho ga bzhin du bris la
[\[281a.2\]]phyag na rdo rje rang gi slob dpon du brtags te/_rang gis rang dbang bskur bar yang rung ngo zhes gsungs pa/_phyag na rdo rje slob dpon du bya ste zhes bya ba dag go/_/de ltar slob dpon gyi dbang mnos nas rigs so so'i slob dpon gyi brtul zhugs des par spyad dgos te/_de bas na de
[\[281a.3\]]bzhin gshegs pa'i dkyil 'khor du slob dpon gyi dbang bskur ba'i brtul zhugs gsungs pa/_de bzhin gshegs pa'i slob dpon ni zla ba gcig gi bar du zhes bya ba dag go/_/dge slong dang dge tshul la sogs pas ni rang gi bslab pa ma nyams par bya ba dang /_nyams pa gsos te sdom pa
[\[281a.4\]]la gnas par bya'o/_/khyim pa ni zla ba gcig tu khyim gyi chos spangs te tshangs par spyod pa'i sdom pa gzung ngo /_/dus gsum du mchod cing bzlas pa bya'o/_/de nas de bzhin gshegs pa'i rigs kyi spyi'i slob dpon gyi brtul zhugs gsungs pa/_zla ba phyed kyi bar du nyin re zhing zhes bya ba dag
[\[281a.5\]]go/_/byin gyis brlab pa la sogs pa/_/zhes pa la sogs pa'i sgras ni dbang bskur ba dang ting nge 'dzin dang mchod pa dag gzung ngo /_/kyo ba tang gis bkug ste zhes pa byin gyis brlab pa'i phyir dgug pa dang gzhug pa dang bcing ba dang dbang du bya ba la sogs pa byas nas dus gsum du skyo ba ma
[\[281a.6\]]skyes pa'i bar du bzlas so/_/'dir brtul zhugs dus ji srid du spyad pa dang bzlas pa dus du bya ba gsal bar ma gsungs mod kyi de bzhin zhes bya ba'i sgras ni gong du dus gsum du sgrub cing zla ba gcig tu spyad pa'i rigs so/_/phyag na rdo rje yang de bzhin gshegs pa'i rigs kyi nang du 'dus
[\[281a.7\]]mod kyi/_rgyud 'chad pa'i gtso bo ni de'i brtul zhugs logs shig tu gsungs pa/_nang par langs nas nyin re zhing /_/zhes bya bdag go/_/sngags pa rang khrus byas dri gtsang mas byugs gos 'tsher ba bgos/_dpung rgyan dang dbu rgyan la sogs pas chas te glu la sogs pas mchod do/_/_
[\[281b\]]
[\[281b.1\]]gsang ba'i mchod pa ni badzra lA s+ye la sogs pa'o/_/me tog la sogs pa'i mchod pa ni me tog dang dri dang bdug pa dang mar me dag go/_/'dod pa'i dngos pos bcom ldan 'das dang bdag la mchod pa bya ste zhes pa byang chub sems dpa' la bsgom pa'i nan tan gyis mchod pas mchod ces bya ba'i
[\[281b.2\]]don to/_/dam tshig chen po'i de kho na ci 'dod pa bzlas zhes pa sa ma ya ho/_/su ra ta s+t+waM zhes gong du smos pa ci rigs par bzlas so/_/'dod pa'i yon tan phyi dro'i bar du spyod la zhes pa dad pa dang brtson 'grus la sogs pa dbang po lnga la nan tan du bya'o/_/de nas las kyi rigs kyi brtul zhugs
[\[281b.3\]]gsungs pa zla ba phyed du smyon par bsgyur nas zhes bya ba dag go/_/chos thams cad la mi rtog par bsgom pa'i phyir ram/_bdag rang nga rgyal bcag pa'i phyir smyon par bsgyur ro/_/yang na chos thams cad rten cing 'brel te 'byung ba las kyi rigs kyi slob dpon brtul zhugs de 'dra bas 'grub par bcom
[\[281b.4\]]ldan 'das kyis mkhyen te bka' stsal pas rigs pa'i gtan tshigs smos mi dgos te/_phabs dang nas ba sres pa'i rgyu las ra ro ba 'byung ba rigs pas sgrub pa med mod kyi rten cing 'brel bar 'byung ba'i chos kyis de lta bu'o/_/phyag rgya'i gar byas te zhes brkyang bskum dang /_phyir brkyang bskum dang /_tsham ngam
[\[281b.5\]]dang /_/thal mo bskor ba la sogs pa gar thabs byed pa'o/_/yid la de bzhin gshegs pa bris la zhes pa nam mkha' la de bzhin gshegs pa'i cha lugs yid kyis bsam pa'o/_/brgya rtsa brgyad du bzlas zhes pa rang gi snying po brgya rtsa brgyad nyin gcig bzhin bzlas so/_/'di yang dus ji srid du bya
[\[281b.6\]]ba nges par ma gsungs pa ni gong du phyag na rdo rje'i brtul zhugs smos pa'i dus dang sbyar bar rigs te/_slob dpon mkhas pa dag 'chad pa'i tshul gyis na bshad pa'i rigs pa gsal bar ma byung ba ni gong du smos ma thag pa'i tshul dang sbyar ba'i phyir ro/_/pad+mo'i rigs kyi brtul zhugs gsungs
[\[281b.7\]]pa/_bcom ldan 'das la mchod pa byas te zhes pa dag go/_/rtog pa thams cad bsdus pa las 'byung ba'i gcin ni rdo rje'i chu'o zhes 'byung ste/_rdo rjes byin gyis brlabs pa'i chu btung ngo zhes pa'i don to/_/ba'i lci ba cung zad zos nas zhes pa pu ri sha zhes bya ba'i sgra mi gtsang ba slad sa'i
[\[282a\]]
[\[282a.1\]]ming du yang 'dren/_pad+mo'i rtsa ba la yang pu ru Sha zhes bya ste rtog pa thams cad bsdus pa las pu ri sha ni pad+mo las byung ba'o zhes bshad pas na/_'dir yang /_pad+mo'i rtsa ba cung zad bza'/_/zhes pa'i don to/_/de yang ye shes kyi dri ma bkru ba'i mtshan ma rdo rje'i chu
[\[282a.2\]]btung ngo /_/cis kyang mi gos pa'i bsod nams dang ye shes kyi tshogs sgom pa'i mtshan la pad+mo'i rtsa ba bza' bar bstan pa'o/_/de ltar byed cing zhag bdun gyi bar du sems rtse gcig tu byas pas nyin gcig kyang rang gi snying po gong du smos pa stong rtsa brgyad bzlas so/_/de
[\[282a.3\]]nas rin po che'i rigs kyi dbang bskur ba gsungs pa/_nyin re bzhin rang la dbang bskur nas zhes pa dag go/_/dbang bskur ba'i sngags gong du smos pa nyid kyis nyi ma brgyad kyi bar du nyin re dbang bskur ba cho ga gong ma bzhin du bya'o/_/rgyal po lta bur sgom zhes pa ni bdag kyang chos kyi rgyal
[\[282a.4\]]po zhes nga rgyal bskyed pa'o/_/cho ga de ltar byas pas slob dpon du grub pa'i yon tan gsungs pa/_de ltar slob dpon gyis grub pa thams cad dang zhes pa dag go/_/de nas snying po dang phyag rgya la sogs pa las sgrub pa'i cho ga bshad de de la re zhig snying po bzlas te/_
[\[282a.5\]]las bsgrub pa gsungs pa/_snying po brgya rtsa brgyad bzlas nas/_/zhes pa dag go/_/sngar bsnyen pa tshul bzhin du byas la zhi ba dang rgyas pa la sogs pa'i las byed pa'i tshe brgya rtsa brgyad bzlas pas 'grub bo/_/phyag rgya grub pa gsungs pa/_rdo rje phyag rgya chen po
[\[282a.6\]]bcings nas zhes bya ba dag go/_/rdo rjes byin gyis brlab pa'i phyir phyag rgya chen po ni rdo rje'i phyag rgya chen po ste lha rnams kyi skur rnal 'byor bya'o/_/de byas nas ting nge 'dzin mngon du khugs nas snying po brgya stong bzlas na dam tshig dang /_las kyi phyag rgya la sogs pa bcings pa tsam gyis
[\[282a.7\]]zhi ba dang rgyas pa la sogs pa'i las thams cad dang /_'jig rten gyi grub pa gter la sogs pa dang /_'jig rten las 'das pa'i grub pa phyag rgya chen po la sogs pa dag kyang 'grub cing /_pha rol sgrub tu gzhug na yang 'grub par 'gyur ro/_/sngags ni rdo rje tshig gis zhes pa dag ste sngar cho ga bzhin
[\[282b\]]
[\[282b.1\]]'bum bzlas na zhi ba la sogs pa las kun 'grub bo/_/rig pa'i sgrub pa gsungs pa/_rig pa stong phrag brgya bzlas na/_/zhes pa dag go/_/de nas rdo rje sems dpa'i snying po la sogs pa gsungs pa de nas snying po dang phyag rgya dang sngags dang rig pa rnams 'byung ste zhes pa'o/_/de la rdo rje sems dpa'
[\[282b.2\]]ni nye bar ston par zad kyi lha rnams kyang snying po la sogs pa bzhir rig par bya ste rtog pa 'dir snying po la sogs pa bzhir ma tshang ba rnams kyang de nyid bsdus pa la sogs pa'i rgyud chen po gzhan las 'byung ba dang sbyar ro/_/snying po la sogs pa bzhis myur du 'grub pa na bskul pa'i cho ga gsungs pa/_
[\[282b.3\]]de nas snying po dag dang phyag rgya dang /_/zhes bya ba dag go/_/rdo rje bzlas pa'i glus rdo rje'i tshig tu bzlas na zhes pa sgra med na ni glur yang mi rung la/_rdo rje'i tshig ni sgra med par bzlas so zhes 'byung ste/_'gal ba gnyis cig car du brjod du mi rung ngo zhes zer ba la ji ltar sngags kyi tshig sgra med par brjod pa bzhin
[\[282b.4\]]du rdo rje glu yang sgra med par yid kyis blang ba dang sngags su sbyar te glu yid kyis blangs du mi rung du zin na bslab kyang ji ltar bslab/_go rims su phab ste khar yang ji ltar brjod do/_/de nas sngags pa bcom ldan 'das kyis bskyab tu gsol zhes phyag na rdo rjes gsol ba de nas bcom ldan 'das la zhes
[\[282b.5\]]bya ba dag go/_/sems can gdul ba'i phyir zhes bya ba ni skye bo sngags kyi sgor gzud pa'i phyir ro/_/gzhan gyi yul du 'gro ba zhes bya ba ni ma mchis pa zhes 'og ma dang sbyar te bsgom pa'i bar chad du 'gyur ba'i yul rgyu ba'i sems ma mchis par byin gyis brlab par gsol zhes pa'i don to/_/_
[\[282b.6\]]de nas de bzhin du dbul po la sogs pa yang ma mchis par zhes 'og nas 'byung ba dang so sor sbyor cig_/'dod pa chung ba zhes pa byang chub kyi sems med ces pa'o/_/'dod chags dang bral ba ni byang chub kyi sems la zhen pa'o/_/rab tu 'byung bar sems pa ni gcig tu 'khor ba las
[\[282b.7\]]rab tu 'byung bar sems pa ste gzhan gyi don mi byed ces pa'i don to/_/skyon de rnams spangs nas yon tan 'di 'dra bar byin gyis brlab par gsol pa/_mos pa'i bsam pa dang zhes bya ba dag go/_/mos pa'i bsam pa ni dkon mchog gsum la bsam pa thag pa nas dad pa'o/_/lhag par
[\[283a\]]
[\[283a.1\]]bsam par byed pa'i chos ni bdag dang gzhan gyi don mnyam par byed pa theg pa chen po'i chos thos par 'gyur ba'o/_/sgrib pa yongs su byang bar zhes pa las dang nyon mongs pa'i sgrib pa yongs su byang bar byin gyis brlab tu gsol pa'o/_/de nas bcom ldan 'das kyis phyag
[\[283a.2\]]na rdo rje la gsungs pa/_dam tshig chen po'i de kho na 'di zhes bya ba dag go/_/dam tshig chen po ni skabs 'dir ye shes kyi rang bzhin te thob par bya ba'i phyir na dam tshig go zhes bya ba dang sbyar ro/_/ye shes kyi rang bzhin de sems can gyi don sna tshogs la snying po dang phyag rgya la sogs pa rnam pa du mar
[\[283a.3\]]sbyor ba yang mi slu ba'i phyir de kho na zhes bya'o/_/snying po dang phyag rgya la sogs pa yang bsdu na lus dang ngag dang sems rdo rjer 'dus te lus kyi dkyil 'khor dang /_ngag gi dkyil 'khor dang /_sems kyi dkyil 'khor du snying po la sogs pa thams cad gsungs pa'i phyir ro/_/de ltar lus la sogs
[\[283a.4\]]pa rdo rje thams cad kyang khyod kyis skye bo ma lus pa 'dul ba'i phyir smras pa yin te/_gdul ba de dag gi don gyi phyir ded kyi byin gyis brlab ces bya ba'i don to/_/sgrub pa po rnams la de bzhin gshegs pas byin gyis brlab par bskul ba dang /_byang chub kyi sems la chags pa med kyang sngags 'di brjod
[\[283a.5\]]na 'grub par 'gyur ro zhes gsungs pa/_de bas na sgrub pa po des dang por zhes pa dag go/_/de nas phyag na rdo rjes rtog pa 'di'i yon tan bsngags pa/_sems can kun la phan phyir du/_/zhes bya ba dag go/_/mnyam pa ru ni bsrungs nas so/_/zhes pa su 'di la nan tan byed pa thams cad la ngag
[\[283a.6\]]gis mnyam par srung ngo zhes pa'i don to/_/de nas bcom ldan 'das rnam par snang mdzad kyi rdzu 'phrul bstan nas phyag na rdo rje la legs pa byin pa/_de nas bcom ldan 'das gdan las bzhengs te zhes bya ba dag go/_/khams gsum thams cad la sprul pa'i sku phra mos gang bar byas zhes bya ba'i
[\[283a.7\]]don to/_/bla ma mang du thos pa'i man ngag la/_/brten te mdo ru 'grel pa 'di bgyis pas/_/skye bo sgrib pa'i mun pas khebs pa rnams/_/sgrib byang rdo rje sems dpa'i thabs thob shog_/'jig rten gsum las rnam par rgyal ba'i 'grel pa mu ti ta ko Shas byas pa rdzogs so//_//_