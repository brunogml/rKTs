[\[1a\]]
[\[1b\]]
[\[1b.1\]]@##/_/thabs dang ldan pa'i las rnam par dbye ba'i tshigs su bcad pa bzhi ste zhes bya ba la/_gdams pa dang rjes su bstan pa'i skabs kyi rjes la thabs kyis bsdus pa'i las
[\[1b.2\]]bshad par 'brel ci yod ce na/_gong du gang la bslab pa dang /_ji ltar bslab pa dang /_gang gis bslab pa gsum las 'di yang ji ltar bslab pa'i skabs yin te/_de la yang gang bslab pa'i
[\[1b.3\]]khyad par zhes smos pa de yang brjod dgos la/_bslab pa de yang gang la dmigs nas slob par byed pa de yang smra dgos te/_de la bslab pa'i khyad par de zhes brjod par bya'o/_/de la bslab pa ni gang
[\[1b.4\]]bslab pa'i khyad par ni gang zhe na/_rang gi bya ba bsgrub pa ni bslab pa'o/_/nyan thos la sogs pa dang thun mong du ma gyur pa ni khyad par ro/_/rang gi bya ba bsgrub pa la yang rnam pa gnyis te/_spyi dang
[\[1b.5\]]khyad par ro/_/de la spyi ni lus la sogs pa'i las la phyin ci ma log par 'jug pa ste/_de ni thabs kyis bsdus pa'i las nyid de las de dge ba'i las mngon par 'du byed pa thams cad la khyab pas na
[\[2a\]]
[\[2a.1\]]spyi zhes bya'o/_/khyad par ni pha rol tu phyin pa drug bsgrub pa ste/_de ni phyis 'chad do/_/tshal dang ri dang lus can chu bo dag_/thams cad ji ltar sa la gnas pa bzhin/_/de bzhin sbyin pa la sogs dge ba
[\[2a.2\]]dag_/mdor na blo can las rnams gsum las brjod/_/ces bya ba'i tshigs su bcad pa 'dis dge ba rnams ldang ba'i thabs bstan te/_dper na tshal dang /_ri dang lus can te sems can dang /_chu bo dag sa chen po'i steng na
[\[2a.3\]]gnas shing /_sa la brten pa dang sa las skye ba de bzhin du/_mdor na blo can byang chub sems dpa' rnams kyi lus dang /_ngag dang /_yid gsum gyi las rnam par dag pa la sbyin pa la sogs pa pha rol tu phyin pa'i chos rnams
[\[2a.4\]]dang /_byang chub kyi phyogs sum cu rtsa bdun la sogs pa'i chos rnams de la gnas shing /_las rnam pa gsum dag las skye'o zhes bya ba'i don to/_/dpe'i skabs don rnam pa bzhi bstan te/_longs spyod dang /_za ba po dang /_brtan
[\[2a.5\]]pa dang /_mi brtan pa'o/_/de la tshal smos pas ni longs spyod kyi dngos po bstan te/_mdo las kyang /_bcom ldan 'das dze ta'i tshal na bzhugs zhes 'byung ba'i phyir ro/_/lus can zhes bya bas za ba po bstan to/_/sems can dang
[\[2b\]]
[\[2b.1\]]ri zhes bya bas brtan pa bstan to/_/chu bo zhes bya bas mi brtan pa bstan to/_/de yang mdor na rnam pa gnyis su gzhag ste/_ri dang tshal gyis ni brtan pa'i dngos po bstan/_lus can dang chu bos ni mi brtan pa'i dngos po bstan to/_/sems can dang /_sems can ma yin pa'i grangs su dbye
[\[2b.2\]]na/_lus can ni sems can gyi grangs su gtogs pa'o/_/tshal dang ri dang chu bo ni sems can gyi grangs su ma gtogs pa'o/_/da tshigs su bcad pa gnyis kyis ldang ba'i thabs bstan te/_de yang rnam pa gnyis las bslang ba'i thabs bstan to/_/rnam pa gnyis ni theg pa chen po la skyo pa las
[\[2b.3\]]bslang ba dang /_theg pa gzhan du ltung ba las bslang ba'o/_/sna tshogs rang bzhin bskal pa mang pos mthar phyin pa'i/_/rab tu dka' ba'i las la brtson pa'i bdag nyid de/_/lus dang ngag dang sems kyi mtshan nyid las rnams la/_/rgyal ba'i sras dag zhum par yongs su mi 'gyur ro/_/zhes
[\[2b.4\]]bya ba la/_sems can rnams kyi don dang ched du byang chub sems dpa' bsod nams dang ye shes kyi tshogs yongs su rdzogs par bya ba'i phyir/_lus dang ngag dang yid gsum gyi sgo nas phyi'i dngos po bu smad dang /_nor rdzas la sogs pa gtong ba dang /_nang gi dngos po mgo dang rkang lag dang mig
[\[2b.5\]]la sogs pa yan lag dam pa gtong ba ni sna tshogs kyi rang bzhin zhes bya'o/_/de lta bu yang lo dang zla ba rnams kyis spyad pas/_bsod nams dang ye shes kyi tshogs rdzogs par mi 'gyur gyi/_bskal pa grangs med pa gsum du spyad cing btang na/_gdod bsod nams dang ye shes kyi tshogs
[\[2b.6\]]rdzogs shing mthar phyin par 'gyur bas na/_bskal pa mang pos mthar phyin pa zhes bya ste/_de 'dra ba'i bar du dka' ba'i las la brtson pa'i bdag nyid nyan thos dang rang sangs rgyas dang 'jig rten pa ma yin gyi byang chub sems dpa' la yin no zhes bya ba'i don to/_/de ltar lus dang ngag
[\[2b.7\]]dang yid gsum gyi mtshan nyid kyis rab tu dka' ba'i las la spyad cing zhugs kyang rgyal ba'i sras byang chub sems dpa' rnams la zhum par mi 'gyur te/_brtson 'grus zhan par mi 'gyur zhing skyo bar mi 'gyur ro zhes bya ba'i don to/_/ci'i phyir zhe na/_dus ring por spyad pa'i phyir te/_theg pa
[\[3a\]]
[\[3a.1\]]chen po la dus ring por goms par byas na bdag nyid theg pa chen po'i rang bzhin dang ngo bo nyid du 'gyur ro/_/mdo gzhan dag las kyang dge ba'i chos rnams la sngon goms par byas pa'i rgyus/_de dang 'dra ba'i rnam par smin pa mngon par 'grub ste/_de lta bu'i rnam par
[\[3a.2\]]smin pa grub pas/_gang gi phyir ma brtags par yang de spyad pa la dag par 'gyur ro zhes gsungs so/_/de ltar bskal pa mang por theg pa chen po la spyad na theg pa chen po'i rang bzhin du 'gyur ba rnams ni/_rmi lam na yang de la spyod par rmis te/_de bas na theg pa chen po la skyo bar mi
[\[3a.3\]]'gyur ba'i phyir 'dis ni theg pa chen po la skyo ba las bslang bar bstan to/_/ji ltar dug dang mtshon dang dgra dang gnam lcags dag_/bdag la phan phyir rang gi gnam las bzlog pa bzhin/_/de bzhin las rnam gsum yang rgyal ba'i sras dag gis/_/theg pa ngan pa rnam pa gnyis las
[\[3a.4\]]bzlog par bya/_/zhes bya ba la/_dper na skyes bu la la zhig bdag la phan par 'dod pa dag gi lus dang /_sems la mi gnod par bya ba dang /_srog gi bar chad du mi 'gyur bar bya ba'i phyir/_lus dang sems la gnod par 'gyur ba'i dngos po/_dug dang mtshon dang dgra dang gnam lcags dag la
[\[3a.5\]]bdag gi gnam las bzlog cing skyo bar byed de/_dug mi za mtshon gyis mi 'debs dgra dang gnam lcags la sogs pa byung na zlog par byed do/_/de dang 'dra bar byang chub sems dpa' yang theg pa ngan pa ste/_nyan thos kyi theg pa dang /_rang sangs rgyas kyi theg pa gnyis kyi spyod pa la lus
[\[3a.6\]]dang ngag dang yid gsum mi 'jug cing las gsum gyi sgo nas dge ba spyad pa theg pa gnyis su sngo bar mi byed do/_/ci'i phyir zhe na/_'di ni byang chub sems dpa'i zhi ba ste/_gang byang chub sems dpa'i spyod pa btang nas/_nyan thos kyi theg pa la brten pa dang /_lus la sogs pa'i sgo nas dge ba spyad
[\[3a.7\]]pa rnams theg pa ngan par bsngo ba ste/_de ltar bsngos na theg pa chen po'i dge ba'i rtsa ba rtsa ba nas chad cing med par 'gyur ba'i phyir ro/_/theg pa chung ngur bsngo ba ni dug dang mtshon la sogs pa dang 'dra bar rig nas der sngo bar mi byed de/_'dis ni theg pa gzhan du ltung ba las bslang ba'i thabs bstan to/_
[\[3b\]]
[\[3b.1\]]tshigs su bcad pa de gnyis kyis ldang pa'i thabs bstan to zhes bya ba la/_tshigs su bcad pa gnyis pa dang /_gsum pas ni ldang ba'i thabs bstan te/_de la yang tshigs su bcad pa gnyis pas ni theg pa chen po las skyo ba las bslang ba'i thabs bstan/_gsum pas ni theg pa gzhan du
[\[3b.2\]]ltung ba las bslang ba'i thabs bstan te rim pa bzhin du sbyar ro/_/dug la sogs pa dang 'dra ba ni zhes bya ba la sogs pa la/_dper na dug dang mtshon la sogs pas sems can dang sems can ma yin pa dag ma rung zhing 'chi bar byed pa de bzhin du/_lus dang ngag dang yid gsum gyi las theg pa
[\[3b.3\]]ngan par bsngos pa yang de dang 'dra ste/_theg pa ngan par bsngos pas theg pa ngan pa'i dge ba'i rtsa ba skyer zad kyi/_byang chub chen po 'thob pa'i dge ba'i rtsa ba 'chad par 'gyur ro/_/theg pa chen po la dge ba'i rtsa ba gcod pa dang /_ma skyes pa'i dge ba'i rtsa ba rnams mi skyed pa dang /_skyes pa'i dge
[\[3b.4\]]ba'i rtsa ba rnams 'jig pa dang /_sangs rgyas pa phun sum tshogs pa thob pa'i bgegs byed pa'i phyir ro zhes bya ba la/_theg pa ngan par bsngos pa'i las rnams ni dug dang mtshon cha dang 'dra ste/_dge ba'i rtsa ba gcod do zhes bshad pa de ji ltar gcod pa bshad de/_dper na mtshon chas shing gi rtsa ba
[\[3b.5\]]bcad na lo ma dang /_sdong bu dang /_me tog dang /_'bras bu rnams mi skye ba de bzhin du/_lus la sogs pa'i sgo nas dge ba spyad pa theg pa ngan pa gnyis su bsngos na/_byang chub chen po'i rtsa ba byang chub kyi sems gcod pa dang /_byang chub kyi sems kyi rtsa ba dang myu gu bcad na pha rol tu phyin pa 'dab ma
[\[3b.6\]]dang 'dra ba dang /_sa bcu'i sdong bu dang 'dra ba dang /_byang chub kyi phyogs sum cu rtsa bdun me tog dang 'dra ba dang /_stobs dang mi 'jigs pa la sogs pa'i yon tan dang ldan pa byang chub chen po 'bras bu dang 'dra ba mi skye bas na mtshon dang 'dra bar rig par bya'o/_/dper na dug sa phyogs gang du phog
[\[3b.7\]]pa der lo tog ma skyes pa rnams mi skye ba de bzhin du/_dge ba'i las theg pa ngan pa gnyis su bsngos na theg pa chen po'i dge ba'i rtsa ba ma skyes pa rnams mi skye bas na dug dang 'dra'o/_/dper na gnam lcags kyis 'bru dang lo tog rnams skyes pa 'jig cing med par byed pa bzhin du las rnam pa gsum gyis dge ba
[\[4a\]]
[\[4a.1\]]spyad pa theg pa ngan par bsngos na theg pa chen po'i dge ba'i rtsa ba skyes pa'i 'bru rnams 'jig cing med par 'gyur bas gnam lcags dang 'dra'o/_/dper na dgras longs spyod dang dge ba sna tshogs kyi bgegs dang bar chad byed pa de bzhin du las gsum gyi sgo nas dge ba spyad pa
[\[4a.2\]]theg pa ngan par bsngos na sangs rgyas bcom ldan 'das kyis phun sum tshogs pa'i bde ba stobs dang mi 'jigs pa la sogs pa'i yon tan thob pa la sogs pa la bgegs su 'gyur bas na dgra dang 'dra'o zhes bya ba'i don to/_/tshigs su bcad pa bzhi pas ni las gsum rnam par dag pa'i
[\[4a.3\]]thabs bstan te/_de'i phyir byed pa dang las dang las kyi bya ba gsum du rtog brtag tu dmigs pa med ces bya ba smos te/_byed pa ni byang chub sems dpa' nyid de/_de yang yod pa'i rtog pa'i dmigs pa med de/_ci'i phyir zhe na/_gang zag la bdag med par rtog pas yod par mi rtog go zhes bya
[\[4a.4\]]ba'i don to/_/las ni bsgrub par bya ba'i chos pha rol tu phyin pa drug ste/_de la yang yod par rtog pa'i dmigs pa med do/_/las kyi bya ba ni brtson 'grus gang gis pha rol tu phyin pa sgrub par byed de de la yang yod par rtog pa'i dmigs pa med de/_ci'i phyir zhe na/_chos la bdag med par
[\[4a.5\]]rtog pas na de dag la yod par mi rtog go zhes bya ba'i don to/_/de bas de yi las 'di rnam dag pha rol du/_/'gro bar 'gyur ba mtha' yas thabs ni gzung ba'i phyir/_/zhes bya ba la/_de bas na byang chub sems dpa' byed pa dang /_las dang /_las kyi bya ba gsum la mi rtog cing mi dmigs pa de
[\[4a.6\]]ni/_byang chub sems dpa' de'i las rnam gsum rnam par dag pa yin te/_ci'i phyir zhe na/_rnam par mi rtog pa'i ye shes kyi thabs kyis zin pa'i phyir las rnam par dag pa zhes bya ste/_las des ni yon tan mtha' yas pa'i pha rol du 'gro ba ste/_'khor ba'i mthar yang mi zad pa'i mtshan nyid
[\[4a.7\]]sangs rgyas par 'gyur ro zhes bya ba'i don to/_/thabs dang ldan pa'i las kyi skabs bshad pa rdzogs so//_//pha rol tu phyin pa dbye ba bsdu ba'i tshigs su bcad pa ste zhes bya ba la/_thabs dang ldan pa'i las kyi skabs bshad pa'i rjes la/_pha rol tu phyin pa'i skabs bshad pa'i 'brel ba
[\[4b\]]
[\[4b.1\]]ci yod ce na/_gong du bslab pa gnyis te/_spyi dang khyad par ro zhes smos pa las bslab pa'i spyi ni thabs dang ldan pa'i las kyi skabs su bshad de/_de ni dge ba'i las mngon par 'du byed pa thams cad la khyab pa yin par bstan to/_/da ni khyad par brjod par bya ste/_de bas na de bshad par bya'o/_/
[\[4b.2\]]bslab pa'i khyad par ni bdag nyid sangs rgyas kyi chos kyi tshogs bsags pa la phan par byed de de ni pha rol tu phyin pa rnams kyis byed do/_/pha rol tu phyin pa rnams ni bdag gi rgyud kyi dge ba kun la khyab pa ste/_de ni phyis 'chad do/_/de las grangs dang /_de bsgrubs na bdag nyid yongs su grol bar
[\[4b.3\]]'gyur ro/_/bdag grol na gzhan yang grol yang nus te/_de bas na bdag la phan par bya ba'i phyir ni sngar pha rol tu phyin pa bshad do/_/de nas gzhan la phan par gzhag pa'i phyir ni/_bsdu ba'i dngos po bsgrub ste/_de ni phyis 'chad do/_/de la grangs dang de'i mtshan nyid ces bya ba la sogs pa tshigs
[\[4b.4\]]su bcad pa gcig gis pha rol tu phyin pa'i don bshad do/_/longs spyod dang ni bdag lus zhes bya ba la sogs pas pha rol tu phyin pa'i dbye ba bstan to/_/grangs dang de yi mtshan nyid go rims dang /_/zhes bya ba la/_spyi don rnam pa bcus pha rol tu phyin pa 'chad de de ni grangs la sogs pa'o/_/de la pha rol
[\[4b.5\]]tu phyin pa drug nyid du grangs nges kyi/_de las mang du yang mi rung nyung du yang mi rung bar bstan pa ni grangs kyi don gyis bshad pa'o/_/sbyin pa'i mtshan nyid gang yin pa nas/_shes rab kyi mtshan nyid gang yin pa bstan pa ni mtshan nyid kyi don to zhes bshad pa'o/_/dang por ci'i phyir sbyin pa de'i 'og tu ci'i phyir
[\[4b.6\]]tshul khrims bshad ces pa'i don bstan pa ni go rims kyi don gyis bshad pa'o/_/nges pa'i tshig dang goms dang yon tan dang /_zhes bya ba la/_ci'i phyir sbyin pa zhes bya ba nas/_ci'i phyir shes rab ces bya ba zhes bstan pa ni nges pa'i tshig gi don gyis bshad pa'o/_/sbyin pa la ci'i phyir bsgom
[\[4b.7\]]pa nas shes rab la ji ltar bsgom pa bstan pa ni goms pa'i don gyis bshad pa'o/_/sbyin pa la yon tan ci yod pa nas shes rab la yon tan ci yod pa bstan pa ni nges pa'i tshig gi don gyis bshad pa'o/_/de yi dbye ba bsdu dang mi mthun phyogs/_/zhes bya ba la/_sbyin pa la phye na du yod pa
[\[5a\]]
[\[5a.1\]]nas shes rab la phyin du yod pa bstan pa ni de'i dbye bas bshad pa'o/_/pha rol tu phyin pa drug bsdus na drug las kyang bsdus na 'di tsam zhig ston to zhes bstan pa ni bsdu bas bshad pa'o/_/sbyin pa'i mi mthun pa'i phyogs gang yin pa bstan pa nas/_shes
[\[5a.2\]]rab kyi mi mthun pa'i phyogs gang yin pa bstan pa ni mi mthun pa'i phyogs kyis bstan pa'o/_/yon tan phan tshun nges par shes par bya/_/zhes bya ba la/_sbyin pa'i nang du yang pha rol tu phyin pa drug 'dus pa nas/_shes rab kyi nang du yang sbyin pa la sogs pa drug 'dus par bstan pa ni yon tan phan
[\[5a.3\]]tshun nges par bshad pa zhes bya ba'o/_/grangs rnam par dbye ba'i tshigs su bcad pa rnam pa drug ste zhes bya ba la/_'di ltar pha rol tu phyin pa'i grangs ni drug nyid du bshad de/_bdun la sogs par mang du yang mi bshad/_lnga la sogs par nyung du yang mi bshad par ci'i phyir grangs drug
[\[5a.4\]]tu bshad ce na/_grangs nges par bshad pa ni tshigs su bcad pa drug gis bstan to zhes bya pa'i don to/_/dang po ni zhes bya ba la/_pha rol tu phyin pa'i grangs nges pa'i tshigs su bcad pa drug gis bstan to zhes glengs pa las tshigs su bcad pa dang po ji bstan to/_/mngon par 'byung pa'i
[\[5a.5\]]rgyu dang /_nyon mongs pa'i dbang du mi 'gro ba dang /_bya ba dag la phyin ci log med pa'i dbang du byas nas/_pha rol tu phyin pa drug nyid du gzhag go/_/de las grangs mang yang mi mang nyung yang mi nyung ngo zhes bya pa'i don to/_/longs spyod dang ni bdag lus phun sum tshogs/_/g.yog 'khor
[\[5a.6\]]phun sum tshogs pa mngon par 'byung /_/zhes bya ba la mngon par 'byung ba ni 'khor ba'i longs spyod dang pa de ba la bya ste/_de'i rgyu ni sbyin pa dang tshul khrims dang bzod pa dang brtson 'grus te bzhi'o/_/ji ltar rgyur 'gyur zhe na/_bram ze dang khyim bdag dang gdol ba la sogs pa yo byad
[\[5a.7\]]kyis phongs pa rnams la/_bza' ba dang bgo ba la sogs pa'i yo byad byin pas longs spyod chen por 'gyur te/_gter dang 'bru la sogs pa phun sum tshogs par 'gyur ro/_/srog gcod pa spangs pa la sogs pa tshul khrims bsrung bas ni bdag gi lus phun sum tshogs par 'gyur te/_
[\[5b\]]
[\[5b.1\]]ngan song gsum du mi skye'i lha dang mi'i nang du skyes nas lha dang mi'i lus 'thob par 'gyur ba'i phyir ro/_/gzhan gyis gnod pa byas kyang zhe sdang mi sdang zhing slar gnod par ma byas pa'i bzod pa'i pha rol tu phyin pas ni g.yog phun sum tshogs par 'gyur te/_tshe 'dir sems can la gnod pa ma byas
[\[5b.2\]]te/_dga' bar byas pas/_tshe rabs gzhan du skye bo mang po'i snying du sdug par 'gyur zhing /_skye bo mang po de'i thad du 'du bar 'gyur bas 'khor phun sum tshogs par 'gyur ro/_/dge ba la sems spro ba'i mtshan nyid kyi brtson 'grus kyi pha rol tu phyin pa spyad pas ni rtsom pa phun sum tshogs par
[\[5b.3\]]'gyur te/_brtson 'grus dang ldan pa rnams dge ba'i las bya ba dang /_zhing dang tshong la sogs pa 'jig rten gyi bya ba gang dang gang brtsams pa de dang de dag thams cad mthar phyin par 'gyur ba'i phyir ro/_/nyon mongs dbang du mi 'gro dang /_/zhes bya ba la/_lnga pa bsam gtan gyi pha rol
[\[5b.4\]]tu phyin pas ni nyon mongs pa'i dbang du mi 'gro bar byed de/_ci'i phyir zhe na/_sems rtse gcig pa'i mtshan nyid kyi bsam gtan gyi sems kyi rgyud la nyon mongs pa byung ba rnams 'jil zhing gnod pa'i phyir ro/_/bya ba dag la rtag tu log pa med/_/ces bya ba la drug pa ste/_shes
[\[5b.5\]]rab kyi pha rol tu phyin pas ni bya ba dag la rtag tu phyin ci log med de zhes bya ba ni spang bar bya ba dang blang bar bya ba ste rnam pa gnyis so/_/de la spang bar bya ba la yang shes rab kyis spang bar bya bar shes nas de la mi 'jug go/_/blang bar bya ba la yang shes rab kyis blang bar bya bar shes nas len
[\[5b.6\]]par byed de/_de bas na bya ba la phyin ci log med do/_/yang na bya ba ni rnam pa bzhi ste/_shes par bya ba dang /_spang bar bya ba dang /_bsgom par bya ba dang /_mngon du bya ba'o/_/de la sdug bsngal gyi bden pa ni shes par bya ba yin par yongs su shes te/_kun 'byung ni spang bar bya ba yin par shes/_lam ni bsgom par bya
[\[5b.7\]]ba yin par shes/_'gog pa ni mngon du bya ba yin par shes pas na bya ba la phyin ci log med pa zhes bya'o/_de la pha rol tu phyin pa bzhi ngag gis ni mngon bar 'byung rnam pa bzhi ste zhes bya ba la/_sbyin pa dang /_tshul khrims dang /_bzod pa dang /_brtson 'grus bzhi ni longs spyod chen po la sogs pa
[\[6a\]]
[\[6a.1\]]'khor ba'i 'byor pa rnam pa bzhi'i rgyur 'gyur ro zhes bya ba'i don to/_/rtsom pa'i dbang du byas nas zhes bya ba la/_'di ltar mngon par 'byung ba la rtsom pa dang /_kun nas nyon mongs pa med pa la rtsom pa dang /_bya ba ma nor ba la rtsom pa'i dbang du byas nas pha rol tu phyin
[\[6a.2\]]pa drug nyid du gzhag ste/_mi mang mi nyung ngo zhes bya ba'i don to/_/de la sbyin pa dang /_tshul khrims dang /_bzod pa dang /_brtson 'grus bzhis ni mngon par 'byung ba la rtsom mo/_/lnga pa bsam gtan gyi pha rol tu phyin pas ni kun nas nyon mongs pa med pa rtsom mo/_/drug pa shes rab kyi pha rol
[\[6a.3\]]tu phyin pas ni bya ba la nor ba med par rtsom mo/_/sems can don la rab brtson pa/_/gtong dang mi gtong bzod pas byed/_/ces bya ba la tshigs su bcad pa gnyis pas ni bdag gi don byed pa dang gzhan gyi don byed pa'i dbang du byas nas/_pha rol tu phyin pa drug nyid du bshad de mi mang
[\[6a.4\]]mi nyung ngo zhes bya ba'i don to/_/de la sems can gyi don la brtson pa'i byang chub sems dpa' ni/_sbyin pa dang /_tshul khrims dang /_bzod pa dang gsum gyis ni/_gzhan gyi don byed de/_ji ltar zhe na/_sbyin pas ni bza' ba dang bgo ba la sogs pa gtong bas don byed do/_/tshul khrims
[\[6a.5\]]kyis ni gzhan gyi srog mi gcod/_nor ma byin par mi len/_chung ma la mi tshangs par mi spyod/_gnod pa mi byed pas don byed do/_/bzod pas ni bdag gi srog dang /_nor dang chung ma la gzhan gyis gnod pa byas kyang lan mi ldon te bzod pa byas pas don byed do/_/bzhi dang bcas nas grol ba yis/_/_
[\[6a.6\]]rnam pa kun tu bdag don spyod/_/ces bya ba la/_brtson 'grus dang /_bsam gtan dang /_shes rab gsum gyis ni/_rnam pa thams cad du bdag gi don byed de/_ji lta zhe na/_gzhi dang bcas pa'i sems gnas pas sems grol bar byas pa'i phyir bdag gi don byed do/_/de la gzhi ni brtson 'grus kyi pha rol tu
[\[6a.7\]]phyin pa'o/_/gnas ni bsam gtan gyi pha rol tu phyin pa'o/_/grol ba ni shes rab kyi pha rol tu phyin pa ste/_de'i rim pa yang brtson 'grus brtsams na bsam gtan thob par 'gyur ro/_/bsam gtan gyis sems mnyam par ma bzhag pa mnyam par 'jog par byed do/_/sems mnyam par bzhag na shes rab
[\[6b\]]
[\[6b.1\]]skye bar 'gyur ro/_/shes rab kyis ni nyon mongs pa las sems grol bar byed de/_de ltar na gzhan gyi don dang /_bdag gi don gyi dbang du byas nas pha rol tu phyin pa drug nyid du bshad de mi mang mi nyung ngo zhes bya ba'i don to/_/phongs pa med dang mi 'tshe 'tshe bar shin tu bzod pa dang /_/bya bas mi skyo
[\[6b.2\]]mgu byed legs par bshad/_/gzhan don bdag gi don 'gyur gsum pa'o/_/zhes bya ba la/_tshigs su bcad pa gsum pas ni byang chub sems dpa' rnams sbyin pa la sogs pa pha rol tu phyin pa drug gis gzhan gyi don rdzogs par byed pa de ston te/_ji lta zhe na/_sbyin pas ni sems can la yo byad gang dang
[\[6b.3\]]gang phongs pa'i yo byad de dang de dag byin te/_phongs pa med par byas nas gzhan gyi don byed do/_/tshul khrims kyis ni gzhan gyi srog dang nor dang chung ma la gnod pa mi byed cing /_mi 'tshe bas don byed do/_/bzod pas ni bdag gi srog dang nor dang chung ma la gnod pa byas te/_gtses kyang bzod
[\[6b.4\]]pas don byed do/_/brtson 'grus kyis ni sems can gyi las su bya ba rnams kyi grogs bya ba la skyo ba med pas don byed do/_/bsam gtan gyis ni 'bar ba dang 'phur ba la sogs pa'i rdzu 'phrul bsgrubs nas sems can mgu bar byas shing dad pa bskyed pas don byed do/_/shes rab kyis ni
[\[6b.5\]]chos rnams kyi rang dang spyi'i mtshan nyid phyin ci ma log par bshad nas sems can gyi the tshom sel bar byed de/_de ltar pha rol tu phyin pa drug gis gzhan gyi don byas pa de nyid byang chub sems dpa'i bdag gi don te/_ci'i phyir zhe na/_de ltar gzhan gyi don byas pa las bdag nyid bla na med pa'i byang
[\[6b.6\]]chub thob pa'i phyir ro/_/de ltar rang dang gzhan gyi don rdzogs pa'i dbang du byas nas pha rol tu phyin pa drug nyid du bshad de/_mi mang mi nyung bar sbyar ro zhes bya ba'i don to/_/longs spyod dag la mi dga' zhing /_/zhes bya ba la sogs pa tshigs su bcad pa bzhi pas ni theg pa chen po byang chub sems dpa'i
[\[6b.7\]]spyod pa ma lus pa bsdu ba'i dbang du byas nas pha rol tu phyin pa drug nyid du bshad de/_mi mang mi nyung ngo zhes bya ba'i don to/_/de la longs spyod kyi sgras ni gzugs la sogs pa 'dod pa lnga'i yon tan la bya'o/_/de la longs spyod la mi dga' ba ni sbyin pa'i pha rol tu phyin pa ste/_ci'i phyir zhe na/_
[\[7a\]]
[\[7a.1\]]sbyin pa la gnas dang longs spyod la mi lta ste/_phyi dang nang gi dngos po gang la yang mi gtang du mi rung ba'i chags pa med pa'o/_/shin tu gtsor byed ces bya ba la/_byang chub sems dpa'i gtsor byed pa ni tshul khrims kyi pha rol tu phyin pa ste/_ci'i phyir zhe na/_tshul khrims
[\[7a.2\]]yang dag par blangs pa dang /_byang chub sems dpa'i bslab tshig la nyes byas phra mo rdul tsam la yang bag byed cing bsrung ba'i phyir ro/_/gnyis mi skyo zhing zhes bya ba la/_gnyis kyi sgras ni sems can dang sems can ma yin pa la bya ste/_de gnyis kyis mi skyo ba ni bzod pa'i pha rol tu phyin pa
[\[7a.3\]]dang /_brtson 'grus kyi pha rol tu phyin pa'o/_/de la bzod pa'i pha rol tu phyin pas ni sems can gyis mi skyo ste/_sbrang bu dang sha sbrang dang mi la sogs pa gnod par byas kyang bzod pa la gnas pa rnams slar gnod pa mi byed cing /_sems can mi gtong ba'i phyir ro/_/sems can ma yin pas
[\[7a.4\]]mi skyo ba ni brtson 'grus kyi pha rol tu phyin pa ste/_brtson 'grus kyis nyan pa dang /_sems pa la sogs pa'i dge ba la zhugs pa na/_rlung dang tsha ba dang char pa dang grang ba dang bkres pa la sogs pa'i phyi'i sdug bsngal 'byung yang dge ba la brtson 'grus mi gtong ba'i phyir ro/_/yang na gnyis kyi
[\[7a.5\]]sgras ni/_ye shes kyi tshogs dang bsod nams kyi tshogs la bya ste/_de la mi skyo ba ni bzod pa dang brtson 'grus kyi pha rol tu phyin pa ste/_de la bzod pas ni/_ye shes kyi tshogs la mi skyo'o/_/ji ltar zhe na/_gnod pa nyams su len pa'i bzod pa dang /_sdug bsngal la ji mi snyam pa'i bzod pa dang /_
[\[7a.6\]]chos la nges par rtog pa'i bzod pa gsum las/_chos la nges par rtog pa'i bzod pas/_chos thams cad mi rtag pa dang /_sdug bsngal ba dang /_stong pa dang /_bdag med par bzod de/_de bas na bzod pas ni ye shes kyi tshogs la mi skyo'o/_/brtson 'grus kyis ni bsod nams kyi tshogs la mi skyo
[\[7a.7\]]ba ste/_sbyin pa dang /_tshul khrims la sogs pa bsod nams kyi tshogs bsags pa na brtson 'grus mi gtong ba'i phyir ro/_/rnam par mi rtog rnal 'byor te/_/zhes bya ba la/_tha ma'i bsam gtan dang /_shes rab kyi pha rol tu phyin pa gnyis kyis ni rnam par mi rtog pa'i ting nge 'dzin sgrub ste/
[\[7b\]]
[\[7b.1\]]ci'i phyir zhe na/_de gnyis kyis zhi gnas dang lhag mthong zung du 'brel ba'i bsam gtan bsgoms pa'i phyir ro/_/de la bsam gtan ni zhi gnas so/_/shes rab ni lhag mthong ngo /_/'dis ni ma lus theg pa mchog ces bya/_/zhes bya ba la/_theg pa mchog ni theg pa chen po la bya ste/_
[\[7b.2\]]longs spyod la mi dga' ba dang /_bslab pa la gtsor byed pa gnyis kyis mi skyo ba dang /_rnam par mi rtog pa la rnal 'byor pa ste/_theg pa chen po'i don ni 'di tsam du zad de/_de las lhag pa med do zhes bya ba'i don to/_/bzod pa dang brtson 'grus gnyis kyis ni sems can dang sems
[\[7b.3\]]can ma yin pas zhes bya ba la sogs pa la/_bzod pas mi dang sbrang bu la sogs pa/_sems can gyis gnod par byas pa dang tsha ba dang rlung la sogs pa sems can ma yin pas gnod par byas pa'i sdug bsngal bzod do/_/brtson 'grus kyis ni nyan pa dang sems pa la sogs pa'i dge ba la mi
[\[7b.4\]]skyo ba ste/_brtson 'grus kyis dge ba la sbyor ba'i las mi gtong bar byed pa'i phyir ro/_/yul rnams la ni ma chags lam/_/zhes bya ba la sogs pa tshigs su bcad pa lnga pas ni/_lam thams cad bsdus pa'i dbang du byas nas/_pha rol tu phyin pa drug nyid du bshad de/_mi mang mi
[\[7b.5\]]nyung ngo /_/de la yul gyi sgras ni 'dod pa lnga'i yon tan la bya ste/_de la ma chags pa'i lam ni sbyin pa'i pha rol tu phyin pa'o/_/ji ltar zhe na/_sbyin pa la gnas pas ni rtag tu phyi dang nang gi dngos po gtong ba la goms pas yul thams cad gtong bar byed kyi/_yul la chags par mi byed
[\[7b.6\]]pas na yul la ma chags pa'i lam du 'gyur ro/_/de thob g.yeng ba bsdoms pa gzhan/_/zhes bya ba la/_gzhan gyi sgras ni tshul khrims kyi pha rol tu phyin pa la bya ste/_de thob pa g.yeng ba sdom pa'i lam ni tshul khrims kyi pha rol tu phyin pa'o/_/de la de'i sgras ni 'dod pa lnga'i yon tan la bya ba ste/_
[\[7b.7\]]g.yeng ba ni 'dod pa lnga'i yon tan thob par bya ba'i phyir bya ba mang po la 'jug pa'i phyir ro/_/tshul khrims kyis ni de sdom ste/_'dod pa lnga'i yon tan thob par bya ba'i phyir 'jig rten gyi las kyis g.yeng ba'i bya ba mang po la mi 'jug pas so/_/sems can mi gtong zhes bya ba la/_sems can mi gtong
[\[8a\]]
[\[8a.1\]]ba'i lam ni bzod pa'i pha rol tu phyin pa ste/_bzod pa la gnas nas sems can gyis brdeg par bya ba dang /_bcing ba la sogs pa'i gnod pa byas shing sdug bsngal bskyed kyang /_sems can mi gtong zhing sdug bsngal gyis mi skyo ba'i phyir ro/_/'phel ba dang /_
[\[8a.2\]]zhes bya ba la/_dge ba 'phel ba'i lam ni brtson 'grus kyi pha rol tu phyin pa ste/_brtson 'grus la gnas na dge ba'i chos chu bo'i rgyun bzhin du rgyun mi 'chad par 'phel ba'i phyir ro/_/sgrib pa rnam sbyong gzhan yin no/_/zhes bya ba la/_gzhan gyi sgras ni bsam gtan dang shes rab kyi pha rol tu
[\[8a.3\]]phyin pa gnyis la bya ste/_sgrib pa sbyong ba'i lam ni bsam gtan dang shes rab gnyis te/_ji ltar zhe na/_bsam gtan gyis ni nyon mongs pa'i sgrib pa sbyong bar byed/_shes rab kyis ni shes bya'i sgrib pa sbyong bar byed do/_/yang na bsam gtan dang shes rab kyis nyon mongs pa dang /_shes bya'i
[\[8a.4\]]sgrib pa 'jil bar byed/_shes rab kyis ni nyon mongs pa dang shes bya'i sgrib pa rtsa ba nas 'byin par byed do/_/lam gyi sgras ni thabs la bya ste/_yul la ma chags pa'i thabs zhes bya ba nas/_sgrib pa sbyong ba'i thabs zhes bya bar sbyar ro/_/bslab pa gsum gyi dbang byas te/_/pha rol phyin
[\[8a.5\]]drug rgyal bas gsungs/_/zhes bya ba la/_tshigs su bcad pa drug pas lhag pa'i tshul khrims kyi bslab pa dang /_lhag pa'i sems kyi bslab pa dang /_lhag pa'i shes rab kyi bslab pa'i dbang du byas nas rgyal ba sangs rgyas bcom ldan 'das kyis pha rol tu phyin pa drug nyid du bshad de mi mang
[\[8a.6\]]mi nyung ngo zhes bya ba'i don to/_/thog ma gsum zhes bya ba la/_thog ma'i pha rol tu phyin pa gsum ni lhag pa'i tshul khrims kyi bslab pa zhes bya ste/_thog ma'i pha rol tu phyin pa gsum gang zhe na/_sbyin pa dang tshul khrims dang bzod pa'o/_/rnam gnyis tha ma gnyis zhes bya ba la/_rnam
[\[8a.7\]]gnyis ni lhag pa'i sems kyi bslab pa dang /_lhag pa'i shes rab kyi bslab pa ste/_de gnyis ni pha rol tu phyin pa tha ma gnyis kyis bstan to/_/pha rol tu phyin pa tha ma gnyis ni bsam gtan gyi pha rol tu phyin pa dang /_shes rab kyi pha rol tu phyin pa'o/_/de la bsam gtan gyi pha rol tu phyin pa la ni
[\[8b\]]
[\[8b.1\]]lhag pa'i sems kyi bslab pa zhes bya ste/_bsam gtan gyis sems pa dang nye bar gnas pa la sogs pa byed pa'i phyir ro/_/shes rab kyi pha rol tu phyin pa la ni lhag pa'i shes rab kyi bslab pa zhes bya'o/_/de la lhag pa'i tshul khrims kyi bslab pa ni dang po'i pha rol tu phyin pa gsum zhes
[\[8b.2\]]bya ba las/_sbyin pa dang tshul khrims dang /_bzod pa dang gsum ni lhag pa'i tshul khrims kyi bslab par gtogs so zhes bya ba'i don to/_/smras pa tshul khrims la ni lhag pa'i tshul khrims kyi bslab pa zhes byar rung na/_sbyin pa dang bzod pa gnyis ji ltar lhag pa'i tshul khrims kyi bslab par bsdu zhe na/_
[\[8b.3\]]de'i phyir tshogs dang bcas pa dang 'khor du bcas pa gzung ba'i phyir ro zhes bya ba la/_tshul khrims kyi tshogs dang bcas pa dang /_tshul khrims kyi 'khor dang bcas pa gzung ba'i phyir ro/_/sbyin pa dang bzod pa gnyis kyang lhag par tshul khrims su gtogs so/_/de la tshogs zhes bya ba ni rgyu dang gzhi la bya ste/_tshul khrims
[\[8b.4\]]kyi gzhi dang rgyu ni sbyin pa'i pha rol tu phyin pa'o/_/tshul khrims kyi 'khor dang grogs ni/_bzod pa'i pha rol tu phyin pa'o/_/sbyin pa ji ltar tshul khrims kyi rgyur 'gyur zhe na/_de'i phyir sbyin pa ni longs spyod la mi lta bas tshul khrims yang dag par len te zhes smos te sbyin pa la gnas na bu smad dang nor rdzas la sogs
[\[8b.5\]]pa'i longs spyod la mi lta zhing mi chags te/_longs spyod la ma chags na tshul khrims len par byed de/_de bas na tshul khrims kyi rgyu dang tshogs su 'gyur ro/_/bzod pa ji ltar 'khor du 'gyur zhe na/_de'i phyir/_yang dag par blangs par bzod pas gshe ba las slar mi gshe ba la sogs pa'o zhes smos te/_
[\[8b.6\]]tshul khrims yang dag par blangs pa rnams la bzod pa yod pa dang /_gshe ba la slar mi gshe ba dang /_brdeg pa la slar mi brdeg pa la sogs pa'i tshul gyis bzod pas tshul khrims srung bar byed pas na tshul khrims kyi 'khor du 'gyur ro/_/mtshan nyid rnam par dbye ba'i tshigs su bcad pa drug ste zhes
[\[8b.7\]]bya ba la/_gangs dbye ba tshigs su bcad pa drug gis bstan nas/_da ni pha rol tu phyin pa drug gi mtshan nyid dbye ba tshigs su bcad pa drug gis ston te/_pha rol tu phyin pa drug re re'i mtshan nyid tshigs su bcad pa re res bstan te/_de ltar na pha rol tu phyin pa drug yod pas tshigs bcad kyang drug tu 'gyur
[\[9a\]]
[\[9a.1\]]ro/_/de la sbyin pa'i pha rol tu phyin pa'i mtshan nyid ni rnam pa bzhi ste/_mi mthun pa'i phyogs spangs pa'i mtshan nyid dang /_rnam par mi rtog pa'i ye shes kyis zin pa'i mtshan nyid dang /_'dod pa thams cad yongs su rdzogs par byed pa'i mtshan nyid dang /_sems can rnams
[\[9a.2\]]par smin pa'i mtshan nyid do/_/sbyin pa'i mi mthun phyogs spangs dang /_/zhes bya ba la/_byang chub sems dpa'i sbyin pa'i mi mthun pa'i phyogs ni ser sna ste/_de thams cad nas thams cad du spangs pas na mi mthun pa'i phyogs spangs pa'i mtshan nyid ces bya'o/_/rnam par mi rtog ye shes ldan/_/
[\[9a.3\]]zhes bya ba la/_byang chub sems dpas gang zag dang chos la bdag med par khong du chud pas/_gtong ba po dang /_rdzas dang /_len pa po mi dmigs te/_de bas na rnam par mi rtog pa'i ye shes kyis zin pa zhes bya'o/_/de la gang zag la bdag med par khong du chud pas ni gtong ba po mi
[\[9a.4\]]dmigs so/_/chos la bdag med par khong du chud pas ni rdzas dang len pa po mi dmigs so/_/'dod pa thams cad yongs rdzogs byed/_/ces bya ba la/_bram ze dang tshong pa dang gdol ba la sogs pa/_bza' ba dang bgo ba la sogs pa gang 'dod pa bsam pa bzhin du de dang de dag gtong bar byed de/_
[\[9a.5\]]de bas na 'dod pa thams cad yongs su rdzogs pa'i mtshan nyid do/_/sems can rnam par smin byed gsum/_/zhes bya ba la/_de ltar sbyin pas bsdus nas nyan thos dang /_rang sangs rgyas dang theg pa chen po la 'jog par byed de/_de bas na sems can yongs su smin par byed pa'i mtshan nyid do/_/mi
[\[9a.6\]]mthun phyogs spangs tshul khrims dang /_/zhes bya ba la/_tshul khrims kyi mi mthun pa'i phyogs ni srog gcod pa la sogs pa tshul khrims ngan pa ste/_de thams cad nas thams cad du spangs pas na mi mthun pa'i phyogs spangs pa'i mtshan nyid ces bya'o/_/rnam par mi rtog ye shes ldan/_/zhes bya ba la/_gang
[\[9a.7\]]zag dang chos la bdag med par khong du chud pas/_skyes bu dang /_tshul khrims dang /_tshul khrims sgrub par byed pa gsum mi dmigs pas ni/_rnam par mi rtog pa'i ye shes dang ldan pa'i mtshan nyid do/_/'dod pa thams cad yongs rdzogs byed/_/ces bya ba la/_sems can 'di dag 'di snyam du sems te/_
[\[9b\]]
[\[9b.1\]]e ma'o/_/'di ltar byang chub sems dpa'i lus dang /_ngag dang /_yid gsum gyis bdag cag gi lus dang /_longs spyod dang /_chung ma la sogs pa la gnod pa ma byas na legs so snyam sems pa las byang chub sems dpas de snyam du gnod pa mi byed de/_de bas na 'dod pa thams cad yongs su
[\[9b.2\]]rdzogs par byed pa'i mtshan nyid do/_/sems can yongs su smin byed gsum/_/zhes bya ba la/_tshul khrims kyis bsdus nas sems can theg pa gsum la 'jog par byed de/_de bas na sems can yongs su smin par byed pa'i mtshan nyid do/_/mi mthun phyogs spangs bzod pa dang /_/zhes bya ba la/_
[\[9b.3\]]bzod pa'i mi mthun pa'i phyogs ni zhe sdang ste de med pas na mi mthun pa'i phyogs spangs pa'i mtshan nyid do/_/rnam par mi rtog ye shes ldan/_/zhes bya ba la/_gang zag dang chos la bdag med par khong du chud pas na/_skyes bu dang /_bzod pa dang /_sgrub pa gsum mi dmigs pas na rnam par mi
[\[9b.4\]]rtog pa'i ye shes dang ldan pa'i mtshan nyid do/_/'dod pa thams cad yongs rdzogs byed/_/ces bya ba la/_gal te gzhan dag gi lus la sogs pas byang chub sems dpa' la gnod par byed de/_gnod par byas nas sems can 'di snyam du/_e ma'o/_/byang chub sems dpa' 'dis bdag cag la
[\[9b.5\]]gnod par mi byed cing bzod kyang ci ma rung snyam du sems pa las sems can gyi bsam pa bzhin du sems can la gnod pa mi byed cing nyes pa bzod par byed pas na 'dod pa thams cad yongs su rdzogs par byed pa'i mtshan nyid do/_/sems can rnam par smin byed gsum/_/zhes bya ba la/_bzod pas
[\[9b.6\]]bsdus nas theg pa gsum du bkod pas na/_sems can yongs su smin par byed pa'i mtshan nyid do/_/mi mthun phyogs spangs brtson 'grus dang /_/zhes bya ba la/_brtson 'grus kyi mi mthun pa'i phyogs ni le lo ste/_de med pas ni mi mthun pa'i phyogs spangs pa'i mtshan nyid do/_/rnam par mi rtog ye
[\[9b.7\]]shes ldan/_/zhes bya ba la/_chos dang gang zag la bdag med par khong du chud pas na/_skyes bu dang /_brtson 'grus dang /_sgrub pa gsum mi dmigs pa'i phyir rnam par mi rtog pa'i ye shes dang ldan pa'i mtshan nyid do/_/'dod pa thams cad yongs rdzogs dang /_/zhes bya ba la/_brtson 'grus kyis
[\[10a\]]
[\[10a.1\]]sems can gyi las su bya ba gang dang gang yod pa'i grogs byed pas na 'dod pa yongs su rdzogs pa'i mtshan nyid do/_/sems can yongs su smin byed gsum/_/zhes bya ba la/_brtson 'grus kyis bsdus nas sems can rnams theg pa gsum du rdzogs par byed pas na/_
[\[10a.2\]]sems can yongs su smin par byed pa'i mtshan nyid do/_/mi mthun phyogs spangs mtshan nyid dang /_/zhes bya ba la/_bsam gtan gyi mi mthun pa'i phyogs ni sems g.yengs pa ste/_de med pas na/_mi mthun pa'i phyogs spangs pa'i mtshan nyid do/_/rnam par mi rtog ye shes ldan/_/
[\[10a.3\]]zhes bya ba la/_gang zag dang chos la bdag med par khong du chud pas/_skyes bu dang /_bsam gtan dang /_sgrub par byed pa gsum mi dmigs par byed pa'i phyir/_rnam par mi rtog pa'i ye shes dang ldan pa'i mtshan nyid ces bya ba'i don to/_/'dod pa thams cad yongs rdzogs byed/_/
[\[10a.4\]]ces bya ba la/_bsam gtan gyis rdzu 'phrul sprul nas/_sems can gyi yid bzhin du rdzu 'phrul rnam pa sna tshogs ston pas/_'dod pa thams cad yongs su rdzogs pa'i mtshan nyid do/_/sems can rnam par smin byed gsum/_/zhes bya ba la/_bsam gtan gyis bsdus nas theg pa
[\[10a.5\]]gsum du bkod pas na/_sems can yongs su smin par byed pa'i mtshan nyid do/_/mi mthun phyogs spangs shes rab dang /_/zhes bya ba la/_shes rab kyi mi mthun pa'i phyogs ni/_rtag pa dang chad pa la sogs par lta ba'i 'chal pa'i shes rab ste/_de med pas na mi mthun pa'i phyogs
[\[10a.6\]]spangs pa'i mtshan nyid do/_/rnam par mi rtog ye shes ldan/_/zhes bya ba la/_skyes bu dang /_shes rab dang /_sgrub pa gsum mi dmigs pa'i phyir/_rnam par mi rtog pa'i ye shes dang ldan pa'i mtshan nyid do/_/'dod pa thams cad yongs rdzogs byed/_/ces bya ba la/_shes rab kyis
[\[10a.7\]]ni chos rnams kyi rang dang spyi'i mtshan nyid phyin ci ma log par shes par byas nas/_sems can gyi the tshom bcad pas na 'dod pa thams cad yongs su rdzogs pa'i mtshan nyid do/_/sems can rnam par smin byed gsum/_/zhes bya ba la/_shes rab kyis bsdus nas sems can rnams theg
[\[10b\]]
[\[10b.1\]]pa gsum la bkod pas na/_sems can yongs su smin par byed pa'i mtshan nyid do/_/go rims rnam par dbye ba'i tshigs su bcad pa zhes bya ba la/_pha rol tu phyin pa drug gi mtshan nyid bshad nas/_da ni go rims 'chad de/_de la dang por sbyin pa bshad/_de nas tshul khrims/_
[\[10b.2\]]de nas bzod pa/_de nas brtson 'grus/_de nas bsam gtan/_de nas shes rab ste/_go rims ji ltar bkod ce na/_rgyu rnam pa gsum gyi phyir go rims de ltar bkod do zhes bstan pa'i phyir tshigs su bcad pa gcig rtsom mo/_/rgyu dang por bstan pa'i phyir ro/_/sngon la phyi ma brten
[\[10b.3\]]las skye/_/zhes bya ba smos te/_pha rol tu phyin pa snga ma snga ma la brten nas pha rol tu phyin pa phyi ma phyi ma 'byung ste/_snga ma snga ma ni rgyu phyi ma phyi ma ni 'bras bu yin pas rgyur gyur pa ni sngar bshad/_'bras bur gyur pa ni phyis 'chad do/_/ji ltar zhe na/_longs spyod rnam pa sna tshogs la
[\[10b.4\]]chags na ni khyim gyi gnas btang nas tshul khrims len par mi nus kyi/_longs spyod la chags pa med pa dang /_khyim nas khyim med par rab tu 'byung ste/_de bas na sbyin pa rgyur 'gyur ba'i phyir sngar bshad/_tshul khrims 'bras bu yin pas na phyis bshad do/_/ngan pa'i ngang tshul dag
[\[10b.5\]]gis ni gshe ba dang brdeg pa la mi brdeg par bzod par mi nus kyi tshul khrims dang ldan pa gshe ba la slar mi gshe ba dang /_brdeg pa la slar mi brdeg par bzod pas/_tshul khrims rgyu yin pas/_bzod pa 'bras bu yin pas na tshul khrims kyi 'og tu bzod pa bshad do/_/de ltar grang ba dang tsha
[\[10b.6\]]ba dang bkres pa dang skom pa la sogs pa mi bzod na ni brtson 'grus rtsom par mi nus kyi grang ba dang tsha ba dang bkres pa dang skom pa la sogs pa bzod na gdod nas brtson 'grus rtsom nus pas na bzod pa rgyu yin la/_brtson 'grus 'bras bu yin pas/_bzod pa'i 'og tu brtson 'grus bshad
[\[10b.7\]]do/_/dge ba la rgyun du brtson 'grus brtsams na/_sems rtse gcig pa'i mtshan nyid ting nge 'dzin skye ste/_brtson 'grus rgyu yin la/_bsam gtan 'bras bu yin pas brtson 'grus kyi 'og tu bsam gtan bshad do/_/ting nge 'dzin gyis sems mnyam par gzhag na 'phags pa'i bden pa bzhi
[\[11a\]]
[\[11a.1\]]yang dag pa ji lta ba bzhin du shes pa'i shes rab 'byung ste/_bsam gtan ni rgyu yin la shes rab ni 'bras bu yin pas/_bsam gtan gyi 'og tu shes rab bshad do/_/de'i phyir go rims de ltar bkod do/_/rgyu gnyis pa bstan pa'i phyir/_tha ma dang
[\[11a.2\]]ni dam pa'i gnas/_/zhes bya ba smos te/_gang tha ma'i gnas su gyur pa ni sngar bshad la/_gang dam pa'i gnas su gyur pa ni phyis bshad de/_sbyin pa tha mar byung bas na sngar bshad la/_tshul khrims dam par gyur pas na phyes bshad pa nas/_bsam gtan tha mar
[\[11a.3\]]gyur pas na sngar bshad la/_shes rab dam par gyur pas na phyis bshad de/_de'i phyir yang pha rol tu phyin pa drug gi go rims de ltar gzhag go/_/ji ltar snga ma tha ma la phyi ma dam pa zhe na/_'di ltar sbyin pa gtong zhing byed kyang 'dod chags dang zhe sdang la sogs pa'i rgyus
[\[11a.4\]]srog gcod pa la sogs pa'i las byed pas na nyon mongs pa dang 'dres pa'i phyir tha ma'o/_/tshul khrims ni lus dang ngag dang yid gsum bsdams te/_srog gcod pa la sogs pa'i las mi 'byung bas dam pa'i gnas so/_/tshul khrims kyis gzhan gyi srog dang nor la gnod pa
[\[11a.5\]]mi byed pa tsam du zad kyi/_bdag la gzhan gyis srog dang nor la gnod par byas kyang bzod par mi nus kyi/_bzod pas ni bdag gi srog dang nor la gzhan gyis gnod pa byas kyang bzod de/_gnod par mi byed pas tshul khrims las nyon mongs pa chung ste/_dam par gyur pas na de'i
[\[11a.6\]]'og tu bzod pa bshad do/_/bzod pa'i dus na yang gzhan la gnod pa mi byed pa tsam du zad de/_dge ba'i chos la rgyun du 'jug pa med par zad kyi/_brtson 'grus kyis ni dge ba la rgyun du bsgom pa bzod pa bas dam par gyur pa'i phyir/_de'i 'og tu brtson 'grus bshad do/_/brtson
[\[11a.7\]]'grus kyi dus na dge ba la rgyun du bsgrub pa tsam du zad de/_nyon mongs pa 'jil bar mi byed kyi/_bsam gtan gyis ni nyon mongs pa 'jil bar byed pas na brtson 'grus pas dam par gyur pa'i phyir/_de'i 'og tu bsam gtan bshad do/_/bsam gtan gyis nyon mongs pa 'di la
[\[11b\]]
[\[11b.1\]]bar byed pa tsam du zad de/_nyon mongs pa rtsa ba nas mi 'byin gyi/_shes rab kyis nyon mongs pa rtsa ba nas 'byin te/_bsam gtan pas dam par gyur pa'i phyir de'i 'og tu shes rab bshad do/_/rgyu gsum pa bstan pa'i phyir/_chen po dang ni phra ba'i phyir/_/zhes smos te/_gang che
[\[11b.2\]]zhing rags pa rnams ni sngar bshad la/_gang phra zhing dka' ba rnams ni phyis bshad de/_sbyin pa ni rags shing sbom pas na sngar bshad la/_de bas na tshul khrims phra bas phyis bshad pa nas/_bsam gtan spom pas sngar bshad de/_de bas shes rab phra bas na phyis bshad do/_/
[\[11b.3\]]spom pa zhes bya ba ni/_'jug sla zhing spyad sla ba'i don dang /_phra ba ni 'jug dka' zhing spyad dka' ba'i don to/_/de la sbyin pa ni bya sla ste/_rgyal po dang blon po la sogs pas sbyin pa gtong ba bzhin du/_gdol ba dang gdol bu la sogs pas kyang sbyin pa gtong bar ni nus kyi/_tshul
[\[11b.4\]]khrims bsrung bar mi nus pas na sbyin pa ni bya sla'i/_tshul khrims ni bya dka'o/_/tshul khrims kyis gzhan gyi srog dang nor la gnod par mi byed pa tsam du zad pas bya sla'i/_bzod pas ni bdag gi srog dang nor la gnod pa byas kyang slar gnod pa mi byed de bzod pa ni bya dka'o/_/
[\[11b.5\]]bzod pas ni bdag la gnod pa byas pa la lan mi glan zhing bzod par bya ba tsam du zad pas bya sla'i/_brtson 'grus kyis ni de bas kyang lhag par de dge ba la rgyun du bsgrubs pas na bya dka'o/_/brtson 'grus kyis ni dge ba la rgyun du 'jug pa tsam du zad de/_nyon mongs pa mi 'jil
[\[11b.6\]]bas bya sla'i/_bsam gtan gyis ni nyon mongs pa 'jil bar byed pas na bya dka'o/_/bsam gtan gyis ni nyon mongs pa 'jil ba tsam du zad pas bya sla'i/_shes rab kyis ni 'phags pa'i bden pa la sogs pa'i chos rnams shes par byed pas na bya dka'o/_/nges pa'i tshig
[\[11b.7\]]rab tu dbye ba zhes bya ba'i tshigs su bcad pa zhes bya ba la go rims kyi don bshad nas/_da ni pha rol tu phyin pa drug gi nges pa'i tshig bshad de/_ci'i phyir sbyin pa zhes bya ba nas/_ci'i phyir shes rab ces bya ba'i don bshad do zhes bya ba'i don to/_/dbul ba 'dor bar byed pa dang zhes
[\[12a\]]
[\[12a.1\]]bya ba la/_rgya gar skad du sbyin pa la dA na zhes 'byung ste/_de'i tshig gi don ni dA ni dbul ba'i don to/_/na ni 'dor ba'am med par byed pa'i don to/_/bram ze dang tshong ba la sogs pa bza' ba dang bgo ba gang dang gang gis phongs pa de dang de byin nas len pa po
[\[12a.2\]]tshe 'dir phongs pa dang dbul ba med par byas pas dbul ba 'dor bar byed do/_/gtong ba pos tshe 'dir phyi dang nang gi dngos po btang nas tshe rabs gzhan du cis kyang phongs pa med cing longs spyod phun sum tshogs par 'gyur te/_dbul ba 'dor bar byed pas na sbyin pa zhes
[\[12a.3\]]bya'o/_/bsil ba thob pa dang zhes bya ba la/_tshul khrims la rgya gar skad du shI la zhes 'byung ste/_shI ni bsil ba'i don la/_la ni thob pa'am len pa'i don to/_/tshul khrims dang ldan pa rnams tshe 'dir yul la chags pa'i don du 'dod chags dang zhe sdang la sogs pa'i rgyu
[\[12a.4\]]lus dang ngag gi sgo nas bya ba sna tshogs kyi sdug bsngal ba'i gdung bar byed pa mi 'thob par 'gyur ba dang /_de'i rgyus tshe rabs gzhan du yang ngan song gi gnas su mi myong zhing /_lha dang mi'i bsil ba'i bde ba 'thob par 'gyur ba dang /_mjug tu mya ngan las 'das pa'i bde
[\[12a.5\]]ba'i bsil ba 'thob par byed pas na tshul khrims zhes bya'o/_/khro ba zad ces bya ba la/_bzod pa'i sgra rgya gar skad du k+ShA n+ti zhes 'byung ste/_k+ShA na ni zad pa la bya/_ti ni byed pa la bya ste/_bzod pa la gnas na bzod pa des bdag gi sems kyi rgyud la yod pa'i zhe sdang zad par
[\[12a.6\]]byed pas na bzod pa zhes bya'o/_/dam par sbyor ba dang zhes bya ba la/_brtson 'grus kyi rgya gar skad du bIr+ya zhes 'byung ste/_de la bI ni dam pa'i don la/_r+ya ni sbyor ba'i don to/_/'jig rten las 'das pa'i dge ba'i rtsa ba dam pa la sbyor bas na/_brtson 'grus zhes bya'o/_/
[\[12a.7\]]yid 'dzin dang zhes bya ba la/_bsam gtan gyi sgra rgya gar skad du d+h+yA na zhes 'byung ste/_d+ha la ya btags yod pa ra'i don du drangs na/_'dzin pa'i don du 'gro ste/_sems phyi rol du mi g.yeng bar nang du 'dzin par byed pas na bsam gtan zhes bya'o/_/don dam shes pa rnam gsum
[\[12b\]]
[\[12b.1\]]bshad/_/ces bya ba la/_shes rab kyi sgra rgya gar skad du pradz+nyA zhes 'byung ste/_de la don dam par ni pa ra mAr tha zhes bya bas/_pa la ra btags pa/_pa'i 'og tu ra bzhag na pa ra mAr tha zhes don dam pa'i tshig tu brjod la/_dz+nyA ni shes pa la bya ste/_skye 'gag med pa'i don dam
[\[12b.2\]]pa shes pas na shes rab ces bya'o/_/bsgom pa rnam par dbye ba zhes bya ba'i tshigs su bcad pa la/_pha rol tu phyin pa drug gi nges pa'i tshig bshad nas da ni bsgom pa bshad de/_sbyin pa'i pha rol tu phyin pa la ji ltar bsgom pa nas/_shes rab kyi pha rol tu phyin pa la ji
[\[12b.3\]]ltar bsgom pa tshigs su bcad pa gcig gis bstan to zhes bya ba'i don to/_/bsgom pa dngos la gnas pa dang /_/yid la byed pa de bzhin bsam/_/thabs dang dbang yod dag la yang /_/zhes bya ba la/_sbyin pa'i pha rol tu phyin pa la bsgom pa rnam pa lnga ltar bsgom ste/_
[\[12b.4\]]lnga ni dngos po la gnas te bsgom pa dang /_yid la byed pa la gnas te bsgom pa dang /_de bzhin du bsam pa la gnas te bsgom pa dang /_thabs la gnas te bsgom pa dang /_dbang yod pa la gnas te bsgom pa'o/_/de la dngos po la gnas te bsgom pa rnam pa bzhi'o/_/
[\[12b.5\]]yid la byed pa la gnas te bsgom pa rnam pa bzhi'o/_/bsam pa la gnas te bsgom pa rnam pa drug go/_/thabs la gnas te bsgom pa rnam pa gsum mo/_/dbang yod pa la gnas te bsgom pa rnam pa gsum mo/_/de dag de bzhin thams cad bshad/_/ces bya ba la/_ji ltar
[\[12b.6\]]sbyin pa la rnam pa lnga ltar bsgom pa de bzhin du/_tshul khrims nas shes rab kyi bar du lhag ma rnams la yang dngos po la gnas te bsgom pa nas dbang yod pa la gnas te bsgom pa'i bar du rnam pa lngar bsgom par bshad do zhes bya ba'i don to/_/de la dngos po la gnas pa rnam pa bzhi
[\[12b.7\]]ste zhes bya ba la/_dngos po la zhes bya ba dang /_don zhes bya ba dang /_rdzas zhes bya ba dag don gcig ste/_dngos po la rdzas zhes bya bar ci mngon zhe na/_mdo las rdzas kyi dngos po bdun dang ldan pas bsod nams byed pa'i rigs kyi bu dang rigs kyi bu mo ni bsod nams rtag tu 'phel lo zhes
[\[13a\]]
[\[13a.1\]]gsungs pa'i phyir ro/_/dngos po la gnas te bsgom pa yang rnam pa bzhi ste/_rgyu la gnas pa dang /_rnam par smin pa la gnas pa dang /_smon lam la gnas pa dang /_so sor rtog pa'i stobs la gnas pa'o/_/rigs kyi stobs kyis zhes bya ba
[\[13a.2\]]la sogs pa la/_rgyu la gnas pa ni 'di ltar dge ba'i bshes gnyen la sogs pas sbyin par bya ba'i rigs so zhes bsten cing bsnyen pa med par yang byang chub sems dpa'i rigs yod pa'i stobs kyis tshe rabs gang dang gang du skyes pa de dang de dag tu gtong ba la dga' ste/_'di
[\[13a.3\]]ltar 'khor ba thog ma med pa'i dus nas/_gnas gcig nas gcig tu brgyud de 'ongs pa chos nyid kyis thog pa mig la sogs pa skye mched drug gi khyad par 'di lta bu dang ldan te/_gang gi phyir dge ba'i bshes gnyen gyis ma bstan kyang pha rol tu phyin pa drug sgrub cing bsgom pa la
[\[13a.4\]]dga' ste/_pha rol tu phyin pa sgrub par byed pa ni rgyu la gnas pa zhes bya'o/_/gang gi bdag gi lus phun sum tshogs pa'i stobs kyis zhes bya ba la sogs pa la/_rnam par smin pa la gnas pa ni byang chub sems dpa' tshe rabs gzhan dag tu sbyin pa la sogs pa'i pha rol tu phyin
[\[13a.5\]]pa la goms par bya ste/_de ltar goms par byas pas de'i dbang gis tshe rabs phyi mar sbyin pa la sogs pa'i pha rol tu phyin pa byed cing sgrub par dga' ba'i lus mngon par 'grub cing smin par 'gyur te/_de ltar rnam par smin pa'i dbang gis ma brtags ma bsams par yang
[\[13a.6\]]pha rol tu phyin pa la 'jug ste/_de ni rnam par smin pa la gnas pa zhes bya'o/_/gang sngon gyi smon lam gyi stobs kyis zhes bya ba la sogs pa la/_smon lam la gnas pa ni des sngon gyi sbyin pa la sogs pa'i pha rol tu phyin pa ni ma bsgrubs te smon lam tsam zhig btab pa tsam du
[\[13a.7\]]zad de/_ji ltar smon lam btab ce na/_'di ltar bdag tshe rabs gang dang gang du skyes pa de dang de dag tu nga dang bdag gi rtog pa dang bral ba/_nang dang phyi'i dngos po thams cad la mi rten pa/_sems can thams cad kyi don du sbyin pa la sogs pa'i pha rol tu phyin pa sgrub par
[\[13b\]]
[\[13b.1\]]gyur cig ces smon lam btab pa las/_smon lam de'i dbang gis gang dang gang du skyes par sbyin pa la sogs pa'i pha rol tu phyin pa sgrub par 'gyur te/_de ni smon lam la gnas pa zhes bya'o/_/shes rab kyi stobs kyis zhes bya ba la sogs pa la/_so sor rtog pa'i
[\[13b.2\]]stobs la gnas pa ni/_'di ltar shes rab kyi stobs kyis sbyin pa la sogs pa pha rol tu phyin pa bsgom zhing sgrub par byed de ci ltar zhe na/_longs spyod 'di dag ni rmi lam lta bu mi brtan pa/_dbugs dbyung du med pa/_'jig cing 'bral bar 'gyur ba'i chos can no zhes shes
[\[13b.3\]]rab kyi stobs kyis yongs su dpyad nas/_de ltar dpyad pa'i stobs kyis pha rol tu phyin pa rnams la 'jug cing sgrub par byed de/_de ni so sor rtog pa'i stobs la gnas pa zhes bya'o/_/tshul khrims la sogs pa la yang /_tshul khrims la sogs pa bsrungs shing bsgrubs
[\[13b.4\]]nas/_bsod nams dang ye shes kyi tshogs sogs shing /_lha dang mi'i nang du skye ba dang /_mthar bla na med pa'i byang chub tu 'tshang rgya bar 'gyur ro zhes shes rab kyis brtags nas tshul khrims la sogs pa la 'jug par byed pa ni so sor rtog pa'i stobs zhes bya'o/_/pha rol tu phyin
[\[13b.5\]]pa yid la byed pa la gnas pa ni rnam pa bzhi ste zhes bya ba la/_yid la byed pa la gnas pa ste/_pha rol tu phyin pa bsgom pa rnam pa bzhi ste mos pa yid la byed pa dang /_ro myang ba yid la byed pa dang /_rjes su yi rang ba yid la byed pa dang /_mngon par dga' ba yid la byed pa'o/_/pha
[\[13b.6\]]rol tu phyin pa dang ldan pa'i mdo sde zhes bya ba la sogs pa la/_mos pa yid la byed pa dang /_mdo sde gang las pha rol tu phyin pa drug 'byung zhing 'chad pa'i mdo sde 'phags pa dkon mchog sprin la sogs pa la 'di ni de kho na bzhin du ma nor te bden pa yin no zhes mos par byed de/_ji lta ji
[\[13b.7\]]ltar mos pa de lta de ltar pha rol tu phyin pa'i khams brtas par 'gyur te/_de ni smos pa yid la byed pa zhes bya'o/_/pha rol tu phyin pa brten pa rnams la zhes bya ba la sogs pa'o/_/ro myang ba yid la byed pa ni sngon bdag gis sbyin pa la sogs pa'i pha rol tu phyin pa spyad cing bsgrubs te/_
[\[14a\]]
[\[14a.1\]]sngon bsgrubs pa la 'di ltar bdag gis sngon sbyin pa la sogs pa'i pha rol tu phyin pa bsgrubs pa ni legs so zhes yon tan du lta zhing sngon byas pa dran nas mngon par dga' ba ni ro myang ba yid la byed pa zhes bya'o/_/'jig rten gyi khams thams cad na zhes bya ba la sogs
[\[14a.2\]]pa la/_rjes su yi rang ba yid la byed pa ni phyogs bcu'i 'jig rten gyi khams na gnas pa'i sems can thams cad kyis sbyin pa la sogs pa pha rol tu phyin pa bsgrubs pa rnams la bdag gis byas pa dang 'dra bar dga' zhing yi rang ba ni rjes su yi rang ba yid la byed pa zhes bya'o/_/bdag
[\[14a.3\]]dang sems can rnams kyis zhes bya ba la sogs pa la/_mngon par dga' ba yid la byed pa ni ma 'ongs pa nyid la yang pha rol tu phyin pa drug la bsgrub par dga' zhing /_sems can rnams kyang gar skyes gar skyes kyang pha rol tu phyin pa drug bsgrub par gyur cig ces smon pa
[\[14a.4\]]dang ma 'ongs pa na sems can gzhan la yang pha rol tu phyin pa drug bsgrub par dga' zhing sems can rnams gar skyes gar skyes kyang pha rol tu phyin pa drug bsgrub par gyur cig ces smon pa ni mngon par dga' ba yid la byed pa zhes bya'o/_/bsam pa la gnas te pha rol tu
[\[14a.5\]]phyin pa drug pa bsgom pa ni/_chog mi shes pa'i bsam pa la sogs pa'i rnam pa drug 'grel pa nyid las 'byung ba bzhin du blta'o/_/de la byang chub sems dpa'i sbyin pa la chog mi shes pa'i bsam pa ni zhes bya ba la sogs pa la/_bsam pa yid la byed pa la rnam pa drug tu
[\[14a.6\]]byas pa las/_sbyin pa'i pha rol tu phyin pa dang sbyar te je 'chad de de la chog mi shes pa'i bsam pa la yang chog mi shes pa rnam pa bzhi ste/_dngos po gtong ba la chog mi shes pa dang /_lus gtong ba la chog mi shes pa dang /_dus chog mi shes dang /_sems can chog mi
[\[14a.7\]]shes pa'o/_/byang chub sems dpa' sems can gcig la zhes bya ba la sogs pa la/_byang chub sems dpa' sems can gcig la phan btags shing yongs su smin par bya ba'i phyir/_gang gA'i klung gi bye ma snyed kyi 'jig rten gyi khams rin po che sna bdun gyis bkang nas sems
[\[14b\]]
[\[14b.1\]]can gcig pu de la gtong bar byed de/_de ltar btang nas bdag gis 'di snyed cig byin gyis btang nas/_da ni chog go snyam pa'i bsam pa med de 'dis ni dngos po gtong ba la chog mi shes pa bstan to/_/gang gA'i klung gi bye ma snyed dang mnyam pa'i lus zhes bya ba la
[\[14b.2\]]sogs pa la/_de bzhin du sems can gcig la dus skad cig ma re re la yang gang gA'i klung gi bye ma snyed kyi lus gtong zhing sbyin par byed de/_lus de snyed cig bdag gis sems can gcig la byin pas da ni chog go snyam du sems pa med de/_'dis ni lus gtong ba chog
[\[14b.3\]]mi shes pa bstan to/_/de bzhin du gang gA'i klung gi bye ma dang mnyam pa'i bskal par zhes bya ba la sogs pa la/_de ltar btang ba de yang lo'am zla ba'i bskal pa 'gar gtong ba ma yin gyi gang gA'i klung gi bye ma dang mnyam pa'i bskal par skad cig yud tsam yang rgyun mi
[\[14b.4\]]'chad par gtong ste/_de ltar gtang yang bdag gis bskal pa 'di snyed cig tu phyi dang nang gi dngos po btang bas da ni chog go snyam pa'i bsam pa med de/_'dis ni dus chog mi shes pa bstan to/_/sems can gcig la ji lta ba bzhin du zhes bya ba la sogs pa la/_de ltar
[\[14b.5\]]sems can gcig la gang gA'i klung gi bye ma snyed kyi 'jig rten gyi khams rin po che sna bdun gyis bkang ste sbyin pa dang /_gang gA'i klung gi bye ma snyed kyi lus yongs su btang ba dang /_de la gang gA'i klung gi bye ma snyed kyi bskal par spyad de sems can de bla na med pa'i byang chub tu bkod
[\[14b.6\]]de/_yongs su smin par byas pa de bzhin du tshul de dang 'dra bar sems can gnyis pa gsum pa la yang de ltar byas pa nas mthar sems can thams cad la tshul de lta bur smin par byas te/_sems can zad par byas kyang byang chub sems dpa' 'di snyam du bdag gis gang gA'i klung gi bye ma
[\[14b.7\]]snyed kyi 'jig rten gyi khams rin po che sna bdun gyis bkang ste byin pa dang /_gang gA'i klung gi bye ma snyed kyi lus yongs su btang ba dang /_de yang gang gA'i klung gi bye ma snyed kyi bskal par btang ste/_tshul de lta bus sems can thams cad bla na med pa'i byang chub tu sangs rgyas par byas pas
[\[15a\]]
[\[15a.1\]]da ni chog go snyam du bsam pa med de/_bsam pa de lta bu ni byang chub sems dpa'i chog mi shes pa'i bsam pa zhes bya'o/_/byang chub sems dpas de lta bu sbyin pa gcig nas gcig tu zhes bya ba la sogs pa la rgyas pa'i bsam pa 'chad de/_
[\[15a.2\]]byang chub sems dpa' gong ma lta bu'i phyi dang nang gi sbyin pa yang nyin 'ga' tsam ni sbyin par byed nyin 'ga' tsam ni sbyin par mi byed skad cig ma gcig la ni sbyin par mi byed par sems pa ni ma yin gyi/_phyi dang nang gi dngos po yang nyi ma re re skad cig ma re re la cung zad kyang mi
[\[15a.3\]]'dug par byang chub kyi snying po la 'dug gi bar du rgyun mi 'chad par gtong bar byed de/_de ltar sems pa ni byang chub sems dpa'i rgyas pa'i bsam pa zhes bya'o/_/sems can rnams de lta bu sbyin pas bsdus nas zhes bya ba la sogs pa la dga' ba'i bsam pa 'chad de/_
[\[15a.4\]]mtha' yas pa'i sems can rnams la gong du bshad pa lta bu'i phyi nang gi dngos po tshad med pa sbyin zhing /_dus 'gyangs par btang nas sems can bsdus te yongs su smin par byas par mthong ste/_de ltar mthong nas byang chub sems dpa' nyid bdag gis sems can 'di
[\[15a.5\]]snyed cig smin par byas so zhes byang chub sems dpa'i dga' ba'i bye brag skye ba ltar/_byang chub sems dpa' sbyin pa la sogs pa'i pha rol tu phyin pas phan btags pa'i sems can dag de tsam du dga' ba'i sems mi skye ste/_de ni dga' ba'i bsam pa zhes bya'o/_/de rnams
[\[15a.6\]]bla na med pa yang dag par rdzogs pa'i byang chub tu ston pa'i phyir zhes bya ba la sogs pa la/_phan 'dogs pa'i bsam pa 'chad de/_'di ltar byang chub sems dpa' des gong du bshad pa lta bu'i phyi nang gi sbyin pas sems can la phan btags te/_legs par byas kyang byang
[\[15a.7\]]chub sems dpa' 'di snyam du bdag gis ni sbyin pa 'di lta bus sems can la phan btags so zhes bdag nyid la de ltar mi sems kyi gang gis sbyin pa blangs pa'i sems can des bdag la phan btags so snyam du sems te/_ci'i phyir zhe na/_gal te sbyin pa len pa'i sems can
[\[15b\]]
[\[15b.1\]]med na ni bdag gis bla na med pa'i byang chub kyi chos rdzogs par mi 'gyur gyi gang gi phyir sems can 'di dag gis bdag gi phyi nang gi sbyin pa blangs pas de'i phyir bdag bla na med pa'i byang chub tu 'grub pa'i rgyu dang tshogs bsags pa yin te/_de bas na 'di dag gis bdag
[\[15b.2\]]la phan btags so snyam du dgongs pa ni phan btags pa'i bsam pa zhes bya'o/_/byang chub sems dpa' bsod nams zhes bya ba la sogs pa la mi chags pa'i bsam pa 'chang de/_byang chub sems dpa' gong du bshad pa lta bu'i phyi nang gi sbyin pa rgya chen po bsod nams kyi
[\[15b.3\]]tshogs kyi rgyur 'gyur ba de dag sems can la sbyin zhing btang nas kyang tshe 'dir phan btags pa'i lan la yang re ba med la/_tshe rabs gzhan du yang sbyin pa'i rnam par smin pa'i 'bras bu longs spyod chen po la ma chags bzhin du gtong ste/_de ni ma chags pa'i bsam
[\[15b.4\]]pa zhes bya'o/_/gang byang chub sems dpa' sbyin pa'i phung po de lta bu spangs pa zhes bya ba la sogs pa la dge ba'i bsam pa 'chad de/_byang chub sems dpas gong du bshad pa lta bu'i phyi dang nang gi dngos po'i sbyin pa rgya chen po sbyin pa'i tshogs de 'dra ba btang ba'i 'bras bu
[\[15b.5\]]bdag gcig pus myong bar shog shig ces mi smon gyi/_bdag gis phyi nang gi sbyin pa rgya chen po byas pa de'i 'bras bu sems can gyi phyir btang nas bdag gi sbyin pa byas pa'i 'bras bu 'di la bdag dang sems can gnyi gas bla na med pa'i byang chub kyi 'bras bu thob par gyur
[\[15b.6\]]cig ces sngo bar byed de de ni dge ba'i bsam pa zhes bya'o/_/de la byang chub sems dpa' tshul khrims kyi pha rol tu phyin pa bsgom pa nas zhes bya ba la sogs pa la/_bsam pa la gnas te bsgom pa la rnam pa drug tu phye nas sbyin pa'i pha rol tu phyin pa la sbyar te bshad nas/_da ni tshul
[\[15b.7\]]khrims dang shes rab kyi pha rol tu phyin pa dang sbyar zhing 'chad de/_de la ni tshul khrims kyi pha rol tu phyin pa bsgom pa nas shes rab kyi pha rol tu phyin pa bsgom pa la chog mi shes pa'i bsam pa ji lta bu zhe na/_sems can gyi don du 'jig rten gyi khams me'i phung pos gang ba'i nang du/_tshe'i tshad gang
[\[16a\]]
[\[16a.1\]]gA'i klung gi bye mar gnas pas bsgrubs nas tshul khrims gcig rnyed pa yang de bzhin du bsgrubs na skad cig ma gcig gis tshul khrims grub pa nas/_tha ma tshul khrims kyi phung po yongs su rdzogs kyang /_da ni tshul khrims kyi phung po rdzogs pas chog
[\[16a.2\]]ces chog par 'dzin pa med pa dang /_shes rab la yang tshul de ltar bsgrubs nas shes rab kyi phung po rdzogs kyang /_shes rab kyi phung po yongs su rdzogs pas da ni chog go zhes 'dzin pa med pa ni chog mi shes pa'i bsam pa zhes bya'o/_/gal te de ltar me'i phung po'i nang du tshul
[\[16a.3\]]khrims sgrub kyang me zhi bar byed pa'i gnyen po tsan dan dang /_ga pur dang /_chu la sogs pa yod na shin tu dga' ba ma yin no snyam pa la/_yo byad thams cad rtag tu phongs pa zhes bya ba smos te/_me'i gnyen po tsan+dan dang /_ga pur dang /_chu la sogs pa'i yo byad kun kyang med pas
[\[16a.4\]]rtag tu lus tshig pa'i phyir lhag par yang spyad dka' bar ston to/_/de ltar na yang bdag gi lus gcig gis sdug bsngal myong na shin tu bya dka' ba ma yin no snyam pa la/_bdag gi lus gang gA'i klung gi bye ma snyed dang mnyam pa zhes bya ba smos te/_bdag gi lus gcig gis sdug
[\[16a.5\]]bsngal myong ba ni ma yin gyi/_bdag gi lus gang gA'i klung gi bye ma snyed cig gis sdug bsngal myong bas lhag par bya dka' ba ston to/_/gal te de ltar na yang tshe'i tshad lo brgya'am stong tsam gyis bsgrubs na tshe'i yun thung bas lhag par bya dka' ba ma yin no snyam pa la/_gang gA'i
[\[16a.6\]]klung gi bye ma dang mnyam pa'i tshe'i tshad ces bya ba la sogs pa smos te/_tshe'i tshad kyang gang gA'i klung gi bye ma dang mnyam pa'i bskal par bsgrubs pas/_dus kyi tshad ring ba'i phyir lhag par bsgrub dka' bar ston to/_/de ltar na yang 'jig rten gyi khams 'ga' tsam mes gang bar spyod
[\[16a.7\]]na/_lhag par bya dka' ba ma yin no snyam pa la/_stong gsum gyi stong chen po'i 'jig rten gyi khams mes rab tu gang ba zhes bya ba smos te/_mes gang ba yang 'jig rten gyi khams 'ga' tsam mes gang ba ma yin gyi stong gsum gyi stong chen po'i 'jig rten gyi khams kun mes gang bar spyod
[\[16b\]]
[\[16b.1\]]de/_des na lhag par spyad dka' ba ston to/_/de lta na yang spyod lam gcig gis bsgrubs na bya dka' ba ma yin no snyam pa la de'i phyir spyod lam bzhir spyod cing zhes bya ba smos te/_de la spyod lam gcig gis spyod pa ma yin gyi/_'gro ba dang /_'dug pa dang /_nyal ba dang /_
[\[16b.2\]]'chag pa ste/_spyod lam bzhir spyod cing bsgrubs pas na lhag par bya dka' ba ston te/_de ltar bsgrubs na skad cig ma gcig gis tshul khrims bsgrubs pa nas mthar tshul khrims kyi phung po ji tsam gyis bla na med pa'i byang chub tu 'tshang rgya bar 'gyur ba'i tshul khrims kyi phung po yongs su
[\[16b.3\]]rdzogs kyang /_da tshul khrims kyi phung po yongs su rdzogs pas da ni chog go snyam pa'i bsam pa med de de ni chog mi shes pa'i bsam pa zhes bya'o/_/shes rab kyi pha rol tu phyin pa la yang tshul de dang 'dra bar sbyar ro/_/gang byang chub sems dpa'i tshul khrims kyi pha rol tu phyin pas zhes
[\[16b.4\]]bya ba la sogs pa smos te/_gong du bshad pa'i tshul khrims dang /_shes rab kyi pha rol tu phyin pa bsgrub dka' ba de'ang /_nyin gcig ni bsgrub/_nyin gcig ni mi bsgrub/_skad cig ma gcig la ni mi bsgrub pa ma yin gyi/_mthar bla na med pa'i byang chub kyi snying po la ma 'dug gi bar
[\[16b.5\]]du skad cig ma gcig nas gcig gi bar du rgyun mi gcod cing bar chad med par sgrub par byed de/_de lta bu ni tshul khrims kyi pha rol tu phyin pa nas shes rab kyi pha rol tu phyin pa bsgom pa la rgyas pa'i bsam pa zhes bya'o/_/byang chub sems dpa'i tshul khrims kyi pha rol tu phyin pa bsgom pa
[\[16b.6\]]nas shes rab kyi pha rol tu phyin pa'i bar gyis sems can bsdus nas zhes bya ba la sogs pa la/_tshul khrims kyi pha rol tu phyin pa nas shes rab kyi pha rol tu phyin pa bsgom pa la dga' ba'i bsam pa ji lta bu yin pa ston te/_'di ltar byang chub sems dpa' tshul khrims kyi pha rol tu phyin pa bsgom
[\[16b.7\]]pa nas shes rab kyi pha rol tu phyin pa bsgom pa de dag gis ni sems can bsdus te/_pha rol tu phyin pa de dag la sems can bkod nas sems can la phan 'dogs par byed do/_/de ltar sems can la phan thogs par mthong nas byang chub sems dpa' dga' ba'i khyad par skye ba ltar/_sems can
[\[17a\]]
[\[17a.1\]]tshul khrims kyi pha rol tu phyin pa la sogs pa la bkod de phan btags pa rnams de de tsam du dga' ba'i khyad par mi skye ste/_de lta bu'i bsam pa ni dga' ba'i bsam pa zhes bya'o/_/byang chub sems dpa' de bla na med pa yang dag par rdzogs pa'i byang chub tu bstan pa'i
[\[17a.2\]]phyir zhes bya ba la sogs pa'o/_/tshul khrims kyi pha rol tu phyin pa nas shes rab kyi pha rol tu phyin pa bsgom pa la phan pa'i bsam pa ston to/_/gong du bshad pa lta bu tshul khrims bshad pa nas/_shes rab bshad pa'i bar du de dag gis sems can rnams la phan btags na 'di ltar byang chub
[\[17a.3\]]sems dpa' bdag gis ni sems can la phan btags so snyam du bdag nyid la de ltar mi sems kyi/_tshul khrims la sogs pas sems can gang la phan btags pa'i sems can de dag gis bdag la phan btags so snyam du byang chub sems dpa' de ltar dgongs te/_ci'i phyir zhe na/_gang
[\[17a.4\]]gi phyir sems can 'di dag gis bdag gis bstan pa bzhin du tshul khrims la sogs pa bsgrubs pas bdag bla na med pa'i byang chub tu 'tshang rgya ba'i tshogs bsags par 'gyur te/_de bas na sems can de dag gis bdag la phan btags so snyam du sems pa ni phan pa'i bsam pa zhes bya'o/_/
[\[17a.5\]]byang chub sems dpa' bsod nams kyi tshul khrims zhes bya ba la sogs pa la/_tshul khrims kyi pha rol tu phyin pa nas shes rab kyi pha rol tu phyin pa bsgom pa la mi chags pa'i bsam pa ston te/_'di ltar bsod nams kyi tshogs kyi rgyur 'gyur ba'i tshul khrims kyi pha rol tu phyin pa bsgom pa
[\[17a.6\]]nas/_shes rab kyi tshogs kyi rgyur 'gyur ba shes rab kyi pha rol tu phyin pa bsgom pa gong du bshad pa lta bur rgya chen por bsgrubs shing sems can la phan btags kyang /_tshe 'dir phan btags pa'i lan la re ba med la tshe rabs gzhan du de dag gi 'bras bu mtho ris la sogs par rnam par
[\[17a.7\]]smin par 'gyur ba la re ba med de de lta bu'i bsam pa ni mi chags pa'i bsam pa zhes bya'o/_/de la gang byang chub sems dpa' de bzhin du bsod nams kyi phung po zhes bya ba la sogs pa la/_byang chub sems dpa' tshul khrims bsgom pa nas shes rab bsgom pa la dge ba'i bsam pa ste/_'di
[\[17b\]]
[\[17b.1\]]ltar bdag gis bsod nams dang ye shes kyi tshogs kyang gzhir 'gyur ba tshul khrims bsgom pa nas/_shes rab bsgom pa'i bar du rgya che ba de 'dra ba bsgoms shing bsgrubs pa de'i 'bras bu bdag 'ba' zhig gis thob par shog shig ces mi smon gyi sems can thams cad dang thun
[\[17b.2\]]mong du byas nas bsngos te/_bdag gis gong du bshad pa lta bu'i tshul khrims kyi phung po bsgrubs pa nas/_shes rab kyi pha rol tu phyin pa'i bar dag bsgrubs pa'i rgyus/_bdag dang sems can thams cad bla na med pa yang dag par rdzogs pa'i byang chub tu 'tshang rgya ba'i rgyu dang rten du gyur
[\[17b.3\]]cig ces smon te/_de lta bu ni dge ba'i bsam pa zhes bya'o/_/thabs la gnas pa'i pha rol tu phyin pa bsgom pa rnam pa gsum ste zhes bya ba la/_thabs la gnas nas pha rol tu phyin pa drug bsgom pa yang rnam pa gsum yod de/_gtong ba po dang /_rdzas dang /_len pa po mi dmigs pa'o/_/
[\[17b.4\]]don de nyid bstan pa'i phyir/_rnam par mi rtog pa'i ye shes kyis 'khor gsum yongs su dag par so sor rtog pa'i phyir te zhes bya ba smos te/_gtong ba po dang /_rdzas dang /_len pa po gsum la yod par mi rtog pa'i rnam par mi rtog pa'i ye shes kyis gtong pa po dang /_rdzas dang /_
[\[17b.5\]]len pa po gsum yod par so sor rtog pa la thabs la gnas pa'i pha rol tu phyin pa zhes bya'o/_/de la ci'i phyir thabs zhes bya zhe na/_de'i phyir/_de ltar thabs de ni yid la byed pa thams cad bsgrub pa'i phyir ro zhes bya ba smos so/_/'khor gsum yongs su dag pa'i mtshan nyid mi
[\[17b.6\]]dmigs pa des ni gong du bshad pa'i yid la byed pa thams cad dang /_sangs rgyas kyi chos thams cad 'grub cing dag par byed de/_de bas na de la thabs zhes bya'o/_/dbang yod pa la gnas pa'i pha rol tu phyin pa bsgom pa ni zhes bya ba la/_sangs rgyas kyi sar sku dang gsung dang
[\[17b.7\]]thugs phun sum tshogs pa brnyes nas sems can gyi don du pha rol tu phyin pa drug la 'jug pa ni dbang yod pa la gnas pa'i pha rol tu phyin pa bsgom pa zhes bya ste/_de la rnam pa gsum yod pa ni 'grel pa nas 'byung ba bzhin du blta'o/_/de bzhin gshegs pa'i sku gnyis su
[\[18a\]]
[\[18a.1\]]blta bar bya ste/_ngo bo nyid dang /_rdzogs par longs spyod pa dang zhes bya ba la/_de bzhin gshegs pa'i sku gnyis la lus la dbang yod pa zhes bya ste/_sku gnyis ni ngo bo nyid kyi sku chos kyi sku dang /_rdzogs par longs spyod pa'i sku'o/_/de la chos kyi sku ni
[\[18a.2\]]'phags pa rnams so so rang gis rig pa nam mkha' bzhin du kun tu khyab pa sangs rgyas kyi chos thams cad kyi rgyur gyur pa nyid do/_/rdzogs par longs spyod pa'i sku ni byang chub sems dpa' sa brgyad pa yan chad theg pa chen po'i chos kyi longs spyod phun sum tshogs par mdzad pa'o/_/gang
[\[18a.3\]]gis sems can thams cad la chos dang mthun pa'i zhes bya ba la sogs pa la/_sngon spyad pa la dbang yod pa ni sprul pa'i sku la bya ste/_sprul pa'i sku gang gis lha dang mi la sogs pa'i sems can thams cad dang mthun pa'i lus dang spyod pa ston pa ste/_sku gnyis kyis ni sku dang thugs phun
[\[18a.4\]]sum tshogs pa bstan to/_/ston pa dbang yod pa ni zhes bya ba la sogs pa la/_ston pa la dbang yod pa ni gsung phun sum tshogs pa gang gis pha rol tu phyin pa drug la lhag chad med par thogs pa med par ston te/_'dis ni gsung phun sum tshogs pa bstan to/_/mdo sde rgyan bam po bzhi pa'i
[\[18a.5\]]bshad pa rdzogs so//_//rab tu dbye ba'i tshigs su bcad pa zhes bya ba la sogs pa la/_pha rol tu phyin pa drug bsgom pa bstan nas/_da ni rab tu dbye ba bstan te/_pha rol tu phyin pa drug la phye na dpag tu med pa zhig tu 'gyur mod kyi de la yang bsdus te dbye na pha rol tu phyin pa
[\[18a.6\]]re re zhing yang rang bzhin la sogs pa rnam pa drug drug tu shes te/_de yang pha rol tu phyin pa re re zhing tshigs su bcad pa gnyis gnyis kyis ston te/_de ltar na tshigs su bcad pa bcu gnyis su 'gyur ro/_/don rnams gtong bar byed pa dang /_/zhes bya ba la/_sdug bsngal ba'i zhing dang
[\[18a.7\]]yon tan gyi zhing gsum la phyi dang nang gi dngos po gtong ba ni sbyin pa'i rang bzhin no/_/gnas pa'i rtsa ba sems pa dang /_/zhes bya ba la/_rtsa ba'i sgras ni dge ba'i rtsa ba gsum la bya ste/_'dod ma chags pa dang /_zhe mi sdang ba dang /_gti mi mug pa'i dge ba'i rtsa ba gsum dang ldan pa'i sems
[\[18b\]]
[\[18b.1\]]pa ni sbyin pa'i gnas dang rgyu yin te de gsum la sbyin pa 'byung ba'i phyir ro/_/lus dang longs spyod phun sum tshogs/_/zhes bya ba la/_lus phun sum tshogs pa thob pa dang longs spyod phun sum tshogs pa thob pa ni sbyin pa'i 'bras bu ste/_nang gi dngos po gtong bas ni kha dog dang
[\[18b.2\]]dbyibs dang tshe ring po dang ldan pa'i lus thob par 'gyur ro/_/phyi'i dngos po gtong bas ni gter dang 'bru la sogs pa yo byad phun sum tshogs pa dang ldan pa'i longs spyod phun sum tshogs pa dang ldan par 'gyur ro/_/bsdu ba gnyis dang bskang ba dang /_/zhes bya ba la/_bdag dang
[\[18b.3\]]gzhan gnyis sdud par byed pa dang bsod nams dang ye shes kyi tshogs skong bar byed pa ni sbyin pa'i las te/_phongs pa rnams la zang zing byin pas sems can gzhan bsdu zhing sems can gzhan la phan btags pa dang /_de'i rgyus ma 'ongs pa na bdag nyid longs spyod chen por 'gyur
[\[18b.4\]]bas na gzhan bsdu zhing bdag la phan btags so/_/de la chos sbyin pas ni ye shes kyi tshogs skong bar byed/_mi 'jigs pa dang /_zang zing byin pas ni bsod nams kyi tshogs skong bar byed do/_/gnas lnga pa'i mdo sde bzhin no zhes bya ba la/_gnas lnga pa yi mdo sde las/_/gzhan la kha
[\[18b.5\]]zas byin pas ni/_/gnas lnga dag ni kun thob ste/_/tshe dang kha dog stobs dang bde/_/spobs pa phun sum tshogs dang lnga/_/zhes gsungs pa lta bu'o/_/ser sna med par ldan pa dang /_/zhes bya ba la/_gang la ser sna yod pa de la ni sbyin pa med kyi/_gang la sbyin pa yod pa de la ser
[\[18b.6\]]sna med pa'i chos yod pas ldan pa ni ser sna med pa'i chos dang ldan no/_/chos dang zang zing mi 'jigs mthong /_/zhes bya ba la/_sbyin pa la phye na rnam pa gsum du 'jug ste/_chos sbyin pa la 'jug pa dang /_zang zing sbyin pa la 'jug pa dang /_mi 'jigs pa sbyin pa la 'jug pa'o/_/
[\[18b.7\]]de la gsung rab kyi don dang tshig ma nor bar 'chad pa ni chos sbyin pa la 'jug pa'o/_/phyi dang nang gi dngos po gtong ba ni zang zing sbyin pa la 'jug pa'o/_/rgyal po dang /_rkun po dang /_me dang /_chu'i 'jigs pa'i skyabs su byed pa ni mi 'jigs pa sbyin pa la 'jug pa ste/_'dis ni
[\[19a\]]
[\[19a.1\]]'jug pa'i don bstan to/_/sbyin pa de ltar shes nas su/_/mkhas pa yang dag sgrub par byed/_/ces bya ba la/_de ltar zhes bya ba ni gong du bshad pa ltar te/_sbyin pa'i rang bzhin dang /_rgyu dang /_'bras bu dang /_las la sogs pa gong du bshad pa lta
[\[19a.2\]]bu yin par shes nas mkhas pa byang chub sems dpa' rnams sbyin pa'i pha rol tu phyin pa sgrub par byed do zhes bya ba'i don to/_/ser sna med pas 'jug pa'i phyir ro zhes bya ba la/_ser sna can rnams la ni sbyin pa la 'jug pa med kyi/_ser sna med pa rnams sbyin pa la 'jug par
[\[19a.3\]]byed pas na ser sna med pa'i chos dang ldan no/_/yan lag drug dang zhes bya ba la/_yan lag drug dang ldan pa'i tshul khrims ni tshul khrims kyi rang bzhin no/_/de yang yan lag drug dang ldan pa'i tshul khrims ni tshul khrims dang ldan pa so sor thar ba'i sdom pas bsdams pa/_cho ga phun
[\[19a.4\]]sum tshogs pa/_spyod pa dang spyod yul phun sum tshogs pa/_kha na ma tho ba phra rab tsam la yang 'jigs par lta ba/_yang dag par blangs pa'i gnas la slob po zhes 'byung ba'o/_/zhi sems blangs zhes bya ba la/_zhi ba'i sems kyis blangs pa ni rgyu ste/_'phags pa rnams dang po tshul
[\[19a.5\]]khrims len pa ni mya ngan las 'das pa thob par bya'o snyam du bsams nas len te/_de bas na sems kyi rgyu'o/_/bde bar 'gro dang gnas len dang /_/zhes bya ba la/_bde 'gro len pa dang /_gnas len par byed pa ni 'bras bu ste/_tshul khrims dang ldan na gang dang gang du skyes pa thams cad
[\[19a.6\]]du lha dang mir skye ba len pa'i phyir bde 'gro len pa'o/_/gnas kyi sgras ni ting nge 'dzin la bya ste/_tshul khrims dang ldan na 'gyod pa med par 'gyur ro/_/'gyod pa med na sems bde'o/_/sems bde na lus bde'o/_/lus bde na yang sems bde ste/_sems bde na sems rtse gcig
[\[19a.7\]]pa 'thob ste/_de bas na gnas len to/_/gnas zhi 'jigs pa med pa dang /_/zhes bya ba la/_gnas byed pa dang /_zhi bar byed pa dang /_'jigs pa med par byed pa ni gnas so/_/de la gnas byed pa ni/_sa gzhi chen po la lo tog thams cad kyi gnas byed pa bzhin du/_tshul khrims kyang
[\[19b\]]
[\[19b.1\]]byang chub kyi phyogs la sogs pa'i don kun gyi gnas byed do/_/tshul khrims dang ldan na 'dod chags la sogs pa'i gdung ba sel bar byed pas na zhi bar byed do/_/tshul khrims dang ldan na tshe rabs gzhan gyi 'jigs pa dang /_tshe 'di'i 'jigs pa med pas na 'jigs pa med par byed
[\[19b.2\]]pa'o/_/de la tshe rabs gzhan gyi 'jigs pas ni ngan song gsum du 'jigs pa ste/_tshe rabs gzhan du lha dang mi'i nang du skye bas na ngan song du skye ba'i 'jigs pa med do/_/tshe 'di'i 'jigs pa yang rnam pa gnyis te/_kha na ma tho ba'i 'jigs pa dang /_sha khon gnyer ba'i 'jigs pa ste/_tshul khrims
[\[19b.3\]]dang ldan na de la su yang mi snyan par mi smra bas kha na ma tho ba'i 'jigs pa med do/_/tshul khrims dang ldan na srog gcod pa la sogs pa'i rkyen las byung ba'i brdeg btsog mi 'byung bas na sha khon gyi 'jigs pa med do/_/bsod nams kyi tshogs dang ldan pa dang zhes bya ba la/_
[\[19b.4\]]tshul khrims blangs pa dang /_lus dang ngag dang yid gsum gyi sgo nas sdig pa mi dge ba'i chos mi 'byung bar bsdams pa dang /_de ltar bsdams pa dang /_dge ba'i chos 'ba' zhig 'phel bas na ldan pa ni bsod nams kyi tshogs dang ldan no/_/brda dang chos nyid thob pa ni/_/sdom
[\[19b.5\]]la gnas pa dag la yod/_/ces bya bas 'jug pa bstan te/_'jug pa la yang rnam pa gnyis so/_/gang zhe na/_dbye ba'i 'jug pa dang /_gzhi'i 'jug pa'o/_/de la tshul khrims la phye na rnam pa gsum du 'jug ste/_so sor thar pa'i sdom pa dang /_bsam gtan gyi sdom pa
[\[19b.6\]]dang /_zag pa med pa'i sdom pa'o/_/de la mkhan po dang slob dpon la gsol ba dang zhu ba'i las kyis so sor thar pa'i sdom pa blangs pa ni brda'i tshul khrims zhes bya'o/_/bsam gtan gyi sdom pa dang /_zag pa med pa'i sdom pa gnyis ni chos nyid kyi tshul khrims zhes bya ste/_'dis ni
[\[19b.7\]]dbye ba'i 'jug pa bstan to/_/sdom pa gnas pa dag la yod/_/ces bya bas gzhi'i 'jug pa bstan te/_gong du bshad pa'i tshul khrims lta bu yang sdom pa la gnas shing brten pa rnams la yod kyi gzhan la med do zhes bya ba'i don to/_/tshul khrims de bzhin shes nas su/_/
[\[20a\]]
[\[20a.1\]]mkhas pa yang dag sgrub par byed/_/ces bya ba la/_tshul khrims kyi rang bzhin dang rgyu la sogs pa gong du bshad pa lta bu yin par shes nas mkhas pa byang chub sems dpa' rnams de bzhin du sgrub par byed do zhes bya ba'i don to/_/mi mjed ji mi snyam sems
[\[20a.2\]]dang /_/zhes bya bas/_bzod pa'i rang bzhin bstan te/_mi mjed ces bya bas ni gnod pa la mi mjed pa'i bzod pa bstan/_ji mi snyam zhes bya bas bdag sdug bsngal la ji mi snyam pa'i bzod pa bstan/_shes pa zhes bya bas chos la nges par rtog pa'i bzod pa bstan to/_/
[\[20a.3\]]snying rje chos la gnas pa'i phyir/_/zhes bya ba la/_snying rje dang chos gnyis ni bzod pa'i rgyu ste/_su la snying rje med pa de ni sems can gyis gnod par byas pa rnams bzod par mi nus kyi snying rje can gyis bzod pa nus pas na snying rje ni rgyu'o/_/chos la gnas pa la yang rnam pa gnyis te/_tshul
[\[20a.4\]]khrims yang dag par blangs te/_de rnams bdun zhes bya bas 'jug pa bstan te/_de rnams la zhes bya bas ni gzhi'i 'jug pa bstan te/_/gong du bshad pa'i brtson 'grus kyang gang zag brtson 'grus brtsams pa rnams la yod kyi brtson 'grus ma brtsams pa la med pas na brtson
[\[20a.5\]]'grus rtsom pa'i gang zag ni brtson 'grus kyi gzhi dang rten yin no/_/de rnams bdun zhes bya bas rab tu dbye ba'i 'jug pa bstan te/_brtson 'grus la phye na bslab pa gsum la brtag pa dang rim gro byed pa'i sgo nas rnam pa bdun du 'gyur ro/_/de la mig gi rnam par shes pa nas lus kyi
[\[20a.6\]]rnam par shes pa'i bar du rnam par shes pa lnga'i tshogs kyis srog gcod pa la sogs pa mi dge ba spong zhing dge ba la 'jug par byed de/_rnam par shes pa lnga'i tshogs la brtson 'grus lngar gzhag ste/_de rnams lhag pa'i tshul khrims kyi bslab par bsdu'o/_/de'i steng du lhag pa'i
[\[20a.7\]]sems kyi bslab pa dang /_lhag pa'i shes rab kyi bslab pa gnyis bsnan te bdun no/_/de yang lus kyi brtson 'grus dang sems kyi brtson 'grus gnyis su bsdu ste/_lhag pa'i tshul khrims kyi bslab pa ni lus kyi brtson 'grus so/_/lhag pa'i shes rab kyi bslab pa ni sems
[\[20b\]]
[\[20b.1\]]kyi brtson 'grus so/_/brtson 'grus de ltar shes nas ni/_/mkhas pas yang dag sgrub par byed/_/ces bya ba la/_brtson 'grus kyi rang bzhin dang /_rgyu dang /_'bras bu la sogs pa gong du bshad pa lta bu yin par shes nas byang chub sems dpa' rnams de bzhin du sgrub par byed do zhes
[\[20b.2\]]bya ba'i don to/_/ji ltar brtson 'grus brtsams pas sdig pa mi dge ba'i chos dang ma 'dres shing bde ba la reg par spyod ces bya ba gsungs so zhes bya ba la/_brtson 'grus nyon mongs pa'i gnyen por gyur pa'i mdo'i gtan tshigs ston te/_mdo las kyang brtson 'grus brtsams na sdig pa
[\[20b.3\]]mi dge ba'i chos spong ngo /_/sdig pa mi dge ba'i chos spangs nas de dang ma 'dres par gnas pa'o/_/sdig pa mi dge ba'i chos dang ma 'dres na/_gzugs kyi khams kyi bsam gtan gyi bde ba la reg par spyod do zhes gsungs so/_/sems ni nang du gnas pa dang /_/zhes bya ba la/_
[\[20b.4\]]gzugs la sogs pa phyi'i yul la sems g.yeng ba las blangs nas sems nang du rtse gcig par 'jog pa ni bsam gtan gyi rang bzhin no/_/dran dang brtson la gnas pa dang /_/zhes bya ba la/_rgyu bstan te/_gang dag dran pa nyams pa dang /_le lo can la ni bsam gtan mi 'byung gi gang
[\[20b.5\]]la bsgom par bya ba'i yul sems la ma brjed pa'i dran pa yod pa dang /_de nyid la rgyun du sgom par byed pa'i brtson 'grus yod pa de la ni ting nge 'dzin 'byung bar 'gyur bas na dran pa dang brtson 'grus ni rgyu'o/_/bde ba dag ni skye ba'i rgyu/_/zhes bya bas 'bras bu bstan te/_bde ba skye ba ni
[\[20b.6\]]gzugs kyi khams kyi lha rnams kyi nang du skye ba'o/_/bsam gtan bsgrubs na gzugs kyi bsam gtan dang po la sogs pa'i lha'i nang du skye bar 'gyur te/_de bas na de ni 'bras bu'o/_/mngon shes spyod pa'i dbang byed pa'o/_/zhes bya ba la/_mngon par shes pa la dbang byed
[\[20b.7\]]pa dang /_spyod pa la dbang byed pa ni las te/_bsam gtan bsgrubs na rdzu 'phrul gyi mig dang /_rna ba la sogs pa'i mngon par shes pa lnga la dbang byed par 'gyur ba dang /_'phags pa'i spyod pa dang /_lha'i spyod pa dang /_tshangs pa'i spyod pa la dbang byed par 'gyur te/_de la bden
[\[21a\]]
[\[21a.1\]]pa bzhi dang /_rnam par thar pa'i sgo gsum la sogs pa ni 'phags pa'i spyod pa'o/_/gzugs kyi khams kyi bsam gtan bzhi dang /_gzugs med pa'i snyoms par 'jug pa bzhi ste/_lha'i spyod pa'o/_/tshad med pa bzhi ni tshangs pa'i spyod pa'o/_/chos rnams kyi
[\[21a.2\]]ni gtso bo dang /_/zhes bya ba la/_ldan pa ni chos rnams kyi gtso bor gyur pa dang ldan te chos rnams kyi gtso bor gyur pa ni bsam gtan no/_/de la gtso bo zhes bya ba dang sngon du 'gro ba zhes bya ba don gcig ste/_bsam gtan ni chos rnams kyi sngon du 'gro ba'o/_/ji ltar sngon du 'gro zhe na/_sems
[\[21a.3\]]mnyam par bzhag na yang dag pa ji lta ba bzhin du shes pa'i shes rab skye'o/_/shes rab skyes na rnam par grol bar 'gyur ro/_/rnam par grol na rnam par grol ba'i ye shes skye ba'i phyir ro/_/de la yod dang de gsum mo/_/zhes bya bas 'jug pa bstan no/_/de la yod ces bya bas gzhi'i
[\[21a.4\]]'jug pa bstan te/_gong du bshad pa'i bsam gtan de las bsam gtan bsgom pa'i gang zag rnams la yod kyi gzhan la med pa'i phyir ro/_/gang zag ni bsam gtan gyi gzhi'o/_/gsum zhes bya bas rab tu 'jug pa bstan te/_bsam gtan la phye na rnam pa du yod pa ni 'grel
[\[21a.5\]]pa las 'byung ba bzhin du blta'o/_/bsam gtan de bzhin shes nas ni/_/mkhas pa yang dag sgrub par byed/_/ces bya ba la/_bsam gtan gyi rang bzhin dang rgyu la sogs pa gong du bshad pa bzhin bshad nas byang chub sems dpa' rnams de bzhin du sgrub par byed do zhes bya
[\[21a.6\]]ba'i don to/_/rnam par rtog pa dang bcas pa dang rnam par dpyod pa dang bcas pa zhes bya ba la sogs pas bsam gtan la phye na rnam pa gsum yod pa ston te/_mi lcogs su mi rung ba dang /_bsam gtan dang po dang gnyis pa ni rtog pa dang bcas dpyod pa dang bcas pa'i bsam gtan zhes
[\[21a.7\]]bya'o/_/bar gyi bsam gtan dang /_bsam gtan gnyis pa ni/_rnam par mi rtog la dpyod pa tsam gyi bsam gtan zhes bya'o/_/bsam gtan gsum pa dang /_bzhi pa ni rnam par mi rtog mi dpyod pa'i bsam gtan zhes bya'o/_/yang dga' ba dang lhan cig ldan pa dang /_/zhes bya ba
[\[21b\]]
[\[21b.1\]]la/_bsam gtan la rnam pa gsum yod pa rnam pa gzhan du 'chad de/_bsam gtan dang po dang gnyis pa ni dga' ba dang lhan cig ldan pa zhes bya ste/_lus kyi bsam pa yod pa'i phyir ro/_/bsam gtan gsum pa ni bde ba dang lhan cig ldan pa zhes bya ste/_sems kyi bsam pa
[\[21b.2\]]yod pa'i phyir ro/_/bsam gtan bzhi pa nas srid pa'i rtse mo man chad ni btang snyoms dang ldan pa zhes bya'o/_/shes bya yang dag rab 'byung ni/_/zhes bya ba la/_shes bya'i sgras ni bden pa bzhi dang /_theg pa gsum dang /_rig pa'i gnas la sogs pa la bya ste/_de rnams kyi rang
[\[21b.3\]]dang spyi'i mtshan nyid phyin ci ma log par shes shing 'byung ba ni shes rab kyi rang bzhin no/_/yang dag pa smos pas ni mu stegs pa 'di las phyi rol du gyur pa rnams bdag dang rtag pa la sogs pa'i mtshan nyid du shes bya la 'chal bas log pa'i shes pa'i phyir/_shes rab ma yin pa
[\[21b.4\]]sel to/_/mnyam par gzhag la rab gnas pas/_/zhes bya bas rgyu bstan to/_/shes rab kyi rgyu ni ting nge 'dzin yin te/_mdo las kyang sems mnyam par bzhag na yang dag pa ji lta ba bzhin du shes pa'i shes rab byung ngo zhes gsungs pa'i phyir ro/_/nyon mongs pa las rnam grol
[\[21b.5\]]zhing /_/zhes bya ba la/_nyon mongs pa las rnam par grol bar byed pa ni shes rab kyi 'bras bu ste/_'jig rten pa'i shes rab kyis ni nyon mongs pa 'jig par byed/_'jig rten las 'das pa nyan thos dang rang sangs rgyas kyi shes rab kyis ni nyon mongs pa'i sgrib pa bag la nyal ba spong
[\[21b.6\]]bar byed/_'jig rten las 'das pa gang zag dang chos la bdag med par shes pa theg pa chen pa'i shes rab kyis ni nyon mongs pa dang shes bya'i sgrib pa bag la nyal tshun chod spong bar byed de/_de ni 'bras bu'o/_/shes rab 'tsho ba ston pa ste/_/zhes bya ba la/_shes rab kyis 'tsho bar byed
[\[21b.7\]]pa dang sems can la chos ston par byed pa gnyis ni las yin te/_'jig rten na tshong dang zhing rmod pa la sogs pas lus rnag can gyi srog mi 'chad par 'tsho bar byed mod kyi/_de dag las shes rab kyis 'tsho ba ni 'tsho ba bla na med pa ste/_bla na med pa'i byang chub tu 'tshang rgya ba'i dge
[\[22a\]]
[\[22a.1\]]ba'i rtsa ba'i srog mi 'chad par byed pa'i phyir ro/_/shes rab dang ldan pa sems can la chos ston par byed do chos rnams kyi rang dang spyi'i mtshan nyid ma nor bar 'chad pa'i phyir ro/_/chos rnams kyi ni dam pa dang /_/zhes bya ba la/_ldan pa ni chos rnams kyi dam pa dang
[\[22a.2\]]ldan te/_pha rol tu phyin pa thams cad kyi dam pa ni shes rab kyi pha rol tu phyin pa ste/_shes rab kyi pha rol tu phyin pa 'bum la sogs pa'i mdo las kyang /_shes rab kyi pha rol tu phyin pa ni pha rol tu phyin pa rnams kyi dam pa'o/_/gtso bo'o/_/khyad par can no zhes gsungs so/_/de la yod
[\[22a.3\]]dang de gsum dang /_/zhes bya bas 'jug pa bstan to/_/de la yod ces bya bas gzhi'i 'jug pa bstan to/_/gong du bshad pa'i shes rab de yang gang zag shes rab can rnams la yod kyi gzhan la med de/_de bas na gang zag shes rab can ni shes rab kyi gzhi'o/_/de gsum
[\[22a.4\]]zhes bya bas rab tu dbye ba'i 'jug pa bstan te/_shes rab la phye na yang rnam pa gsum du 'jug go/_/gsum po ni 'jig rten pa'i shes rab dang /_'jig rten las 'das pa chung ngu ste nyan thos dang rang sangs rgyas kyi shes rab dang /_'jig rten las 'das pa chen po ste byang chub sems
[\[22a.5\]]dpa'i shes rab dang /_shes rab de bzhin shes nas ni/_mkhas pa yang dag sgrub par byed/_/ces bya ba la/_shes rab kyi rang bzhin dang rgyu la sogs pa gong du bshad pa lta bu yin par shes nas byang chub sems dpa' rnams de bzhin du sgrub par byed do zhes bya ba'i don to/_/bsdu ba
[\[22a.6\]]rnam par dbye ba'i tshigs su bcad pa zhes bya ba la/_pha rol tu phyin pa drug gi dbye ba bshad nas/_sa dang /_pha rol tu phyin pa dang /_byang chub kyi phyogs dang /_dge ba bcu la sogs pa'i chos thams cad pha rol tu phyin pa drug gi nang du bsdus par dbye zhing bstan pa'i phyir tshigs su bcad pa
[\[22a.7\]]gcig rtsom mo zhes bya ba'i don to/_/dkar po'i chos kun mnyam par ma bzhag dang /_/mnyam par bzhag dang gnyi ga shes par bya/_/zhes bya ba la/_sa dang /_pha rol tu phyin pa dang /_byang chub kyi phyogs la sogs pa'i dkar po'i chos kun pha rol tu phyin pa drug gi nang du 'dus te
[\[22b\]]
[\[22b.1\]]dkar po'i chos kyang cha gsum du gzhag go/_/gang zhe na/_mnyam par ma bzhag pa'i rang bzhin dang /_mnyam par bzhag pa'i rang bzhin dang /_gnyi ga ste/_mnyam par bzhag pa'i rang bzhin yang yin/_mnyam par ma bzhag pa'i rang bzhin yang yin pa'o/_/gnyis su pha rol tu
[\[22b.2\]]phyin pa rnams zhes bya ba la/_sbyin pa dang /_tshul khrims kyi pha rol tu phyin pa gnyis kyi nang du ni mnyam par ma bzhag pa'i dge ba rnams bsdus te/_ci'i phyir zhe na/_sbyin pa yang lus kyi sgo nas yongs su gtong ba yin pas mnyam par ma bzhag pa'i ngo bo yin pa la tshul khrims
[\[22b.3\]]rnam pa gsum ste/_yang dag par blangs pa'i tshul khrims so sor thar pa'i sdom pa dang /_bsam gtan gyi sdom pa dang /_zag pa med pa'i sdom pa las/_so sor thar pa'i sdom pa yang srog mi gcod pa la sogs pa lus dang ngag gis bsrung ba yin gyi/_sems kyis bsrung ba ma yin
[\[22b.4\]]pas na mnyam par ma bzhag pa'i rang bzhin no/_/gnyis gnyis rab tu bsdu bar 'gyur/_/zhes bya ba la/_bsam gtan dang /_shes rab gnyis kyis ni mnyam par bzhag pa'i chos rnams bsdu ste/_bsam gtan ni dngos su mnyam par bzhag pa'i rang bzhin yin pas de'i nang du
[\[22b.5\]]bsam gtan gyi sdom pa dang /_zag pa med pa'i sdom pa yang bsdu la/_shes rab ji ltar mnyam par bzhag par bsdu zhe na/_shes rab rnam pa gsum ste/_mnyan pa'i shes rab dang /_bsam pa'i shes rab dang /_bsgom pa'i shes rab gsum las/_mnyan pa dang
[\[22b.6\]]bsam pa'i shes rab gnyis ni mnyam par ma bzhag pa'i nang du bsdu la/_bsgom pa'i shes rab ni sems mnyam par bzhag pa las yang dag pa ji lta ba bzhin du bsgom pa'i shes rab 'byung bas na/_mnyam par bzhag pa'i nang du bsdus te/_bsam gtan ni zhi gnas kyi rang
[\[22b.7\]]bzhin yin la shes rab ni lhag mthong gi rang bzhin yin pas mnyam par bzhag par gtogs par rig par bya'o/_/bzod pa dang /_brtson 'grus gnyis ni mnyam par ma bzhag pa'i rang bzhin yang yin la/_mnyam par bzhag pa'i rang bzhin yang yin te/_ji lta zhe na/_byang chub
[\[23a\]]
[\[23a.1\]]sems dpa' sbyin pa gtong zhing tshul khrims bsrung ba'i dus na yang bzod pa dang /_brtson 'grus yod pas/_mnyam par ma bzhag par yang gtogs la/_zhi gnas dang lhag mthong bsgom pa'i dus na yang bzod pa dang /_brtson 'grus yod pas na mnyam
[\[23a.2\]]par bzhag par yang gtogs so/_/mi mthun pa'i phyogs rnam par dbye ba'i tshigs su bcad pa zhes bya ba la/_bsdu ba bshad nas/_da ni pha rol tu phyin pa drug gi mi mthun pa'i phyogs phye na du yod pa bstan pa'i phyir/_tshigs su bcad pa rtsom pa ste/_de la pha rol tu phyin pa re re zhing phye na
[\[23a.3\]]mi mthun pa'i phyogs bdun bdun yod de/_de la longs spyod la chags pa la sogs pa 'grel pa las 'byung ba'o/_/phyi dang nang gi dngos po gtong mi phod pa ni longs spyod la chags pa zhes bya ste de med pas na/_byang chub sems dpa'i sbyin pa ni/_/ma chags mi chags chags pa med/_/ces
[\[23a.4\]]bya'o/_/sbyin pa gtong ba yang slong ba po la 'ongs ma thag tu mi gtong gi/_di ring ngam sang gtong zhe'am/_phyis gtong ngo snyam du sems pa ni bshol ba la chags pa zhes bya ste/_de lta bu byang chub sems dpa' la mi mnga' bas na mi chags pa zhes bya'o/_/sbyin pa 'di tsam zhig btang
[\[23a.5\]]bas chog ste/_phan chad btang mi dgos she'am/_nye du gnyen bshes dang bran g.yog la sbyin gyi kun la mi sbyin zhe'am/_phyogs 'dir sbyin gyi phyogs kun tu mi sbyin zhe'am/_dus 'di'i tshe na sbyin gyi dus thams cad du mi sbyin no snyam du sems pa ni de tsam gyis chog pa la chags pa zhes
[\[23a.6\]]bya ste/_byang chub sems dpa' ni sems can kun la/_phyogs bcu kun tu dus thams cad du gtong ste/_de tsam gyis de chog pa la chags pas na chags pa med pa zhes bya'o/_/bdag gis 'di la phyi nang gi dngos po btang ste/_byin na bdag la slar phan 'dogs so snyam du sems shing
[\[23a.7\]]byin pa ni lan re ba la chags pa zhes bya ba ste/_de lta bu byang chub sems dpa' la mi mnga' bas na/_chags pa nyid du 'gyur ba'ang med pa zhes bya'o/_/sbyin pa 'di btang bas ma 'ongs pa na 'bras bu longs spyod chen po thob par shog shig ces smon pa ni rnam par smin pa la chags pa
[\[23b\]]
[\[23b.1\]]zhes bya ste/_'di lta bu'i chags pa med pas na/_ma chags pa zhes bya'o/_/mi mthun pa'i phyogs la chags pa zhes bya ba ni/_ser sna dang chags pa'i bag la nyal ma bcom pa ste/_ji srid du bag la nyal ma bcom pa de srid du yo byad la chags pa 'byung ngo /_/byang chub sems dpa' ser
[\[23b.2\]]sna'i bag la nyal bcom pas na/_mi chags pa zhes bya'o/_/de bas na mngon pa'i chos bsdus pa'i bstan bcos las kyang /_nyon mongs pa'i bag la nyal ma spangs pa dang /_tshul bzhin ma yin pa'i yid la byas pa dang /_nyon mongs pa'i gnas kyi chos snang bar gyur pa las nyon mongs
[\[23b.3\]]pa skye bar 'gyur ro zhes kyang gsungs so/_/rnam par g.yeng ba'i chags pa la gnyis te/_yid la byed pa'i g.yeng ba dang /_rnam par rtog pa'i g.yeng ba'o/_/de la yid la byed pa'i g.yeng ba ni sbyin pa la sogs pa nyan thos kyi mya ngan las 'das pa thob par bya ba'i phyir spyod cing bsngo
[\[23b.4\]]ba ste/_de ltar bsngos pas ni mya ngan las 'das pa'i mthar ltung bar 'gyur ro/_/rnam par rtog pa'i g.yeng ba ni/_gtong ba po dang /_len pa dang /_rdzas gsum yod par rtog pa ste/_des ni sbyin pa la sogs pa 'khor bar ltung bar 'gyur ro/_/byang chub sems dpa' ni sbyin pa byas
[\[23b.5\]]ba bla na med pa'i byang chub tu bsngo bas yid la byed pa'i g.yeng ba med pa dang /_gtong ba po dang /_len pa dang /_rdzas gsum yod par mi rtog ste/_'khor gsum yongs su dag pa'i tshul gyis gtong bas rnam par rtog pa'i g.yeng ba med de/_de ltar rnam par g.yeng ba med pa la chags
[\[23b.6\]]pa med pas na/_chags pa ma yin pa zhes bya'o/_/de ltar sbyin pa'i mi mthun pa'i phyogs rnam pa bdun gyi dbang du byas nas 'phags pa blo gros mi zad pa'i mdo las kyang /_gzhan yang btsun pa sha ra dwa ti'i bu/_byang chub sems dpa' rnams la mi mthun pa'i longs spyod yongs su
[\[23b.7\]]tshol ba'i sbyin pa med do/_/byang chub sems dpa' rnams la sems can la gnod pa'i sbyin pa med do/_/nga rgyal skyed cing sbyin pa med do zhes bya ba la sogs pa rgya cher gsungs so/_/byang chub sems dpa'i tshul khrims ni/_/ma chags mi chags chags pa med/_/ces bya ba la sogs
[\[24a\]]
[\[24a.1\]]pa la/_byang chub sems dpa'i tshul khrims kyi mi mthun pa'i phyogs ni srog gcod pa dang /_ma byin par len pa la sogs pa dang dngos su spyod pa la chags pa ste/_kha cig ni 'dod chags kyi sgo nas srog gcod pa la sogs pa byed pa la chags/_kha cig ni zhe sdang gi
[\[24a.2\]]sgo nas chags/_kha cig ni gti mug gi sgo nas chags so/_/de bas na las kyi lam rnam pa bcu rnams ni rnam pa gsum du 'dod de/_'dod chags las skyes pa'i srog gcod pa dang /_/zhe sdang dang gti mug las skyes pa'i srog gcod pa'o/_/de lta bur dngos su spyod pa'i phyogs byang chub
[\[24a.3\]]sems dpa' la mi mnga' bas na ma chags pa zhes bya'o/_/tshul khrims yang dag par len pa yang brtun te de ma thag tu mi len gyi sems shing phyis len par byed pa ni bshol ba la chags pa zhes bya ste/_de lta bu mi mnga' bas na mi chags pa zhes bya'o/_/nyi ma gcig gnyis zhe'am/_lo gcig
[\[24a.4\]]gnyis shig bsrung zhe'am/_sems can 'di dag gi srog mi gcad/_longs spyod la ma byin par mi blang gi_/de las ma gtogs pa gzhan dag gi srog la gnod pa bya zhing /_longs spyod la ma byin par len to zhes sems pa ni de tsam gyis chog pa la chags pa zhes bya ste/_de lta bu
[\[24a.5\]]byang chub sems dpa' la mi mnga' bas na chags pa med pa zhes bya'o/_/sems can 'di dag gi srog ma bcad cing /_nor la ma byin par ma blangs na bdag la phan 'dogs par 'gyur ro snyam du sems shing tshul khrims bsrungs pa ni lan re ba la chags pa zhes bya ste/_de lta bu byang chub
[\[24a.6\]]sems dpa' la mi mnga' bas na chags pa nyid du 'gyur ba med pa zhes bya'o/_/tshul khrims bsrungs na lha dang mi'i nang du skye bar 'gyur ro snyam du sems nas tshul khrims srung bar byed pa ni rnam par smin pa la chags pa zhes bya ste/_de lta bu byang chub sems dpa' la mi mnga' bas na ma chags
[\[24a.7\]]pa zhes bya'o/_/'dod chags dang /_zhe sdang dang /_gti mug la sogs pa'i nyon mongs pa'i bag la nyal ma spangs pa ni mi mthun pa'i phyogs la chags pa zhes bya ste/_byang chub sems dpa' ngang tshul ngan pa skyed par byed pa'i rgyu bag la nyal kun bcom ste med par byed pas na mi chags
[\[24b\]]
[\[24b.1\]]pa zhes bya'o/_/tshul khrims yang dag par bsrungs pa nyan thos la sogs pa'i theg par mi bsngo bas yid la byed pa'i g.yeng ba med pa dang /_gang zag dang /_tshul khrims dang /_bsrung bas gsum du mi rtog pas rnam par rtog pa'i g.yeng ba med de/_de ltar rnam par rtog pa'i g.yeng
[\[24b.2\]]ba la chags pa med pas na chags pa med pa zhes bya'o/_/byang chub sems dpa'i bzod pa ni zhes bya ba la sogs pa la/_bzod pa'i mi mthun pa'i phyogs ni zhe sdang gis dngos su sems can la gnod pa byed pa ste/_de lta bu byang chub sems dpa' la mi mnga' bas na ma chags pa zhes bya'o/_/
[\[24b.3\]]sems can 'ga' zhig la zhe sdang langs na de ma thag tu zhe sdang gi sems spong bar mi byed kyi bsams shing brtags nas phyis gnod pa bzod par byed pa ni bshol ba la chags pa zhes bya ste/_de lta bu byang chub sems dpa' la mi mnga' bas na mi chags pa zhes bya'o/_/bzod pa cung zad tsam
[\[24b.4\]]byas pas chog go snyam du sems pa'am/_/bdag gis bshes pa'am/_mdza' ba rnams la ni bzod par bya'i gzhan la mi bya'o snyam du sems pa'am/_/phyogs 'di dang dus 'dir bzod par bya'o/_/phyogs kun dang /_dus kun tu bzod par mi bya'o snyam du sems pa ni de tsam gyis
[\[24b.5\]]chog pa la chags pa zhes bya ste/_de lta bu byang chub sems dpa' la mi mnga' bas na chags pa med pa zhes bya'o/_/sems can 'di dag gis bdag la gnod pa byas pa rnams bdag gis bzod par byas na 'di dag bdag la phan 'dogs par byed do snyam du bsams nas bzod par byed pa ni
[\[24b.6\]]lan re ba la chags pa zhes bya ste/_de lta bu byang chub sems dpa' la mi mnga' bas na chags pa nyid du 'gyur ba med pa zhes bya'o/_/bzod pa bsgoms na ma 'ongs pa na g.yog 'khor mang po dang /_byad gzugs bzang bar 'gyur ro snyam du sems nas bzod pa bsgom pa ste/_rnam par smin pa la
[\[24b.7\]]chags pa zhes bya ste/_de lta bu byang chub sems dpa' la mi mnga' bas na ma chags pa zhes bya'o/_/bzod pa'i mi mthun pa'i phyogs zhe sdang gi bag la nyal ma spangs pas ni mi mthun pa'i phyogs la chags pa zhes bya ste/_byang chub sems dpa' zhe sdang gi bag la nyal spangs pas na mi
[\[25a\]]
[\[25a.1\]]chags pa zhes bya'o/_/bzod pa bsgoms pa yang theg pa chung ngur mi bsngo bas/_yid la byed pa'i g.yeng ba med pa dang /_gang zag dang /_bzod pa dang /_bsgom pa gsum mi dmigs pas rnam par rtog pa'i g.yeng ba med pa'i phyir ni chags pa med ces bya'o/_/byang
[\[25a.2\]]chub sems dpa'i brtson 'grus ni zhes bya ba la sogs pa la/_brtson 'grus kyi mi mthun pa'i phyogs ni/_nyal ba dang 'phres pa la sogs pa'i bde ba la chags shing le lo byed pa dang /_'jig rten gyi las bya ba mang po la zhugs shing dge ba la mi 'jug pa'i le lo la chags pa ste/_de lta
[\[25a.3\]]bu byang chub sems dpa' la mi mnga' bas na ma chags pa zhes bya'o/_/bsdad bsdad nas dge ba la 'jug gi_/dge ba'i phyogs la myur du mi 'jug pa ni bshol ba la chags pa zhes bya ste/_de lta bu byang chub sems dpa' la mi mnga' bas na mi chags pa zhes bya'o/_/brtson 'grus
[\[25a.4\]]cung zad tsam zhig brtsams pas chog ce'am/_bshes dang grogs rnams kyi las ni bya'i gzhan gyi ni mi bya zhe'am/_dus dang phyogs 'dir ni brtson 'grus rtsom gyi/_dus dang phyogs ni gzhan du mi rtsom mo snyam du sems pa ni de tsam gyis chog pa la chags pa zhes bya ste/_de lta bu byang chub
[\[25a.5\]]sems dpa' la mi mnga' bas na chags pa mi mnga' ba zhes bya'o/_/sems can 'di dag gi las su bya ba'i grogs byas na bdag la phan 'dogs par 'gyur ro snyam du bsams nas grogs byed pa ni lan re ba la chags pa zhes bya ste/_de lta bu byang chub sems dpa' la mi mnga' bas
[\[25a.6\]]na chags pa nyid du gyur pa'ang med ces bya'o/_/brtson 'grus brtsams na ma 'ongs par las kyi mtha' thams cad 'grub par 'gyur ro snyam du bsams nas de'i tshe brtson 'grus brtsams pa ni rnam par smin pa la chags pa zhes bya ste/_de lta bu byang chub sems dpa' la mi mnga' bas na ma
[\[25a.7\]]chags pa zhes bya'o/_/brtson 'grus kyi mi mthun pa'i phyogs ni le lo ste/_le lo'i bag la nyal ma spangs kyi bar du mi mthun pa'i phyogs ma spangs pa'o/_/byang chub sems dpa' le lo'i bag la nyal bcom pas na mi chags pa zhes bya'o/_/brtson 'grus brtsams pa yang nyan
[\[25b\]]
[\[25b.1\]]thos la sogs pa'i theg par mi bsngo bas yid la byed pa'i g.yeng ba spangs pa dang /_gang zag dang /_brtson 'grus dang /_bsgrub pa gsum du mi rtog pas rnam par rtog pa'i g.yeng ba spangs te chad pas na chags pa min pa zhes bya'o/_/byang chub sems dpa'i bsam gtan ni zhes bya
[\[25b.2\]]ba la sogs pa la/_bsam gtan gyi mi mthun pa'i phyogs ni sems g.yeng ba la chags pa ste/_ji srid du sems phyi rol du g.yeng bar 'gyur ba de srid du sems rtse gcig pa mi 'byung ste/_de byang chub sems dpa' la mi mnga' bas na ma chags pa zhes bya'o/_/bsam gtan bsgom
[\[25b.3\]]pa la myur du brtun te mi 'jug gi_/phyis 'jug par byed pa ni bshol ba dang chags pa zhes bya ste/_de byang chub sems dpa' la mi mnga' bas na mi chags pa zhes bya'o/_/bsam gtan chung zhes byas pa chog par 'dzin pa'am/_sems can kha cig gi don du bsam gtan byed
[\[25b.4\]]pa'am/_kha cig gi don du mi byed pa'am/_dus dang phyogs kha cig tu bsgom gyi/_dus dang phyogs thams cad du mi bsgom pa ni de tsam gyis chog pa la chags pa zhes bya ste/_de lta bu byang chub sems dpa' rnams la mi mnga' bas na chags pa med pa zhes bya ba'o/_/sems can
[\[25b.5\]]'di dag gi don byed pa'i bsam gtan bsgoms nas bdag la phan 'dogs par 'gyur ro snyam nas bsam gtan bsgom na ni lan la re ba la chags pa zhes bya ste/_de lta bu byang chub sems dpa' la mi mnga' bas na chags pa nyid du gyur pa'ang med pa zhes bya'o/_/bsam
[\[25b.6\]]gtan bsgoms na lus la nad med pa la sogs pa dang /_gzugs kyi khams kyi lha rnams su skye bar 'gyur te/_de'i bsgom pa ni rnam par smin pa la chags pa zhes bya ste/_de lta bu byang chub sems dpa' la mi mnga' bas na ma chags pa zhes bya'o/_/bsam gtan gyi
[\[25b.7\]]mi mthun pa'i phyogs sems g.yeng ba'i bag la nyal ma spangs pa ni mi mthun pa'i phyogs la chags pa zhes bya ste/_de lta bu byang chub sems dpa' la mi mnga' bas na mi chags pa zhes bya'o/_/bsam gtan bsgom pa yang nyan thos la sogs pa'i mya ngan las 'das par mi
[\[26a\]]
[\[26a.1\]]bsngo bas yid la byed pa'i g.yeng ba med pa dang /_gang zag dang /_bsam gtan dang /_bsgom pa gsum mi dmigs pas/_rnam par rtog pa'i g.yeng ba med de de'i phyir chags pa min pa zhes bya'o/_/byang chub sems dpa'i shes rab ni zhes bya ba la sogs pa la/_
[\[26a.2\]]shes rab kyi mi mthun pa'i phyogs ni rtag pa dang chad pa la sogs par rtog pa'i lta ba la chags shing dge ba'i bshes gnyen la bsnyen bkur bya ba'i phyir brtson par mi byed pa ste/_de lta bu byang chub sems dpa' la mi mnga' bas na ma chags pa zhes bya'o/_/de bas na mdo dag la/_klog go/_/
[\[26a.3\]]'dri'o/_/rtog go/_/gzhan la 'dri'o/_/thos pa'i rnam par 'dzin no zhes bya ba la sogs pa gsungs so/_/mnyan pa dang bsams pa la sogs pa la myur du mi 'jug gi/_/bshol te 'jug pa ni bshol ba la chags pa zhes bya ste/_de lta bu byang chub sems dpa' la mi mnga' bas na mi chags
[\[26a.4\]]pa zhes bya'o/_/shes rab cung zad tsam bsgrubs pas chog go snyam pa'am/_chos kha cig shes kha cig mi shes kyang rung ste chog go snyam pa la/_yul dang phyogs kha cig tu shes rab bsgrub kyi yul dang phyogs kun tu bsgrub mi dgos so snyam du sems pa ni de tsam gyis chog pa la chags pa
[\[26a.5\]]zhes bya ste/_de lta bu byang chub sems dpa' la mi mnga' bas na chags pa med pa zhes bya'o/_/bdag gis chos rnams kyi rang dang spyi'i mtshan nyid gzhan la bshad na gzhan gyis bdag la phan 'dogs par 'gyur ro snyam du sems pa ni lan re ba la chags pa zhes bya ste/_de lta bu byang chub
[\[26a.6\]]sems dpa' la mi mnga' bas na chags pa nyid du 'gyur ba'ang med pa zhes bya'o/_/bdag gis shes rab bsgrubs pas ma 'ongs pa na bdag rig pa'i gnas lnga la mkhas par 'gyur snyam du bsams nas shes rab bsgrub pa ni/_rnam par smin pa la chags pa zhes bya ste/_de lta bu
[\[26a.7\]]byang chub sems dpa' la mi mnga' bas na ma chags pa zhes bya'o/_/shes rab kyi mi mthun pa'i phyogs rtag chad du rtogs pa'i 'chal pa'i shes rab kyi bag la nyal ma spangs pa ni mi mthun pa'i phyogs la chags pa zhes bya ste/_de lta bu byang chub sems dpa' la mi mnga' bas na mi chags pa zhes
[\[26b\]]
[\[26b.1\]]bya'o/_/shes rab bsgrubs kyang nyan thos la sogs pa'i theg pa dman par mi bsngo bas na yid la byed pa'i g.yeng ba med pa dang /_gang zag dang /_shes rab dang /_sgrub pa gsum du mi rtog pas rnam par rtog pa'i g.yeng ba med pa'i phyir chags pa min pa zhes bya'o/_/yon tan rnam par dbye ba'i tshigs su bcad
[\[26b.2\]]pa nyi shu rtsa gsum ste zhes bya ba la/_pha rol tu phyin pa drug gi mi mthun pa'i phyogs bstan nas/_da ni pha rol tu phyin pa drug gi yon tan gang yin pa dang /_yon tan la phye na rnam pa du yod pa'i tshigs su bcad pa nyi shu rtsa gsum gyis bstan to zhes bya ba'i don to/_/de la pha rol tu phyin pa re re
[\[26b.3\]]zhing yang phye na yon tan rnam pa bzhi bzhi yod de/_bzhi po ni rgya che ba dang zang zing med pa dang /_don che ba dang /_mi zad pa'o/_/sangs rgyas sras rnams srog la mi lta snying rjes slong la rnam par gtong /_/zhes bya ba la/_snying rje zhes bya ba'i tshigs su bcad pa rkang pa dang po las byung mod
[\[26b.4\]]kyi tshigs su bcad pa'i rkang pa gnyis pa gzhan la lan mi re zhes 'byung ba'i skabs su sbyar ro/_/sangs rgyas kyi sras ni byang chub sems dpa' rnams te/_byang chub sems dpa' rnams gal te don du gnyer ba'i sems can slong ba yod na lus dang srog la yang mi lta bar gtong bar byed na/_
[\[26b.5\]]bza' ba dang bgo ba la sogs pa phyi'i dngos po lta ci zhig smos te gtong zhes bya'o/_/de ltar gtong ba de'ang nyin 'ga' gtong /_nyin 'ga' mi gtong /_lo 'ga' gtong /_lo 'ga' mi gtong /_skad cig ma gcig la gtong /_skad cig ma gcig la mi gtong ba ma yin gyi/_'khor
[\[26b.6\]]ba'i mtha' dang /_nam mkha'i mtha' ji tsam du ji srid kyi bar du rgyun du gtong bar byed pas rtag par gtong ba zhes bya ste/_de lta bur phyi dang nang gi dngos po gnyi ga gtong la dus thams cad du gtong bas na tshig rkang dang po 'dis ni rgya che ba bstan to/_/gzhan la lan mi re zhing 'bras bu don du gnyer
[\[26b.7\]]ba med/_/ces bya ba la/_bdag gis phyi dang nang gi dngos po btang bas bdag la sems can rnams phyis phan 'dogs par 'gyur ro zhes len re ba'i phyir sbyin pa med kyang /_sems can brel phongs pa rnams la snying rje ba'i dbang gis gtong ba dang /_sbyin pa byas pa'i 'bras bus longs spyod chen
[\[27a\]]
[\[27a.1\]]por 'gyur ro zhes sbyin pa byed pa med/_'bras bu don du gnyer ba med pas na tshe 'dir lan la re ba med pa dang /_tshe rabs gzhan du rnam par smin pa la chags pa med pa'i phyir tshigs bcad gnyis pas ni zang zing med par bstan pa'o/_/sbyin pa des kyang skye bo thams cad
[\[27a.2\]]byang chub gsum la bkod/_/ces bya ba la/_de ltar phyi dang nang gi sbyin pas sems can rnams bsdus nas 'jig rten gyi longs spyod kyi 'bras bu la bkod pa ni ma yin gyi/_skal pa ji lta ba bzhin du nyan thos kyi byang chub dang rang sangs rgyas kyi byang chub dang /_byang chub chen po la bkod de/_tshig rkang
[\[27a.3\]]pa gsum pa 'dis ni don che bar bstan to/_/shes pas bzung ba'i sbyin pas 'jig rten mi zad gzhag_/ces bya ba la/_so so'i skye bo rnams kyi sbyin pa ni rnam par mi rtog pa'i ye shes kyis ma zin pas/_gtong ba po dang /_len pa dang /_rdzas gsum yod par rtog cing longs spyod thob par bya ba'i phyir
[\[27a.4\]]gtong ste/_sbyin pa de 'khor bar ltung bas rnam par smin pa'i longs spyod zad na sbyin pa yang zad par 'gyur te/_byang chub sems dpa'i sbyin pa ni 'khor bar mi ltung bas na mi zad pa yin te/_de bas na 'phags pa blo gros mi zad pa'i mdo las kyang /_sbyin pa de ni yang dag par zin te/_
[\[27a.5\]]de'i phyir mi zad pa'o/_/sbyin pa de ni khams gsum pa dang yang dag par ma 'dres pa ste/_de'i phyir mi zad pa'o zhes bya ba la sogs pa gsungs so/_/'phags pa nyan thos rnams ni gang zag la bdag med pa tsam du khong du chud la snying rje chen po spangs pas/_phung po'i lhag ma ma
[\[27a.6\]]lus pa'i mya ngan las 'das pa'i dbyings su zhugs pa na zad par 'gyur te/_mya ngan las 'das pa 'ba' zhig gi phyogs gcig tu lhung ba yin gyi/_byang chub sems dpa' ni gang zag dang chos la bdag med par khong du chud cing /_snying rje chen pos yongs su zin pas 'khor ba'i mtha'
[\[27a.7\]]dang sems can gyi mtha' ji srid du rgyun mi 'chad par 'byung ste/_de bas na tshig rkang pa bzhi pas mi zad pa bstan to/_/de'i phyir 'phags pa blo gros mi zad pa'i mdo las kyang /_sbyin pa de ni gtong ba nyid kyi rnam pas bsgrubs te/_de'i phyir mi zad pa'o zhes bya ba la sogs pa gsungs
[\[27b\]]
[\[27b.1\]]so/_/sangs rgyas sras rnams sdom dang brtson pa'i tshul khrims gsum rtag 'dzin/_/zhes bya ba la/_byang chub sems dpa'i bslab tshig rnam pa gsum ste/_sdom pa'i tshul khrims dang /_dge ba chos sdud pa'i tshul khrims dang /_sems can gyi don byed pa'i tshul khrims so/_/de la sdom
[\[27b.2\]]pa zhes bya bas sdom pa'i tshul khrims bstan/_brtson zhes bya ba'i sgras dge ba chos sdud pa dang sems can gyi don byed pa'i tshul khrims bstan to/_/de la nyan thos rnams ni sdom pa'i tshul khrims len par zad kyi don byed pa'i sems can gyi don byed pa dang /_dge ba sdud pa'i tshul khrims mi len
[\[27b.3\]]mi srung zhing /_de yang tshe gsum du bsrung bar zad kyi/_byang chub sems dpa' ni tshul khrims rnam pa gsum 'dzin cing bsrung la de'ang byang chub kyi snying po la 'dug gi bar du srung bar byed de tshig 'dis ni rgya che ba bstan to/_/mtho ris mi 'dod yang dag blangs kyang de la chags mi byed/_/
[\[27b.4\]]ces bya ba la/_tshul khrims bsrung ba 'dis lha dang mi'i gnas mtho ris thob par shog shig ces mtho ris 'dod pa'i tshul khrims srung bar byed pa ma yin pa dang /_tshul khrims bsrungs pa'i 'bras bu mtho ris su skyes shing /_mtho ris kyi gnas blangs kyang mtho ris kyi gnas kyi bde
[\[27b.5\]]ba la chags shing zhen pa med de rkang pa gnyis pa 'dis ni zang zing med pa bstan to/_/tshul khrims des kyang skye bo thams cad byang chub gsum la bkod/_/ces bya ba la/_gong du bshad pa'i tshul khrims rnam pa gsum gyis skye ba rnam pa bzhir skyes pa'i sems can rnams bsdus nas theg pa
[\[27b.6\]]gsum gyi byang chub gsum la bkod de rkang pa gsum pa 'dis ni don che ba bstan to/_/shes pas bsrung ba'i tshul khrims kyis ni 'jig rten mi zad gzhag_/ces bya ba la/_'jig rten pa rnams kyi tshul khrims ni gang zag dang /_tshul khrims dang /_bsrung ba gsum du dmigs
[\[27b.7\]]te/_'khor bar lhung ba yin pas rnam par smin pa zad nas tshul khrims zad par 'gyur ro/_/byang chub sems dpa'i tshul khrims ni 'khor gsum mi dmigs par shes te/_rnam par mi rtog pa'i ye shes kyis zin pas na mi zad par 'gyur te/_de'i phyir 'phags pa blo gros mi zad
[\[28a\]]
[\[28a.1\]]pa'i mdo las kyang /_gang 'dod pa'i khams la mi brten pa dang /_gzugs kyi khams la mi gnas pa dang /_gzugs med pa'i khams na mi 'dug pa de ni tshul khrims so zhes bya ba la sogs pa gsungs so/_/'phags pa nyan thos rnams kyi tshul khrims ni snying rje
[\[28a.2\]]chen po dang bral bas mya ngan las 'das pa 'ba' zhig ni mthar lhung ba'i phyir phung po'i lhag ma ma lus par spangs pa'i mya ngan las 'das pa'i dbyings su zhugs pa dang zad par 'gyur gyi/_byang chub sems dpa'i tshul khrims ni thugs rje chen pos yongs su zin pas phung po lhag ma ma lus
[\[28a.3\]]pa'i mya ngan las 'das par zhugs kyang dag pa 'jig rten pa'i ye shes kyi 'khor ba dang nam mkha'i mtha' ji srid kyi bar du tshul khrims kyi bya ba zad mi shes par 'byung ste/_rkang pa bzhi pa 'dis ni mi zad pa bstan to/_/de bas na 'phags pa blo gros mi zad pa'i mdo las kyang /_btsun pa
[\[28a.4\]]sha ra dwa ti'i bu tshul khrims mi zad pa rgyun mi zad pa'i phyir blta'o/_/de ci'i phyir zhe na/_so so'i skye bo rnams kyi tshul khrims ni skye ba'i gnas kyis zad par 'gyur ro/_/phyi rol gyi lnga mngon par shes pa rnams kyi tshul khrims ni mngon par shes pa nyams pas zad par 'gyur ro/_/mi rnams
[\[28a.5\]]kyi tshul khrims ni dge ba bcu'i las kyi lam zad pas zad par 'gyur ro/_/'dod pa'i khams kyi lha'i bu rnams kyi tshul khrims ni bsod nams zad pas zad par 'gyur ro/_/gzugs kyi khams kyi lha'i bu rnams kyi tshul khrims ni tshad med pa dang bsam gtan zad pas zad par 'gyur ro/_/
[\[28a.6\]]gzugs med pa'i lha'i bu rnams kyi tshul khrims ni ji lta bur snyoms par zhugs pas skyes pa zad na zad par 'gyur ro/_/nyan thos dang slob pa dang mi slob pa'i tshul khrims ni mya ngan las 'das pa'i mthar zad par 'gyur ro/_/rang sangs rgyas kyi tshul khrims ni snying rje chen po dang bral bas zad
[\[28a.7\]]par 'gyur ro/_/btsun pa sha ra dwa ti'i bu byang chub sems dpa' rnams kyi tshul khrims ni mi zad pa ste/_/de ci'i phyir zhe na/_'di ltar tshul khrims de las tshul khrims thams cad 'byung ste zhes bya ba la sogs pa gsungs so/_/sangs rgyas sras rnams mi yi gnod pa bya dka'
[\[28b\]]
[\[28b.1\]]thams cad bzod/_/ces bya ba la/_byang chub sems dpa'i bzod pa rnam pa gsum ste/_gnod pa la mi mjed pa'i bzod pa dang sdug bsngal la ji mi snyam pa'i bzod pa dang /_chos la nges par rtog pa'i bzod pa'o/_/de la byang chub sems dpa' rnams sems can rnams la bu gcig
[\[28b.2\]]pa lta bur byams pas na sems can gyis dbyig pa dang rdo ba la sogs pa'i gnod pa thams cad bzod pa ste/_de ni gnod pa la ji mi snyam pa'i bzod pa yin no/_/spyad dka' ba ni sems can smin par bya ba dang /_bdag nyid sangs rgyas kyi chos sbyin par byas pa la zhugs pa na grang ba dang tsha ba
[\[28b.3\]]dang bkres pa dang skom pa la sogs pa'i sdug bsngal thams cad bzod pa ni spyad dka' ba thams cad bzod pa ste/_de ni sdug bsngal la ji mi snyam pa'i bzod pa zhes bya ste/_de ltar phyi nang gi sdug bsngal kun bzod pas na rkang pa dang po 'dis ni rgya che ba bstan to/_/de bas na 'phags pa blo gros
[\[28b.4\]]mi zad pa'i mdo las kyang /_btsun pa sha ra dwa ti'i bu rnam pa sum cu rtsa gnyis kyis byang chub sems dpa' rnams kyi bzod par blta'o/_/sum cu rtsa gnyis gang zhe na/_bag la nyal spangs pa'i phyir bzod par blta'o/_/mi gnod pa'i phyir bzod par blta'o zhes bya ba la sogs pa rgya cher
[\[28b.5\]]gsungs so/_/mtho ris mi nus pa dang 'jigs pa phan btags lta bas min/_/zhes bya ba la/_byang chub sems dpa' rnams bzod pa la gnas pa yang mtho ris kyi bde ba thob par bya ba'i phyir bzod pa la gnas par byed pa ma yin gyi/_/mngon par shes pa drug thob pas na mthu dang ldan
[\[28b.6\]]pa ma yin te/_de bas na mthu chen po rnams la sogs par mi nus pa'i phyir bzod par bya ba ma yin/_'jigs pa lnga dang bral bas rgyal po dang rkun pos 'jigs pa'i phyir bzod pa ma yin/_bdag gis sems can 'di dag la bzod par byas nas bdag la phan 'dogs par 'gyur ro zhes
[\[28b.7\]]bzod par bya ba ma yin te/_de bas na rkang pa gnyis pa 'dis ni zang zing med pa bstan to/_/zla med bzod pas skye bo thams cad byang chub gsum la bkod/_/ces bya ba'i rkang pa gsum pa 'dis don chen po bstan to/_/bzod pa rnam pa gsum la bla na med pa'i bzod pa zhes bya'o/_/shes pa
[\[29a\]]
[\[29a.1\]]bzung ba'i bzod pa yis ni 'jig rten mi zad gzhag_/ces bya ba'i rkang pa bzhi pa 'dis mi zad pa bstan te/_chos la nges par rtog pa'i bzod pa yang bshad do/_/tshig gi don zhib tu bshad pa ni sngar bshad pa bzhin du sbyar bar bya'o/_/de'i don kyang 'phags
[\[29a.2\]]pa blo gros mi zad pa'i mdo las des bzod pa yongs su dag pa gang zhe na/_gang brag ca'i sgra dang mtshungs par shin tu rtogs pa'i phyir spyos pa las mi spyo ba dang /_lus gzugs brnyan dang mtshungs par rtogs pa'i phyir/_brdeg pa las slar mi rdeg pa dang zhes bya ba la sogs pa gsungs
[\[29a.3\]]pa dang /_gzhan yang de la shin tu bzod pa gang zhe na/_gang stong pa nyid rtogs pa de la lta bar gyur pa la yang bsal ba med/_stong pa nyid du sgro 'dogs pa yang med de/_lta bar gyur pa nyid stong pa'o zhes gang 'di la bzod pa 'di ni shin tu bzod pa'o zhes bya ba la sogs pa gsungs so/_/
[\[29a.4\]]sangs rgyas sras rnams go cha sbyor ba'i brtson 'grus dpe med pa/_/zhes bya ba la/_go cha'i sgras ni go cha'i brtson 'grus bstan/_sbyor ba'i sgras kyang sbyor ba'i brtson 'grus bstan to zhes bya ba ni brtsom pa bya ste/_byang chub sems dpa' rnams kyis go cha'i brtson 'grus dpe med pa brtsams
[\[29a.5\]]pa dang /_sbyor ba'i brtson 'grus dpe med pa brtsams te/_dpe med pa'i sgras ni 'jig rten pa dang /_nyan thos dang /_rang sangs rgyas kyi brtson 'grus las byang chub sems dpa'i brtson 'grus khyad zhugs par ston te/_'jig rten pa rnams kyi brtson 'grus ni nyon mongs pa'i phyogs dang 'dres
[\[29a.6\]]pa dang /_nyan thos dang /_rang sangs rgyas kyi brtson 'grus dpe med pa brtsams pa dag kyang gang zag la bdag med pa tsam rtogs par bya ba dang /_bdag gi don la zhugs pa yin la/_byang chub sems dpa' rnams kyi brtson 'grus ni nyon mongs pa'i phyogs dang ma 'dres pa dang /_gang zag dang
[\[29a.7\]]chos la bdag med pa rtogs par bya ba'i phyir zhugs pa dang /_bdag dang gzhan gyi don gyi phyir zhugs pa med pa'i phyir zhes bya ste/_rkang pa dang po 'dis ni rgya che ba bstan to/_/go cha'i brtson 'grus dpe med pa yang 'phags pa blo gros mi zad pa'i mdo las/_btsun pa sha ra dwa ti'i bu de la byang chub
[\[29b\]]
[\[29b.1\]]sems dpa' rnams kyi go cha mi zad pa gang zhe na gang 'di 'khor ba na mi skyo ba ste/_de bskal pa 'di snyed cig tu go cha bgo'o/_/bskal pa 'di snyad cig tu mi bgo'o zhes bskal pa bgrang bas byang chub mi tshol gyi bsam gyis mi khyab pa'i go cha gyon par byed de/_gal te nyin zhag gcig pa
[\[29b.2\]]yang 'khor ba'i sngon gyi mtha' tsam la de lta bu'i nyin zhag gis zhag bco lnga zhing zla ba phyed ces bya ba la sogs pa rgyas par gsungs pa'o/_/sbyor ba'i brtson 'grus dpe med pa yang 'phags pa blo gros mi zad pa'i mdo las/_de la byang chub sems dpa' rnams kyi pha rol gnon pa mi zad pa gang zhe na/_
[\[29b.3\]]stong gsum gyi stong chen po'i 'jig rten gyi khams mes yongs su gang ba las kyang 'bog ste de bzhin gshegs pa lta bar mos pa'o zhes bya ba la sogs pa gsungs so/_/bdag dang gzhan gyi nyon mongs tshogs 'joms byang chub mchog thob pa/_/zhes bya ba la/_'phags pa nyan thos
[\[29b.4\]]la sogs pa ni bdag gi rgyud la yod pa'i nyon mongs pa 'joms par byed cing /_bdag mya ngan las 'das pa thob par bya ba'i phyir zhugs pa yin la/_byang chub sems dpa' rnams ni bdag gi rgyud la yod pa'i nyon mongs pa yang 'joms par byed la/_gzhan gyi rgyud la yod pa'i nyon mongs pa
[\[29b.5\]]yang 'joms par byed cing /_bdag nyid kyang byang chub mchog ste thams cad mkhyen pa'i ye shes thob par byed la/_sems can gzhan yang thams cad mkhyen pa'i ye shes la 'jog par byed de/_de ltar bdag gi don 'ba' zhig tu ma zhugs kyi gzhan gyi don la yang zhugs pas rkang pa gnyis
[\[29b.6\]]pa 'dis ni zang zing med par bstan te/_bdag lta bus sred pas yongs su zin pa de dag ni zang zing dang bcas pa zhes bya'o/_/de la nyon mongs tshogs 'joms zhes bya bas ni spangs pa phun sum tshogs pa bstan/_byang chub mchog thob ces bya bas ni ye shes phun sum tshogs pa de bstan te/_/brtson
[\[29b.7\]]'grus des kyang skye bo thams cad byang chub gsum la bkod/_/ces bya ba'i rkang pa gsum pas don che ba bstan to/_/shes pas gzung ba'i brtson 'grus kyis ni 'jig rten mi zad gzhag_/ces bya ba'i rkang pa bzhi pas mi zad pa bstan te/_shes pas gzung ba'i tshig gis ni rnam par mi
[\[30a\]]
[\[30a.1\]]rtog pa'i ye shes dang ldan pa bstan te/_'jig rten mi zad gzhag ces bya bas snying rje dang ldan pa bstan te/_de'i don kyang 'phags pa blo gros mi zad pa'i mdo las/_sems kyi brtson 'grus de gang zhe na/_sems kyi 'gro ba dang sems gnas pa ste/_de la sems 'gro ba
[\[30a.2\]]gang zhe na/_gang byang chub kyi sems kyi rtsom pa'o/_/de la sems gnas pa gang zhe na/_gang sems kyi zhi ba'o/_/de la sems 'gro ba gang zhe na/_gang sems can la snying rje ba'o/_/sems gnas pa gang zhe na/_gang bdag med pa la bzod pa'o zhes bya ba la sogs pa rgya cher gsungs so/_/sangs
[\[30a.3\]]rgyas sras rnams ting 'dzin mang po'i bsam gtan kun du bsgrubs/_/zhes bya ba la/_byang chub sems dpa' rnams kyis gzugs kyi khams kyi bsam gtan dang po dang /_gnyis pa dang /_gsum pa la sogs pa bsgrubs te/_de dag mngon sum du byas so zhes bya ba'i don to/_/bsam
[\[30a.4\]]gtan de dag kyang ci 'dra ba zhig ce na/_de'ang theg pa chen po'i ting nge 'dzin dpa' bar 'gro ba dang /_nam mkha' mdzod la sogs pa dpag tu med pa dang ldan pa'i bsam gtan bsgrubs te/_rkang pa dang po 'dis ni rgya che ba bstan to/_/de bas na mngon pa'i chos bsdus pa'i bstan bcos las kyang /_
[\[30a.5\]]sangs rgyas dang byang chub sems dpa' rnams bsam gtan dang pos bsdus pa'i ting nge 'dzin la snyoms par 'jug pa de dag nyan thos dang rang sangs rgyas kyis ming yang mi shes te/_ji ltar bsam gtan dang po pa de bzhin du bsam gtan gnyis pa la sogs pa dang gzugs med pa rnams
[\[30a.6\]]kyis bsdus pa yang de dang 'dra bar blta'o zhes bshad do/_/'phags pa blo gros mi zad pa'i mdo las kyang /_de la byang chub sems dpa' rnams kyi bsam gtan mi zad pa gang zhe na/_byang chub sems dpa' rnams kyi bsam gtan mi zad pa ni rnam pa bcu drug ste/_de ni nyan thos dang rang sangs
[\[30a.7\]]rgyas thams cad la med do zhes gsungs so/_/yang gsungs te/_de ltar ting 'dzin 'di dag mtha' yas dpag med de/_/bsam gtan bye ba phrag dag brgya ni pha rol song /_/zhes bya ba gsungs so/_/bsam gtan bde ba'i mchog spyod snying rjes skye bor tha mar gnas/_/zhes bya ba la/_
[\[30b\]]
[\[30b.1\]]gzugs kyi khams kyi bsam gtan thob na lus sim pa dang /_sems bde ba'i mchog gi 'bras bu thob par 'gyur ro/_/de lta bu'i bde ba mchog thob kyang byang chub sems dpa'i bsam gtan gyi bde ba'i mchog la ma chags shing /_gzugs kyi khams su mi gnas par snying rje'i dbang gis
[\[30b.2\]]khams gsum du skye bo mang po dang ngan song gi gnas su sems can gyi don du skye bar mdzad de/_rkang pa gnyis pa 'dis ni bsam gtan gyi ro la ma chags pas zang zing med par bstan to/_/de bas na 'phags pa blo gros mi zad pa'i mdo las kyang /_bdag bde ba la ma chags pa'i phyir byang
[\[30b.3\]]chub sems dpa' rnams kyi bsam gtan ni ro myang ba'o/_/sems can thams cad kyi nyon mongs pa spangs pa'i phyir byang chub sems dpa' rnams kyi bsam gtan ni snying rje chen po la dmigs pa'o/_/'dod pa'i khams su dmigs pa'i phyir byang chub sems dpa' rnams kyi bsam gtan ni
[\[30b.4\]]ting nge 'dzin zlog pa'o zhes gsungs so/_/bsam gtan des kyang skye bo thams cad byang chub gsum la bkod/_/ces bya ba la/_bsam gtan gyis mngon par shes pa bsgrubs nas mngon par shes pas sems can bsdus te/_theg pa gsum gyi byang chub la bkod pas na/_rkang pa gsum
[\[30b.5\]]pa 'dis don che ba bstan to/_/'phags pa blo gros mi zad pa'i mdo las kyang /_sems can thams cad bsgral ba'i phyir byang chub sems dpa' rnams kyi bsam gtan ni sems can gyi bsam pa sngon du 'gro ba'o zhes bya ba la sogs pa gsungs so/_/shes pas bzung ba'i bsam gtan
[\[30b.6\]]gyis ni 'jig rten mi zad gzhag_/ces bya ba'i rkang pa bzhi pas mi zad pa bstan te/_shes pas bzung zhes bya bas ni rnam par mi rtog pa'i ye shes dang ldan par ston te/_'jig rten mi zad gzhag ces bya ba'i tshig gis snying rje chen po dang ldan pas dag pa 'jig rten pa'i ye shes kyis sprul
[\[30b.7\]]pa'i sku sems can gyi don byed par bstan to/_/'di yang 'phags pa blo gros mi zad pa'i mdo las bshad de/_ji lta zhe na/_de la bsam gtan yongs su sbyang ba gang zhe na/_gang mngon par shes pa dang ye shes yongs su rdzogs pa'o/_/de la mngon par shes pa ni gang ye shes ni gang
[\[31a\]]
[\[31a.1\]]zhe na/_gang gis gzugs su snang ba thams cad mthong ba 'di ni mngon par shes pa zhes bya'o/_/gang gis gzugs thams cad kyi chos nyid mi zad par shes kyang zad pa'i chos mngon sum du mi byed pa 'dis ni ye shes zhes bya'o zhes bya ba la sogs pa gsungs so/_/
[\[31a.2\]]sangs rgyas sras rnams de nyid shes bya ma lus thams cad shes/_/zhes bya ba la/_bden pa rnam pa gnyis te/_don dam pa'i bden pa dang /_kun rdzob kyi bden pa'o/_/de la de nyid ces bya bas don dam pa'i bden pa ston te/_de'ang chos rnams kyi spyi'i mtshan nyid gang zag la bdag med pa
[\[31a.3\]]dang /_chos la bdag med pa ste/_rnam par mi rtog pa'i ye shes kyis gang zag dang chos la bdag med par khong du chud de/_de'ang rnam par mi rtog pa'i ye shes kyis chos thams cad nam mkha'i ngos lta bu bzhin du rtogs so/_/shes bya'i gnas de dang de dag gi lha dang mi dang rigs ngan dang
[\[31a.4\]]gdol pa la sogs pa'i ming skad rnam pa sna tshogs pa'i tha snyad rnams rnam par mi rtog pa'i rjes la rgyab nas thob pas dag pa 'jig rten pa'i ye shes kyis tha snyad de dag thams cad shes te/_de'ang sgyu ma dang smig rgyu dang chu'i zla ba lta bur shes nas chos kyi mtshan nyid la rmongs pa rnams bsal ba'i
[\[31a.5\]]phyir/_chos 'di dag ni zag pa can 'di dag ni zag pa med pa 'di dag ni 'dus byas 'di dag ni 'dus ma byas zhes 'jig rten la tha snyad du gsungs te/_de ltar don dam pa'i bden pa dang /_kun rdzob kyi bden pa gnyis thugs su chud pas na rkang pa dang po 'dis ni rgya che ba bstan to/_/'di'i don
[\[31a.6\]]yang 'phags pa blo gros mi zad pa'i mdo las/_de la kun rdzob kyi bden pa gang zhe na/_ji snyed du 'jig rten gyi tha snyad yi ge dang sgra dang brdar bstan pa'o/_/don dam pa'i bden pa ni gang la sems kyi rgyu ba yang med na yi ge rnams lta ci smos zhes gsungs pa'o/_/mya ngan 'das la blo chags
[\[31a.7\]]mi skyed 'khor bar ga la zhig_/ces bya ba la/_byang chub sems dpa'i shes rab kyis mya ngan las 'das pa dang 'khor ba gnyis ka yang sgyu ma'i mtshan nyid du khong du chud pas mya ngan las 'das pa'i bde ba yang sgyu ma lta bur shes pa'i phyir/_mya ngan las 'das pa la yang chags pa mi skyed na/_
[\[31b\]]
[\[31b.1\]]sgyu ma'i mtshan nyid sdug bsngal gyi gnas su gyur pa'i 'khor ba'i chos lta ga la zhig chags pa skyed de/_nyan thos ltar mya ngan las 'das pa la chags pa'i sems kyang mi skyed de/_so so'i skye bo ltar 'khor ba la chags pa'i sems kyang mi skyed de/_gang du yang ma chags pas na/_
[\[31b.2\]]rkang pa gnyis pa 'dis ni zang zing med pa bstan to/_/de bas na 'phags pa blo gros mi zad pa'i mdo las kyang /_chos kyi dbyings dang /_'khor ba'i khams dang /_mya ngan las 'das pa'i dbyings de ni mtshungs so/_/chos kyi dbyings dang /_sems can gyi khams dang /_nam
[\[31b.3\]]mkha'i khams dang /_chos thams cad kyi khams ni mtshungs so/_/ci'i phyir mtshungs she na/_stong pa nyid du mtshungs pas na de ni mtshungs so zhes bya ba la sogs pa gsungs so/_/ye shes des kyang skye bo thams cad byang chub gsum la bkod/_/ces bya ba'i rkang pa gsum pas
[\[31b.4\]]don che ba bstan to/_/shes pas bzung ba'i shes rab kyis ni 'jig rten mi zad gzhag_/ces bya bas mi zad pa bstan te/_shes pas bzung zhes bya ba'i tshig gis ni rnam par mi rtog pa'i ye shes zin par ston/_'jig rten mi zad gzhag ces byas snying rje chen pos yongs su zin
[\[31b.5\]]par ston te/_shes pas zin pa ni 'khor bar ma ltung ba'i phyir so so'i skye bo bzhin du mi zad do/_/snying rje chen pos zin pas na nyan thos bzhin du mya ngan las 'das pa'i dbyings su mi zad de/_'di'i don kyang 'phags pa blo gros mi zad pa'i mdo las/_gzhan yang 'dus byas la
[\[31b.6\]]mkhas pa rnams ni gang sems can thams cad la thogs pa med pa'i 'od zer mnyam par gtong ba'i phyir/_bsdu ba'i dngos po bzhir sems can sdud pa 'di ni 'dus byas la mkhas pa'o/_/gang la sems can med pa dang bdag med pas mi 'dzin mi len reg par mi byed cing bsdu ba'i
[\[31b.7\]]dngos po la mkhas pa de yang 'dus ma byas la mos pas thams cad mkhyen pa'i phyir bsngo ba 'di ni 'dus byas la mkhas pa'o zhes bya ba la sogs pa gsungs pa'o/_/ye shes kyis sems can yongs su 'dzin pa ni snying rjes sems can mi gtong ba'i phyir zhes bya ba la/_byang chub sems
[\[32a\]]
[\[32a.1\]]dpa'i shes rab ye shes kyis zin pas mi zad pa yang ye shes de snying rje chen pos yongs su zin pas mya ngan las 'das pa phyogs gcig tu mi ltung gi_/sprul pa'i sku 'khor ba'i mtha'i bar du chos kyi 'khor lo bskor bas shes rab mi zad par rig par bya'o/_/pha rol
[\[32a.2\]]tu phyin pa drug la tshigs su bcad pa drug gi yon tan bstan pa'i don ni/_rgya che zang zing med pa dang /_/zhes bya ba la sogs pa tshigs su bcad pa drug gis bstan to/_/slong ba mthong rdzogs dga' ba dang /_/mi dga' ba dang sems re dang /_/gtong ba snying rje can rtag par/_/lhag pa'i tshul
[\[32a.3\]]gyis zil gyis gnon/_/zhes bya ba la/_yang 'di man chad pha rol tu phyin pa drug gi yon tan rnam pa gzhan du 'chad de/_de la dang po sbyin pa'i pha rol tu phyin pa'i yon tan ston to/_/de la slong ba po'i gang zag rnams gtong ba po'i gang zag mthong na dga' ba dang /_slong ba po'i gang
[\[32a.4\]]zag kyang gtong ba po las bdag gis yo byad 'di lta bu zhig thob par bya'o zhes bsams pa las gtong ba po'i gang zag las ci 'dod pa thob ste/_bsams pa yid bzhin du rdzogs na dga' ba dang /_slong ba po'i gang zag de gtong ba po'i gang zag ma mthong na mi dga' ba dang /_gang
[\[32a.5\]]bsams pa'i bsam pa mi rdzogs na yang mi dga' bar 'gyur ro/_/gzhan yang slong ba po de gtong ba po'i gang zag mthong yang ci ma rung snyam du sems pa dang /_mthong nas kyang bdag gis gang dang gang du thob par bya bar sems pa de dang de thob kyang ci ma rung snyam du sems pa las/_
[\[32a.6\]]bsam pa bzhin du re ba rdzogs na dga'/_re ba ma rdzogs na ni mi dga' ba skye'o/_/de las bzlog ste byang chub sems dpas gtong ba pos slong ba po mthong na dga' ba skye la/_slong ba pos dngos po gang dang gang 'dod par bsams pa'i dngos po dang de dag btang ste/_slong ba po'i bsam
[\[32a.7\]]pa rdzogs na dga' ba skye'o/_/de bzhin du gtong ba pos slong ba po ma mthong na mi dga' la/_de'i bsam pa ma rdzogs na mi dga' ba'o/_/gzhan yang gtong ba po'i byang chub sems dpa' slong ba po mthong yang ci ma rung snyam du sems re ba dang /_mthong nas kyang de'i bsam pa
[\[32b\]]
[\[32b.1\]]rdzogs par byas kyang ci ma rung snyam du re ba las re ba rdzogs na ni dga' bar 'gyur la re ba ma rdzogs na ni mi dga' bar 'gyur te/_de la slong ba pos gtong ba po mthong na dga' ba dang /_bsam pa rdzogs na dga' ba dang /_sems kyi re ba rdzogs na dga' ba dang /_gtong ba po byang chub
[\[32b.2\]]sems dpa'i slong ba po mthong na dga' ba dang /_de'i bsam pa rdzogs na dga' ba dang /_sems kyi re ba bzhin du grub na dga' ba dang /_slong ba po bas gtong ba po dga' ba lhag par che ste/_de bas na gtong ba po snying rje can byang chub sems dpa' slong ba po rnams kyis dga'
[\[32b.3\]]ba zil gyis gnon to/_/de bzhin du slong ba pos gtong ba po ma mthong na mi dga' ba dang /_bdag gi bsam pa ma rdzogs na mi dga' ba dang /_sems kyi re ba ma rdzogs na mi dga' bas byang chub sems dpa' gtong ba po ma mthong na mi dga' ba dang /_de'i bsam pa ma rdzogs na mi dga'
[\[32b.4\]]ba dang /_re ba ma rdzogs na mi dga' ba slong ba po bas gtong ba po che ste/_des kyang gtong ba po snying rje can rnams mi dga' ba'i khyad par gyis slong ba po'i mi dga' ba zil gyis gnon te/_tshigs su bcad pa gcig po 'dis ni sbyin pa'i pha rol tu phyin pa'i yon tan gyi khyad par bstan to/_/
[\[32b.5\]]snying rjes lus dang longs spyod chung ma dag_/nam zhig sems can dag la gtong byed cing /_/ci dgar rjes su yi rang de las 'bral bar cir mi srung /_/zhes bya ba la sogs pa'i tshigs su bcad pas tshul khrims rnam par dag pa'i yon tan bstan te/_tshul khrims rnam par dag
[\[32b.6\]]pa yang dge ba bcu'i las kyi lam rnam par dag par rig par bya'o/_de la byang chub sems dpa' thugs rje can rnams gzhan gyi don du bdag gi lus dang srog kyang yongs su btang nas ci dgar rjes su yi rang ste/_sems mchog tu dga' ba skye na sems can gzhan gyi
[\[32b.7\]]srog gcod pa las bral ba cir mi srung ste/_bdag gi don du sems can gzhan gyi srog gcod pa lta ga la zhig byed ces bya ba'i don to/_/snying rje chen po dang ldan pa'i byang chub sems dpa' rnams sems can gyi don du bdag gi longs spyod thams cad kyang yongs su btang nas ci
[\[33a\]]
[\[33a.1\]]dgar rjes su yi rang ba skye ste/_mchog tu dga' ba'i sems skye na sems can gyi longs spyod las bral bar cir mi srung ste/_gzhan gyi longs spyod la ma byin par len pa ga la 'dod ces bya ba'i don to/_/byang chub sems dpa' thugs rje can rnams ma 'ongs pa na
[\[33a.2\]]tshangs par spyod pa'i phyir bdag gi chung ma yang gzhan la ci dgar btang nas rjes su yi rang ste/_mchog tu dga' ba'i sems skye na gzhan gyi chung ma la mi tshangs par spyod pa las bral bar cir mi srung ste/_gzhan gyi chung ma la mi tshangs par spyod par ga la byed ces bya ba'i don to/_/tshigs su bcad pa des
[\[33a.3\]]ni lus kyi nyes pa gsum spangs pa'i yon tan bstan to/_/mi lta sems mnyam 'jigs pa med/_/snying rje'i rgyud kyis kun gtong na/_/'phags pa gzhan la gnod pa'i phyir/_/log pa'i tshig ni ga la smra/_/zhes bya bas/_tshig gi nyes pa bzhi yod pa las tshigs su bcad pa 'dis brdzun du
[\[33a.4\]]smra ba'i nyes pa bstan to/_/brdzun du smra ba ni lus dang srog la lta ste/_lus phangs pa dang srog phangs na lus dang srog mi gtang ba'i phyir brdzun du smra ba bgrang na byang chub sems dpa' ni lus dang srog la mi lta ste/_de gnyis ka la phangs par mi 'dzin na 'phags pa byang chub sems dpa' rnams
[\[33a.5\]]sems can gzhan la gnod par bya ba'i phyir/_log pa'i tshig ga la smra ste/_brdzun mi smra'o zhes bya ba'i don to/_/gzhan yang brdzun du smra ba ni nye du gnyen bshes la sogs pa kha cig la byams pas de dag la phan gdags pa'i phyir brdzun smra ba'am/_dgra la sogs pa kha cig la
[\[33a.6\]]zhe sdang ste de dag la gnod pa'i phyir brdzun du smra ba yin te/_byang chub sems dpa' sa dang po thob pa'i tshe na chos kyi dbyings thams cad du 'gro ba'i mtshan nyid rtogs te/_bdag dang gzhan mnyam pa nyid kyi sems thob pas/_de la byams par bya ba dang /_zhe sdang bar bya ba su zhig yod na/_
[\[33a.7\]]'phags pa byang chub sems dpa' rnams gang la phan pa'i phyir brdzun smra la su la gnod par bya ba'i phyir brdzun smra ste/_de bas na log pa'i tshig brdzun mi smra'o zhes bya ba'i don to/_/brdzun smra ba ni rgyal po'am rkun po'i 'jigs pa'am/_bu smad dam nor 'phrog pa la sogs pa'i 'jigs
[\[33b\]]
[\[33b.1\]]pas brdzun smra bar byed pa yin na/_byang chub sems dpa' sa dang po la zhugs phan chad 'jigs pa lnga dang bral te/_'jigs pa lnga med na 'phags pa byang chub sems dpa' gzhan la gnod par bya ba'i phyir log pa'i tshig brdzun ga la smra ste mi smra ba'o zhes bya ba'i don to/_/brdzun smra ba ni
[\[33b.2\]]rnyed pa'i phyir te/_bza' ba dang bgo ba la sogs pa'i zang zing cung zad tsam gyi phyir brdzun smra bar byed pa yin na/_byang chub sems dpa' thugs rje can ni bdag la yod pa'i phyir nang gi dngos po kun yang gtong bar byed pa yin na cung zad kyi phyir ram/_gzhan la gnod par bya ba'i phyir brdzun gyi tshig
[\[33b.3\]]ga la smra ste mi smra'o zhes bya ba'i don to/_/snying rje can ni bdag la phan 'dod pa/_/gzhan dag sdug bsngal skye bar shin tu 'jigs/_/sems can gdul la rab tu brtson 'gyur la/_/ngag gi nyes gsum las ni shin du ring /_/zhes bya ba'i tshigs su bcad pa 'dis phra ma dang /_tshig rtsub po dang /_
[\[33b.4\]]tshig 'khyal pa gsum spangs pa'i yon tan ston te/_phra ma smra ba ni 'ga' zhig la phan gdags 'ga' zhig la gnod pa bya ba'i phyir dbyen gyi tshig phra ma smra na/_byang chub sems dpa' snying rje can rnams ni bdag dang sems can mnyam par thugs su chud pa dang /_mdza' ba dang dgra mnyam par
[\[33b.5\]]thugs su chud pas mtshungs pa kho nar sems can thams cad la phan pa dang bde bar bzhed pa yin na/_sems can gzhan la gnod par bya ba'i phyir/_sems can dbye bar 'gyur ba'i phra ma'i tshig ga la smra ste mi smra'o/_/byang chub sems dpa' thugs rje can rnams ni sems can sdug bsngal bar gyur na
[\[33b.6\]]ma legs so snyam du thugs mi dgyes shing 'jigs par dgongs pa yin na bdag nyid kyis sems can gyi sems dang /_lus la gnod par 'gyur ba'i tshig ga la zhig smra ste mi smra'o/_/byang chub sems dpa' thugs rje can rnams ni sems can gyi 'dod chags dang zhe sdang la sogs pa'i nyon
[\[33b.7\]]mongs pa gdul bar bya ba la brtson pa yin na/_de lta bu'i byang chub sems dpa' de bdag nyid bdag dang gzhan nyon mongs pa skye bar 'gyur ba'i rgyu/_rgyal po dang rkun po la sogs pa'i tshig 'khyal pa ga la zhig smra ste/_de bas na ngag gi nyes pa gsum ni byang chub sems dpa' rnams
[\[34a\]]
[\[34a.1\]]la shin tu thag ring ste spangs pa yin no zhes bya ba'i don to/_/thams cad gtong ba'i snying rje can/_/rten 'byung chos la shin tu mkhas/_/yid kyi nyon mongs rnam pa kun/_/des ni dang du ga la len/_/ces bya ba'i tshigs su bcad pa 'dis yid kyi nyes pa gsum spangs pa'i yon tan
[\[34a.2\]]bstan te byang chub sems dpa' rnams ni 'dod chags dang bral ba yin pas phyi'i dngos po bdag la yod pa rnams kyang yongs su gtong ba dang /_nang gi dngos po mgo dang rkang lag la sogs pa yang yongs su gtong na yid kyi nyon mongs pa chags sems kyis sems can la gnod pa'i nor dang chung ma la
[\[34a.3\]]sogs pa la chags pa'i sems dang duHkha la len te/_chags sems cung zad kyang skyed par mi byed do zhes bya ba'i don to/_/byang chub sems dpa' rnams ni zhe sdang dang bral ba yin te/_sems can thams cad la bu gcig pa bzhin du snying rje dang ldan pa yin no/_/yid kyi nyon mongs pa gnod sems
[\[34a.4\]]kyi sems can gzhan dag la brdeg pa dang gsad par bya'o snyam du sems pa'i zhe sdang gi sems dang duHkha la len te/_de lta bu'i sems skyed par mi byed do zhes bya ba'i don to/_/byang chub sems dpa' ni gti mug dang bral bas phyi nang gi chos thams cad rten cing 'brel te 'byung ba'i mtshan nyid yin
[\[34a.5\]]par rab tu mkhas pa yin na/_chos rnams dbang phyug dang byed pa po la sogs pas byas so zhes yid kyi nyon mongs pa log pa'i lta ba dang duHkha la len te/_log pa'i lta ba cung zad kyang mi mnga'o zhes bya ba'i don to/_/tshul khrims ngan pa'i gnyen po chos kyi khyad par dang ldan pas zhes bya ba la
[\[34a.6\]]sogs pa la/_tshul khrims ngan pa ni srog gcod pa la sogs pa lus kyi mi dge ba gsum dang /_brdzun la sogs pa ngag gi nyes pa bzhi dang /_chags sems la sogs pa yid kyi nyes pa rnam pa gsum rnams te/_de dag gi gnyen po chos kyi khyad par ni phyi nang gi dngos po kun gtong ba nas
[\[34a.7\]]rten 'brel gyi chos la mkhas pa'i bar du ste/_gnyen po de dag dang ldan pas na byang chub sems dpa'i tshul khrims rnam par dag pa'i yon tan dang ldan pa bstan to/_/nam zhig snying rje can gnod dang /_/gzhan la phan pa'i sdug bsngal la/_/rtag phan 'du shes dga' thob na/_/de ni ga las
[\[34b\]]
[\[34b.1\]]ci zhig bzod/_/ces bya ba'i tshigs su bcad pa 'dis bzod pa'i yon tan bstan te/_gdod bzod pa zhes bya ba ni sems can gzhan gyi brdeg pa dang 'tshog pa la sogs pa'i gnod pa byas pa la mi 'khrug cing nyams su blangs na gdod bzod pa zhes bya ba yin na/_byang chub sems dpa' snying rje can rnams
[\[34b.2\]]ni sems can gzhan gyis brdeg pa dang gsad pa la sogs pa'i gnod pa byas na sems can 'dis bdag la gnod pa byas pas 'di ni dgra yin no snyam pa'i 'du shes mi 'byung gi_/gnod pa byed pa rnams la 'dis bla na med pa'i byang chub kyi tshogs rdzogs par 'gyur ba'i grogs byas pas na 'dis ni
[\[34b.3\]]bdag la phan btags so zhes dgra la phan btags pa'i 'du shes 'byung ste/_gang la yang dgra'i 'du shes mi 'byung na/_byang chub sems dpa' de dgra gang zhig la bzod par byas pa yod de/_gang las kyang bzod par byas pa med do zhes bya ba'i don to/_/'dis ni gnod pa la ji mi snyam pa'i
[\[34b.4\]]bzod pa bstan to/_/gzhan yang bzod pa zhes bya ba ni grang ba dang tsha ba dang bkres pa dang skom pa la sogs pa'i sdug bsngal nyams su blangs nas gdod bzod pa zhes bya ba yin na/_byang chub sems dpa' gzhan la phan pa dang bde ba'i don du grang ba dang tsha ba la sogs pa'i sdug bsngal byung ba
[\[34b.5\]]rnams la sdug bsngal gyi 'du shes mi 'byung gi sdug bsngal 'di gnyis kyis dga' ba dang bde bar shes te/_des sdug bsngal ji zhig nyams su blangs nas byang chub sems dpa' de la bzod pa la gnas pa zhes bya ste/_de la sdug bsngal gang yang med pas na bzod par byas pa cung zad kyang med do
[\[34b.6\]]zhes bya ba'i don to/_/gnod par byed pa la yang bzod par bya ba yin te zhes bya ba la sogs pa la/_bzod pa zhes bya ba la gnod par byed pa nyams su blangs na bzod pa zhes bya ba yin na/_byang chub sems dpa' sems can gzhan gyis gnod par byas pa rnams la/_sems can 'di dag gis ni
[\[34b.7\]]bzod pa'i tshogs rdzogs par 'gyur ba'i grogs byas pas bdag la phan 'dogs so snyam pa'i 'du shes 'byung na/_des dgra gang zhig la bzod par byas pa yod/_grang ba dang tsha ba la sogs pa'i sdug bsngal nyams su blangs na bzod pa zhes bya ba yin na/_byang chub sems dpa' sems can
[\[35a\]]
[\[35a.1\]]gyi don du sdug bsngal byung ba rnams de la sdug bsngal bar mi 'gyur gyi/_dga' zhing bde bar 'gyur na des sdug bsngal gang zhig las bzod par bya zhes bya ba'i don to/_/gzhan la gzhan pa'i 'du shes bral/_/bdag pas lhag par gzhan rtag byams/_/dka' spyod snying
[\[35a.2\]]rje ldan pa yi/_/brtson 'grus mi dka' shin tu dka'/_/zhes bya ba'i tshigs su bcad pa 'dis byang chub sems dpa'i brtson 'grus gzhan gyi don gyi phyir dka' ba spyod pa rnams mi dka' ba yin/_/dka' ba yang yin pa'i brtson 'grus kyi yon tan ston to/_/'di ltar byang chub sems dpa' gzhan gyi
[\[35a.3\]]don du mgo dang rkang lag la sogs pa btang ba'i dka' bar spyod pa rnams mi dka' ba yin te/_ci'i phyir zhe na/_gzhan la gzhan pa'i 'du shes med de sa dang por chos kyi dbyings kun du 'gro ba rtogs pas bdag dang gzhan du tha dad par 'du shes pa med de/_de bas na gzhan gyi don du dka' ba
[\[35a.4\]]spyod pa'i brtson 'grus de mi dka' ba yin no/_/gzhan la yang byang chub sems dpa' rnams ni bdag pas lhag par sems can gzhan la byams shing sdug pa dang phangs par byed de/_de bas na gzhan gyi don du dka' bar spyod pa'i brtson 'grus rnams kyis dka' ba yang yin no/_/de'i don
[\[35a.5\]]kyang sgrub pa bshad pa'i skabs su/_gzhan dang bdag tu mnyam pa'i sems rnyed pa/_/yang na bdag pas gzhan mchog sdug byed pa/_/de ltar bdag pas gzhan don mchog tu shes/_/bdag gi don gang gzhan gyi don kyang gang /_/ji ltar snying rje'i bdag nyid gzhan don phyir/_/de bzhin
[\[35a.6\]]bdag la sdug bsngal gdung byed ltar/_/de ltar 'jig rten pa dag dgra dag la/_/gdung bar bya phyir snying brtse yod ma yin/_/zhes bshad do/_/de lta mod kyi shin tu dka' bar spyod pa yang yin te/_ji lta zhe na/_gzhan la gzhan pa'i 'du shes mi skyed par gzhan gang yin pa de nyid bdag
[\[35a.7\]]yin no zhes sems pa yang dka' ba dang /_bdag pas kyang gzhan la byams pa dang sdug par 'du shes 'byung ba rnyed dka' ba ste/_de bas na dka' bar spyod pa yang yin no/_/bde ba chung dang bdag nyid bde/_/zhan nyams zhan dang myos ldan pa/_/bsam gtan rnam pa gsum du shes/_/
[\[35b\]]
[\[35b.1\]]byang chub sems dpa'i bzlog pa'o/_/zhes bya ba'i tshigs su bcad pa 'dis ni bsam gtan gyi yon tan bstan te/_bsam gtan gsum ni 'jig rten pa'i bsam gtan dang /_nyan thos kyi bsam gtan dang /_rang sangs rgyas kyi bsam gtan no/_/de la 'jig rten pa rnams kyi bsam gtan ni bde
[\[35b.2\]]ba chung ba ste/_zag pa can gyi bde ba tsam yod par zad kyi zag pa med pa'i bde ba med pa'i phyir ro/_/nyan thos dang rang sangs rgyas kyi bsam gtan ni bdag nyid bde ba ste/_zag pa med pa'i bsam gtan gyis bdag gi rgyud tsam sim par byed par zad kyi/_sems can thams cad kyi rgyud la sim
[\[35b.3\]]par mi byed pa'i phyir ro/_/'jig rten pa dang /_nyan thos dang /_rang sangs rgyas kyi bsam gtan rnams zhen pa can zhes bya ste/_'jig tshogs su lta ba yod pas 'khor bar zhen pa dang /_nyan thos dang rang sangs rgyas kyi snying rje chen po dang mi ldan pas mya ngan las 'das pa 'ba' zhig gi
[\[35b.4\]]phyogs su zhen pa'i phyir ro/_/'jig rten pa'i bsam gtan ni nyams pa zhes bya ste/_'chi 'phos nas med par 'gyur ba'i phyir ro/_/nyan thos dang rang sangs rgyas kyi bsam gtan ni zad pa zhes bya ste/_phung po'i lhag ma ma lus par spangs pa'i mya ngan las 'das par mthar thug ste med
[\[35b.5\]]par 'gyur ba'i phyir ro/_/'jig rten pa dang /_nyan thos dang /_rang sangs rgyas kyi bsam gtan ni nyon mongs pa can ma yin pa'i ma rig pa dang ldan pas na myong ba dang ldan pa zhes bya ste/_gang zag la bdag med par ma rtogs pa ni nyon mongs pa can gyi ma rig pa'o/_/chos la bdag med par
[\[35b.6\]]ma rtogs pa ni nyon mongs pa can ma yin pa'i ma rig pa ste/_'jig rten pa'i bsam gtan la ni nyon mongs pa can dang /_nyon mongs pa can ma yin pa'i ma rig pa gnyis ka dang ldan pas na myos pa can no/_/nyan thos dang rang sangs rgyas kyi bsam gtan la/_nyon mongs pa can gyi ma rig
[\[35b.7\]]pa med kyang nyon mongs pa can ma yin pa'i ma rig pa yod pas myos pa dang bcas pa'o/_/byang chub sems dpa' rnams kyi bsam gtan ni de las bzlog ste/_theg pa chen po'i bsam gtan dpag tu med pa dang ldan pas bde ba mang ba dang /_nyan thos ltar bdag gi don du zhugs pa ma yin
[\[36a\]]
[\[36a.1\]]gyi/_bdag dang gzhan gyi don du zhugs pas bdag dang gzhan la bde ba dang /_rnam par mi rtog pa'i ye shes kyis 'khor ba la mi gnas pa dang /_snying rje chen pos mya ngan las 'das pa la mi gnas pa'i phyir zhen pa med pa dang shi 'phos nas med par 'gyur ba ma yin gyi
[\[36a.2\]]tshe rabs thams cad du 'byung bas nyams par mi byed pa dang /_phung po'i lhag ma ma lus par spangs pa'i mya ngan las 'das par zhugs kyang rgyun mi zad par 'byung bas mi zad pa dang nyon mongs pa dang shes bya'i sgrib pa spangs pas/_nyon mongs pa can dang nyon mongs pa can ma yin pa'i ma rig pa med pas rmongs
[\[36a.3\]]pa dang mi ldan pa'o/_/ji ltar mtshan mo lag tshod pa/_/khebs sgron de bzhin shes pa gsum/_/snying rje can gyi shes pa ni/_/nyi ma'i zer bzhin mtshungs pa med/_/ces bya bas shes rab kyi yon tan bstan te/_de la 'jig rten pa'i shes rab dang /_nyan thos kyi shes rab dang /_rang sangs rgyas
[\[36a.4\]]kyi shes rab gsum ni mtshan mo lag tshod kyis nom pa dang /_khang bu'am/_phug tu mar me bus pa dang 'dra bar ston te/_'di ltar 'ga' zhig mtshan mo mun pa stug po'i nang na lag pas bsnams pa dang /_bum pa'am snam bu la sogs pa dngos po 'ga' zhig la reg nas lus kyi rnam par shes pa
[\[36a.5\]]skye'o/_/de'i rjes la sngon bum pa mthong ba ma brjed pa'i dran pa skye ste/_de nas dran pa des 'di lta bu'i bum pa zhig ce'am/_snam bu zhig yin no zhes rjes su dpog ste/_de'i tshe dngos po gang la reg pa de tsam zhig shes pas na spyod yul chung ba'o/_/bum pa la sogs pa mig gis ma mthong bas
[\[36a.6\]]na mngon sum ma yin pa'o/_/bum pa'i kha dog sngon po dang dmar po la sogs pa ma bcad pas na mi gsal ba zhes bya ste/_kha dog ma bcad pa yang mun pas bsgribs pas na ma bcad do/_/de dang 'dra bar 'jig rten pa'i nyan pa dang sems pa dang sgom pa'i shes rab kyang de lta bur blta ste/_
[\[36a.7\]]nyan pa'i dus na gang thos pa'i chos tsam las mi shes pas spyod yul chung ba'o/_/sems pa'i dus na yang mi rtag pa dang sdug bsngal ba la sogs pa'i don la rjes su dpog pa tsam du zad kyi/_mi rtag pa la sogs pa'i don mngon sum du ma mthong bas na mngon sum ma yin pa'o/_/sgom
[\[36b\]]
[\[36b.1\]]pa'i dus na shes bya dang nyon mongs pa'i sgrib pa'i mun pa chen pos bsgribs bzhin du bsgom pas na mi gsal ba zhes bya'o/_/ji ltar phug gam khang bur sgron ma bus na gang du bus pa'i gnas nyi tshe tsam gyi mun pa bsal nas de nyi tshe tsam du snang bar byed pa dang 'dra bar nyan thos dang rang sangs rgyas rnams
[\[36b.2\]]kyi shes rab kyis kyang /_bdag gi rgyud la yod pa'i nyon mongs pa'i sgrib pa tsam nyi tshe tsam bsal nas bdag gi nye bar len pa'i phung po lnga tsam bdag med par ye shes kyis shes shing snang bar byed pas na khebs sgron dang 'dra'o/_/dper na nyi ma shar na 'od zer dpag tu med pa dang 'jig rten gyi khams kyi
[\[36b.3\]]mun pa kun sel ba dang /_snang bar bya ba'i gnas thams cad du 'od zer gyis snang bar byed pa dang 'dra bar byang chub sems dpa'i shes rab dang shes pa dpag tu med pa dang ldan pa dang /_shes bya dang nyon mongs pa'i sgrib pa kun sel ba dang /_kun rdzob dang don dam pa'i chos la sogs pa ji snyed shes par bya ba
[\[36b.4\]]ma lus par shes pa'i ye shes kyi snang ba chen po 'byung bas na nyi ma shar ba dang 'dra'o/_/gzhan yang 'di man chad tshigs su bcad pa drug gis pha rol tu phyin pa drug rnams pha rol tu sbyin pa dang /_mchog dang /_dam pa dang /_yon tan can yin par ston te/_de'i phyir/_gzhi dang dngos po mtshan ma dang /_/
[\[36b.5\]]bsngo dang rgyu dang ye shes dang /_/gzhi dang gnas pa bdag gis kyang /_/sbyin pa mchog tu shes par bya/_/zhes bya ba la sogs pa smos so/_/de la mchog rnam pa brgyad dang ldan pas phyin pa mchog ces bya'o/_/mchog rnam pa brgyad ni gzhi mchog dang /_dngos po mchog dang /_mtshan ma
[\[36b.6\]]mchog dang /_bsngo ba mchog dang /_rgyu mchog dang /_ye shes mchog dang /_zhing mchog dang /_gnas pa mchog go/_/de la gzhi zhes bya ba ni byang chub sems dpa'o zhes bya ba la gzhi ni gtong ba po la bya ste/_gtong ba po dang /_so so'i skye bo dang /_nyan thos dang /_rang sangs rgyas lta bu ma
[\[36b.7\]]yin gyi/_byang chub sems dpa' la btang bas gzhi mchog go/_/dngos po ni zang zing gi sbyin pa'i nang nas nang gi dngos po mchog go zhes bya ba la/_sbyin pa'i dngos po yang rnam pa gsum ste/_zang zing sbyin pa dang /_mi 'jigs pa sbyin pa dang /_chos sbyin pa'o/_/zang zing sbyin pa la yang rnam pa
[\[37a\]]
[\[37a.1\]]gnyis te/_nor dang 'bru la sogs pa phyi'i dngos po gtong ba dang /_mgo dang rkang lag la sogs pa nang gi dngos po gtong ba'o/_/de la yang nang gi dngos po mgo dang rkang lag la sogs pa gtong ba ni zang zing gi sbyin pa'i nang nas mchog go/_/ngan song dang
[\[37a.2\]]'khor bar 'jigs pa med pa'i sbyin pa de 'jigs pa med pa'o zhes bya ba la/_mi 'jigs pa sbyin pa la yang rnam pa gnyis te/_'phral du mi 'jigs pa sbyin pa dang /_yun du mi 'jigs pa sbyin pa'o/_/'phral du mi 'jigs pa sbyin pa ni rgyal po dang rkun po dang me dang chu la sogs pas
[\[37a.3\]]'jigs pa'i skyabs byed pa'o/_/yun du mi 'jigs pa sbyin pa ni ngan song du skye ba'i 'jigs pa 'khor bar skye ba'i 'jigs pa ste/_de gnyis su mi skye bar skyabs byas pas ni yun du mi 'jigs pa sbyin pa ste/_ngan song dang 'khor bar skye ba'i 'jigs pa med pa byin na mi 'jigs pa sbyin pa'i mchog go/_/
[\[37a.4\]]de la so so'i skye bo rnams kyi rgyud la 'phags pa'i bden pa mthong ba skyed de/_rgyun du zhugs pa'i 'bras bu la bkod pa'am/_sa dang po la bkod na ngan song gi 'jigs pa las skyabs pa yin te/_ci'i phyir zhe na bden pa mthong ba rnams 'jigs pa lnga las yang dag par 'das pa'i phyir ro/_/rgyun
[\[37a.5\]]du zhugs pa dang /_sa dang po la zhugs pa rnams dgra bcom pa'i 'bras bu la gzhag pa'am/_sangs rgyas la bkod pa ni 'khor ba'i 'jigs pa las skyabs pa yin te/_de ci'i phyir zhe na/_de phan chad nyon mongs pa'i dbang gis mi skye ba'i phyir ro/_/chos kyi sbyin pa ni theg pa chen po'o
[\[37a.6\]]zhes bya ba la/_chos kyi sbyin pa la yang 'jig rten gyi gtsug lag dang sman dpyad dang /_byad dang gtar ka sbyin pa dang /_nyan thos dang rang sangs rgyas kyi chos sbyin pa yang yod mod kyi/_theg pa chen po'i chos bshad de byin na chos sbyin pa'i mchog yin no zhes bya ba'i don to/_/mtshan ma snying
[\[37a.7\]]rje'o zhes bya ba la/_mtshan ma dang rgyu dag ces bya ba don gcig ste/_tshe 'dir sbyin pa yongs su gtong bar byed pa'i mtshan ma ni snying rje ste/_sems can yo byad kyis phongs te sdug bsngal ba rnams mthong nas snying rje'i dbang gis gtong bar byed de/_snying rje'i rgyus gtong bas na
[\[37b\]]
[\[37b.1\]]mtshan ma mchog ces bya'o/_/bsngo ba des byang chub chen po'i 'bras bur 'dod pa'o zhes bya ba la/_byang chub sems dpa' sbyin pa yongs su btang ba yang lha dang mi la sogs pa'i longs spyod 'dod pa'i phyir bsngo ba ma yin zhing /_nyan thos kyi mya ngan las 'das pa thob par bya ba'i phyir sngo bar byed
[\[37b.2\]]pa ma yin gyi/_byang chub chen po'i 'bras bu thob par bya ba'i phyir bsngo ste de bas na bsngo ba mchog ces bya'o/_/rgyu ni sngon sbyin pa'i pha rol tu phyin pa bsgoms pa'i bag chags so zhes bya ba la/_'di ltar tshe rabs gzhan du 'dod la ma chags pa la sogs pa'i dge ba'i rtsa ba gsum gyis yang
[\[37b.3\]]dag par zin pa'i sems pa sbyin pa la sogs pa yang dag par spyad pa las goms par byas nas kun gzhi la bag chags brlan te/_bag chags kyi dbang gis sbyin pa'i pha rol tu phyin pa la 'jug par byed pa de ni rgyu mchog ces bya'o/_/mtshan ma dang rgyu gnyis la khyad par ci zhig yod
[\[37b.4\]]nas rnam pa gnyis su gzhag ce na/_rgyu ni thun mong ma yin pa'i rgyu ste/_dper na myu gu la sa bon lta bu'o/_/mtshan ma ni grogs su byed pa'i rgyu ste/_dper na myu gu de nyid bskyed par bya ba las chu me rlung bzhi lta bu'o/_/de bzhin sbyin pa'i skabs su yang tshe rabs gzhan du sbyin pa la sogs pa
[\[37b.5\]]dge ba la goms pa'i bag chags ni sa bon lta bu ste/_thun mong ma yin pa'i rgyur gzhag go/_/tshe 'dir sems can rnams la snying rje ba ni grogs su byed pa'i rgyu ste/_sa chu me rlung lta bur gzhag go/_/ye shes ni rnam par mi rtog pa ste zhes bya ba la/_ye shes mchog ni rnam par mi
[\[37b.6\]]rtog pa'i ye shes kyis zin pas na ye shes mchog ste/_ye shes gang gis gtong ba po'i byang chub sems dpa' dang /_sbyin pa'i nor dang len pa'i gang zag gsum yod par mi rtog pas 'khor gsum mi dmigs pa'i tshul du sbyin pa byed pas na ye shes mchog go/_/slong ba dang zhes
[\[37b.7\]]bya ba la/_sbyin pa'i zhing lnga ste/_bram ze dang tshong pa la sogs pa cung zad yod kyang slong bar byed pa ni slong ba'i zhing zhes bya'o/_/nad pa la sogs pa ni sdug bsngal ba'i zhing zhes bya'o/_/bza' ba dang bgo ba la sogs pas phongs pa rnams ni mgon med pa'i zhing zhes bya'o/_/zang zing gi
[\[38a\]]
[\[38a.1\]]phyir srog gcod pa la sogs pa sdig pa byed pa rnams ni log par spyod pa'i rang bzhin gyi zhing zhes bya'o/_/tshul khrims dang ldan pa dang shes rab la sogs pa'i yon tan dang ldan pa'i gang zag ni yon tan dang ldan pa'i zhing zhes bya'o/_/zhing ni gcig pas gcig dam
[\[38a.2\]]pa ste zhes bya ba la/_nyan thos dang /_'jig rten pa'i tshul gyis ni slong ba'i zhing pas sdug bsngal gyi zhing dam pa nas log par spyod pa'i zhing pas yon tan dang ldan pa'i zhing dam par gzhag go/_/de lta mod kyi byang chub sems dpa' ni slar bzlog pa ste/_yon tan dang ldan pa'i zhing pas
[\[38a.3\]]log par spyod pa'i zhing dam pa yin pas na sdug bsngal ba'i zhing pas kyang slong ba'i zhing dam pa yin te/_de bas na byang chub sems dpa' rnams ni zhing gong ma bzhi po rnams la gtong bar byed do/_/gal te gong ma bzhi po med na lnga pa ste yon tan gyi zhing la gtong bar byed do/_/de ci'i phyir zhe na/_
[\[38a.4\]]gang dag bsod nams 'phel zhing longs spyod 'dod pa de dag ni yon tan can gyi zhing la gtong bar byed pa yin na/_byang chub sems dpa' ni bsod nams 'phel ba dang longs spyod kyi don du sbyin pa gtong ba ma yin gyi/_/sems can sdug bsngal ba dang brel ba dang /_phongs pa rnams kyi
[\[38a.5\]]sdug bsngal bsal bar bya ba'i phyir sbyin pa gtong bar byed pas slong ba'i zhing dang sdug bsngal gyi zhing la gtong bar byed kyi yon tan gyi zhing la mi gtong ngo /_/gnas pa ni gang la gnas nas gtong ba rnams te zhes bya ba las/_gnas pa ni yid la byed pa gang la gnas nas phyi nang gi
[\[38a.6\]]dngos po gtong bar byed pa ste/_de yang mos pa la gnas pa dang /_yid la byed pa la gnas pa dang /_ting nge 'dzin la gnas pa ste gsum mo/_/mos pa ni ji ltar bsgom pa rnam par dbye ba las mos pa yid la byed pa gsum pa'o zhes bya ba la/_mos pa la gnas pa ni gong du bsgom
[\[38a.7\]]pa rnam par dbye ba bshad pa'i rjes su mos pa yid la byed pa gsungs pa de la bya ste/_de'i skabs su yang ji ltar bshad ce na/_sbyin pa'i pha rol tu phyin pa nas shes rab kyi pha rol tu phyin pa'i bar du pha rol tu phyin pa drug dang ldan pa'i theg pa chen po'i mdo sde la/_'di ni ma nor par bshad pa
[\[38b\]]
[\[38b.1\]]legs par gsungs pa yin no zhes dang pa dang /_dad pa stug pos mos shing dad par byed pa'o/_/yid la byed pa ni ji ltar de nyid las zhes bya ba la sogs pa la/_yid la byed pa la gnas pa ni ji ltar sgom pa rnam par dbye ba bshad pa'i skabs de nyid las yid la byed pa rnam pa gsum
[\[38b.2\]]bshad pa ste/_de yang ro myang ba yid la byed pa dang /_rjes su yi rang ba yid la byed pa dang /_mngon par dga' ba yid la byed pa'o/_/de la sngon sbyin pa la sogs pa'i pha rol tu phyin pa btang ba dran nas bdag gis sngon sbyin ba btang ba ni legs so snyam du yon tan gyi tshul du lta ba ni ro myang ba yid
[\[38b.3\]]la byed pa zhes bya'o/_/phyogs bcu'i 'jig rten gyi khams nas sems can rnams kyis sbyin pa byas pa la sems dga' ba ni rjes su yi rang ba yid la byed pa'o/_/ma 'ongs pa na gar skyes gar skyes kyang sbyin pa byed par 'gyur bar dga' ba dang /_sems can rnams kyang ma 'ongs pa nas
[\[38b.4\]]gar skyes gar skyes kyang sbyin pa byed par 'gyur bar dga' ba ni mngon par dga' ba yid la byed pa zhes bya'o/_/ting nge 'dzin ni nam mkha' mdzod la sogs pa ste/_de ltar de nyid la 'byor pa yod par gsungs pa'o zhes bya ba la/_ting nge 'dzin la gnas pa ni sa brgyad pa la sogs pa
[\[38b.5\]]la zhugs pa'i byang chub sems dpa' rnams mngon par 'du byed pa med pa'i lam gyis nam mkha' mdzod la sogs pa'i ting nge 'dzin bsgrubs nas dngos po ci dang ci 'dod pa dag nam mkha' las blangs shing gtong bar byed pa ste/_de yang sgom pa rnam par dbye ba'i skabs su 'byor pa rnam pa gsum
[\[38b.6\]]bshad pa ste/_nam mkha' mdzod la sogs pa'i ting nge 'dzin kyang 'byor pa rnam pa gsum gyi phyogs gcig tu gtogs so/_/'byor pa rnam pa gsum ni sku la dbang ba dang /_spyod pa la dbang ba dang /_ston pa la dbang ba'o/_/de la sku la dbang ba ni de bzhin gshegs pa'i chos kyi sku dang /_
[\[38b.7\]]rdzogs par longs spyod pa'i sku ste/_sku de gnyis kyis sbyin pa thogs pa med par mdzad do/_/spyod pa la dbang ba ni sprul pa'i sku ste/_sprul pa'i sku gang gis sems can rnams la sna tshogs kyi lus su sprul nas sbyin pa la sogs pa 'jug par byed pa'o/_/ston pa la dbang yod pa ni
[\[39a\]]
[\[39a.1\]]pha rol tu phyin pa drug thogs pa med pa dang chags pa med pa dang ma chad pa'o/_/de yang gang gis zhes bya bas bstan par rig par bya ste zhes bya ba la/_mchog rnam pa brgyad kyang gang gis gtong zhes bya ba la sogs pa las brtsams nas bstan par rig par bya ste gang gis
[\[39a.2\]]gtong zhe na/_gzhis gtong ngo /_/gang gtong zhe na/_dngos po gtong ngo /_/gang gis gtong zhe na/_mtshan mas gtong ngo /_/gang gi phyir gtong zhe na/_bsngo ba ste byang chub mchog gi phyir gtong ngo /_/gang las gtong zhe na/_tshe rabs snga ma la sbyin pa la goms pa'i bag chags kyi rgyus gtong ngo /_/
[\[39a.3\]]gang gis gzung zhe na rnam par mi rtog pa'i ye shes kyis gzung ngo /_/gang du gtong zhe na/_zhing rnam pa lnga la gtong ngo /_/rnam pa ji snyed kyis gtong zhe na/_mos pa la sogs pa rnam pa gsum la gnas nas gtong ngo /_/de la tshul khrims la sogs pa pha rol tu phyin pa lhag ma rnam pa bzhi
[\[39a.4\]]dang mtshan ma la sogs pa ni sbyin pa'i pha rol tu phyin pa'i bshad pa dang mthun pas tshul de bzhin du bshad do/_/dngos po dang zhing gnyis ni mi mthun te de'i bye brag ci yod pa bshad do/_/de la tshul khrims kyi dngos po ni sdom pa'i tshul khrims dang /_sems can gyi don byed pa'i tshul khrims dang /_
[\[39a.5\]]dge bar spyod pa'i tshul khrims so/_/bzod pa'i dngos po ni gnod pa nyams su len pa'i bzod pa dang /_sdug bsngal la ji mi snyam pa'i bzod pa dang /_chos la nges par rtog pa'i bzod pa'o/_/brtson 'grus kyi dngos po ni go cha'i brtson 'grus dang /_sbyor ba'i brtson 'grus la sogs pa'o/_/
[\[39a.6\]]bsam gtan gyi dngos po ni mthong ba'i chos la bde bar gnas pa'i bsam gtan dang /_mngon par shes pa yang dag par sgrub par byed pa'i bsam gtan dang /_sems can gyi don byed pa'i bsam gtan no/_/shes rab kyi dngos po ni kun rdzob kyi bden pa shes pa'i shes rab dang /_don dam
[\[39a.7\]]pa'i bden pa shes pa'i shes rab dang /_sems can gyi don sgrub par shes pa'i shes rab bo/_/pha rol tu phyin pa de dag thams cad kyi zhing ni theg pa chen po'i chos te/_nyan thos dang rang sangs rgyas la dmigs shing sems can rnams der bkod na ni zhing mchog la bkod pa zhes mi bya'i/_theg pa
[\[39b\]]
[\[39b.1\]]chen po'i chos la dmigs shing theg pa chen po'i chos la sems can bkod na zhing mchog ces bya'o/_/tshul khrims kyi nang na mchog ni byang chub sems dpa'i sdom pa'o zhes bya ba la/_sbyin pa'i dngos po la mchog dang mchog ma yin par phye ba bzhin du/_pha rol tu phyin pa lhag ma rnams kyi
[\[39b.2\]]dngos po la mchog dang mchog ma yin par dbye ba ston te/_'jig rten pa'i dge ba bcu'i tshul khrims dang /_nyan thos dang rang sangs rgyas kyi tshul khrims pas/_byang chub sems dpa'i sdom pa'i tshul khrims dang /_sems can gyi don byed pa'i tshul khrims dang /_dge ba sdud pa'i tshul
[\[39b.3\]]khrims ni tshul khrims kyi nang na mchog ces bya'o zhes bya ba'i don to/_/bzod pa yi ni ngan pa dang /_/nyam chung ba dang srog gcod pa'o/_/zhes bya ba la/_bzod pa'i dngos po'i mchog ni rgyal po dang blon po la sogs pa'i mthu che ba'i mchog dang dbang che ba rnams kyis gnod pa byas pa bzod pa
[\[39b.4\]]ni ngo mtshar du bya ba ma yin gyi/_sprang po dang gdol bu la sogs pa mthu chung zhing dbang chung ba rnams kyis gnod pa byas pa bzod pa mchog yin pa dang /_thal mo dang khu tshur gyis rdeg pa tsam bzod pa ni ngo mtshar du bya ba ma yin gyi/_gang gis srog la gnod par 'gyur ba'i gnod pa byas
[\[39b.5\]]kyang bzod pa ni bzod pa'i nang na mchog go/_/brtson 'grus kyi pha rol tu phyin pa sgom pa dang de'i mi mthun pa'i phyogs spangs pa'o zhes bya ba la/_brtson 'grus la yang dge ba bsdu ba tsam sgrub pa'am/_nyan thos dang rang sangs rgyas kyi dge ba tsam sgrub pa ni mchog ma yin gyi/_byang chub
[\[39b.6\]]sems dpa'i spyod pa sbyin pa la sogs pa'i pha rol tu phyin pa drug sgrub cing /_pha rol tu phyin pa'i mi mthun pa'i phyogs ser sna la sogs pa spong bar byed pa ni brtson 'grus kyi mchog yin no/_/bsam gtan gyi ni byang chub sems dpa' te/_'dzin to zhes bya ba la/_nyan thos dang 'jig rten
[\[39b.7\]]pa'i bsam gtan ni mchog ma yin te/_dpa' bar 'gro ba la sogs pa byang chub sems dpa'i ting nge 'dzin rnams mchog go/_/shes rab kyi ni yang dag pa nyid ces bya ba la/_shes rab kyang 'jig rten gyi tha snyad dang kun rdzob kyi chos shes pa mchog ma yin gyi/_gang zag dang chos la
[\[40a\]]
[\[40a.1\]]bdag med pa'i shes pa ni shes rab kyi mchog go/_/sbyin pas sems can gcig bde phyir/_/bskal pa mang por gnod byed kyang /_/byang chub sems dpa' dgar 'gyur na/_/de las bzlog pa ci zhig smos/_/zhes bya ba la sogs pa tshigs su bcad pa bdun zhig gis
[\[40a.2\]]sbyin pa'i yon tan bstan te/_byang chub sems dpa' bdag la bdog pa'i longs spyod thams cad btang nas sems can gcig cig bde bar 'gyur la/_de btang ba'i 'og tu bdag nyid ni bskal ba brgya stong grangs med par brel ba dang phongs pa'i sdug bsngal gyis gnod par gyur kyang
[\[40a.3\]]sems can gcig bde bar mthong nas thugs dgyes pa skye na de las bzlog pa lta ci zhig smos te/_chos gtang ba'i sbyin pas sems can mtha' yas pa yang bde ba dang phan par 'gyur la/_bdag nyid kyang mthar yun du phan pa dang bde bar 'gyur ba btang nas dgyes par 'gyur ba dang /_byang
[\[40a.4\]]chub sems dpa'i longs spyod thams cad btang nas sems can dpag tu med pa yang bde bar 'gyur la/_bdag kyang bskal pa mang por bde bar 'gyur ba sems can gzhan la btang nas byang chub sems dpa' dgyes pa skye ba lta ci zhig smos te/_dgyes pa cher skyes so zhes bya ba'i don to/_/snying rje'i
[\[40a.5\]]khyad par gyi phyir ro zhes bya ba ni dgongs pa de lta bu skye ba dang /_sbyin pa de lta bu gtong ba yang snying rje'i rgyus gtong ngo zhes bya ba'i don to/_/gang gi don du lus can nor 'dod pa/_/sems can rnams la de nyid blo can gtong /_/zhes bya ba la sogs pa'i tshigs su bcad pa gcig gis tshigs su bcad
[\[40a.6\]]pa snga ma rkang pa phyed kyi don phyi ma tshigs su bcad pa phyed kyis bstan to/_/lus can ni sems can la bya ste/_sems can rnams gang gi don dang /_gang gi ched dang /_gang la phangs pa dang /_gang gces par bya ba'i don du nor dang longs spyod btsal ba'i gces pa'i dngos po de nyid blo can byang chub
[\[40a.7\]]sems dpa' rnams lus can te/_sems can rnams la gtong zhing sbyin par byed do/_/don de nyid bstan pa'i phyir/_skye bo lus kyi phyir ni nor 'dod pa/_/blo can gyis ni de nyid rnam brgyar gtong /_/zhes bya ba smos te/_sems can rnams ni lus dang srog gi don dang ched du nor tshol zhing nor sogs
[\[40b\]]
[\[40b.1\]]par byed na/_byang chub sems dpa' blo can gyis ni lus dang srog gi don du nor btsal ba'i lus dang srog de nyid slong ba po rnams la lan brgya stong du mar gtong zhing sbyin par byed do/_/gang tshe lus nyid gtong byed kyang /_/yid kyi sdug bsngal mi 'byung na/_/nor ngan ci smos de yi 'jig rten 'das/_/
[\[40b.2\]]de des dga' rnyed de ni de yi mchog/_/ces bya ba'i tshigs su bcad pa 'dis byang chub sems dpa'i sbyin pa 'jig rten las 'das pa yin pa dang /_'jig rten las 'das pa'i mchog yin par ston to/_/'di ltar 'jig rten pa rnams ni phyi'i dngos po btang nas kyang sdug bsngal ba dang yid mi bde
[\[40b.3\]]ba skye la/_byang chub sems dpa' ni slong ba po rnams la phongs pa med par lus de nyid lan brgya stong du mar btang yang sems la sdug bsngal ba dang yid mi bde ba mi 'byung na/_nang gi dngos po la ltos na tha shal du gyur pa'i nor dang /_longs spyod btang nas yid mi bde ba mi 'byung ba lta ci zhig
[\[40b.4\]]smos te/_de ltar nang gi dngos po btang nas kyang yid mi bde ba mi 'byung bas na byang chub sems dpa'i sbyin pa de 'jig rten las 'das pa zhes bya'o/_/yid mi bde ba mi 'byung bar yang ma zad kyi nang gi dngos po btang na sems can rnams la phan 'dogs par mthong ste dga' ba skye bar 'gyur ro/_/
[\[40b.5\]]gang dga' ba'i sems skyes pa de ni 'jig rten las 'das pa'i mchog ces bya'o/_/blo can 'di la sbyin pa kun yod pas/_/slong ba dga' bas ji ltar dga' 'gyur ba/_/byin blangs 'dod pa chog par 'dod pa ni/_/de ltar slong bar byed pa'ang dgar mi 'gyur/_/zhes bya ba la/_byang chub
[\[40b.6\]]sems dpa' blo can gyis slong ba po rnams la lus dang srog man chad la longs spyod yan chad ci 'dod pa kun btang ste/_'gro ba slong ba rnams longs spyod thob pas slong ba po dga' bar gyur pa mthong nas/_ji ltar byang chub sems dpa' thugs la dgyes pa'i bye brag skye ba ltar/_gtong ba po byang
[\[40b.7\]]chub sems dpa' slong ba po la nor byin nas byin pa de slong ba pos blangs te/_slong ba po gang 'dod pa'i nor yang rnyed/_ji snyed 'dod par bya ba thams cad chog par yang thob ste/_bsam pa rdzogs nas dga' ba'i bye brag skyes nas kyang ji ltar byang chub sems dpa'i dgyes pa'i bye brag tsam gyis
[\[41a\]]
[\[41a.1\]]dga' ba slong ba po rnams la mi 'byung ngo zhes bya ba'i don to/_/blo can kun yod byin pas nor med kyang /_/ji ltar bdag nyid yod par ldan lta ba/_/slong bar byed pa longs spyod kun rdzogs pa'ang /_/de ltar bdag nyid yod par ldan lta min/_/zhes bya ba la/_blo can byang
[\[41a.2\]]chub sems dpa' rnams slong ba po rnams la phyi dang nang gi dngos po kun btang ste byin nas phyi dang nang du byang chub sems dpa' la nor dang longs spyod cung zad kyang med par gyur kyang thugs rje chen pos yongs su zin par gyur pa dang /_bsam pa rlabs po che dang ldan pas da dung longs spyod dang
[\[41a.3\]]ldan no snyam du dgongs pa ltar/_slong ba po rnams byang chub sems dpa'i sbyin pas longs spyod phun sum tshogs pa rdzogs par byas kyang byang chub sems dpa'i dgongs pa ltar/_slong ba po nor dang ldan pa rnams bdag cag la nor yod cing longs spyod dang ldan no snyam du dgongs pa ltar/_bsam
[\[41a.4\]]pa de tsam gyi rlabs po che mi 'byung ngo zhes bya ba'i don to/_/ji ltar blo can tshul bzhin 'di la sbyin dam pas/_/slong ba tshim byas 'di la phan chen 'du shes brtsi/_/ji ltar shin tu rgya chen dag ni rnyed nas su/_/slong ba btang bas rnyed rgyus phan pa yin/_/zhes bya ba la/_rnam pa gzhan du yang
[\[41a.5\]]byang chub sems dpa' blo can gyis sbyin pa btang ba yang tshul bzhin du gus pa dang /_brnyas pa med pa'i tshul gyis slong ba po rnams la sbyin pa dam pa mgo dang rkang lag la sogs pa btang nas slong ba po rnams kyi bsam pa rdzogs shing tshim par bya ste/_byang chub sems dpa' slong ba po 'di rnams
[\[41a.6\]]kyis byang chub kyi tshogs rdzogs pa'i grogs byas pa'i phyir 'di dag gis bdag la phan btags so snyam du brtsi zhing drin du gzo ba ltar slong ba po rnams byang chub sems dpa'i sbyin pa shin tu rgya chen po dag nor dang longs spyod dag rnyed nas bsam pa rdzogs par gyur kyang /_de'i rgyu las byang
[\[41a.7\]]chub sems dpa'i dgongs pa lta bur phan btags pa dang /_drin du gzo ba'i bsam pa de tsam mi skye'o/_/snying rje'i khyad par gyi phyir ro zhes bya ba ni/_dgongs pa de lta bu skye ba dang /_sbyin pa de lta bu gtang ba yang snying rje'i rgyus gtong ngo zhes bya ba'i don to/_/ji ltar lam la longs spyod
[\[41b\]]
[\[41b.1\]]shing 'bras mchog ldan pas/_/bdag nyid the tshom med pa lus can tha mal pa/_/gang nor shin tu rgya chen po yang blangs spyod de/_/zhes bya ba la/_dper na khri lam chen po na bdag pos yongs su ma bzung ba'i kun gyis longs spyod du spyad par bya ba'i 'bras bu'i shing /_'bras bu dang kha
[\[41b.2\]]dog dang dri dang ro phun sum tshogs pa'i mchog dang ldan pa la yang 'gron po phan tshun 'gro ba rnams the tshom med pa dang tha mal pa ste/_'jigs pa dang bag tsha ba med par blangs shing spyod do/_/de bzhin du byang chub sems dpa' longs spyod phun sum tshogs shing rin po che la sogs pa nor rgya chen po
[\[41b.3\]]dang ldan pa'i byang chub sems dpa'i longs spyod dang nor la yang sems can rnams bdag gi nor la spyod pa bzhin du/_the tshom dang 'jigs shing bag tsha ba med par spyod do zhes bya ba'i don to/_/byang chub sems dpa' lag brkyang dag la longs spyod las gzhan ma yin zhes bya ba la/_dus
[\[41b.4\]]kha cig tu gtong /_dus kha cig tu mi gtong /_sems can kha cig la gtong kha cig la mi gtong /_rdzas kha cig gtong kha cig mi gtong ba ma yin gyi/_dus thams cad du gtong /_kun la gtong /_dngos po kun gtong ba ni lag brkyang ba zhes bya'o/_/de ltar lag brkyang zhing
[\[41b.5\]]gtong ba nyid byang chub sems dpa' dga' ba'i longs spyod yin te/_gong ma lta bu'i sbyin pa de yang byang chub sems dpa'i lag brkyang ba'i dga' ba'i longs spyod la gnas pa rnams las 'byung gi_/so so'i skye bo dang /_nyan thos dang /_rang sangs rgyas la sogs pa gzhan rnams
[\[41b.6\]]la ni de lta bu mi 'byung ngo zhes bya ba'i don to/_/gtso dang de'i rgyu las kyi bye brag dang /_/rnam pa'i bye brag gnas kyi bye brag dang /_/bar chad rnam bzhi'i gnyen po'i bye brag gis/_/brtson 'grus su ni shes par bya zhes bstan/_/zhes bya ba la/_de la bye brag rnam pa drug gis byang chub
[\[41b.7\]]sems dpa'i brtson 'grus kyi mtshan nyid dang yon tan bstan te/_tshigs su bcad pa 'dis ni mdo tsam du bstan/_tshigs su bcad pa lhag ma rnams kyis ni de nyid kyi don zhib tu 'chad do/_/rnam pa drug gi bye brag ni gtso bo'i bye brag dang /_de'i rgyu'i bye brag dang /_las kyi
[\[42a\]]
[\[42a.1\]]bye brag dang /_rnam pa'i bye brag dang /_gnas kyi bye brag dang /_bar chad rnam pa bzhi'i gnyen po'i bye brag ste/_byang chub sems dpa'i brtson 'grus kyi bye brag ni de lta bu yin par de bzhin gshegs pa rnams kyis gsungs so/_/de la gtso bo'i bye brag ni chos
[\[42a.2\]]thams cad kyi gtso bo dang /_mchog ni brtson 'grus yin par bshad do/_/ji ltar brtson 'grus chos thams cad kyi gtso bo yin zhe na/_de'i tshigs su bcad pa de'i rgyu'i bye brag bstan te/_gang gi phyir dge ba'i chos thams cad thob cing skye ba'i rgyu ni brtson 'grus yin te/_de bas na
[\[42a.3\]]brtson 'grus dge ba'i chos thams cad kyi mchog yin par bshad do/_/las kyi bye brag ni brtson 'grus kyis 'jig rten dang 'jig rten las 'das pa'i phun sum tshogs pa thams cad 'grub par byed do/_/rnam pa'i bye brag ni brtson 'grus kyi ni rnam pa 'phel ba dang 'bri ba'i brtson
[\[42a.4\]]'grus la sogs pa brtson 'grus kyi rnam grangs rnam pa mang du phye ste bshad pa'o/_/gnas kyi bye brag ni nyan thos kyi brtson 'grus ni nyan thos pa rnams kyi lus la gnas/_rang sangs rgyas kyi brtson 'grus ni rang sangs rgyas kyi lus la gnas/_byang chub sems dpa'i brtson 'grus
[\[42a.5\]]ni byang chub sems dpa'i lus la gnas so/_/bar chad rnam pa bzhi'i gnyen po'i bye brag ni pha rol tu phyin pa drug la bar du gcod pa'i chos bzhi ste/_longs spyod la chags pa dang /_nyon mongs pa la chags pa dang /_brtson 'grus las skyo ba dang cung zad tsam gyis dga' bar 'dzin pa ste/_de'i gnyen po yang
[\[42a.6\]]brtson 'grus yin par bshad do/_/dge ba'i tshogs kyi nang na brtson 'grus mchog_/ces bya ba la/_sbyin pa la sogs pa dkar po'i chos thams cad kyi nang na brtson 'grus mchog tu bshad do zhes bya ba'i don to/_/'di ltar bsam gtan gyis nyon mongs pa 'jil bar byed/_
[\[42a.7\]]shes rab kyis nyon mongs pa rtsa ba nas 'joms par byed pas/_de dag dge ba'i chos thams cad kyi nang na mchog yin na ji ltar brtson 'grus dge ba'i mchog tu bshad ce na/_de'i phyir/_gang phyir de la brten nas de 'thob 'gyur/_/zhes bya ba smos te/_'di brtson 'grus
[\[42b\]]
[\[42b.1\]]mchog yin pa'i gtan tshigs su bshad pa'o/_/gang gi phyir sbyin pa la sogs pa'i dge ba'i chos rnams ni brtson 'grus la brten nas skye ste de bas na brtson 'grus mchog yin no/_/brtson 'grus kyis ni myur du de mchog spyod/_/'jig rten 'das dang 'jig rten rtogs pa 'grub/_/
[\[42b.2\]]ces bya bas las kyi bye brag bshad de/_brtson 'grus kyis tshe 'di la bde ba thob par byed pa dang tshe rabs gzhan du bde ba thob par byed do/_/tshe 'di la bde ba thob par byed pa ni gang gi phyir brtson 'grus dang ldan na sdig pa mi dge ba'i chos dang ma 'dres pa'i bde ba rnyed cing de bzhin du gnyid
[\[42b.3\]]las sad pa dang /_de bzhin du gnyid kyis log pa'i bde ba mchog myong bar 'gyur/_tshe rabs gzhan gyi bde ba ni 'jig rten gyi bde ba dang /_'jig rten las 'das pa'i bde ba'o/_/de la 'jig rten gyi bde ba ni rnam pa gsum ste/_'dod pa'i khams kyi bde ba dang /_gzugs kyi
[\[42b.4\]]khams kyi bde ba dang /_gzugs med pa'i khams kyi bde ba'o/_/'jig rten las 'das pa'i bde ba yang rnam pa gsum ste/_nyan thos kyi mya ngan las 'das pa dang /_rang sangs rgyas kyi mya ngan las 'das pa dang /_mi gnas pa'i mya ngan las 'das pa'o/_/de dag kyang brtson 'grus
[\[42b.5\]]la gnas pas 'thob bo/_/brtson 'grus kyis ni srid spyod 'dod pa 'thob/_/ces bya ba la/_srid pa'i sgras ni khams gsum la bya ste/_'dod pa'i khams kyi lha dang mi'i longs spyod kyi bde ba yang brtson 'grus la gnas pas 'thob bo zhes bya ba'i don to/_/brtson 'grus kyis ni dag
[\[42b.6\]]par rab 'gyur ldan/_/zhes bya ba la/_rab 'gyur zhes bya ba ni mi brtan zhing 'gyur ba la bya ste/_'dod pa'i khams kyi sdig pa mi dge ba'i chos thams cad spangs pa'i gzugs kyi khams kyi bsam gtan bzhi dag pa dang /_gzugs med pa'i snyoms par 'jug pa bzhi dag pa yang
[\[42b.7\]]brtson 'grus la brten nas 'thob bo zhes bya ba'i don to/_/brtson 'grus kyis ni 'jig tshogs 'das nas grol/_/zhes bya ba la/_'jig tshogs su lta ba la sogs pa'i nyon mongs pa thams cad spangs pa'i mtshan nyid nyan thos dang rang sangs rgyas kyi mya ngan las 'das pa
[\[43a\]]
[\[43a.1\]]yang brtson 'grus la brten nas 'thob po zhes bya ba'i don to/_/brtson 'grus kyis ni byang chub mchog rtogs so/_/zhes bya ba la/_spangs pa phun sum tshogs pa dang /_ye shes phun sum tshogs pa'i mtshan nyid bla na med pa'i byang chub kyang brtson 'grus la brten
[\[43a.2\]]nas rtogs par 'gyur ro zhes bya ba'i don to/_/de la rab tu nges pa ma yin pa'i phyir zhes bya ba la/_gzugs dang gzugs med pa'i khams kyi bsam gtan dang /_snyoms par 'jug pa rnams ni shi 'phos nas med par 'gyur bas brtan pa dang nges pa ma yin pa'i phyir 'gyur ba zhes bya'o/_
[\[43a.3\]]brtson 'grus 'bri dang 'phel zhes bya ba la sogs pas brtson 'grus kyi rnam pa'i bye brag ston te/_brtson 'grus kyi rnam pa ni yang dag par spong ba bzhi dang ldan pa'i brtson 'grus dang /_dbang po lnga dang ldan pa'i brtson 'grus dang /_stobs lnga dang ldan pa'i brtson 'grus dang /_
[\[43a.4\]]byang chub kyi yan lag bdun dang ldan pa'i brtson 'grus dang /_lam gyi yan lag brgyad dang ldan pa'i brtson 'grus la sogs pa'o/_/de la yang dag par spong ba bzhi dang ldan pa'i brtson 'grus ni 'bri ba dang 'phel ba'i brtson 'grus zhes bya ste/_ci'i phyir zhe na/_brtson 'grus
[\[43a.5\]]des sdig pa mi dge ba'i chos ma skyes pa rnams mi skyed par byed/_skyes pa rnams ni spong bar byed pas 'bri ba zhes bya'o/_/dge ba'i chos ma skyes pa ni skyed par byed la/_skyes pa ni rgya cher byed pas na 'phel ba zhes bya'o/_/thar pa'i dbang dang zhes bya ba la/_dbang po lnga dang ldan
[\[43a.6\]]pa'i brtson 'grus ni thar pa la dbang byed pa'i brtson 'grus zhes bya ste/_des mya ngan las 'das pa thob par 'gyur ba'i dge ba'i rtsa ba la dbang byed pa'i phyir ro/_/mi mthun phyogs spangs gzhan zhes bya ba la/_stobs lnga dang ldan pa'i brtson 'grus ni mi mthun pa'i phyogs spong pa'i
[\[43a.7\]]brtson 'grus zhes bya ste/_ci'i phyir zhe na/_brtson 'grus des ma dad pa dang le lo dang dran pa nyams pa dang sems g.yeng ba dang 'chal pa'i shes rab rnams zil gyis gnon cing spong bar byed pa'i phyir ro/_/de nyid 'jug pa dang zhes bya ba la/_byang chub kyi yan lag dang ldan pa'i
[\[43b\]]
[\[43b.1\]]brtson 'grus la ni de nyid la 'jug pa'i brtson 'grus zhes bya ste/_byang chub kyi yan lag bdun ni sa dang po thob ste mthong ba'i lam skyes pa dang /_mthong ba'i lam gyi tshe byang chub kyi yan lag bdun la bsgom par gzhag go/_/brjes pa dang zhes bya ba la/_'phags pa'i lam gyi yan lag
[\[43b.2\]]brgyad dang ldan pa'i brtson 'grus la ni brjes pa'i brtson 'grus zhes bya ste/_ci'i phyir zhe na/_de ni yang dag stobs/_bdag nyid rjes su 'jug par bshad/_/ces bya ba 'dis bsdu ba'i dngos po bzhi'i mtshan nyid 'chad de/_bsdu ba'i dngos po bzhi las/_sbyin pas bsdu ba'i dngos po ni
[\[43b.3\]]pha rol tu phyin pa drug gi skabs su sbyin pa'i pha rol tu phyin pa'i mtshan nyid ji ltar bshad pa dang don mtshungs shing 'dra ste/_de bas na 'dir mi bshad do/_/phyi nas snyan par smra ba dang /_don spyod pa dang /_don mtshungs pa gsum gyi mtshan nyid bshad par bya ste/_sbyin pa nas shes
[\[43b.4\]]rab kyi bar du pha rol tu phyin pa drug gi rang dang spyi'i mtshan nyid gzhan la gtan tshigs su 'chad de snyan par smra ba'i mtshan nyid do/_/pha rol tu phyin pa drug la sems can bstabs te/_pha rol tu phyin pa drug la bkod pha rol tu phyin pa drug sgrub tu bcug pa ni don spyod pa'i mtshan nyid do/_/_
[\[43b.5\]]pha rol tu phyin pa gang la sems can bkod cing sgrub tu bcug pa'i pha rol tu phyin pa de nyid la bdag nyid rjes su 'jug cing bdag nyid kyang de sgrub par byed pa ni don mtshungs pa'i mtshan nyid de/_bsdu ba'i dngos po bzhi'i mtshan nyid ni de ltar bshad do zhes bya ba'i don to/_/pha rol tu phyin
[\[43b.6\]]pas bsdus pa'i phyir zhes bya ba la/_pha rol tu phyin pa bshad pa'i skabs yin pas pha rol tu phyin par gtogs pa'i chos gzhan la bstan pa ni snyan par smra ba yin no zhes bya ba'i don to/_/bsdu ba'i dngos po bzhi rnams ci'i phyir bzhir bshad ce na zhes bya ba la/_bsdu ba'i
[\[43b.7\]]dngos po'i mtshan nyid bshad nas bsdu ba'i dngos po bzhir grangs nges par ci'i phyir bshad pa'i grangs la spyod de/_bsdu ba'i dngos po lnga la sogs pa mang du yang ma bshad/_gsum la sogs pa nyung du yang ma bshad ma bstan par ci'i phyir grangs rnam pa bzhi kho nar gzhag
[\[44a\]]
[\[44a.1\]]ces bya ba'i don to/_/de dag pha rol rnams kyi thabs/_/phan par byed dang 'dzin pa dang /_/rab tu 'jug dang de ltar rjes su 'jug_/bsdu ba'i dngos por shes par bya/_/zhes bya ba la/_'di ltar bsdu ba'i dngos po rnams ni sems can bstan pa la ma zhugs pa rnams bstan pa
[\[44a.2\]]la gzud pa dang /_bstan pa la zhugs pa rnams yongs su smin par bya ba dang /_smin par byas pa rnams grol bar bya ba'i thabs yin te/_de la thabs kyang rnam pa bzhi'o/_/gang zhe na/_phan par byed pa'i thabs dang /_'dzin par byed pa'i thabs dang /_rab tu 'jug par
[\[44a.3\]]byed pa'i thabs dang /_rjes su 'jug pa'i thabs te/_de ltar thabs bzhi yod pas na bsdu ba'i dngos po yang bzhi kho nar zad de mi mang mi nyung ngo zhes bya ba'i don to/_/de la phan par byed pa'i thabs ni sbyin pa ste/_bza' ba dang bgo ba la sogs pa sbyin pas sems can gyi bkres pa dang grang
[\[44a.4\]]ba la sogs pa med par bya ba'i phyir sems can gyi lus la phan btags so/_/'dzin par byed pa'i thabs ni snyan par smra ba ste/_'dzin par byed ces bya ba dang /_khong du chud par byed ces bya ba don gcig go/_'di ltar snyan par smra bas pha rol tu phyin pa rnams kyi rang dang spyi'i mtshan
[\[44a.5\]]nyid bshad pas pha rol tu phyin pa'i mtshan nyid mi shes pa dang /_log par shes pa dang /_the tshom du gyur pa rnams bsdus nas pha rol tu phyin pa'i mtshan nyid ma nor bar byed pas na 'dzin par byed pa'i thabs so/_/rab tu 'jug pa'i thabs ni don spyod pa ste/_pha rol tu phyin pa mi
[\[44a.6\]]shes pa dang /_the tshom du gyur pa rnams kyi mi shes pa dang the tshom bsal nas pha rol tu phyin pa'i don khong du chud pa rnams kyang pha rol tu phyin pa rnams spyod pa la 'jog cing /_pha rol tu phyin pa spyod du bcug pas na rab tu 'jug par byed pa'i thabs so/_/rjes su 'jug par byed pa'i
[\[44a.7\]]thabs ni don mtshungs pa ste/_dge ba'i rtsa ba gang la sems bkod pa'i dge ba de las ma nyams shing rgyun du spyod du gzhug pa'i phyir/_bdag nyid kyang pha rol tu phyin pa de nyid sgrub par byed de 'di ltar bdag nyid kyis bsgrubs nas sems can pha rol tu phyin pa spyod du bcug pa rnams
[\[44b\]]
[\[44b.1\]]'di snyam du sems te/_pha rol tu phyin pa dge ba gang la bdag cag bkod pa'i pha rol tu phyin pa de la byang chub sems dpa' nyid kyang de la sgrub pas na bya ba 'dis ni dam pa yin no zhes sems can dag nan tan gyis pha rol tu phyin pa la sgrub par byed do/_/yang dag par bstan pa la ji ltar
[\[44b.2\]]smra ba de bzhin byed par shes nas zhes bya ba la sogs pa la/_byang chub sems dpa' pha rol tu phyin pa'i chos rnams ni dam pa dang gtso bo yin pas sgrub pa'i rigs so zhes smras nas/_pha rol tu phyin pa rnams la sems can bkod pa'i sems can de dag byang chub sems dpa'i tshig tu
[\[44b.3\]]ji skad smra ba de bzhin du byang chub sems dpa' nyid kyang de la sgrub par shes nas sems can rnams kyang nan tan gyis pha rol tu phyin bsgrub par byed de/_de bas na sems can sgrub tu gzhug pa'i phyir bdag nyid kyang pha rol tu phyin pa sgrub par byed pa ni rjes su 'jug pa'i thabs zhes bya'o/_/
[\[44b.4\]]thog ma kho nar snod du gyur/_/zhes bya ba la sogs pa tshigs su bcad pa gcig gis bsdu ba'i dngos po bzhi'i las 'chad de/_de la dang po kho nar pha rol tu phyin pa rnams sgrub pa'i snod du byed pa ni sbyin pa ste/_byang chub sems dpa' sbyin pas sems can la phan btags na
[\[44b.5\]]byang chub sems dpa' ji ltar dge ba byed du bcug pa de bzhin du sems can dge ba byed pas ni sbyin pa'i las ni sems can snod du gyur par byed pa'o/_/gnyis pas su ni mos par byed/_/ces bya ba la/_gnyis pa ni snyan par smra ba ste/_snyan par smra bas ni pha rol tu phyin pa dang yang
[\[44b.6\]]dag par ldan pa'i chos rnams la mos par byed do/_/ji lta zhe na/_pha rol tu phyin pa'i mtshan nyid mi shes pa dang /_log par shes pa dang /_the tshom du gyur pa rnams la pha rol tu phyin pa'i mtshan nyid ma nor bar bshad pas/_mi shes pa dang /_log par shes pa dang /_the tshom
[\[44b.7\]]bsal na pha rol tu phyin pa dang ldan pa'i chos la mos shing dang pa skye bar 'gyur ba'i phyir ro/_/gsum pas yang dag sgrub par byed/_/ces bya ba la/_gsum pa ni don spyod pa ste/_don spyod pas ni yang dag par sgrub par byed de/_pha rol tu phyin pa yang dag par sgrub pa la sems
[\[45a\]]
[\[45a.1\]]can 'jog par byed pa'i phyir ro/_/bzhi pas rnam par spyod par byed/_/ces bya ba la/_bzhi pas ni don mtshungs pa ste/_des ni rnam par spyod par byed de/_ji lta zhe na/_sems can pha rol tu phyin pa sgrub pa la brtan por bya ba'i phyir yun ring por bdag nyid pha
[\[45a.2\]]rol tu phyin pa sgrub par byed de/_sems can gyi don du yun ring por bdag gis pha rol tu phyin pa bsgrubs nas pha rol tu phyin pa'i mtshan nyid dri ma med cing dag par 'gyur ro zhes bya ba'i don to/_/bsdu ba rnam pa bzhi dag ni/_/bsdu ba rnam pa gnyis su 'dus/_/zang zing dang ni chos kyis kyang /_/
[\[45a.3\]]dmigs pa'i chos la sogs pas so/_/zhes bya ba'i tshigs su bcad pa 'dis bsdu ba'i dngos po bzhi rnams don gnyis su sdud par ston to/_/bcom ldan 'das kyis mdo kha cig las bsdu ba'i dngos po bzhi zhes bshad/_kha cig las bsdu ba'i dngos po gnyis zhes bshad de/_
[\[45a.4\]]bsdu ba'i dngos po bzhir gsungs pa de yang bsdu ba'i dngos po rnam pa gnyis su 'dus te/_bsdu ba'i dngos po gnyis ni zang zing gis bsdu ba dang /_chos kyis bsdu ba'o/_/de la sbyin pas bsdu ba'i dngos po ni zang zing gis bsdu ba'i nang du 'dus so/_/snyan par smra ba dang /_don spyod
[\[45a.5\]]pa dang /_don mtshungs pa gsum ni chos kyis bsdu ba'i nang du 'dus so/_/gsum ji ltar chos kyis bsdu ba'i nang du bsdus she na/_ji ltar chos rnam pa gsum ste/_dmigs pa'i chos dang /_bsgrub pa'i chos dang /_de rnam par dag pa'i chos so/_/de la dmigs pa'i chos ni pha rol tu phyin pa drug dang
[\[45a.6\]]ldan pa'i mdo sde la sogs pa la bya ste/_dmigs pa'i chos kyi nang du snyan par smra ba 'dus te/_ji lta zhe na/_snyan par smra bas pha rol tu phyin pa'i chos 'chad par byed pa'i phyir ro/_/sgrub pa'i chos ni pha rol tu phyin pa drug nyams su len cing sbyong bar byed pa ste/_de'i nang du ni don spyod pa 'dus so/_/
[\[45a.7\]]ji lta zhe na/_don spyod pas sems can pha rol tu phyin pa sgrub tu bcug pa'i phyir ro/_/rnam par dag pa'i chos ni pha rol tu phyin pa rnams ser sna la sogs pa'i mi mthun pa'i phyogs dang bral ba ste/_de'i nang du ni don mtshungs pa 'dus so/_/rnam dbye tha ma dang ni bar ma mchog_/
[\[45b\]]
[\[45b.1\]]ces bya ba la sogs pa tshigs su bcad pa gcig gis bsdu ba'i dngos po bzhi'i rab tu dbye ba 'chad de/_de la nyan thos rnams kyi bsdu ba'i dngos po bzhi ni tha ma zhes bya ste/_gzhan gyi don mi byed pa'i phyir ro/_/rang sangs rgyas kyi bsdu ba'i dngos po bzhi ni bar ma zhes bya ste/_dad pa la
[\[45b.2\]]sogs pa'i dbang po bar ma dang ldan pa'i phyir ro/_/byang chub sems dpa' rnams kyi bsdu ba'i dngos po bzhi ni/_mchog ces bya ste/_bdag dang gzhan gyi don du zhugs pa'i phyir ro/_/yang na byang chub sems dpa' bsdu ba'i dngos po bzhis bsdus nas nyan thos kyi theg pa la bkod
[\[45b.3\]]pa'i bsdu ba'i dngos po bzhi ni tha ma zhes bya'o/_/bsdu ba'i dngos po bzhis sems can bsdus te/_rang sangs rgyas kyi theg pa la bkod na bsdu ba'i dngos po bzhi po de dag bar ma zhes bya'o/_/bsdu ba'i dngos po bzhis sems can bsdus te/_theg pa chen po la bkod na bsdu ba'i
[\[45b.4\]]dngos po de dag mchog ces bya'o/_/bsdu ba phal cher stongs mi stongs/_/rnam kun mi stongs shes par bya/_/zhes bya ba la/_mos pas spyod pa'i sa la gnas pa'i byang chub sems dpa' rnams kyis bsdu ba'i dngos po bzhis sems can bsdus shing smin par byed pa ni phal cher smin
[\[45b.5\]]par mi 'gyur la/_chung shas shig smin par 'gyur bas phal cher stongs pa zhes bya ba ste/_chos kyi de kho na ma mthong ba dang sems can gyi bsam pa mi shes pas na phal cher don med par 'gyur ro/_/sa dang po nas sa bdun man chad kyi byang chub sems dpas bsdus pa'i dngos po
[\[45b.6\]]bzhis sems can yongs su smin par byed pa ni phal cher smin par 'gyur gyi/_cung zad tsam smin par mi 'gyur bas na phal cher mi stongs pa zhes bya ste/_phal cher don yod par 'gyur ro zhes bya ba'i don to/_/sa brgyad dang /_dgu dang /_bcu pa'i byang chub sems dpa' dag gis bsdu
[\[45b.7\]]pa'i dngos po bzhis sems can bsdu zhing smin par byas pa rnams ji ltar smin par byas pa de bzhin du thams cad smin par 'gyur te/_gcig kyang chud mi za bas rnam pa kun du mi stongs pa yin par shes par bya'o/_/'khor sdud pa la zhugs pa rnams/_/tshul 'di nyid la gnas pas na/_/
[\[46a\]]
[\[46a.1\]]thams cad don ni 'grub pa'i phyir/_/kun du thabs su 'di bsngags so/_/zhes bya ba'i tshigs su bcad pa 'dis bsdu ba'i dngos po bzhi sems can smin par byed pa'i thabs su gyur par ston to/_/byang chub sems dpa' 'khor rnam pa bzhi bsdu zhing smin par byed pa rnams
[\[46a.2\]]kyang bsdu ba'i dngos po'i tshul 'di nyid la gnas shing thabs 'di nyid kyis sems can yongs su smin par byed de/_sems can smin par bya ba'i thabs 'di las ma gtogs par gzhan med do/_/ci'i phyir zhe na/_bsdu ba'i dngos po bzhis ni sems can thams cad kyi don 'grub par byed
[\[46a.3\]]pa'i phyir te/_de bas na sems can gyi don grub par byed pa'i thabs sla ba ni bsdu ba'i dngos po bzhi yin par de bzhin gshegs pa rnams kyis bsngags shing bshad do zhes bya ba'i don to/_/tshigs su bcad pa 'di nyid kyis don gsal bar bshad pa'i phyir/_bsdus pa dag dang sdud
[\[46a.4\]]'gyur dang /_/da ltar sdud par byed pa dang /_/thams cad de bzhin de bas na/_/sems can smin phyir de lam mo/_/zhes smos te/_'das pa'i sangs rgyas dang byang chub sems dpa' rnams kyis sems can thams cad bsdus pa yang bsdu ba'i dngos po bzhi po 'di nyid la gnas nas
[\[46a.5\]]bsdus shing smin par byas pa dang /_ma 'ongs pa'i sangs rgyas dang byang chub sems dpa' rnams kyis sems can thams cad bsdu zhing smin par bya ba yang /_bsdu ba'i dngos po 'di nyid la gnas nas bsdus shing smin par byed par 'gyur ba dang /_da ltar gyi sangs rgyas dang byang chub
[\[46a.6\]]sems dpa' rnams kyis sems can sdud cing smin par byed pa yang /_bsdu ba'i dngos po bzhi po 'di nyid la gnas nas sems can bsdus shing smin par byed de/_de bas na bsdu ba'i dngos po bzhi po 'di dag ni sems can yongs su smin par bya ba'i lam gcig pu theg pa gcig pu ste/_
[\[46a.7\]]'di las sems can bsgral bar bya ba'i lam gzhan med do zhes bya ba'i don to/_/pha rol tu phyin pa drug dang /_bsdu ba'i dngos po bzhi bshad pa'i don mjug bsdus te bstan pa'i phyir de ltar longs spyod la rtag tu mi chags so zhes bya ba la sogs pa tshigs su bcad pa smos so/_/
[\[46b\]]
[\[46b.1\]]de ltar zhes bya ba ni gong du bshad pa de ltar na zhes bya ba'i don to/_/byang chub sems dpa' sbyin pa'i pha rol tu phyin pa dang ldan pas na longs spyod la rtag tu mi chags pa'i blo dang ldan pa zhes bya ste/_longs spyod gang la yang chags pa'i sems mi skye ba'i phyir ro/_/tshul khrims kyi pha rol tu phyin
[\[46b.2\]]pa dang ldan pas na zhi ba zhes bya ste/_'dod chags la sogs pa'i rgyu las byung ba'i srog gcod pa la sogs pa'i lam zhi bar mi byed pa'i phyir ro/_/bzod pa'i pha rol tu phyin pa dang ldan pas sdom pa zhes bya ste/_zhe sdang gis sems mi 'khrugs par bsdams pa'i phyir ro/_/brtson 'grus kyi
[\[46b.3\]]pha rol tu phyin pa dang ldan pas/_brtson pa'i pha rol tu phyin pa zhes bya ste/_brtson 'grus kyi pha rol tu phyin pas bsgrub pa mthar phyin pa byed pa'i phyir ro/_/bsam gtan gyi pha rol tu phyin pa dang ldan pas gnas nyid ces bya ste/_sems phyi rol du mi g.yeng zhing sems rtse gcig tu gnas pa thob pa'i
[\[46b.4\]]phyir ro/_/shes rab kyi pha rol tu phyin pa dang ldan pas srid pa'i yul la mtshan mar rnam par mi rtog ces bya ste/_/srid pa ni nang gi dngos po phung po lnga'o/_/yul ni phyi'i dngos po gzugs la sogs pa'o/_/mtshan ma ni phyi nang gnyi ga'i dngos po'o/_/bdag gi rgyud las ma gtogs pa'i sems
[\[46b.5\]]can gzhan te de dag la yod par mi rtog go zhes bya ba'i don to/_/de ltar pha rol tu phyin pa drug bsgrub pa las bdag yongs su smin par 'gyur ba'i byang chub sems dpa' des bsdu ba'i dngos po bzhis sems can gzhan yang yongs su smin par byed/_de bas na des ni sems can tshogs rnams bsdus
[\[46b.6\]]pa yin/_/zhes smos te/_/pha rol tu phyin pa dang /_de ldan pa'i byang chub sems dpa' des bsdu ba'i dngos po bzhis sems can yongs su smin par byed do zhes bya ba'i don to/_/pha rol tu phyin pa'i skabs rdzogs so//_//sangs rgyas la mchod pa'i rnam par dbye ba'i tshigs su bcad pa bdun
[\[46b.7\]]te zhes bya ba la/_pha rol tu phyin pa dang bsdu ba'i dngos po'i rjes la sangs rgyas la mchod pa dang /_dge ba'i bshes gnyen la brten pa dang /_tshad med pa bzhi la 'jug pa 'chad de/_de la pha rol tu phyin pa dang bsdu ba'i dngos po'i rjes la sangs rgyas la mchod pa dang /_dge ba'i bshes
[\[47a\]]
[\[47a.1\]]gnyen la brten pa dang /_tshad med pa la 'jug pa'i skabs 'chad par 'brel pa ci yod ce na/_sngar bdag la phan pa bsgrub pa'i phyir pha rol tu phyin pa rnams bstan te/_pha rol tu phyin pa bsgrubs pas ni bdag phun sum tshogs pa thams cad dang ldan par 'gyur ro/_/sems
[\[47a.2\]]can gzhan la phan par bya ba'i phyir ni/_bsdu ba'i dngos po bshad de bsdu ba'i dngos pos ni sems can la phan 'dogs par 'gyur ro/_/de la bdag la phan pa phun sum tshogs shing bdag gi 'byor pa la chags par gyur na tshogs kyi bar du gcod de/_de bas na bdag la chags pa bsal
[\[47a.3\]]bar bya ba'i gnyen por sangs rgyas la mchod pa dang /_dge ba'i bshes gnyen la brten par bya'o/_/sangs rgyas la chos gos dang lhung bzed la sogs pa phyi'i dngos po gtong ba la goms na longs spyod la chags pa'i bsam pa mi skye bar 'gyur ro/_/lus dang srog la yang mi phangs par
[\[47a.4\]]dge ba'i bshes gnyen la brten te/_dge ba'i bshes gnyen mgu bar byas na bdag gi lus dang srog la yod pa'i bde ba'i longs spyod la chags par mi 'gyur te/_de bas na chags pa rnam pa gnyis spang bar bya ba'i phyir sangs rgyas la mchod pa dang /_dge ba'i bshes gnyen la brten
[\[47a.5\]]par bya'o/_/bsdu ba'i dngos po bzhis gzhan gyi don du zhugs pa na yang sems can gyi log par spyod pa dang /_'khor ba'i sdug bsngal dag byung na byang chub sems dpa' tshad med pa bzhi dang mi ldan pa dang sems can rnams la btang snyoms su 'dor zhing sems can 'dul bar mi byed de/_
[\[47a.6\]]de bas na de'i gnyen por tshad med pa rnams bshad de/_tshad med pa bzhis yongs su zin cing tshad med pa bzhi la goms par byas na gnas skabs thams cad du yang byang chub sems dpa' sems can yongs su mi gtong ste/_de bas na pha rol tu phyin pa dang /_bsdu ba'i dngos po bshad pa'i rjes la/_
[\[47a.7\]]sangs rgyas la mchod pa dang /_dge ba'i bshes gnyen la brten pa dang /_tshad med pa bshad pa'i skabs bshad pa'i phyir 'brel to/_/de la sangs rgyas la mchod pa phye na du yod pa'i mchod pa'i rab tu dbye ba tshigs su bcad pa bdun zhig gis je ston to/_/mngon sum lkog nas mchod
[\[47b\]]
[\[47b.1\]]pa ni/_/zhes bya ba la sogs pa tshigs su bcad pa bzhi'i bsdus pa'i don ni/_mchod pa bzhi dang dngos po dang /_/mtshan ma dang ni bsngo ba dang /_/rgyu dang ye shes zhing dang ni/_/gnas pas kyang ni bstan pa'o/_/zhes bya ba'i tshigs su bcad pa lnga pas bstan to/_/de la sangs rgyas la
[\[47b.2\]]mchod pa rnam pa gnyis te/_mngon sum nas mchod pa dang /_lkog nas mchod pa'o/_/mngon sum dang lkog ni sangs rgyas rnams ni mchod pa'i gzhi'o/_/de la dus bzang po'i tshe na ni sems can bsod nams can dag gis mngon par sangs rgyas pa'i sangs rgyas nyid la mchod par byed de/_
[\[47b.3\]]de ni mngon sum gyi mchod pa zhes bya'o/_/dus ngan pa'i tshe na ni de bzhin gshegs pa mngon sum du mi bzhugs pas de bzhin gshegs pa'i sku gzugs dang ri mo dang mchod rten la sogs pa la mchod pa byed de/_de la ni lkog nas mchod pa zhes bya'o/_/sangs rgyas rnams la gos la sogs/_/
[\[47b.4\]]zhes bya bas dngos po bstan te/_sangs rgyas la mchod pa yang chos gos dang lhung bzed dang gdugs dang rgyal mtshan la sogs pas mchod de sogs pa'i nang du ni nyan pa dang sems pa la sogs pa byed pa yang bsdu'o/_/shin tu dad pa'i sems kyis te/_/zhes bya bas mtshan ma bstan te/_
[\[47b.5\]]de ltar de mchod pa de de yang rgyu gang gis mchod ce na/_de bzhin gshegs pa ni nyes pa thams cad spangs pa yon tan phun sum tshogs pa yin pas bsod nams kyi zhing yin no snyam du dad cing mos pa'i shugs kyis mchod par byed do zhes bya ba'i don to/_/tshogs gnyis rdzogs par bya
[\[47b.6\]]ba'i phyir zhes bya bas bsngo ba'i mtshan ma bstan te/_sangs rgyas la mchod pa byed pa de yang bsod nams dang ye shes kyi tshogs rdzogs par bya ba'i phyir bsngos nas mchod de/_de yang ji ltar bsngo zhe na/_bdag gis mchod pa byas pa des myur du bsod nams dang ye shes kyi tshogs
[\[47b.7\]]rdzogs par gyur cig ces bsngo'o/_/sangs rgyas skye bas mi stongs pa/_/smon lam dang ni ldan pa ste/_/zhes bya bas rgyu bstan te/_de bzhin gshegs pa rnams la mchod pa byed pa dang /_mchod pa byed pa rnams bsod nams dang ye shes kyi tshogs rdzogs par bya ba'i phyir bsngo ba
[\[48a\]]
[\[48a.1\]]yang tshe rabs snga ma dag ni gar skyes kyang sangs rgyas skye bas mi stongs par skye bar smon lam btab pa'i rgyu las mchod pa byed pa dang bsngo ba 'byung ste/_smon lam yang sangs rgyas skye ba dang bskal par ma gyur cig pa dang /_der yang sangs rgyas rnams la mchod pa
[\[48a.2\]]byed par gyur cig pa dang /_mchod pa byas pa rnams kyang 'bras bu med pa dang don med par ma gyur cig ces smon lam btab pa'o/_/dmigs pa med pa gsum dag ni/_/sangs rgyas mchod par rdzogs pa'o zhes bya bas ye shes gang gis zin pa ston te/_byang chub sems dpa' rnams
[\[48a.3\]]kyis sangs rgyas mchod pa yang rnam par mi rtog pa'i ye shes kyis zin pas mchod par bya ba'i sangs rgyas dang /_mchod par byed pa'i byang chub sems dpa' dang /_mchod pa'i yo byad chos gos la sogs pa yod par mi dmigs pas mchod de/_dmigs su med pa'i tshul gyis mchod pa
[\[48a.4\]]ni sangs rgyas la mchod pa rdzogs pa zhes bya'o/_/tshad med pa'i sems can rnams yongs su smin par bya ba'i phyir gzhan zhes bya bas zhing bstan te/_gzhan yang sems can tshad med pa rnams yongs su smin par bya ba'i phyir mchod pa la 'jug ste/_ji ltar yongs su smin par bya zhe na/_sems
[\[48a.5\]]can zhing dang 'dra ba'i sems kyi rgyud la de bzhin gshegs pa la ji ltar mchod par bya ba'i chos bshad nas/_ma 'ongs pa na mchod pa byed par 'gyur pa'i sa bon bsgrungs pa dang /_mchod pa'i las dag byed du btsud pas sems can yongs su smin par byed do/_/dngos po dag dang
[\[48a.6\]]sems pa gzhan/_/zhes bya bas gnas bstan te/_de la mchod par bya ba'i gnas ni rnam pa gnyis te/_dngos po la gnas pa dang /_sems la gnas pa'o/_/de la dngos po la gnas pa ni nor rdzas la brten nas chos gos la sogs pas mchod par byed pa'o/_/sems pa la gnas
[\[48a.7\]]pa ni sems kyi khyad par gyis mchod pa ste/_de yang gang dag yin pa bstan pa'i phyir/_/mos pa dag dang rten gyis so/_/zhes bya ba la sogs pa smos te/_sems pa la gnas pa yang mos pa dang rten dang /_snying brtse ba dang /_bzod pa dang /_gzhan yang dag par spyod pa dang /_
[\[48b\]]
[\[48b.1\]]dngos po la spyod pa dang /_rtogs pa dang /_rnam par thar pa dang /_yang dag pa'o/_/de dag gi mtshan nyid ni 'grel ba'i skabs su bshad par bya'o/_/bdag sangs rgyas skye ba 'bras bu yod par gyur cig ces sngon smon pa'o zhes bya ba la/_rgyu ni tshe rabs snga mar smon lam btab ste/_ji ltar smon
[\[48b.2\]]lam btab ce na/_'jig rten du sangs rgyas bcom ldan 'das byung bar gyur pa na bdag dang bskal par ma gyur cig pa dang /_sangs rgyas rnams dang phrad nas kyang sangs rgyas la mchod pa byed par gyur cig pa dang /_mchod pa byas pa rnams kyang 'bras bu yod pa dang /_don yod par gyur
[\[48b.3\]]cig ces smon lam btab pa'o/_/zhing tshad med pa'i sems can rnams te zhes bya ba la sogs pa la/_mchod pa'i sa bon 'debs pa'i zhing ni sems can tshad med pa rnams te/_sems can de dag yongs su smin par bya ba'i phyir chos bshad pa nas sems can gyi sems kyi zhing la mchod
[\[48b.4\]]pa ji ltar bya ba'i chos bshad nas mchod pa'i sa bon bsgrungs pa dang /_sems can rnams kyang mchod pa'i las byed du 'dzud pa'o/_/sems la gnas nas ro myang ba dang zhes bya ba la sogs pa la/_de la sems la gnas pa ni ro myang ba la sogs pa nas yang dag pa nyid kyi bar dag la
[\[48b.5\]]gnas pa'o/_/de la sngon de bzhin gshegs pa rnams la mchod pa byas pa de nyid la yon tan du mthong zhing des dga' ba skyes pa ni ro myang ba zhes bya'o/_/phyogs bcu na sems can rnams kyis de bzhin gshegs pa la mchod par byas pa la sems dga' ba ni rjes su yi rang ba zhes bya'o/_/
[\[48b.6\]]bdag dang sems can rnams ma 'ongs pa na yang sangs rgyas la mchod pa byed par 'gyur bar dga' zhing de ltar smon pa ni mngon par dga' ba yid la byed pa zhes bya'o/_/ji ltar gsungs pa'i mos pa la sogs pa ste zhes bya ba la/_gzhan yang mos pa dang /_bsam pa dang /_'byor pa rnyed pa
[\[48b.7\]]dag kyang sems pa la gnas nas mchod pa zhes bya'o/_/de la mos pa ni/_de bzhin gshegs pa la mchod pa ji ltar bya ba'i chos dang don 'chad pa'i theg pa chen po'i mdo sde la mos shing dad pa ste des kyang de bzhin gshegs pa la mchod pa yin no/_/bsam pa yang rnam pa dgu ste/_ro myang ba
[\[49a\]]
[\[49a.1\]]dang /_rjes su yi rang ba dang /_mngon par dga' ba dang /_chog mi shes pa dang rgya che ba dang /_dga' ba dang /_phan 'dogs pa dang /_nyon mongs pa med pa dang /_dge ba'i bsam pa ste/_de dag gi mtshan nyid ni pha rol tu phyin pa'i skabs su bshad pa bzhin du sbyar
[\[49a.2\]]ro/_/'byor pa ni nam mkha' mdzod kyi ting nge 'dzin la sogs pa la brten nas de bzhin gshegs pa la mchod pa byed pa'o/_/byang chub kyi sems bskyed nas so zhes bya ba la/_bla na med pa'i byang chub tu sems bskyed nas tshe rabs gar skyes kyang bdag dang gzhan la phan pa bsgrub pa dang /_de
[\[49a.3\]]bzhin gshegs pa la mchod pa byed par gyur cig ces smon lam btab pa la brten pa zhes bya ste/_des kyang de bzhin gshegs pa la mchod pa byas par 'gyur ro/_/smon lam ci'i phyir ming du brten pa zhes btags she na/_de'i phyir/_smon pa ni tshigs su bcad pa sbyar ba'i phyir/_'dir
[\[49a.4\]]rten du gsungs so zhes smos so/_/smon pa la smon pa nyid ma bcug par brten pa'i tshig bcug pa ni/_tshigs bcad rkang pa sbyar ba la mi bde bas ni smon lam gyi tshig brten par btags nas tshigs su bcad pa'i nang du brten pa'i tshig bcug go/_/sems can rnams la snying
[\[49a.5\]]brtse ba dang zhes bya ba la/_sems can sdug bsngal ba mthong na snying rje skye zhing de dag gi sdug bsngal bsal bar 'dod pa ni snying brtse ba zhes bya ste/_snying brtse ba'i sems des kyang sangs rgyas rnams la mchod par 'gyur ro zhes bya ba'i don to/_/bdag dang sems can yongs su smin par
[\[49a.6\]]byed pa'i phyir grang ba dang tsha ba dang bkres pa dang skom pa la sogs pa'i sdug bsngal nyams su len pa la ni dka' bar spyod pa'i sdug bsngal nyams su len pa zhes bya ste/_des kyang sangs rgyas la mchod par 'gyur ro/_/sbyin pa'i pha rol tu phyin pa nas shes rab kyi pha rol tu phyin pa'i bar du
[\[49a.7\]]pha rol tu phyin pa drug bsgrub pa ni pha rol tu phyin pa yang dag par spyod pa zhes bya ste/_des kyang sangs rgyas la mchod par 'gyur ro/_/tshul bzhin du chos yid la byed pa ste zhes bya ba la sogs pa la/_chos rnams la mi rtag pa dang /_sdug bsngal ba dang /_stong pa dang bdag med pa
[\[49b\]]
[\[49b.1\]]tshul bzhin du yid la byed pa la dngos por spyod pa zhes bya ste/_dngos po spyod pa la ci'i phyir tshul bzhin zhes bya zhe na/_des chos thams cad mi rtag pa dang /_sdug bsngal ba la sogs pa'i mtshan nyid du phyin ci ma log par shes par byas pas na/_dngos po spyod pa la tshul bzhin yid
[\[49b.2\]]la byed pa zhes bya'o/_/mthong ba'i lam la yang dag pa'i lta ba zhes bya ba la sogs pa la/_sa dang po thob nas mthong ba'i lam skyes pa na bdag med pa gnyis khong du chud pa'i yang dag pa'i lta ba skyes pa la dngos po chud pa zhes bya ste/_ci'i phyir yang dag pa'i lta ba de la dngos po chud pa
[\[49b.3\]]zhes bya zhe na/_yang dag pa'i lta ba des gang zag la bdag med pa dang /_chos la bdag med pa'i don phyin ci ma log par chud pa'i phyir te/_de ltar yang dag pa'i lta ba skyes pa des kyang de bzhin gshegs pa la mchod par 'gyur ro/_/nyan thos rnams kyi nyon mongs pa'i las rnam par grol
[\[49b.4\]]bas zhes bya ba la sogs pa la/_nyan thos rnams kyis shes bya'i sgrib pa ma spangs nyon mongs pa'i sgrib pa spangs nas mya ngan las 'das pa thob pa la rnam par thar pa zhes bya ste/_des kyang nyan thos rnams kyis de bzhin gshegs pa la mchod pa byas pa yin no zhes bya ba'i don to/_/
[\[49b.5\]]byang chub chen po thob pa'i phyir yang dag pa nyid kyis te zhes bya ba la/_byang chub sems dpa' rnams dang pha rol tu phyin pa rim gyis bsgrubs pa dang /_de bzhin gshegs pa la mchod pa byas pa'i rim pas bla na med pa'i byang chub thob pa ni yang dag pa nyid ces bya ste/_byang chub chen po thob
[\[49b.6\]]pa des kyang phyogs bcu'i de bzhin gshegs pa la mchod pa byas pa yin no/_/de ltar de bzhin gshegs pa la mchod pa'i rab tu dbye ba rnam pa gcig bshad zin to/_/yang 'das pa dang /_ma 'ongs pa dang /_da ltar dang /_nang dang phyi dang /_rags pa dang /_phra ba dang /_bzang
[\[49b.7\]]po dang /_ngan pa dang /_nye ba dang /_ring ba'i dbye ba'am/_de bzhin gshegs pa la mchod pa'i rab tu dbye ba bstan pa'i phyir/_rgyu dang 'bras bu de bzhin te/_/zhes bya ba la sogs pa smos so/_/de la 'das pa'i dus na mchod pa byas pa ni rgyu/_de ltar gyi dus na mchod
[\[50a\]]
[\[50a.1\]]pa byas pa ni 'bras bu ste/_sngon mchod pa byas pa'i sa bon yod pas da ltar gyi dus na mchod pa byed pa ni rgyu/_ma 'ongs pa'i dus na mchod pa byed pa ni 'bras bu ste/_da ltar gyi dus na mchod pa byas pa'i rgyus ma 'ongs pa na mchod pa byed par 'gyur te/_de ltar na rgyu dang
[\[50a.2\]]'bras bu'i tshul gyis 'das pa dang ma 'ongs pa dang da ltar byung ba'i mchod pa rnam par gzhag go/_/bdag nyid byed dang gzhan gyis kyang /_/zhes bya ba la/_bdag nyid kyi lus dang yan lag 'bul ba dang /_nyan pa dang sems pa la sogs pa byed pa ni bdag nyid kyi zhes bya ste/_de ni nang
[\[50a.3\]]gi mchod pa'o/_/mdza' bo dang nye du gnyen bshes la sogs pa gzhan dag mchod pa byed du bcug pa dang /_chos gos la sogs pa 'bul ba ni gzhan gyi zhes bya ste/_de ni phyi'i mchod pa'o/_/rnyed pa dang ni bkur stis kyang /_/bsgrub pa de yang rnam pa gnyis/_/mchod pa chung ngu chen
[\[50a.4\]]po ste/_/zhes bya ba la/_gzhan yang mchod pa rnam pa gnyis te/_mchod pa chung ngu dang chen po'o/_/de la rnyed pa ni chos gos dang mal cha la sogs pa 'bul ba'o/_/bkur sti ni phyag bya ba dang /_thal mo sbyor ba dang /_bsdu ba dang /_bstod pa byed pa la sogs pa ste de ni mchod pa chung ngu
[\[50a.5\]]zhes bya'o/_/sgrub pa ni dam pa'i chos nyan pa dang /_sems pa dang /_bsgom pa la sogs pa byed pa ste/_de ni mchod pa chen po zhes bya'o/_/yang na rnyed pa dang bkur stis mchod pa ni chen po zhes bya'o/_/sgrub pas mchod pa ni phra mo zhes bya'o/_/ngar bcas nga med pa zhes bya ba la/_'dis ni
[\[50a.6\]]tha ma dang mchog gi mchod pa ston te/_mchod pa byed pa bdag nyid dang /_/mchod par bya ba'i sangs rgyas dang /_/mchod pa chos gos la sogs pa gsum char yod par dmigs pa ni ngar bcas pa zhes bya ste de ni tha ma'o/_/ci'i phyir tha ma zhe na/_dngos por dmigs shing rtog pa dang bcas
[\[50a.7\]]pa'i phyir tha ma'o/_/mchod par byed pa bdag nyid dang /_/mchod par bya ba'i sangs rgyas dang /_/mchod pa'i rdzas gsum yod par mi rtog pas mchod pa ni nga med pa zhes bya ste de ni mchog go/_/ci'i phyir zhe na/_dngos po la rnam par rtog pa spangs pa'i phyir ro/_/sbyor ba dang ni zhes bya
[\[50b\]]
[\[50b.1\]]ba la/_sbyor bas mchod pa yang rnam pa gnyis te/_dus gzhan du mchod par sbyor ba dang /_de'i tshe mchod par sbyor ba'o/_/de la dus gzhan du mchod par sbyor ba ni lo dang zla ba dag gis bcad nas phyis mchod par sbyor te de ni thag ring zhes bya'o/_/de'i tshe mchod par sbyor ba ni gang
[\[50b.2\]]gi tshe na mchod par bsams pa de nyid kyi tshe na mchod par byed pa ste de ni nye ba'o/_/'gro de bzhin zhes bya ba la/_/'gro bas mchod pa yang de gnyis te/_/'gro ba chad nas mchod pa dang /_de ma thag tu mchod pa'o/_/de la 'gro ba chad nas mchod pa ni/_/tshe rabs gnyis sam gsum
[\[50b.3\]]mam brgya'am stong dag gis bar du ma mchod nas des phyis mchod pa byed pa zhes bya ba'i don to/_/de de la byang chub sems dpa' gcig gis sems can yongs su smin par byas nas der zhugs pa'i byang chub sems dpa' gzhan gyis smin par byas pa yin pas bya ba thams cad
[\[50b.4\]]'dres pa zhes bya ba'i don to/_/byang chub sems dpa' gcig gis de bzhin gshegs pa la mchod pa byas nas der zhugs pa'i byang chub sems dpa' thams cad kyis kyang mchod pa byas pa yin te/_de bas na nye bar 'dres pa zhes bya'o/_/bsten pa rnam par dbye ba'i tshigs su
[\[50b.5\]]bcad pa rnam pa bdun te zhes bya ba la/_phyi'i dngos po la chags pa spang ba'i phyir de bzhin gshegs pa la mchod pa bya ba bstan nas/_da ni bdag gi lus la chags pa spang ba'i phyir dge ba'i bshes gnyen la brten pa bstan te/_dge ba'i bshes gnyen la brten pa yang rnam pa dus
[\[50b.6\]]bstan pa phye ste tshigs su bcad pa bdun gyis bstan to zhes bya ba'i don to/_/de la tshigs su bcad pa phyed dang lngas ni zhes bya ba la/_dge ba'i bshes gnyen la brten pa rnam par dbye ba'i tshigs su bcad pa rnam pa bdun gyis bstan to zhes glengs pa las tshigs su bcad pa phyed
[\[50b.7\]]dang lngas ni brten pa'i gzhi la sogs pa don rnam pa brgyad bstan to zhes bya ba'i don to/_/bshes gnyen dul ba zhi ba nyer zhi ba/_/yon tan lhag pa brtson 'grus lung dang ldan/_/de nyid rab tu rtogs pa'i tshig dang ldan/_/snying rje yod dang skyo ba rnam par spangs/_/zhes bya ba'i
[\[51a\]]
[\[51a.1\]]tshigs su bcad pa 'dis yon tan ji lta bu dang ldan pa'i dge ba'i bshes gnyen la brten pa'i gzhi dge ba'i bshes gnyen gyi mtshan nyid ston to/_/de la lhag pa'i tshul khrims kyi bslab pa dang ldan pas chags par 'gyur ba'i dngos po rnams mtshan mar mi 'dzin cing
[\[51a.2\]]dpe byad du mi 'dzin pas/_mig la sogs pa'i dbang po drug yul la mi 'jug par sbas pa dang ldan pas dul ba zhes bya'o/_/ting nge 'dzin dang ldan pas na gang gi tshe sems phyi rol du g.yengs bar gyur pa na yang zhi gnas bsgoms pas sems mi 'phro bas nang du sdud par byed de/_de bas
[\[51a.3\]]na zhi ba zhes bya ba ste/_'dis ni lhag pa'i sems kyi bslab pa dang ldan pa ston to/_/gang gi tshe nyan pa dang sems pa la sogs pa'i tshe dge ba la zhugs pa na/_rnam pa 'ga' zhig gis sems phyi rol du g.yengs nas 'dod chags dang zhe sdang la sogs pa'i nyon mongs pa zhig skyes par gyur na
[\[51a.4\]]shes rab kyis myur bar shes par byas nas de'i gnyen po mi gtsang ba dang byams pa la sogs pa bsgoms nas zhi bar byed pas na nye bar zhi ba zhes bya ste/_'dis ni lhag pa'i shes rab dang ldan par ston to/_/dge ba'i bshes gnyen de yang tshul khrims la sogs pa'i yon tan dang
[\[51a.5\]]mang du thos pa la sogs pa bdag dang mnyam pa'am/_bdag pas chung ba ma yin gyi/_tshul khrims la sogs pa'i yon tan dang /_thos pa la sogs pa bdag pas 'phags pa la brten te/_de bas na yon tan lhag pa zhes bya'o/_/dge ba'i bshes gnyen de yang slob ma'i don
[\[51a.6\]]dang /_gzhan gyi don bya ba la btang snyoms su 'dor zhing g.yeng bar byed pa ma yin gyi/_gcig tu gzhan gyi don bya ba la sems spro zhing 'bad pa la brten te/_de bas na brtson 'grus dang ldan pa zhes bya'o/_/dge ba'i bshes gnyen de yang thos pa chung ba ma yin gyi bshad par bya
[\[51a.7\]]ba'i gsung rab kyi chos mang du thos pa dang ldan pa la brten par bya ste/_de bas na lung dang ldan pa zhes bya'o/_/dge ba'i bshes gnyen de 'phags pa'i bden pa bzhi'i rnam par thar pa'i sgo gsum mam/_mi rtag pa dang sdug bsngal ba la sogs pa'i chos 'ga' rtogs pa yod
[\[51b\]]
[\[51b.1\]]pas na de nyid rab tu rtogs pa zhes bya ste/_de lta bu la brten par bya'o zhes bya ba'i don to/_/gang la brten par bya ba'i dge ba'i bshes gnyen de tshig 'brel cing smra mkhas la tshig 'jebs pa smra ba la brten par bya ste/_de bas na tshig dang ldan pa zhes bya'o/_/dge ba'i bshes gnyen de
[\[51b.2\]]slob ma la chos ston pa yang rnyed pa dang bkur sti'i phyir ston pa ma yin gyi/_gang la chos bstan par bya ba'i slob ma rnams kyi nyon mongs pa spang bar bya ba'i phyir chos ston te/_de bas na snying rje yod pa zhes bya'o/_/chos ston pa na ma gus pa dang brnyas pa'i tshul du ston pa dang /_res 'ga' ston
[\[51b.3\]]res 'ga' mi ston pa ma yin gyi/_gus par byas nas rtag tu rgyun mi 'chad par ston par byed de/_de bas na skyo ba rnam par spangs pa zhes bya'o/_/bkur sti rnyed dang rim gro byed pa dang /_/sgrub par byed pas bshes gnyen bsten par bya/_/zhes bya bas/_bsten pa'i dngos po bstan to/_/dge
[\[51b.4\]]ba'i bshes gnyen la brten na dngos po gang gis bsten zhe na/_bkur sti'i dngos po dang /_rim gro byed pa'i dngos po dang /_sgrub par byed pa'i dngos pos bsten to/_/de la dge ba'i bshes gnyen gyi yon tan bsgrags pa dang /_bsdu ba dang /_bskyal ba dang /_phyag 'tshal ba dang /_
[\[51b.5\]]thal mo sbyor ba la sogs pa byed pa ni bkur sti'i dngos po zhes bya'o/_/chos gos dang bsod snyoms la sogs pa 'bul ba ni rnyed pa'i dngos po zhes bya'o/_/mnye ba dang bkru ba la sogs pa las su bya ba thams cad byed pa ni rim gro byed pa'i dngos po zhes bya'o/_/'di dag gis ni phyi'i dngos pos
[\[51b.6\]]bsten pa bstan to dge ba'i bshes gnyen gyis ji ltar bstan cing bsgo ba dang /_ji ltar bshad pa bzhin du nyams su len cing nyan pa dang sems pa dang bsgom pa la sogs pa byed pa ni sgrub par byed pa'i dngos po zhes bya ste/_'dis ni nang gi dngos pos bsten pa bstan to/_/blo can chos la
[\[51b.7\]]de bzhin shes bsam dang /_/bshes gnyen drung du dus su 'dud par 'gro/_/zhes bya ba 'dis/_dge ba'i bshes gnyen la brten pa'i mtshan ma bstan te/_mtshan ma yang rnam pa gsum mo/_/de la blo can ni dge ba'i bshes gnyen la rten par byed pa'i gang zag go/_/chos
[\[52a\]]
[\[52a.1\]]la de bzhin shes bsam dang /_/zhes bya ba ni mtshan ma gcig ste/_chos dang chos smra ba'i gang zag la brnyas pa'i bsam pa'am chos rku ba'i bsam pa'am/_klan ka btsal ba'i bsam pas dge ba'i bshes gnyen btsal bar mi bya'i/_bdag nyid kyis chos
[\[52a.2\]]kyi don rtogs shing shes par bya ba'i bsam pas shes par bya'o zhes bya ba'i don to/_/dus dus su 'gro ba ni mtshan ma gnyis pa ste/_dge ba'i bshes gnyen gyi drung du 'gro na yang bsam gtan byed pa dang /_zas za ba la sogs pa skabs su ma bab pa'i tshe 'gro bar mi bya'i/_skabs su bab par
[\[52a.3\]]byas nas 'gro bar byed de/_skabs su bab pa'i tshe bsten cing 'gro bar byed do zhes bya ba'i don to/_/'dud pas 'gro ba'i mtshan ma gsum ste/_dge ba'i bshes gnyen gyi gan du 'gro ba yang lus dang sems dul bar byas shing gus pa dang bcas pa'i sems kyis 'gro bar bya'i/_lus
[\[52a.4\]]dang sems ma dul ba dang /_ma gus pa dang /_nga rgyal gyi spyod lam gyis ni 'gro bar mi bya'o zhes bya ba'i don to/_/de ni bkur sti rnyed la 'dod pa med/_/bsgrub par bya phyir de ni sngo bar byed/_/ces bya ba 'dis bsngo ba bstan te/_dge ba'i bshes gnyen la brten pa de yang khe dang bkur
[\[52a.5\]]sti dang rnyed pa 'dod pa'i phyir dge ba'i bshes gnyen la brten zhing sngo bar byed pa ma yin gyi/_sgrub par byed pa'i phyir sngo bar byed do/_/ji ltar bsngo zhe na/_bdag gis dge ba'i bshes gnyen la brten pa 'dis rnyed pa dang bkur sti thob par gyur cig ces ni mi bsngo'o/_/bdag gis
[\[52a.6\]]dge ba'i bshes gnyen la brten pas nam zhig na bdag thos pa dang /_sems pa dang /_bsgom pa'i shes rab gsum gyi sgo nas 'phags pa'i lam sgrub cing chos nyid kyi don rtogs par gyur cig ces sngo bar byed pa'i phyir ro/_/ji ltar bstan nas sgrub par byed pas na/_/blo can de bas de'i
[\[52a.7\]]sems mgu bar byed/_/ces bya bas rgyu bstan te/_dge ba'i bshes gnyen la brten par bya ba'i rgyu gang zhe na/_gang gis dge ba'i bshes gnyen de'i sems mgu ba dang dga' bar byed pa de ni rgyu'o/_/ji ltar dge ba'i bshes gnyen gyi sems mgu bar bya zhe na/_dge ba'i bshes
[\[52b\]]
[\[52b.1\]]gnyen gyis ji lta ji ltar bstan cing bsgo ba dang /_bshad cing gdams pa de lta de ltar nyams su len cing sgrub par byed pas dge ba'i bshes gnyen gyi sems mgu bar 'gyur te/_de ltar dge ba'i bshes gnyen gyi sems mgu na/_bdag la 'doms pa dang ston par byed pas na dge
[\[52b.2\]]ba'i bshes gnyen gyi sems mgu ba ni bsten pa'i rgyu'o/_/theg pa gsum la mkhas par blo chung nas/_/nang gi theg pa bsgrub phyir 'bad par byed/_/ces bya ba la/_blo ldan shes rab kyis nyan thos dang rang sangs rgyas dang theg pa chen po'i mtshan nyid khong du chud nas theg pa gsum
[\[52b.3\]]la mkhas pa ni dge ba'i bshes gnyen la brten pa'i ye shes so/_/de ltar theg pa gsum la mkhas par byas nas kyang /_byang chub sems dpa' rnams ni nyan thos dang rang sangs rgyas kyi theg pa mi sgrub kyi/_bdag dang sems can gyi don du theg pa chen po'i don rtogs par bya ba'i phyir theg pa
[\[52b.4\]]chen po nyid sgrub par byed do zhes bya ba'i don to/_/sems can dpag med smin par bya phyir dang /_/zhing dag par yang sbyang bar bya ba'i phyir/_/zhes bya bas/_dge ba'i bshes gnyen la brten pa'i zhing bstan te/_dge ba'i bshes gnyen la brten pa'i zhing rnam pa gnyis so/_/gang zhe na/_
[\[52b.5\]]sems can gyi zhing dang /_snod kyi 'jig rten gyi khams so/_/de la sems can gyi zhing ni yongs su smin par byas te/_sems can dpag tu med pa rnams dge ba tshad med pa spyod du bcug nas sems can yongs su smin par bya ba'i phyir dge ba'i bshes gnyen la brten to/_/snod kyi 'jig
[\[52b.6\]]rten gyi zhing ni yongs su dag cing sbyang bar bya ba'i phyir dge ba'i bshes gnyen la brten to/_/sangs rgyas kyi zhing gser dang bai DUr+ya la sogs pa'i sa gzhi dang /_dpag bsam gyi shing la sogs pa'i rgyan phun sum tshogs pa rdzogs par bya ba'i phyir dge ba'i bshes gnyen la brten to
[\[52b.7\]]zhes bya ba'i don to/_/chos kyi bgo skal yon tan ldan pa de/_bshes gnyen de la zang zing med pas bsten/_/zhes bya bas bsten pa'i gnas bstan te/_dge ba'i bshes gnyen la brten na gang la gnas te bsten zhe na/_'di ltar pha ma'i nor lta bu dang /_phu nu dang spyi nor lta bu
[\[53a\]]
[\[53a.1\]]ji dgar spyod du dbang ba la bgo skal zhes bya ste/_'di'i skabs su bgo skal gyi don ni lhur len pa la bya ste/_chos lhur len cing chos bdag gir byed pa'i yon tan dang ldan pa la gnas nas dge ba'i bshes gnyen la brten par bya'i/_zang zing lhur len cing zang zing
[\[53a.2\]]bdag gir byed pa la gnas nas dge ba'i bshes gnyen la brten par bya ba ni ma yin no zhes bya ba'i don to/_/'di man chad tshigs bcad phyed dang gsum gyis bsten pa'i rnam par dbye bar rig par bya ste zhes bya ba la/_tshigs su bcad pa bdun gyis dge ba'i bshes gnyen la brten pa'i rab
[\[53a.3\]]tu dbye ba bshad do zhes glengs pa la/_tshigs bcad phyed dang lngas gnas dang dngos po la sogs pa'i don brgyad dang sbyar nas dge ba'i bshes gnyen la brten pa'i rab tu dbye ba bstan te/_da tshigs bcad gsum gyis 'das pa dang ma 'ongs pa la sogs pa'i rab tu dbye ba'i sgo nas dge ba'i
[\[53a.4\]]bshes gnyen la brten pa'i 'bras bu'o/_/da ltar gyi dus la rab tu dbye ba tshul de 'dra ba ston to zhes bya ba'i don to/_/rgyu dang 'bras bu zhes bya ba ni 'das pa la sogs pa phye ste snga ma bzhin no zhes bya ba la/_'di ltar tshe rabs snga mar dge ba'i bshes gnyen la brten pa ni rgyu yin la/_da ltar gyi
[\[53a.5\]]dus na dge ba'i bshes gnyen la brten pa ni 'bras bu'o/_/da ltar gyi dus na dge ba'i bshes gnyen la brten pa ni rgyu yin la/_ma 'ongs pa'i dus na dge ba'i bshes gnyen la brten par 'gyur ba ni 'bras bu ste/_de ltar rgyu dang 'bras bu'i tshul gyis na dge ba'i bshes gnyen la
[\[53a.6\]]brten pa yang 'das pa dang da ltar dang /_ma 'ongs pa dang rnam pa gsum gzhag ste/_snga ma bzhin no zhes bya ba'i don ni de lta bu'o/_/chos kyi sgo ni rjes rtogs pas/_/blo can phyi rol gyis kyang bshes gnyen bsten/_/zhes bya ba la/_phyi'i bsten pa dang /_nang gi bsten pa bstan te/_dge
[\[53a.7\]]ba'i bshes gnyen la brten pa'i sgo nas chos kyi sgo'i ting nge 'dzin rtogs te ji ltar rtogs pa'i ting nge 'dzin de nyid la yang nas yang du goms par byas pas kyang dge ba'i bshes gnyen la brten par 'gyur te 'di ni nang gi bsten pa'o/_/chos gos dang bsod snyoms la sogs pa 'bul ba ni
[\[53b\]]
[\[53b.1\]]phyi rol gyi bsten pa ste/_des phyi'i bsten pa bstan to/_/chos la nyan pa sems kyi rnal 'byor ni/_/zhes bya bas/_dge ba'i bshes gnyen la rtsing bas brten pa dang phra bas brten pa bstan te/_de la dge ba'i bshes gnyen la nyan pa'i sgo nas bsten pa ni rtsing ba zhes bya ste/_ci'i phyir zhe na/_
[\[53b.2\]]gzhan gyi sgra tsam la brten nas sems phyi rol du rgyug pa'i phyir ro/_/sems pa dang sgom pa'i sgo nas bsten pa ni phra ba zhes bya ste/_sems nang du lta ba'i phyir ro/_/de nyid sems kyi rnal 'byor ro/_/zhes bya ba la/_sems pa dang sgom pa'i sgo nas bsten pa nyid sems kyi rnal 'byor gyis bsten pa zhes
[\[53b.3\]]bya'o/_/ngar bcas pa dang nga med yid ldan ni/_/tha ma dang ni mchog gi rnam pa'o/_/zhes bya ba 'dis dge ba'i bshes gnyen la tha mas bsten pa dang /_mchog gis bsten pa ste/_dge ba'i bshes gnyen dang /_bdag dang chos gos la sogs pa bsten par bya ba'i dngos po yod par mthong nas
[\[53b.4\]]dge ba'i bshes gnyen 'di la dngos po 'di dag gis bsten to zhes lta ba ni dar bcas pa'i yid dang ldan pa ste tha ma'o/_/dge ba'i bshes gnyen dang bdag dang bsten par bya ba'i dngos po gsum char ma mthong bas dge ba'i bshes gnyen 'di la dngos po 'dis bdag gis brten to zhes mi lta
[\[53b.5\]]ba ni nga med pa'i yid dang ldan pa ste mchog go/_/'gro bar sbyor dang smon lam dag gis kyang /_/blo ldan dge ba'i bshes gnyen bsten pa'o/_/zhes bya ba la/_thag nye bar bsten pa dang /_thag ring bar bsten pa ston to/_/tshe rabs du mas mchod nas 'gro ba mang po zhig gi lus blangs te
[\[53b.6\]]bsten pa ni thag ring ba'o/_/tshe de nyid kyi 'gro bas bsten pa ni thag nye ba'o/_/tshe de nyid dam tshe rabs phyi ma nyid du dge ba'i bshes gnyen la brten par sbyor ba ni thag nye ba'o/_/tshe de nyid la yang lo dang zla ba du mas chod nas bsten par sbyor ba'am/_tshe phyi mar yang tshe rabs du mas chod nas bsten
[\[53b.7\]]par sbyor ba ni thag ring ba'o/_/tshe rabs phyi mar dge ba'i bshes gnyen la brten par gyur cig ces smon lam 'debs shing sten par byed pa ni thag ring ba'o/_/tshe 'di nyid la dge ba'i bshes gnyen la brten par gyur cig ces smon lam 'debs shing tshe 'di nyid la sten par byed pa ni thag nye ba'o/_/
[\[54a\]]
[\[54a.1\]]bsten pa'i mchog gang zhe na/_tshigs su bcad pa bdun pa ste zhes bya ba la/_bsten pa'i rab tu dbye ba bstan nas bsten pa gang gis bsten na dge ba'i bshes gnyen la brten pa mchog_/bsten pa dam pa/_bsten pa bla na med pa gang yin pa de tshigs su bcad pa
[\[54a.2\]]bdun pas bstan to zhes bya ba'i don to/_/dam pa'i bshes gnyen bsten pa ni/_/rang gi sems kyis mchog yin te/_/chos la mos par gyur pa dang /_/bsam pa dang ni 'byor pa'o/_/zhes bya ba la dge ba'i bshes gnyen dam pa la brten pa'i mchog ni dad pa dang dge ba'i sems kyis bsten
[\[54a.3\]]na bsten pa'i mchog_/bsten pa bla na med pa yin te/_de yang gang zhe na/_chos la mos pa dang /_bsam pa dang /_'byor ba'o/_/de la dge ba'i bshes gnyen la brten pa 'chad pa'i theg pa chen po'o/_/chos la dad pa ni chos la mos pa zhes bya ste/_de yang bsten pa bla na med pa'o/_/bsam
[\[54a.4\]]pa ni bsam pa rnam pa dang /_ro myang ba'i bsam pa nas dge ba'i bsam pa'i bar du ste/_bsam pa de lta bu dang ldan pa ni bsten pa'i mchog bsten pa bla na med pa yin no/_/'byor pa ni nam mkha' mdzod kyi ting nge 'dzin la sogs pa bsgrubs nas nam mkha'i khams thams cad yo byad kyis
[\[54a.5\]]bkang ste dge ba'i bshes gnyen la 'bul bar byed de/_de yang bsten pa'i mchog go/_/'khor gsum yongs su dag pa'i tshul du dmigs nas rnam par mi rtog pa'i ye shes kyis zin pa yang bsten pa'i mchog go/_/sa brgyad pa yan chad mi skye ba'i chos la bzod pa thob pas bya ba
[\[54a.6\]]gcig tu gyur pa yang bsten pa'i mchog ste/_snga ma bzhin zhes bya ba'i don ni de lta bu'o/_/tshad med pa la rnam par dbye ba'i tshigs su bcad pa bcu gnyis so zhes bya ba la bsdu ba'i dngos pos sems can smin par byed pa la zhugs kyang tshad med pa'i sems dang mi ldan na sems can log
[\[54a.7\]]par spyod pa rnams kyis skyo bar gyur nas sems can gtong bar byed de/_de bas na de'i gnyen por tshad med pa la gnas pa bshad do/_/tshad med pa'i bsam pa dang ldan na sems can thams cad la bu gcig pa bzhin du sems pas sems can yongs su mi gtong bar byed de/_de bas na
[\[54b\]]
[\[54b.1\]]tshad med pa rnam par dbye ba tshigs su bcad pa bcu gnyis kyis bstan to zhes bya ba'i don to/_/bsten pa'i tshangs pa mi mthun spangs/_/rnam par mi rtog ye shes ldan/_/dmigs pa rnam pa gsum la 'jug_/sems can thams cad smin par byed/_/ces bya ba'i tshigs bcad 'dis
[\[54b.2\]]tshad med pa bzhi'i mtshan nyid bstan te/_de yang mtshan nyid rnam pa bzhir rig par bya'o/_/gang zhe na/_mi mthun pa'i phyogs spangs pa dang /_gnyen po'i khyad par dang ldan pa dang /_'jug pa'i khyad par dang ldan pa dang /_las kyi khyad par dang ldan pa'o/_/de la bsten pa'i
[\[54b.3\]]tshangs pa mi mthun pa spangs zhes bya bas mi mthun pa'i phyogs spangs pa bsten te/_bsten pa ni byang chub sems dpa' la bya ste/_tshad med pa bzhi dang ldan pas sems can gyis gnod pa byas kyang sems can mi gtong ba'i phyir ro/_/tshangs pa ni tshangs pa'i gnas tshad med pa bzhi ste/_
[\[54b.4\]]byams pa dang /_snying rje dang /_dga' ba dang /_btang snyoms so/_/tshad med pa bzhi'i mi mthun pa'i phyogs ni gnod sems dang /_'tshe ba dang /_mi dga' ba mang ba dang /_chags pa dang /_khong khro bas sems nyon mongs par gyur pa ste/_mi mthun pa'i phyogs de dag tshad med pa bzhi
[\[54b.5\]]bsgoms pa'am/_rnam par mi rtog pa'i ye shes kyis zin pas med par byas pa'i phyir spangs pa zhes bya'o/_/rnam par mi rtog pa'i ye shes dang ldan pas zhes bya bas/_gnyen po'i khyad par dang ldan pa bstan te/_byang chub sems dpa' dang /_sems can dang tshad med pa bzhi la
[\[54b.6\]]yod par mi rtog pa'i ye shes kyis zin pa'i phyir ro/_/dmigs pa rnam pa gsum la 'jug_/ces bya bas 'jug pa'i khyad par dang ldan pa bstan te/_byang chub sems dpa'i tshad med pa bzhi ni rnam pa gsum du 'jug ste/_sems can la dmigs par 'jug pa dang /_chos la
[\[54b.7\]]dmigs par 'jug pa dang /_dmigs pa med par 'jug pa'o/_/de la rnal 'byor spyod pa'i sa las ni/_so so'i skye bo dang /_mu stegs pa rnams kyi byams pa ni sems can la dmigs pa ste/_bdag dang sems can yod par dmigs nas byams pa 'byung ba'i phyir ro/_/nyan
[\[55a\]]
[\[55a.1\]]thos dang rang sangs rgyas kyi byams pa ni/_chos la dmigs pa'i byams pa zhes bya ste/_dngos po 'di dag gzugs la sogs pa phung po lnga'i chos tsam du zad kyi/_bdag gam sems can zhes bya ba med la/_phung po lnga yang mi rtag pa dang /_sdug bsngal ba
[\[55a.2\]]la sogs pa'i rang bzhin no zhes dmigs nas byams pa 'byung ba'i phyir ro/_/byang chub sems dpa' sa la zhugs pa dang /_de bzhin gshegs pa rnams kyi byams pa ni/_dmigs pa med pa'i byams pa zhes bya ste/_gang zag la bdag med par khong du chud pas sems can du mi
[\[55a.3\]]dmigs pa dang /_chos la bdag med par khong du chud pas phung po lnga'i chos tsam du yang dmigs pa med par sems can la phan 'dogs pa dpag tu med par mdzad pa'i phyir ro/_/de la sems can la dmigs pa tshad med pa bzhi ni so so'i skye bo dang /_mu stegs dang /_nyan thos dang /_
[\[55a.4\]]rang sangs rgyas dang /_byang chub sems dpa' dang /_de bzhin gshegs pa rnams thun mong ngo /_/chos la dmigs pa'i byams pa ni nyan thos dang /_rang sangs rgyas dang /_byang chub sems dpa' dang /_de bzhin gshegs pa rnams thun mong ngo /_/mi dmigs pa'i byams pa ni/_gang dang yang thun mong ma
[\[55a.5\]]yin pa'o zhes bshad do/_/'phags pa blo gros mi zad pa'i mdo las kyang /_byams pa ni gsum po 'di dag ste/_gsum gang zhe na/_'di lta ste/_sems can la dmigs pa'i byams pa dang /_chos la dmigs pa'i byams pa dang /_dmigs pa med pa'i byams pa'o/_/de la
[\[55a.6\]]thog ma sems bskyed pa'i byang chub sems dpa' rnams kyi byams pa ni sems can la dmigs pa'o zhes gsungs te/_de'i don kyang sems can gyi dngos po yod par lta zhing gang zag dang chos la bdag med par ma rtogs pa'i phyir ro/_/spyod pa la zhugs pa'i byang chub sems
[\[55a.7\]]dpa' rnams kyi byams pa ni chos la dmigs pa'o zhes gsungs te/_sa dang po yan chad nas sa bdun pa man chad ni spyod pa la zhugs pa zhes bya ste/_de dag gi tshe chos kyi dbyings rnam par dag pa la dmigs pas na chos la dmigs pa zhes bya'o/_/mi skye ba'i chos la bzod pa rab tu
[\[55b\]]
[\[55b.1\]]thob pa'i byang chub sems dpa' rnams kyi byams pa ni dmigs pa med pa zhes gsungs te/_rnam par mi rtog pa lhun gyis grub pas rtsol ba dang 'bad pa med par byams pa 'byung ba'i phyir ro/_/sems can dang chos la dmigs pa yang /_sems can gyi ris dang chos gang la rab tu 'jug pa dang
[\[55b.2\]]zhes bya ba la/_gong du byang chub sems dpa'i tshad med pa bzhi ni sems can la dmigs pa dang /_chos la dmigs pa zhes bshad na/_tshad med pa bzhis sems can la dmigs na sems can gyi ris gang dag la dmigs pa dang /_chos la dmigs pa yang chos gang la dmigs she na zhes
[\[55b.3\]]bya ba'i don to/_/mi dmigs pa yang mi dmigs pa gang zhe na zhes bya ba la/_mi dmigs pa'i byams pa la sogs pa bshad na/_ci zhig la dmigs she na zhes bya ba'i don to/_/bde 'dod ces bya ba la/_byams pas ni bde ba 'dod pa'i sems can la dmigs te/_ci'i phyir zhe na/_byams
[\[55b.4\]]pa ni sems can la bde bar sbyor ba'i rnam pa yin pas sems can rnams bde ba dang ldan par gyur cig ces dmigs so/_/sdug bsngal gyis gzir dang zhes bya ba la/_snying rje ni sdug bsngal gyis gzir ba'i sems can rnams la dmigs te/_ci'i phyir zhe na/_snying rje ni sdug bsngal
[\[55b.5\]]dang bral bar 'dod pa'i rnam pa yin pas sems can rnams sdug bsngal dang bral bar gyur cig ces dmigs pa'i phyir ro/_/bde ldan zhes bya ba la/_dga' bas ni bde ba dang ldan pa'i sems can la dmigs te/_ci'i phyir zhe na/_dga' ba ni bde ba dang mi 'bral bar 'dod pa'i rnam
[\[55b.6\]]pa yin pas/_bde ba dang ldan pa'i sems can rnams kyang bde ba dang bral bar ma gyur cig ces dmigs so/_/nyon mongs pa zhes bya ba la/_btang snyoms kyis ni tshor ba bde ba dang phrad ba dang /_mdza' ba la sogs pa dang phrad nas 'dod chags skye ba dang /_tshor ba sdug bsngal ba
[\[55b.7\]]dang dgra la sogs pa dang phrad nas zhe sdang bar 'gyur bas nyon mongs par 'gyur ba'i sems can rnams la dmigs te/_ci'i phyir zhe na/_btang snyoms ni tshor ba de rnams la sems nyon mongs pa med pa'i sbyor ba'i rnam pa yin te/_de bas na tshor ba bde ba dang /_mdza' ba la
[\[56a\]]
[\[56a.1\]]sogs pa dang phrad na yang 'dod chags skye bar ma gyur cig_/tshor ba sdug bsngal ba dang dgra la sogs pa dang phrad na yang zhe sdang bar ma gyur cig ces dmigs pa'i phyir te/_de dag gis tshad med pa gang gis sems can gyi tshogs gang la dmigs pa bstan to/_/
[\[56a.2\]]de bstan chos zhes bya ba la/_/de'i sgras ni tshad med pa bzhi la bya ste/_chos la dmigs pa'i byams pas ni tshad med pa bzhi ston pa'i theg pa chen po'i mdo sde la dmigs so zhes bya ba'i don to/_/de'i de nyid la ni brten pa rnams 'jug go zhes bya ba la/_de'i zhes bya ba'i sgras ni bde
[\[56a.3\]]ba 'dod pa dang /_sdug bsngal gyis gzir ba dang /_bde ba dang ldan pa dang /_nyon mongs pa'i sems can rnams dang /_tshad med pa bzhi ston pa'i mdo sde la snyegs te/_de nyid ces bya ba ni sems can rnam pa bzhi'i stong pa nyid dang /_theg pa chen po'i chos kyi stong pa nyid la bya ste/_mi
[\[56a.4\]]dmigs pa'i byams pas ni/_de dag gi stong pa nyid la dmigs kyi sems can so so dang chos la ni dmigs par mi byed do zhes bya ba'i don to/_/mi dmigs pa ni de'i de bzhin nyid la ste zhes bya ba la sogs pa la/_mi dmigs pa'i byams pas ni sems can dang chos kyi stong pa nyid
[\[56a.5\]]la dmigs te/_de'i tshe sems dang sems las byung ba'i tshogs rnams ci la yang mi rtog pa'i mtshan nyid du ro gcig par gnas pas sems can tha dad pa dang /_chos tha dad pa byed pa med pas na mi dmigs pa'i byams pa zhes bya'o/_/gzhan yang zhes bya bas/_dmigs su med pa'i byams
[\[56a.6\]]pa'i rab tu dbye ba ston to/_/dmigs su med pa'i byams pa la phye na rnam pa bzhi yod par 'dod do/_/de yang de bzhin nyid kyi phyir/_/zhes bya ba 'dis rnam pa gcig bstan te/_sems can rnams dang chos rnams kyi stong pa nyid la dmigs pa'i byams pa la mi dmigs pa'i byams pa
[\[56a.7\]]zhes bya ste/_bdag dang chos su dmigs pa'am/_phyi dang nang du dmigs pa med pa'i phyir ro/_/bzod pa thob pas rnam par dag_/ces bya bas/_rnam pa gnyis pa bstan te/_sa brgyad pa'i byang chub sems dpa' rnams mi skye ba'i chos la bzod pa thob pas/_byams pa la
[\[56b\]]
[\[56b.1\]]sogs pa tshad med pa'i sa bon brtas pa'i phyir tshad med pa rnam par dag ste/_rnam par dag ces bya ba ni brtsal 'bad dang rtog dpyod med par tshad med pa bzhi lhun gyis grub ste/_de bas na sa brgyad kyi dus kyi tshad med pa bzhi ni mi dmigs par gzhag go/_/las gnyis zhes bya bas rnam pa
[\[56b.2\]]gsum pa bstan te/_byams pa'i rgyu mthun pa las byung ba'i lus kyi las brdeg 'tshog la sogs pa mi byed pa dang /_dag gi las tshig rtsub mo la sogs pa mi 'byin pa la yang mi dmigs pa'i byams pa zhes bya ste/_ci'i phyir zhe na/_sems dang sems las byung ba rnams la ni
[\[56b.3\]]mi dmigs pa dang rtog pa yod na lus dang ngag gnyis ni 'byung ba chen po bzhi las gyur pa gzugs kyi phung por gtogs pas rtog pa med pa'i phyir mi dmigs pa'i byams par gzhag go/_/byams pa ni sems kyi chos yin yang lus dang ngag gnyis byams pa'i sems las
[\[56b.4\]]byung ba dang /_brdeg 'tshog la sogs pa'i gnod pas sems can la gnod par mi byed pas na mi dmigs pa'i byams par btags so/_/nyon mongs zad pas kyang zhes bya bas rnam pa bzhi pa bstan to/_/'dod chags dang zhe sdang la sogs pa nyon mongs pa ni sems dang sems las
[\[56b.5\]]byung ba'i dmigs pa yin la/_nyon mongs pa spangs te zad na sems kyis dmigs par bya ba'i yul med pas nyon mongs pa zad pa rnams kyi 'phags pa byams pa yang mi dmigs pa'i byams pa zhes bya'o/_/sa brgyad pa la mi skye ba'i bzod pa thob pa'i phyir khams rgyas pas de rnam
[\[56b.6\]]par dag pa dang zhes bya ba la/_sa brgyad pa'i dus na byang chub sems dpa' rnams mi skye ba'i chos la bzod pa thob pas dkar po'i chos 'phel zhing mi mthun pa'i phyogs spangs pas khams rgyas pa zhes bya'o/_/byams pa la sogs pa'i sa bon brtas pa zhes bya ba'i don to/_/de ltar sa
[\[56b.7\]]bon brtas pas na sa brgyad pa la sogs pa'i dus na byams pa la sogs pas rnam par dag ste/_rnam par dag ces bya ba'i don ni/_brtsal 'bad med par lhun gyis grub par 'byung /_/zhes bya ba'i don to/_/de bas na dmigs su med pa'i byams par gzhag go/_/rgyu mthun pa zhes
[\[57a\]]
[\[57a.1\]]bya ba la/_byams pa'i sems kyis rgyu byas nas lus dang ngag gi las skyed ces bya ba'i don to/_/de la nyon mongs pa ni dmigs par gsungs te zhes bya ba la/_'dod chags dang zhe sdang la sogs pa'i nyon mongs pa rnams ni sems kyis dmigs
[\[57a.2\]]par bya ba'i yul du bshad la/_nyon mongs pa zad na yul dmigs su med pas na mi dmigs pa'i byams par bshad do/_/nyon mongs pa la dmigs pa zhes bya bar yang ci mngon zhe na/_de'i phyir/_sems kyi mdud pa spangs pa'i phyir dmigs pa chad do zhes gsungs
[\[57a.3\]]pa'i phyir ro zhes bya ba smos te/_mdo las kyang /_sems la yod pa'i 'dod chags dang zhe sdang la sogs pa'i nyon mongs pa spangs pas sems kyi dmigs pa med do zhes gsungs pas na nyon mongs pa la dmigs pa zhes bya bar mngon no/_/de ni g.yo dang mi g.yo dang /_/chags pas
[\[57a.4\]]myong dang mi myong shes/_/zhes bya ba 'dis tshangs pa'i gnas kyi rab tu dbye ba rnam pa bzhi ston te/_rnam pa bzhi ni 'bri ba'i cha can dang /_gnas pa dang khyad par gyi cha can dang /_nyon mongs pa dang bcas pa dang /_nyon mongs pa med pa'o/_/de la 'bri ba'i cha can gyi tshad med pa bzhi la ni
[\[57a.5\]]g.yo ba zhes bya ste/_ci'i phyir zhe na/_phyis nyams shing med par gyur pa'i phyir ro/_/gnas pa dang khyad par du 'gyur ba'i cha can gyi tshad med pa bzhi la ni mi g.yo ba zhes bya ste/_nyams pa med cing khyad par du 'phags kyi nyams pa dang med par mi 'gyur ba'i phyir ro/_/tshad med pa
[\[57a.6\]]bzhi'i ting nge 'dzin thob nas ting nge 'dzin gyi ro la chags pa'i 'dod chags kyis ting nge 'dzin gyi ro myang ba'i bde bar byed pa rnams la ni nyon mongs pa dang bcas pa zhes bya'o/_/tshad med pa bzhi'i bsam gtan thob kyang de'i bde ba'i ro la myong bar mi byed pa ni/_nyon mongs pa med pa
[\[57a.7\]]zhes bya'o/_/chags pa zhes bya ba ni bde ba la zhen pa dang /_sems rgya chung ba'o zhes bya ba la/_chags pa'i don 'chad de byams pa'i ting nge 'dzin gyi bde ba la chags shing zhen par gyur na gong nas gong du yon tan rgya chen po la sems mi 'jug pas na chags pas ro myang ba ni nyon mongs pa
[\[57b\]]
[\[57b.1\]]can zhes bya'o/_/bsam gtan gyi bde ba cung zad tsam gyis tshog par 'dzin cing gong nas gong du yon tan rgya chen po mi tshol ba yang nyon mongs pa can zhes bya'o/_/de rnams kyang zhes bya ba la/_tshad med pa bzhi la phye na 'bri ba'i cha can dang /_gnas shing khyad par du 'gro ba'i cha can dang /_nyon
[\[57b.2\]]mongs pa can dang /_nyon mongs pa med pa ste rnam pa bzhi yod pa las/_byang chub sems dpa' rnams gang la gnas shing sgom par byed ces bya ba'i don to/_/de'i phyir/_byang chub sems dpa' mi g.yo ba/_/chags pa med pa gnas pa ni/_/g.yo la ma yin ro myang ba la min/_/
[\[57b.3\]]zhes bya ba smos te/_de ltar tshangs pa'i gnas la rnam pa bzhi bstan pa las/_byang chub sems dpa' rnams ni gnas pa dang khyad par gyi cha can la gnas pas na mi g.yo ba la gnas pa dang /_nyon mongs pa med pa la gnas pas na chags pa med pa la gnas kyi/_g.yo bas de 'bri
[\[57b.4\]]ba'i cha can la mi gnas/_ro myang ba ste nyon mongs pa can ro myang ba la gnas pa ni ma yin no zhes bya ba'i don to/_/tshad med pa bzhi chung ngu dang chen po'i rab tu dbye ba bstan pa'i phyir/_mnyam par ma bzhag rang bzhin dang /_/zhes bya ba la sogs pa tshigs su bcad pa gnyis smos so/_/de la
[\[57b.5\]]mnyam par bzhag pa ni mnyam par ma bzhag pa'i sa pa ste 'dod pa'i khams la bya'o/_/de la mnyam par ma bzhag pa'i tshad med pa bzhi ni thams cad kyang chung ngur rnam par gzhag ste/_'di ni chung ngu rnam pa gcig go/_/chung ngu bar ma zhes bya ba la/_gzugs dang gzugs med pa'i
[\[57b.6\]]khams ni mnyam par gzhag pa'i sa pa zhes bya ste/_mnyam par gzhag pa'i sa pa'i tshad med pa la yang /_chung ngu dang /_bar ma dang /_chen po ste rnam pa gsum yod do/_/de la gzugs kyi khams kyi bsam gtan bzhi la/_tshangs ris dang /_tshangs lha nye phan dang /_tshangs chen
[\[57b.7\]]te sa gsum mo/_/de bzhin du bsam gtan gnyis pa la yang sa gsum/_gsum pa la yang sa gsum/_bzhi pa la sa brgyad do/_/de la tshangs ris kyi tshad med pa bzhi ni chung ngu'o/_/tshangs lha nye phan gyi tshad med pa bzhi ni 'bring po'o/_/tshangs chen gyi tshad med pa bzhi ni chen
[\[58a\]]
[\[58a.1\]]po'o/_/de ltar mnyam par gzhag pa'i sa la tshad med pa che chung rnam pa gsum du zhugs pa las mnyam par gzhag pa tshad med pa chung ngu dang /_bar ma gnyis kyang chung ngu'i nang du bsdu'o zhes bya ba'i don to/_/'og ma'i sa zhes bya ba la/_sa dang po la ltos nas mos
[\[58a.2\]]pas spyod pa'i sa 'og ma yin la/_sa gnyis pa la ltos nas dang po yang sa 'og ma yin te/_de bas na sa dang po las ni mos pas spyod pa'i sa 'og ma yin pas mos pas spyod pa'i tshad med pa ni chung ngu'i nang du bsdus te/_de bzhin du sa gnyis pa dang /_gsum pa la sogs pa
[\[58a.3\]]yang gong ma la ltos nas sa 'og ma rnams chung ngur gzhag go/_/bsam pa tha ma zhes bya ba la/_nyan thos dang rang sangs rgyas kyi sems ni bsam pa chung ngu yin te/_de dag gi tshad med pa yang chung ngur gzhag go zhes bya ba'i don to/_/ngar bcas zhes bya ba la/_sa dang po yan chad/_
[\[58a.4\]]sa bdun pa man chad kyi tshad med pa ni brtsal 'bad dang bcas pas na ngar bcas pa zhes bya ste/_de dag kyang chung ngur gzhag go zhes bya ba'i don to/_/de dag tha ma gzhan mchog go/_/zhes bya ba la/_mnyam par ma bzhag pa thams cad dang /_mnyam par bzhag pa'i chung ngu dang /_
[\[58a.5\]]bar ma dang /_sa 'og ma dang /_bsam pa tha ma dang /_ngar bcas pa ste/_de drug tha mar bzhag na de las bzlog pa thams cad mchog tu 'gyur ro/_/ji lta zhe na/_mnyam par ma bzhag pa'i sa tha mar gzhag pa dang /_bsam par gzhag pa thams cad mchog dang chen por
[\[58a.6\]]gzhag go/_/mnyam par gzhag par yang chung ngu dang 'bring dang tha mar gzhag dang chen po rnams mchog tu gzhag go/_/sa 'og ma tha mar gzhag dang /_sa 'og ma rnams mchog tu gzhag go/_/bsam pa tha ma tha mar gzhag dang /_byang chub sems dpa' dang /_de bzhin gshegs pa
[\[58a.7\]]rnams kyi dgongs pa chen po'i tshad med pa rnams mchog tu gzhag go/_/sa bdun pa ngar bcas pas chung ngur gzhag dang /_sa brgyad pa yan chad mi skye ba'i chos la bzod pa thob pa rnams kyi tshad med pa mchog tu gzhag go/_/da ni tshigs su bcad pa gnyis shig gis
[\[58b\]]
[\[58b.1\]]tshad med pa'i rgyu dang 'bras bu dang mtshan ma'i rnam pa gsum ston to/_/tshangs pa'i gnas pas gnas nas su/_/zhes bya bas rgyu bstan te/_byams pa dang /_snying rje dang /_dga' ba dang /_btang snyoms te tshad med pa bzhi la gnas shing bsgoms na 'bras bu rnam pa lnga 'thob par 'gyur
[\[58b.2\]]ro zhes bya ba'i don to/_/'bras bu rnam pa lnga ni rnam par smin pa'i 'bras bu dang /_dbang byed pa'i 'bras bu dang /_skyes bu'i rtsal gyi 'bras bu dang /_rgyu mthun pa'i 'bras bu dang /_bral ba'i 'bras bu'o/_/mkhas pa 'dod pa'i gnas su skye/_/zhes bya ba la tshad med pa bzhi la bsgoms na gzugs
[\[58b.3\]]kyi khams su skye ba yin pa las/_byang chub sems dpa' rnams ni bsam gyis mi khyab pa'i ting nge 'dzin dang ldan pas sems can rnams kyi don dang ched du 'dod pa'i khams su skye bar byed de/_de ni rnam par smin pa'i 'bras bu'o/_/des ni tshogs rnams rdzogs pa dang /_/zhes bya ba la/_byang
[\[58b.4\]]chub sems dpa' rnams kyi tshad med pa bzhi bsgoms na de'i dbang gis bsod nams kyi tshogs dang ye shes kyi tshogs yongs su rdzogs par 'gyur te/_de ni dbang byed pa'i 'bras bu'o/_/sems can rnam par smin byed ces bya ba la/_tshad med pa bzhi dang ldan pa'i byang chub sems dpa'
[\[58b.5\]]rnams sems can bstan pa 'di la ma zhugs pa dag bstan pa la gzhug pa dang /_bstan pa la zhugs pa rnams rim par bkod nas yongs su smin par byed de/_'di ni skyes bu'i rtsal gyi 'bras bu'o/_/skyes bu'i rtsal ni brtson 'grus kyi khyad par med par mi 'byung la/_brtson 'grus
[\[58b.6\]]kyi khyad par gyis sems can yongs su smin par 'gyur bas na/_skyes bu'i rtsal gyi 'bras bur gzhag go/_/tshangs dang ma bral thams cad du/_/zhes bya ba la/_tshe 'dir byang chub sems dpa' tshad med pa bzhi bsgoms na/_tshe rabs gar skyes gar skyes kyang tshad med pa bzhi dang ldan
[\[58b.7\]]zhing dus thams cad du tshad med pa bzhi dang mi 'bral bar 'gyur te/_de ni rgyu mthun pa'i 'bras bu'o/_/de la rgyu mthun pa zhes bya ba'i don yang rgyu ci 'dra ba btab pa 'bras bu'ang de 'dra bar skye ste/_dper na tshe 'dir sbyin pa byas na tshe rabs gzhan du yang sbyin pa la dga' bar 'gyur ba'o/_/_
[\[59a\]]
[\[59a.1\]]de yi mi mthun phyogs spangs pa/_/zhes bya ba la/_tshad med pa bzhi'i mi mthun pa'i phyogs ni gnod sems dang /_'tshe ba dang /_mi dga' ba med pa dang /_'dod chags dang khong khro ba ste/_tshad med pa bzhi dang ldan na de bzhi med par 'gyur bas na mi mthun pa'i phyogs
[\[59a.2\]]spangs pa zhes bya ste/_de ni bral ba'i 'bras bu'o/_/bag med de yi rkyen drag gis/_/rnam par 'gyur par mi 'gyur ro/_/zhes bya bas mtshan ma bstan te/_bag med pa zhes bya ba ni tshad med pa rnams kyi mi mthun pa'i phyogs gnod sems la sogs pa'i gnyen po byams pa la sogs
[\[59a.3\]]pa mngon sum du ma byas pa ni bag med pa zhes bya ste/_gnyen po mngon sum du ma byas kyang /_gnod sems dang 'tshe ba la sogs pa skye ba'i rkyen drag po mngon sum du 'ongs kyang yul gyi dbang du mi 'gyur zhing /_gnod sems dang 'tshe ba la sogs pa mi 'byung na tshad med pa thob pa yin par
[\[59a.4\]]rig par bya ste/_rnam par 'gyur par mi 'gyur ba ni tshad med pa thob pa'i mtshan ma dang rtags yin no/_/tshigs su bcad pa bzhi po gzhan dag gis ni nyes pa dang yon tan gyi rnam pa ste zhes bya ba la/_'di man chad tshigs su bcad pa bdun zhig gis tshad med pa bzhi'i nyes pa dang skyon
[\[59a.5\]]gang yin pa dang /_tshad med pa bzhi'i yon tan gang yin pa de ston to zhes bya ba'i don to/_/byang chub sems dpa' gnod sems 'tshe ba gnyis/_/zhes bya ba la sogs pa'i tshigs su bcad pa gcig gis tshad med pa bzhi'i nyes pa dang skyon dag ston te/_sems can la bsad pa dang brdeg pa
[\[59a.6\]]la sogs pa'i gnod pa bya bar sems pa'i gnod sems ni byams pa'i mi mthun pa'i phyogs so/_/lus kyi sgo nas bsad pa dang brdeg pa la sogs pa'i 'tshe ba byed pa ni snying rje'i mi mthun pa'i phyogs so/_/mi dga' zhes bya ba la/_sems can rnams bde ba dang ldan par mthong nas
[\[59a.7\]]sems can phrag dog cing /_ma mos mi dga' ba ni dga' ba'i mi mthun pa'i phyogs so/_/gnod sems 'dod pa'i 'dod chags zhes bya ba la/_tshor ba sdug bsngal ba dang dgra la sogs pa mthong nas gnod sems skye ba dang tshor ba bde ba dang mdza' ba la sogs pa mthong nas 'dod
[\[59b\]]
[\[59b.1\]]chags skye ba ni btang snyoms kyi mi mthun pa'i phyogs so/_/ldan pas nyes pa rnam mang myong /_/zhes bya ba la/_tshad med pa bzhi'i mi mthun pa'i phyogs dang ldan na lus dang sems la gnod pa'i sdug bsngal rnam pa sna tshogs 'byung bar 'gyur ro zhes bya ba'i don to/_/nyes pa rnam pa mang
[\[59b.2\]]po ji ltar myong zhe na zhes bya ba la/_tshad med pa bzhi'i mi mthun pa'i phyogs bzhi dang ldan na nyes pa rnam pa mang po myong ngo zhes bya ba la nyes pa gang dang gang myong zhe na zhes bya ba'i don to/_/nyon mongs pas ni bdag nyid bcom/_/zhes bya ba la/_gnod sems dang 'tshe ba la sogs pa tshad med
[\[59b.3\]]pa'i mi mthun pa'i phyogs kyi nyon mongs pa rnams kyis srog gcod pa dang ma byin par len pa la sogs pa byas na/_bdag nyid bcom pa zhes bya ste/_ji ltar zhe na/_de'i rkyen gyis tshe 'di la yang bsad pa dang bcing ba la sogs pa'i gnod pa 'byung la/_tshe rabs gzhan du yang sems
[\[59b.4\]]can dmyal ba la sogs par skye ba'i gnod pa 'byung ba'i phyir ro/_/sems can bcom zhes bya ba la/_de ltar tshul khrims 'khrugs pa dang /_sems can gyi srog gcod pa dang /_nor la ma byin par len pa la sogs pa'i gnod pa byed pas na sems can bcom pa zhes bya'o/_/
[\[59b.5\]]tshul khrims bcom zhes bya ba la/_de ltar srog gcod pa dang /_ma byin par blangs pas/_tshul khrims yang dag par blangs pa rnams nyams par 'gyur bas tshul khrims bcom pa zhes bya'o/_/'gyod bcas zhes bya ba la/_de ltar tshul khrims nyams pa'i gang zag de 'di snyam du
[\[59b.6\]]sems par 'gyur te/_'di ltar bdag gis ni 'phags pa rnams kyis bstod pa'i lam mtho ris su skye ba ni bor la/_so so'i skye bo sdig can gyis bsten pa'i lam ngan song gi lam du zhugs pas bdag ni brlag pa yin no snyam nas sems la gdung ba skye ste/_de bas na 'gyod
[\[59b.7\]]pa dang bcas pa zhes bya'o/_/rnyed dang bral zhes bya ba la/_tshul khrims nyams pa de sngon sbyin bdag gis chos gos dang lhung bzed la sogs pa 'bul ba de yang de phan chad gang zag 'di ni sdig pa byed pa yin pas sbyin gnas ma yin no zhes ci yang 'bul bar mi byed de/_de bas na
[\[60a\]]
[\[60a.1\]]rnyed pa dang bral ba zhes bya'o/_/srung ba bral dang zhes bya ba la/_sngon tshul khrims dang ldan pa'i dus na lha la sogs pas srung bar byed pa yang de phan chad srung bar mi byed de/_de bas na srung ba dang bral ba zhes bya'o/_/de bzhin ston zhes bya ba la/_ston pa sangs rgyas
[\[60a.2\]]bcom ldan 'das kyis kyang gang zag de de phan chad gtong bar byed de/_gang zag 'di ni tshul khrims nyams pas shi ba'i ro dang 'dra'o zhes rnam pa du mar smod par mdzad do/_/rtsod pa'i gzhi bcas zhes bya ba la/_tshul khrims nyams pa de tshangs pa dang mtshungs pa rnams kyis chos nyid
[\[60a.3\]]kyis rtsod par byed de chad pas gcod pa dang /_skrod pa la sogs pa'i las byed pa'i phyir ro/_/grags ldan med ces bya ba la/_tshul khrims nyams pa'i gang zag de gang zag che ge mo zhig gis bslab pa nyams shing sdig pa'i chos byed pa'o zhes phyogs kun du mi snyan par grags par
[\[60a.4\]]'gyur bas na grags ldan med ces bya'o/_/de yang gzhan du mi khom skye/_/zhes bya ba la/_tshe 'dir sdug bsngal rnam pa sna tshogs myong bar 'gyur bar ma zad kyi/_tshe rabs gzhan du'ang sems can dmyal ba la sogs pa'i gnas su skye bar 'gyur ro zhes bya ba'i don to/_/thob dang
[\[60a.5\]]ma thob rnam par spangs/_/zhes bya ba la/_tshul khrims nyams na tshe 'dir tshad med pa rnam pa bzhi yang med par 'gyur bas thob pa las nyams pa dang /_tshe rabs gzhan du tshad med pa bzhi thob par 'gyur ba yang mi thob par 'ongs pas na ma thob pa las nyams pa'o/_/sems las
[\[60a.6\]]sdug bsngal chen po thob/_/ces bya ba la/_gzhan yang bslab pa nyams na sems la sdug bsngal chen pos kyang gzir bar 'gyur te/_ji lta zhe na/_'di snyam du sems te bdag gis ni bslab pa dral zhing khrims nyams par byas pas bdag ni mi rigs par byed pa'o snyam nas
[\[60a.7\]]sems la gdung ba chen po skye bar 'gyur ro/_/de la tshig thog ma gsum gyis ni bdag la gnod pa dang /_pha rol la gnod pa dang /_gnyi ga la gnod pa'i phyir zhes bya ba la sogs pa la/_bdag nyid bcom pa dang /_sems can bcom pa dang /_tshul khrims bcom pa dang
[\[60b\]]
[\[60b.1\]]gsum gyis bdag la gnod pa dang /_pha rol la gnod pa dang /_gnyi ga la gnod par 'gyur bas nyes dmigs su 'gyur ba ston to/_/de la gnod sems dang 'tshe ba la sogs pa la gnas pa rnams ni mi mthun pa'i phyogs mthu che zhing /_gnyen po'i stobs chung bas gnod sems
[\[60b.2\]]dang 'tshe ba la sogs pa spyad pas tshul khrims yang dag par blangs pa de mi dge ba'i chos la zhugs pas tshul khrims nyams te/_de bas na tshul khrims bcom mo/_/bdag bcom bas ni bdag la gnod par ston to/_/ji lta zhe na/_srog gcod pa dang /_ma byin par len pa la sogs pa
[\[60b.3\]]byas pa de'i rkyen gyis tshe 'dir yang bsad pa dang /_bcing ba la sogs pa gnod pa rnam pa sna tshogs 'byung bar 'gyur la/_tshe rabs gzhan du yang ngan song gsum la sogs pa'i sdug bsngal myong bas bdag la gnod do/_/sems can bcom pas gzhan la gnod par ston te/_tshul
[\[60b.4\]]khrims 'khrugs par gyur na ni sdig pa'i las la 'dzem pa med par 'jug ste/_gzhan gyi srog gcod pa dang /_nor las ma byin par len pas na gzhan la gnod do/_/de ltar bdag la yang sdug bsngal bskyed/_gzhan la yang sdug bsngal bskyed pas na/_gnyi ga la gnod
[\[60b.5\]]do/_/'gyod pa dang bcas pa la sogs pa tshig rnam pa drug gis so zhes bya ba la sogs pa la/_'gyod pa dang bcas pa dang /_rnyed pa dang bral ba dang /_bsrung ba dang bral ba dang /_ston pas smad pa dang /_rtsod pa'i gzhir bcas pa dang /_grags ldan med pa dang drug gis tshe 'di
[\[60b.6\]]la kha na ma tho ba 'phel bar 'gyur ba ston te/_ji ltar 'phel bar 'gyur zhe na/_de'i phyir ji ltar 'byung zhe na/_de bdag dang pha rol rnams lha dang ston pa yang slu 'phya bar byed ces bya ba la sogs pa smos te/_'gyod pa dang bcas pas ni bdag gis bdag bslus pa dang /_bdag
[\[60b.7\]]la bdag smod par byed pa ston te/_ji lta zhe na/_sdig pa mi dge ba byas pa'i gang zag de ni 'di snyam du sems te/_bsod nams byed pa'i gang zag dag ni thar pa'i lam du zhugs pa yin la/_'phags bdag ni 'jigs pa med pa yin no/_/sdig pa byed pa dag ni ngan song gi
[\[61a\]]
[\[61a.1\]]lam du zhugs pa yin la/_sdig pa byed pa'i gang zag dag ni 'jigs pa dang bcas pa yin te/_bdag gis kyang sdig pa byas pa yin pas/_ngan song gi lam du zhugs pa 'jigs pa dang bcas pa yin pas bdag ni brlag pa'o chud zos pa'o zhes bdag nyid
[\[61a.2\]]kyis bdag nyid kyi lus dang sems la smod par byed do/_/rnyed pa dang bral ba zhes bya bas/_pha rol slu zhing pha rol gyis smod par byed pa bstan te/_'di ltar sdig pa byed pa'i gang zag de la sbyin pa'i bdag po rnams kyang 'di skad du zer te/_tshe dang ldan pa 'di ni 'di ltar sdig pa
[\[61a.3\]]byed pa mi gtsang ba grong gi tsher ma dang 'dra bar 'gyur ba 'di la chos gos dang bsod snyoms la sogs pa sbyin pa'i gnas kyang ma yin no zhes zer zhing /_bsod snyoms la sogs pa yang mi ster la/_mthong na yang kha zer zhing smod par byed pas na/_gzhan slu zhing 'phya bar byed pa'o/_/
[\[61a.4\]]srung ba dang bral zhes bya bas/_lha slu zhing lhas smod par byed pa ston te/_'di ltar sngon tshul khrims dang ldan par gyur pa dang /_tshul khrims kyi lha rnams kyis srung bar byed pa de phan chad lha de dag srung bar mi byed la/_gang zag 'di ni tshul khrims nyams pa sdig pa'i chos spyod
[\[61a.5\]]pa'o zhes smod par byed do/_/de bzhin ston pa zhes bya bas ston pa sangs rgyas kyang slu zhing smod par mdzad pa ston to/_/ston pa sangs rgyas kyis kyang gang zag 'di ni tshul khrims nyams pa bong bu'i sgra skad can yang dag pa'i rjes su mi 'brang ba ste/_shi ba'i ro dang 'dra'o zhes rnam pa du mar
[\[61a.6\]]smod par mdzad do/_/gzhan yang tshangs pa mtshungs par spyod pa shes pa dang /_chos nyid kyis smod par byed do zhes bya ba la/_rtsod pa'i gzhir gyur pas gzhan yang tshangs pa mtshungs par spyod pa mkhas pa shes pa rnams kyis chos nyid kyis smod par byed pa ston te/_'di ltar tshangs pa mtshungs par spyod
[\[61a.7\]]pa dag kyang gang zag de la/_gang zag de ni 'di ltar sdig par byed pa bslab pa nyams pa ste/_shi ba'i ro dang 'dra'o zhes smod par byed cing /_gtsug lag khang nas bskrad pa la sogs pa'i las kyang byed pa'i phyir ro/_/phyogs dang mtshams su zhes bya ba la sogs pa la/_grags pa dang ldan
[\[61b\]]
[\[61b.1\]]pa med pas phyogs mtshams su de'i sdig pa byed pa'i sgra mi snyan pa'i sgra 'byung ba ston te/_bslab pa nyams pa'i gang zag de phyogs kun du yang gang zag che ge mo zhig gis tshul khrims nyams pa/_ngan pa'i ngang tshul can/_sdig pa'i las byed pa'o zhes mi snyan pa kun du grags par 'gyur ro/_/tshe
[\[61b.2\]]rabs gzhan du mi khom par skye bas tshe rabs gzhan du kha na ma tho bar 'byung ba ston te/_tshe phyi mar yang ngan song gsum du skye ba'i phyir ro/_/thob pa dang ma thob pa rnam par spangs pa dang /_sems la sdug bsngal chen po thob pa nyid kyis tshe 'di dang tshe rabs phyi mar kha na ma tho ba 'byung ba ston te/_
[\[61b.3\]]tshe 'dir tshad med pa bzhi thob pa las nyams pa dang /_tshe 'dir lus dang sems la gdung ba chen po myong bar gyur pa ni tshe 'di'i kha na ma tho ba 'byung ba'o/_/tshe rabs gzhan du tshad med pa bzhi thob pa las mi 'thob par 'gyur ba las tshe rabs gzhan du lus dang sems la gnod par 'byung ba
[\[61b.4\]]'di tshe rabs gzhan du kha na ma tho ba 'byung ba'o/_/de ltar mi mthun pa'i phyogs kyi nyes pa rnam pa mang po 'byung ba bstan nas/_da ni yon tan ston te/_yon tan dang ni nyes pa med pa dang /_sems can gyi don du 'khor ba las yongs su mi gtong ba'o/_/de bstan pa'i phyir/_nyes pa de
[\[61b.5\]]dag thams cad ni/_/byams pa la sogs gnas mi 'byung /_/zhes bya ba la sogs pa smos te/_gong du bshad pa'i nyes pa bdag bcom pa dang /_gzhan bcom pa la sogs pa'i nyes pa de dag_/byams pa dang /_snying rje dang /_dga' ba dang /_btang snyoms la gnas pa rnams la
[\[61b.6\]]mi 'byung ste/_'dis ni nyes pa med pa bstan to/_/nyon mongs med pas sems can don/_/'khor ba 'dor bar mi byed do/_/zhes bya ba la/_shes rab dang ldan pa 'khor ba la gnas kyang 'khor ba'i skyon 'dod chags dang zhe sdang la sogs pas mi gos te/_de bas na nyon mongs pa
[\[61b.7\]]med pa zhes bya ste/_'dis ni 'khor ba na mi gnas pa bstan to/_/snying rje dang ldan pas sems can gyi don du 'khor ba yongs su mi gtong ste/_des ni mya ngan las 'das pa la mi gnas pa bstan te/_dper na tshigs bcad rkang pa gnyis kyis sems can gyi don du 'khor ba
[\[62a\]]
[\[62a.1\]]yongs su mi gtong ba bstan te/_ji ltar rgyal ba'i sras rnams kyis/_/byams la sogs pas sems can la/_/yon tan ldan pa'i bu gcig la/_/sems can kun gyis de ltar min/_/zhes bya ba'i tshigs bcad gcig gis byang chub sems dpa'i byams pa
[\[62a.2\]]la sogs pa rgya cher ston to/_/ji ltar byang chub sems dpa' rnams byams pa dang /_snying rje dang /_dga' ba dang /_btang snyoms kyis sems can thams cad la byams pa dang /_phan pa dang bde ba mdzad pa ltar pha ma gnyis bdag gis bu gcig pa'i yon tan dang ldan zhing mdzangs pa
[\[62a.3\]]dang /_mkhas pa yod pa la yang byams pa dang phangs pa'i bsam pa mi 'byung ngo /_/gzhan yang byang chub sems dpa' sems can thams cad la byams pa la sogs pa mdzad pa ltar/_sems can thams cad kyi byams pa dang snying rje la sogs pa gcig tu bsdus kyang /_byang chub sems dpa'
[\[62a.4\]]gcig gi byams pa dang /_snying rje tsam mi 'byung ngo /_/snying rje'i dbye ba dang /_de'i dmigs pas brtsams te zhes bya ba la/_byang chub sems dpa'i snying rje la phye na du yod pa dang /_byang chub sems dpa'i snying rje'i dmigs pa bya ba'i yul gang yin pa bstan pa'i phyir tshigs su bcad pa
[\[62a.5\]]gnyis rtsom mo zhes bya ba'i don to/_/byang chub sems dpa'i snying rjes dmigs par bya ba'i yul ni sems can rnam pa bcu ste/_de ltar na snying rje yang phye na rnam pa bcur 'gyur ro/_/rab tu 'bar dang zhes bya ba la/_'dod pa'i khams kyi sems can 'dod pa lnga'i yon tan la chags pa
[\[62a.6\]]rnams ni/_rab tu 'bar ba zhes bya ste/_de dag la yang byang chub sems dpa' e ma'o sems can 'di dag ni 'dod pa'i 'dod chags kyi me rab tu 'bar bas rang dbang med par byas so zhes byang chub sems dpa'i thugs rje rab tu skye'o/_/dgra dbang song zhes bya ba la/_dge ba la zhugs
[\[62a.7\]]pa rnams bdud kyi dbang du song nas dge ba byed pa btang ste/_bar chad byas pa rnams ni dgra'i dbang du song ba zhes bya ste/_de dag la byang chub sems dpa' e ma'o sems can 'di dag ni bdud kyi dbang du song bas rang dbang med par byas so zhes byang chub sems dpa' thugs rje chen
[\[62b\]]
[\[62b.1\]]po skye'o/_/sdug bsngal gzir dang zhes bya ba la/_sems can dmyal ba la sogs pa ngan song gsum du skyes pa rnams ni sdug bsngal gyis gzir ba zhes bya ste/_de dag la yang byang chub sems dpa' e ma'o sems can 'di dag ni mnar med pa'i sdug bsngal sna tshogs kyis gzir
[\[62b.2\]]zhing nyam thag go zhes thugs rje chen po skye'o/_/mun pas bsgribs zhes bya ba la/_shan pa dang rngon pa la sogs pa srog gcod pa la sogs pa'i lam la zhen pa rnams ni de las de'i rkyen gyis ma 'ongs pa na sems can dmyal ba la sogs par skye bar ma mthong bas na mun pas
[\[62b.3\]]bsgribs pa zhes bya ste/_de dag la byang chub sems dpa' rnams sems can 'di dag ni srog gcod pa la sogs pa'i lam la zhen pas ma 'ongs pa na ngan song gsum du skye bar 'gyur ro zhes byang chub sems dpa' thugs rje chen po skye'o/_/lam ngan par ni zhugs pa dag ces bya ba la/_
[\[62b.4\]]gang zag rigs chad pa yongs su mya ngan las mi 'da' ba'i chos can ni lam ngan par zhugs pa zhes bya ste/_rtag tu 'khor ba 'ba' zhig tu skye ba'i phyir ro/_/de dag la byang chub sems dpa' e ma'o sems can 'di dag ni 'khor ba 'ba' zhig tu rgyun ma chad par skye'i/_nams kyang
[\[62b.5\]]mya ngan las 'das pa'i skal ba med do zhes thugs rje chen po skye'o/_/bcing ba che dang ldan pa rnams/_/zhes bya ba la/_mu stegs pa bdag dang bdag gir rtog pa lta ba sna tshogs kyis thar pa tshol ba rnams ni bcing ba dam pos bcings pa zhes bya ste/_de dag la yang byang chub sems
[\[62b.6\]]dpa' e ma'o sems can 'di dag bdag dang bdag gir lta ba'i bcing ba dam pos bcings so zhes byang chub sems dpa' thugs rje chen po skye'o/_/zas mchog dug dang 'dres la zhe na/_/zhes bya ba la/_gzugs dang gzugs med pa'i khams kyi ting nge 'dzin gyi ro la chags pa
[\[62b.7\]]rnams ni/_kha zas ngan pa dug dang 'dres pa za ba dang 'dra ste/_dper na kha zas zhim po dug dang 'dres pa za ba'i tshe na bde yang /_zos pa'i 'og tu shi bar 'gyur ba de bzhin du/_bsam gtan dang ting nge 'dzin gyi ro la chags pa rnams kyang thang cig bde zhing tshim mod kyi/_phyis bde
[\[63a\]]
[\[63a.1\]]ba la chags shing zhen pa'i shugs kyis bsam gtan las nyams shing 'pho bar 'gyur bas na nyon mongs pa zhes bya ste/_de dag la yang byang chub sems dpa' e ma'o sems can 'di dag ni chags pa ma yin pa la mngon par chags so zhes byang chub sems dpa'
[\[63a.2\]]thugs rje chen po skye'o/_/lam ni rab tu stor ba dag_/ces bya ba la/_mu stegs pa brag kha nas mchong ba dang /_mi lnga'i dka' thub byed pa la sogs pa thar pa'i lam ma yin pa la thar pa'i lam du mngon pa'i nga rgyal byed pa rnams ni lam stor ba zhes bya ste/_de dag la yang byang chub sems
[\[63a.3\]]dpa' e ma'o sems can 'di dag ni lam ma yin pa la lam du nga rgyal byed do zhes byang chub sems dpa' thugs rje chen po skye'o/_/lam log zhugs pa zhes bya ba la/_nyan thos kyi rigs ma nges pa dang /_byang chub sems dpa'i rigs ma nges pa nyan thos kyi theg par zhugs pa zhes bya ste/_
[\[63a.4\]]de dag la byang chub sems dpa' e ma'o sems can 'di dag ni bdag dang gzhan gyi don du zhugs pa'i theg pa chen po'i lam btang nas/_bdag 'ba' zhig thar par 'gyur ba'i lam du zhugs so zhes byang chub sems dpa' thugs rje chen po skye'o/_/nyam chung ba yi zhes bya ba la/_
[\[63a.5\]]mos pa spyod pa'i sa la gnas pa'i byang chub sems dpa' nyon mongs pa'i zil gyis gnon pas bsod nams dang ye shes kyi tshogs myur du rdzogs par mi nus pa rnams ni nyam chung ba zhes bya ste/_de dag la yang byang chub sems dpa' e ma'o sems can 'di dag ni bsod nams dang ye shes
[\[63a.6\]]kyi tshogs nyid kyi stobs chung ngo zhes byang chub sems dpa' thugs rje chen po skye'o/_/snying rje bar bya ba'i dmigs pa'i 'bras bu lnga bstan pa'i tshigs su bcad pa zhes bya ba la/_snying rje'i dmigs pa'i yul bstan nas/_snying rjes sems can la dmigs na 'bras bu ci 'thob par 'gyur ba
[\[63a.7\]]bstan pa'i phyir tshigs su bcad pa rtsom ste/_'bras bu'ang rnam pa lnga 'thob po/_/zhes bya ba'i don to/_/'tshe spangs zhes bya ba la/_snying rje dang ldan pa rnams ni sems can la brdeg pa dang 'tshog pa la sogs pa'i 'tshe ba mi byed pas 'tshe ba spang zhes bya ste/_'dis ni bral ba'i 'bras bu
[\[63b\]]
[\[63b.1\]]bstan to/_/byang chub mchog gi sa bon dang /_/zhes bya ba la/_snying rje'i dbang gis bla na med pa'i byang chub tu 'tshang rgya ba'i rgyu bsod nams dang ye shes kyi tshogs sogs par 'gyur ro/_/'di ni dbang gi 'bras bu'o/_/bde thob dka' thub pa dang zhes bya ba la/_snying rje dang ldan pa rnams
[\[63b.2\]]sems can gzhan sdug bsngal las bsgral nas bde ba la 'god par byed pa dang /_sems can gyi don du bdag nyid grang ba dang tsha ba dang bkres pa dang skom pa la sogs pa'i sdug bsngal dka' thub sna tshogs nyams su len par byed de/_'dis ni skyes bu byed pa'i 'bras bu'o/_/'dod pa'i
[\[63b.3\]]rgyu zhes bya ba la/_snying rje dang ldan pa rnams gang dang gang du skye bar 'dod pa de dang der skye bar 'gyur te/_de ni rnam par smin pa'i 'bras bu'o/_/rang bzhin gtong ba zhes bya ba la/_snying rje can rnams snying rje la goms par byas pas/_tshe 'dir yang snying rje'i khyad par zhugs pa 'byung ba dang /_tshe
[\[63b.4\]]rabs gzhan du yang snying rje'i rang bzhin sems la rgyun du 'byung bas rang bzhin gtong ba zhes bya ste/_'di ni rgyu mthun pa'i 'bras bu'o/_/chos la gnas pa'i rgyal ba'i sras kyi byang chub thag mi ring /_/zhes bya ba la/_snying rje'i gnas ni chos la gnas pa zhes bya ba ste/_de lta bu'i chos
[\[63b.5\]]la gnas pa'i byang chub sems dpa' rnams ni bla na med pa'i byang chub thob pa thag mi ring ste/_myur du 'thob po zhes bya ba'i don to/_/'khor ba dang mya ngan las 'das pa la mi gnas pa'i tshigs su bcad pa ste zhes bya ba la/_snying rje'i dmigs pa dang 'bras bu bstan nas snying rje dang
[\[63b.6\]]ldan pa'i byang chub sems dpa' rnams so so'i skye bo bzhin du 'khor bar gnas pa yang ma yin/_nyan thos dang rang sangs rgyas bzhin du mya ngan las 'das pa la gnas pa yang ma yin par bstan pa'i phyir tshigs su bcad pa rtsom mo zhes bya ba'i don to/_/'khor bar gtogs pa thams
[\[63b.7\]]cad sdug bsngal nyid/_/ces bya ba la/_nyid kyi sgra ni rang bzhin la bya ste/_khams gsum du gtogs pa'i phyi dang nang gi chos thams cad mi rtag pa dang sdug bsngal bar mkhyen nas zhes bya ba'i don to/_/bdag med pa ni shes par byas nas kyang /_/zhes bya ba la mi rtag pa dang
[\[64a\]]
[\[64a.1\]]sdug bsngal ba 'ba' zhig tu mkhyen par ma zad kyi/_stong pa dang bdag med pa yang thugs su chud do zhes bya ba'i don to/_/snying rje yod pa'i blo mchog skyo mi 'gyur/_/nyes pa dag gis gzir bar 'gyur ba med/_/ces bya ba la/_byang chub sems dpa' 'khor
[\[64a.2\]]ba'i chos thams cad mi rtag pa la sogs par thugs su chud nas snying rje dang ldan pa'i phyir sems can gyi don dang 'khor ba'i sdug bsngal gyis skyo bar mi 'gyur te/_'dis ni nyan thos bzhin du mya ngan las 'das pa la mi gnas par bstan to/_/gang zag dang chos la bdag med par khong
[\[64a.3\]]du chud pa'i blo mchog dang ldan pas 'khor ba'i skyon skye rga na 'chi la sogs pas kyang gzir bar mi 'gyur la/_'dod chags dang zhe sdang la sogs pas kyang gos par mi 'gyur te/_'dis ni so so'i skye bo bzhin du 'khor ba na mi gnas pa bstan to/_/de ltar na mya ngan las 'das pa dang /_
[\[64a.4\]]'khor ba la gnas pa ma yin te zhes bya ba la/_snying rje yod pas mya ngan las 'das pa la gnas pa ma yin/_shes rab yod pas 'khor ba la gnas pa ma yin no zhes go rims bzhin du sbyar ro/_/'khor ba yongs su shes par bya ba'i tshigs su bcad pa ste zhes bya ba la/_snying rje can
[\[64a.5\]]gyi byang chub sems dpa' 'khor ba'i rang bzhin phyin ci ma log par shes par bya ba la/_tshigs su bcad pa gcig gis bstan to zhes bya ba'i don to/_/'jig rten sdug bsngal nyid du blta ba na/_/sdug bsngal 'gyur zhes bya ba la/_khams gsum gyi sems can sdug bsngal
[\[64a.6\]]gyi sdug bsngal dang /_'gyur ba'i sdug bsngal dang /_'du byed kyi sdug bsngal gyi rang bzhin du lta zhing gzigs pas na byang chub sems dpa' sdug bsngal bar 'gyur te/_brtse bar 'gyur ro zhes bya ba'i don to/_/'dis ni sdug bsngal gyi bden pa mthong nas thugs rje skye bar
[\[64a.7\]]bstan to/_/yang dag pa ji lta ba bzhin shes par zhes bya ba la/_sdug bsngal 'ba' zhig tu mkhyen par ma zad kyi sdug bsngal gyi rgyu kun 'byung gi bden pa las dang nyon mongs pa yang yin par mkhyen nas zhes bya ba'i don to/_/yongs su spangs phyir de yi thabs shes nas/_/
[\[64b\]]
[\[64b.1\]]zhes bya ba la/_gzhan yang sdug bsngal dang kun 'byung spangs te/_'gog pa'i bden pa mngon sum du bya ba'i phyir/_thabs lam gang gis 'gog pa'i bden pa mngon sum du 'gyur ba'i lam dang thabs shes nas zhes bya ba'i don to/_/'gog pa'i bden pa thob par bya ba'i
[\[64b.2\]]thabs lam gyi bden pa yin par thugs su chud par ston te/_snying rje can ni skyo bar mi 'gyur ro/_/zhes bya ba la/_de ltar thabs thugs su chud pas byang chub sems dpa' thugs rje can rnams sems can gyi sdug bsngal spang bar bya ba la skyo bar mi mdzad do zhes bya ba'i don to/_/
[\[64b.3\]]thabs shes pa dang skyo bar mi 'gyur ro zhes bya ba la/_skyo ba mi mnga' ba yang sdug bsngal las bsgral bar bya ba'i thabs thugs su chud pas ni mi skyo'o zhes bya ba'i don to/_/gang gis de'i sdug bsngal 'gog par byed pa'o zhes bya ba la/_thabs gang gis sems can rnams kyi
[\[64b.4\]]sdug bsngal bkag nas 'gog pa mngon sum du byed pa'i thabs dang lam mkhyen ces bya ba'i don to/_/snying rje'i rab tu dbye ba'i tshigs su bcad pa gnyis te zhes bya ba la/_byang chub sems dpa'i snying rje la phye na rnam pa du yod pa bstan pa'i phyir tshigs su bcad pa gnyis rtsom ste/_byang chub
[\[64b.5\]]sems dpa'i snying rje ni rnam pa bzhi ste/_rigs kyi khyad par dang /_yon tan dang nyes pa kun brtags pa dang /_tshe gzhan la yongs su bsgom pa dang /_'dod chags dang bral ba thob pa'o/_/rang bzhin dang ni zhes bya ba la/_rang bzhin ni rigs la bya ste/_snying rje'i
[\[64b.6\]]rigs yod pa las snying rje 'byung ba ni rang bzhin zhes bya ste/_'dis ni rigs kyi khyad par bstan to/_/so sor rtog pa dang zhes bya ba la/_kha cig theg pa chen po'i mdo sde'i snying po chen po 'chad pa dag thob nas yon tan dang nyes pa kun brtags pa las snying rje 'byung
[\[64b.7\]]ba ni/_yon tan dang nyes pa kun du brtags pa'i snying rje zhes bya ste/_de la nyes pa brtags pa ni 'di ltar byang chub sems dpa' rnams sems can la 'tshe ba dang /_zhe sdang skye bar byed pa ni snying rje can gyi cha ma yin te/_nyes pa dang skyon yin no zhes rtog pa'o/_/yang na
[\[65a\]]
[\[65a.1\]]snying rje med dang /_bdag bcom pa dang sems can bcom pa la sogs pa'i skyon 'byung bar rtog pa ni nyes pa kun du rtog pa'o/_/yon tan kun du rtog pa ni sems can la byams pa dang snying rje byed pa ni snying rje dang rjes su mthun pa'i byang chub sems dpa'i cha yin no
[\[65a.2\]]zhes yon tan du rtog pa'o/_/yang na gong du bshad pa ltar nyes pa de dag thams cad ni/_byams pa la sogs gnas mi 'byung /_/nyon mongs med par sems can don/_/'khor ba 'dor bar mi byed do/_/zhes bya ba la sogs pa'i tshul du rtog pa ni yon tan rtog pa'o/_/sngon de bsgom pa'i
[\[65a.3\]]rnam par ldan pa dang /_/zhes bya ba la/_tshe rabs snga mar snying rje chen por goms par byas pas gar skyes kyang sngon goms pa'i mthus snying rje dang ldan par 'gyur ba ni tshe rabs gzhan la yongs su bsgoms pa las byung ba'i snying rje zhes bya'o/_/mi mthun phyogs spangs rnam par dag thob phyir/_/zhes
[\[65a.4\]]bya ba la/_snying rje'i mi mthun pa'i phyogs ni gnod sems dang 'tshe ba la sogs pa ste/_de dag spangs na rnam par dag pa'i snying rje 'thob ste/_rnam par dag ces bya ba ni/_gang la yang chags pa dang zhe sdang mi skye ba'i 'dod chags dang bral ba'i snying rje thob ces bya ba'i don to/_/mnyam
[\[65a.5\]]med rtag med snying rje can ma yin/_/zhes bya ba la/_mnyam pa'i snying rje med na yang snying rje chen po can ma yin te/_dper na so so'i skye bo dang /_nyan thos dang /_rang sangs rgyas kyi snying rje lta bu'o/_/de dag ni sdug bsngal ba'i sems can sdug bsngal gyi tshor bas zil gyis non pa
[\[65a.6\]]rnams la snying rje skye'i bde ba'i tshor ba dang /_bde ba yang ma yin sdug bsngal ba yang ma yin pa'i tshor ba dang ldan pa'i sems can rnams la snying rje mi skye ba'i phyir mnyam pa nyid kyi snying rje med do/_/byang chub sems dpa' rnams ni gang cung zad tshor ba bde ba myong ba dang /_cung zad sdug
[\[65a.7\]]bsngal myong ba dang /_cung zad tshor ba bde ba yang ma yin sdug bsngal yang ma yin pa myong ba de dag thams cad sdug bsngal yin par thugs su chud nas ji ltar mnar med pa'i sems can rnams la thugs rje skye ba de bzhin du/_srid pa'i rtse mor skyes pa'i sems can rnams la yang
[\[65b\]]
[\[65b.1\]]thugs rje skye ste/_khams gsum gyi sems can thams cad la thugs rje skye bas na/_byang chub sems dpa'i thugs rje ni mnyam pa nyid de/_de bas na thugs rje chen por gzhag go/_/bar 'ga' 'byung la/_bar 'ga' ni mi 'byung ste/_rtag pa ma yin pa'i snying rje ni snying rje chen po
[\[65b.2\]]can ma yin te/_dper na rang sangs rgyas kyi snying rje lta bu'o/_/de dag gi lhag ma ni phung po'i lhag ma ma lus par spangs pa'i mya ngan las 'das pa'i dbyings su zhugs na zad par 'gyur ba'i phyir rtag pa ma yin no/_/sangs rgyas dang byang chub sems dpa' rnams kyi thugs rje ni phung
[\[65b.3\]]po'i lhag ma ma lus pa spangs pa'i mya ngan las 'das pa'i dbyings su zhugs kyang /_zad par mi 'gyur bas na rtag pa ste/_de bas na snying rje chen por gzhag go/_/lhag pa'i bsam pa med de zhes bya ba la/_gang la bdag dang gzhan du mnyam pa nyid de lhag pa'i bsam pa ma thob
[\[65b.4\]]pa/_de dag ni snying rje chen po dang ldan pa ma yin te/_dper na nyan thos dang rang sangs rgyas lta bu'o/_/de dag ni chos la bdag med pa khong du ma chud pas bdag dang gzhan du mnyam pa nyid kyi sems ma thob bo/_/byang chub sems dpa' sa dang po la zhugs pa yan chad ni bdag dang gzhan
[\[65b.5\]]du mnyam pa nyid kyi sems thob pa'i phyir/_bdag bzhin du sems can gyi sdug bsngal yang sgrol bar byed pas lhag pa'i bsam pa la gnas pa dang /_de bas na de ni snying rje chen por gzhag go/_/sgrub pa yang zhes bya ba la/_med ces bya bar sbyar te/_gang la sems can sdug
[\[65b.6\]]bsngal ba mthong nas sems la brtse ba yod pa tsam du zad kyi/_sdug bsngal las bskyab pa'i phyir sgrub par mi byed na snying rje chen po can ma yin te/_dper na 'phags pa nyan thos dang rang sangs rgyas so/_/de dag ni sems can sdug bsngal bar shes kyang sdug bsngal las bskyab
[\[65b.7\]]pa'i phyir sgrub bar mi byed kyi/_byang chub sems dpa' rnams ni sems can sdug bsngal bar mkhyen nas sdug bsngal bskyab pa'i phyir sgrub par yang mdzad de/_de bas na snying rje chen por gzhag go/_/'dod chags bral dang zhes bya ba la/_gang la snying rje yod kyang snying rje'i mi mthun
[\[66a\]]
[\[66a.1\]]pa'i phyogs zhe sdang dang 'tshe ba dang bcas pa zhe sdang dang 'tshe ba'i bag la nyal dang ma bral ba de dag snying rje chen po zhes mi bya ste/_dper na so so'i skye bo dang /_nyan thos dang rang sangs rgyas lta bu'o/_/de la so so'i skye bo dag ni kha cig la snying rje yod kyang de nyid la
[\[66a.2\]]bar 'ga' zhe sdang 'byung ba dang /_mdza' ba la snying rje yod kyang dgra la zhe sdang yod do/_/'phags pa nyan thos dang rang sangs rgyas rnams la zhe sdang dngos su mi 'byung yang zhe sdang gi bag la nyal phra mo ma spangs so/_/sangs rgyas dang byang chub sems dpa' rnams kyis ni 'tshe ba dang zhe sdang gi
[\[66a.3\]]bag la nyal mi mthun pa'i phyogs thams cad spangs pas 'dod chags dang bral ba ste/_de'i phyir snying rje chen por gzhag go/_/mi dmigs ma yin dang zhes bya ba la/_gang la dmigs pa dang bcas pa dang /_brtsal 'bad dang bcas pa de dag snying rje can ma yin no/_/sa brgyad pa'i byang
[\[66a.4\]]chub sems dpa' rnams ni mi skye ba'i chos la bzod pa thob pas rnam par mi rtog pa lhun gyis grub pa'i phyir ro/_/bdag dang gzhan du dmigs pa dang /_/brtsal dang 'bad pa med par lhun gyis grub pa'i bdag nyid du snying rje 'byung bas na snying rje chen por gzhag go/_/de bzhin gang la snying rje
[\[66a.5\]]med pa byang chub min/_/zhes bya ba la/_gong du bshad pa lta bu'i mnyam pa med pas na/_mi dmigs pa ma yin pa'i bar dag gi snying rje med pa de dag ni byang chub sems dpa' ma yin no zhes bya ba'i don to/_/shing ljon pa lta bur snying rje bstan pa'i phyir tshigs su bcad pa lnga ste zhes bya ba la/_
[\[66a.6\]]'di man chad tshigs su bcad pa lngas shing ljon pa la dpe blangs nas/_snying rje'i shing dang 'dra bar ston te/_shing ljon pa la rtsa ba dang /_sdong po dang /_yal ga dang /_'dab ma dang /_me tog dang /_'bras bu yod pa bzhin du/_snying rje'i shing gi rtsa ba dang /_sdong po dang /_yal
[\[66a.7\]]ga dang /_lo ma dang 'dab ma dang /_me tog dang /_'bras bu gang yin pa ston to/_/snying rje bzod pa sems pa dang /_smon lam skye ba sems can smin/_/'di ni snying rje'i shing yin te/_/zhes bya ba la/_snying rje'i shing gi rtsa ba ni byang chub sems dpa'i snying rje chen po'o/_/sdong po ni bzod
[\[66b\]]
[\[66b.1\]]pa'o/_/yal ga ni sems can gyi don la sems pa'o/_/lo ma ni smon lam mo/_/skye ba ni me tog go/_/sems can smin par byed pa ni 'bras bu'o zhes bya ba'i don to/_/rtsa ba che sogs 'bras bu chen po'i mchog_/ces bya ba la/_snying rje'i shing la snying rje nyid rtsa ba yin pas na rtsa ba che'o/_/
[\[66b.2\]]sogs pa'i nang du ni bzod pa sdong por gyur pas na sdong po chen po zhes bya ba la sogs par sbyar te/_tha mar yang sems can yongs su smin par byed pas na 'bras bu mchog yin no zhes bya ba'i don to/_/de ni rtsa ba dang sdong po dang yal ga dang lo ma dang me tog dang 'bras bu'i gnas te zhes bya
[\[66b.3\]]ba la/_dper na shing ljon pa'i rtsa ba bzang po las sdong po 'byung ngo /_/sdong po las yal ga 'byung ngo /_/yal ga las lo ma 'byung ngo /_/lo ma las me tog 'byung ngo /_/me tog las 'bras bu 'byung ngo /_/de bzhin du byang chub sems dpa'i snying rje chen po'i shing la yang /_snying rje
[\[66b.4\]]chen po nyid ni rtsa ba'i gnas su gzhag ste/_byang chub sems dpa'i yon tan thams cad kyi rtsa ba snying rje chen po yin pa'i phyir ro/_/de bas na 'phags pa blo gros mi zad pa'i mdo las kyang /_gzhan yang btsun pa sha ra dwa ti'i bu byang chub sems dpa'i snying rje chen po yang mi zad pa ste/_
[\[66b.5\]]ci'i phyir zhe na/_sngon du 'gro ba'i phyir ro/_/btsun pa sha ra dwa ti'i bu 'di lta ste/_dper na dbugs phyir 'bud pa dang rngub pa ni skyes bu'i srog gi dbang po'i sngon du 'gro ba'o/_/de bzhin du theg pa chen po yang dag par bsgrub pa'i phyir/_byang chub sems dpa'i snying rje chen po sngon du 'gro ba'o
[\[66b.6\]]zhes gsungs so/_/'phags pa ga ya'i rtse mo'i mdo las kyang byang chub sems dpa'/_byang chub kyi sems kyi rtsa ba ni snying rje chen po'o/_/sems can ni dmigs pa'o zhes bshad do/_/gang la snying rje yod pa de dag sems can gyi don du sdug bsngal rnam pa sna tshogs bzod kyi/_
[\[66b.7\]]su la snying rje med pa de dag ni sems can gyi don du sdug bsngal rnam pa sna tshogs bzod par mi 'gyur te/_de bas na snying rje las sems can gyi don du grang ba dang /_tsha ba la sogs pa bzod par 'byung ste/_bzod pa ni sdong po'i gnas lta bu'o/_/de ltar bzod pa sdong po lta bu'i shugs
[\[67a\]]
[\[67a.1\]]kyis sems can rnams bsgral bar bya ba'i bsam pas rnam pa sna tshogs la sems pa'i bsam pa 'byung ste bsam pa de ni yal ga'i gnas lta bu'o/_/de ltar sems can gyi don la sems pa'i bsam pa de las tshe rabs gar skyes gar skyes kyang sems can
[\[67a.2\]]rnams la phan thogs par 'gyur ba'i lus dang longs spyod dang 'khor dang gnas phun sum tshogs par skye bar gyur cig ces smon lam 'debs pa 'byung ste/_smon lam ni lo ma'i gnas lta bu'o/_/de ltar smon lam lo ma lta bu'i shugs kyis tshe rabs gar skyes gar skyes kyang bdag dang gzhan la
[\[67a.3\]]phan 'dogs par 'gyur ba'i gnas bzang por skye ste/_skye ba bzang po len pa ni me tog gi gnas lta bu'o/_/de ltar skye ba bzang po blangs pa las sems can rnams yongs su smin par byed pa 'byung ste/_de ni 'bras bu'i gnas lta bu'o/_/de ltar tshigs su bcad pa gcig gis snying rje yod na snying rje
[\[67a.4\]]las bzod pa la sogs pa'i chos 'byung ste/_rjes su 'jug pa bstan nas/_da ni snying rje med na bzod pa la sogs pa phyi ma mi 'byung ste ldog par bstan pa'i phyir/_rtsa ba snying rje med gyur na/_/dka' bar spyod pa bzod pa med/_/ces bya ba la sogs pa smos so/_/dper na shing gi rtsa ba med na sdong
[\[67a.5\]]po med par 'gyur ro/_/sdong po med na yal ga med par 'gyur ro/_/yal ga med na 'dab ma med par 'gyur ro/_/'dab ma med na me tog med par 'gyur ro/_/me tog med na 'bras bu med par 'gyur ro/_/de bzhin du byang chub sems dpa'i snying rje'i shing la yang /_snying rje rtsa
[\[67a.6\]]bar gyur ba med na sems can gyi don phyi nang gi sdug bsngal dka' bar spyod pa thams cad bzod pa'i bzod pa sdong po lta bur gyur pa med par 'gyur ro zhes bya ba'i don to/_/blo ldan sdug bsngal mi bzod na/_/sems can don zhig ga la sems/_/zhes bya ba la/_de ltar bzod pa sdong por
[\[67a.7\]]gyur pa lta bur med de sdug bsngal ba la mi bzod na sems can gyi don la sems pa'i bsam pa yal ga lta bur gyur pa ga la zhig yod de/_bsam pa de yang med par 'gyur ro zhes bya ba'i don to/_/bsam pa rnam par spangs pa'i blo/_/tshe rabs bzang por smin mi byed/_/ces bya ba la/_
[\[67b\]]
[\[67b.1\]]de ltar sems can gyi don du bsams pa'i bsam pa spangs te med na sems can gyi don du tshe rabs bzang po de dang de dag tu skye bar gyur cig ces smon lam mi 'debs te/_de bas na smon lam 'dab ma lta bur gyur pa mi 'byung ngo /_/de ltar smon lam btab na yang tshe rabs bzang por skye bar mi
[\[67b.2\]]'gyur te/_de bas na tshe rabs bzang por skye ba me tog lta bu mi 'byung ngo /_/tshe rabs bzang po ma thob na/_/sems can yongs su smin byed med/_/ces bya ba la/_de ltar tshe rabs bzang po me tog lta bu ma thob na sems can yongs su smin par byed mi nus te/_de bas na sems can yongs
[\[67b.3\]]su smin par byed pa 'bras bu lta bur gyur pa med par 'gyur ro zhes bya ba'i don to/_/'di ltar shing ljon pa'i rtsa ba chus brlan na/_rtsa ba brtan pa dang rgyas par gyur bas de'i zhor gyis sdong po la sogs pa yang 'phel bar 'gyur ba bzhin du 'dir yang tshigs su bcad pa gnyis shig gis
[\[67b.4\]]snying rje chen po rtsa bar gyur pa la/_de brlan zhing brtas par byed pa'i chu gang yin pa bstan pa'i phyir/_snying rje'i chu ni byams pa ste/_/sdug bsngal bde ba rgya cher rgyas/_/zhes bya ba la sogs pa smos so/_/dper na shing gi rtsa ba la chus brlan na 'phel zhing rgyas pa bzhin du/_snying rje'i rtsa
[\[67b.5\]]bar gyur pa la byams pa'i chus brlan na/_snying rje'i rtsa bar gyur pa brtas shing 'phel bar 'gyur te/_de las bzod pa sdong po lta bur gyur pa la sogs pa yang brtas shing 'phel bar 'gyur ro zhes bya ba'i don to/_/ji lta zhe na/_byams pa dang ldan pa'i byang chub sems dpa' rnams ni byams
[\[67b.6\]]pa'i sems chu dang 'dra ba snying rjes brlan na/_snying rje 'phel bar 'gyur te/_snying rje 'phel dang byang chub sems dpa' pha rol gyi sdug bsngal mthong nas bdag nyid sdug bsngal bar 'gyur ro/_/de ltar na sems can gyi don du zhugs pa las sdug bsngal 'byung ba de nyid sdug bsngal ma yin gyi
[\[67b.7\]]bde ba rgya chen po yin te/_de bas na ci la yang mi bzod pa med pas na/_bzod pa sdong po lta bu dang ldan par 'gyur te/_rgyas bzhes bya ba ni 'di'i skabs su bzod pa la bya'o/_/yal ga 'phel zhing gyes pa ni/_/tshul bzhin yid byed shes par bya/_/zhes bya ba la/_theg pa chen po'i don gang
[\[68a\]]
[\[68a.1\]]zag dang chos la bdag med pa dang /_bdag dang gzhan gyi don bya ba la sems pa ni tshul bzhin yid la byed pa zhes bya ba de bas na sems pa ni yal ga lta bur 'phel zhing gyes par blta'o/_/smon lam rgyun ni ma chad pas/_/'dab ma dag ni lhags shing skye/_/zhes
[\[68a.2\]]bya ba la/_dper na shing ljon pa yang 'dab ma rnyings pa dag ni 'dor zhing 'dab ma gsar pa dag skye zhing 'dzin pa dang 'dra bar/_byang chub sems dpa' sngar btab pa'i smon lam rgya chung ngu dang skye ba rgya chung ngu rnams ni bor nas/_phyis smon lam rgya chen po dang skye ba rgya chen po dag rgyun du len
[\[68a.3\]]cing 'dzin par byed de/_de ltar smon lam snga ma 'dor zhing phyi ma len pa'i rgyun mi gcod pa ni 'dab ma snga ma lhags shing phyi ma skye ba bzhin no/_/rnam pa gnyis kyis rkyen grub phyir/_/me tog mi stongs de las 'bras/_/zhes bya ba la/_'di ltar shing ljon pa yang rkyen rnam pa gnyis kyis
[\[68a.4\]]grub ste/_nang gi rkyen gyis grub pa dang /_phyi'i rkyen gyis grub pa'o/_/de la nang gi rkyen gyis grub pa ni rtsa ba las sdong po grub/_sdong po las yal ga grub pa la sogs pa'o/_/de bzhin du byang chub sems dpa'i snying rje'i shing la nang gi rkyen smon lam yongs su grub pas rang gi skye ba
[\[68a.5\]]bzang por yongs su smin pa'i phyir me tog lta bu'i skye ba yang ma stongs te/_skye ba don med par ma gyur to zhes bya ba'i don to/_/dper na shing ljon pa las chu me rlung la sogs pa phyi rol gyi rkyen gyis grogs byas na me tog las 'bras bu skye ba bzhin du/_byang chub sems dpa'i snying rje'i shing
[\[68a.6\]]la yang phyi rol gyi rkyen du grub ste/_tshe rabs gang nas gang du skyes par yongs su smin par byed pa'i 'bras bu grub pas na 'bras bu yongs su ma stongs so zhes bya ba'i don to/_/snying rje'i bsngags pa'i tshigs su bcad pa ste zhes bya ba la/_da ni tshigs su bcad pa gcig gis snying rje'i
[\[68a.7\]]legs pa dang /_yon tan ston to zhes bya ba'i don to/_/snying rje chen po'i yon tan byed pa yi/_/sems can rnams ni snying rjes su mi byed/_/ces bya ba la snying rje chen po ni de bzhin gshegs pa'i thugs kyi rgyud la mnga' ba'i thugs rje la bya'o/_/'di ltar stobs dang mi 'jigs pa la
[\[68b\]]
[\[68b.1\]]sogs pa de bzhin gshegs pa'i yon tan yin pa bzhin du/_thugs rje chen po yang de bzhin gshegs pa'i yon tan no/_/thugs rje chen po'i yon tan de yang sems can thams cad la dmigs na 'dod pa thob par 'gyur bas na/_sems can rnams ni snying rje chen po'i yon tan byed pa zhes
[\[68b.2\]]bya ste/_de lta bur snying rje chen po yon tan thob par byed pa'i sems can rnams la snying rje bar su zhig mi byed de kun gyis kyang snying rje bar bya ba'i rigs so zhes bya ba'i don to/_/da ni tshigs su bcad pa phyed kyis snying rje'i yon tan nyid bstan pa'i phyir/_snying rje skyed pa gang yin de dag ni/_/
[\[68b.3\]]sdug bsngal na yang mtshungs med bde bar 'gyur/_/zhes bya ba smos te/_byang chub sems dpa'i snying rje chen po las skyes pa'i sdug bsngal rnam pa mang po gang yin pa de dag sdug bsngal bar mi 'gyur gyi/_lha dang mi la sogs pa'i 'jig rten pa'i bde ba dang /_nyan thos dang rang sangs rgyas
[\[68b.4\]]la sogs pa'i 'jig rten las 'das pa'i bde ba las kyang 'das shing 'phags pa'i bde bar 'gyur ro zhes bya ba'i don to/_/mdo sde rgyan bam po lnga'i bshad pa rdzogs so//_//snying rje chags pa med pa'i tshigs su bcad pa ste/_zhes bya ba la/_snying rjes zin pa'i byang chub
[\[68b.5\]]sems dpa' rnams/_/so so'i skye bo bzhin 'khor ba la yang ma chags mi gnas/_nyan thos dang rang sangs rgyas bzhin du mya ngan las 'das pa la yang ma chags mi gnas par bstan pa'i phyir/_tshigs su bcad pa gcig rtsom mo zhes bya ba'i don to/_/snying rjes brlan pa'i snying rje can/_/
[\[68b.6\]]zhi ba la yang mi gnas na/_/'jig rten bde dang rang srog la/_/chags par 'gyur ba smos ci dgos/_/zhes bya ba la/_'jig rten pa dag ni 'jig rten pa'i 'dod pa lnga'i yon tan gyi bde ba la chags pa dang /_rang gi srog dang lus la chags te/_de bas na 'khor ba la gnas pa'o/_/
[\[68b.7\]]'phags pa nyan thos dang rang sangs rgyas rnams 'jig rten gyi bde ba dang srog la chags pa med kyang sdug bsngal thams cad spangs pa'i mya ngan las 'das pa la chags pas mya ngan las 'das pa la gnas pa'o/_/byang chub sems dpa' thugs rje can rnams thugs rjes byin gyis brlabs
[\[69a\]]
[\[69a.1\]]shing thugs rje'i dbang du gyur la thugs rjes zin pa rnams ni nyan thos dang rang sangs rgyas rnams kyi zhi ba phyogs gcig pa'i mya ngan las 'das pa 'jig rten gyi bya ba thams cad kyi phul du phyin pa de la yang ma chags mi gnas te/_'dis ni mya ngan las 'das pa
[\[69a.2\]]la mi gnas pa bstan to/_/de lta bu la yang ma chags na 'jig rten pa'i 'dod pa lnga'i bde ba dang lus dang srog la chags par 'gyur ba lta ci smos te/_ma chags ches so zhes bya ba'i don to/_/'dis ni 'khor ba na mi gnas par bstan to/_/snying rjes sdug pa'i khyad par la tshigs su bcad pa
[\[69a.3\]]gsum mo zhes bya ba la/_ji ltar 'jig rten pa dag pha ma bu tsha gnyen bshes la sdug pa yod pa dang /_'phags pa nyan thos dang /_rang sangs rgyas rnams sems can sdug bsngal ba rnams la sdug pa yod mod kyi/_de bas kyang byang chub sems dpa' thugs rje'i rgyus sems can thams cad
[\[69a.4\]]la sdug par byed pa sdug pa gzhan dang khyad zhugs par bstan pa'i phyir/_tshigs su bcad pa gsum rtsom mo zhes bya ba'i don to/_/kha na ma tho med pa yi/_/sdug pa med de 'jig rten min/_/zhes bya ba la/_'jig rten pha ma la sogs pa bu tsha la sdug pa yod kyang 'jig rten pa'i sdug pa thams
[\[69a.5\]]cad ni kha na ma tho ba med pa'i sdug pa gang yang med de 'jig rten pa'i sdug pa thams cad kha na ma tho ba dang bcas shing sdig pa dang skyon dang bcas pa sha stag go/_/de ci'i phyir zhe na/_ma byin par len pa dang /_srog gcod pa la sogs pa'i las la 'dzud pas sdug bsngal gyi chu bo chen po la
[\[69a.6\]]'jog pa dang /_mi shes pa'i chu bo chen pos non pa'i phyir/_thams cad kyang kha na ma tho ba dang bcas pa sha stag go/_/'jig rten gyi sdug pa la 'jig rten las 'das pa yang med de/_'jig rten pa sha stag go zhes bya ba'i don to/_/de ci'i phyir zhe na/_gang zag dang chos la bdag med
[\[69a.7\]]par ma rtogs pas bdag dang gzhan mnyam pa nyid kyi sems ma thob pa'i phyir ro/_/blo ldan snying rje'i sdug pa ni/_/kha na ma tho med ces 'jig rten 'das/_/zhes bya ba la/_byang chub sems dpa' rnams kyi snying rje'i rgyu las byung ba'i sems can la sdug par byed pa ni kha na ma tho ba yang med la
[\[69b\]]
[\[69b.1\]]'jig rten las 'das pa yang yin no zhes bya ba'i don to/_/'jig rten pa'i snying rje la gnas pa rnams kyis kha na ma tho ba med kyang 'jig rten pa'o zhes bya ba la/_mos pa spyod pa'i sa la gnas pa'i byang chub sems dpa' rnams kyi snying rjes sems can sdug par byed pa dang /_'jig rten pa
[\[69b.2\]]drang srong la sogs pa'i snying rjes sems can la sdug par byed pa ni sdig pa la mi 'jog ste/_kha na ma tho ba med kyang bdag dang gzhan du mnyam pa nyid kyi sems ma thob pas 'jig rten par 'jog go/_/ji ltar kha na ma tho ba med ce na zhes bya ba la/_byang chub sems dpa' rnams kyi snying rje'i
[\[69b.3\]]rgyu las byung ba'i sems can la sdug par byed pa kha na ma tho ba med do zhes bshad pa ji ltar kha na ma tho ba med ce na zhes bya ba'i don to/_/de'i phyir smras pa/_sdug bsngal chu bo chen po dang /_/mi shes mun nag gnas pa'i 'jig rten dag_/drang ba'i thabs rnams shoms pa des/_/ji ltar kha
[\[69b.4\]]na ma tho med ma yin/_/zhes bya ba smos te/_sdug bsngal rnam pa gsum dang brgyad la sogs pa'i chu bo chen po la gnas pa dang /_'phags pa'i bden pa bzhi yang dag pa ji lta ba bzhin mi shes pa'i mun pa la gnas pa ni kha na ma tho ba dang bcas pa zhes bya ste/_de lta bu'i 'jig rten gyi sdug
[\[69b.5\]]bsngal gyi chu bo la gnas pa dang mi shes pa'i mun pa la gnas pa rnams drang zhing gdon par bya ba'i thabs chen po bshams pa mkhas pa byang chub sems dpa' rnams kyi snying rje las 'byung ba sdug ba ste/_ji ltar na kha na ma tho ba med pa yin te/_kha na ma tho ba med pa yid ches so zhes bya ba'i don
[\[69b.6\]]to/_/ji ltar na 'jig rten las 'das she na zhes bya ba la/_byang chub sems dpa'i sdug pa 'jig rten las 'das zhes bshad na/_byang chub sems dpa'i thugs rje las byung ba'i sdug pa ste/_ji ltar na 'jig rten las 'das pa yin zhe na zhes bya ba'i don to/_/de'i phyir rang
[\[69b.7\]]byang chub tu sangs rgyas dang /_'jig rten dgra bcom de sdug med/_/de las gzhan la smos ci dgos/_/ji ltar 'jig rten 'das ma yin/_/zhes bya ba smos te/_'di ltar byang chub sems dpa' thugs rje'i rgyu las byung ba'i sdug pa de lta bu ni 'jig rten na gang zag mchog
[\[70a\]]
[\[70a.1\]]dang gtso bor bya ba rang sangs rgyas dang 'phags pa dgra bcom pa rnams la yang /_byang chub sems dpa'i snying rje las byung ba'i sems can thams cad la sdug pa de lta bu de med na 'jig rten phal ba rnams la de lta bu'i sdug pa lta ga la zhig yod de med ces so zhes
[\[70a.2\]]bya ba'i don to/_/de ltar byang chub sems dpa'i sems can la sdug par lta ba 'phags pa rnams la yang med na/_'jig rten pa la lta ga la yod med na/_byang chub sems dpa'i sdug par lta ba de 'jig rten las 'das pa ji ltar ma yin te/_'jig rten las 'das pa yid ches so zhes bya ba'i
[\[70a.3\]]don to/_/rang byang chub tu sangs rgyas pas na zhes bya ba la/_mkhan po dang slob dpon med par rang gi blos mya ngan las 'das pa mngon du byas pas na rang byang chub tu sangs rgyas pa zhes bya'o/_/skrag pa dang mngon par dga' ba'i rgyu la tshigs su bcad pa zhes bya ba la/_byang chub sems
[\[70a.4\]]dpa' thugs rje'i rgyus/_sems can gyi don du mgo dang rkang lag la sogs pa btang ba'i sdug bsngal la kha cig skrag pa yod la/_byang chub sems dpa' kha cig sdug bsngal de nyid la bde bar 'dzin cing dga' ba yod de/_de bstan pa'i phyir tshigs su bcad pa gcig rtsom mo zhes bya ba'i
[\[70a.5\]]don to/_/byang chub sems dpa' sdug bsngal med/_/snying brtse ba yi sdug bsngal 'gyur/_/de ni thog mar shin tu skrag_/ces bya ba la/_byang chub sems dpa' thugs rje'i rgyus sems can gyi sdug bsngal med par bya ba'i phyir zhugs pa de sems can sdug bsngal ba mang du mthong
[\[70a.6\]]bas snying rje'i rgyus bdag nyid kyang sdug bsngal bar 'gyur la/_dang po mos ba spyod pa'i sa na ni sdug bsngal de lta bu las bsgral bar mi nus so snyam nas skrag pa skye ste/_de ci'i phyir zhe na/_bdag dang gzhan du mnyam pa nyid kyi sems ma thob pa dang /_sdug bsngal thams cad stong pa nyid
[\[70a.7\]]du khong du ma chud pa'i phyir ro/_/reg nas rab tu mngon par dga'/_/zhes bya ba la/_de la reg pa ni sa dang po rab tu dga' ba la reg pa ste/_sa dang po rab tu dga' ba thob nas chos kyi dbyings kun du 'gro ba'i mtshan nyid du rtogs pa na bdag dang gzhan du mnyam pa nyid kyi sems thob pa dang /_
[\[70b\]]
[\[70b.1\]]sdug bsngal thams cad stong pa nyid du khong du chud pas na sems can gyi don du sdug bsngal myong bar 'gyur ba yin yang shin tu dga' ba dang bde ba'i sems skye'o zhes bya ba'i don to/_/sdug bsngal gyi mtshan ma sems can la sdug bsngal med par bya ba'i phyir zhes bya ba la/_sdug bsngal med ces
[\[70b.2\]]bya ba'i don 'chad de/_med ces bya ba ni mtshan ma'i don to/_/mtshan ma'i don yang phyir gyi don du 'dren te/_sems can gyi sdug bsngal rnam pa bdun dang brgyad la sogs pa med par bya ba'i phyir zhugs pa de sems can gyi sdug bsngal mthong nas byang chub sems dpa'i snying rje'i shugs
[\[70b.3\]]kyis bdag nyid sdug bsngal skye bar 'gyur te mos pa spyod pa'i sa ni sdug bsngal des skrag par 'gyur ro/_/bdag dang gzhan mnyam pa nyid du zhes bya ba la sogs pa la mos pa spyod pa'i sa na sdug bsngal gyis skrag pa ni bdag dang gzhan du mnyam pa nyid ma rtogs pa dang /_sdug bsngal
[\[70b.4\]]thams cad stong par ma rtogs pas na skrag go zhes bya ba'i don to/_/reg pa ni lhag pa'i bsam pa rnam par dag pa'i sa la zhes bya ba la/_reg pa zhes bya ba ni lhag pa'i bsam pa rnam par dag pa'i sa la reg pa ste sa dang po yan chad thob pa'o/_/de dag gi tshe na ni chos kyi dbyings kun du 'gro
[\[70b.5\]]ba'i mtshan nyid rtogs pas bdag dang gzhan mnyam pa nyid kyi sems thob pa dang /_sdug bsngal thams cad stong pa nyid du rtogs pas sdug bsngal la skrag pa mi skye ste bde bar 'dzin pa'i bsam pa skye'o zhes bya ba'i don to/_/snying rje'i sdug bsngal gyis bde ba zil gyis gnon pa'i
[\[70b.6\]]tshigs su bcad pa zhes bya ba la/_byang chub sems dpa' rnams sems can gyi don du sdug bsngal rnam pa sna tshogs 'byung ba ni snying rje'i rgyu las byung ste/_sdug bsngal de nyid la byang chub sems dpa' bde bar 'dzin to/_/sdug bsngal las byung ba'i bde ba de ni bde ba thams cad kyi
[\[70b.7\]]dam pa dang mchog yin te/_des 'jig rten gyi bde ba thams cad zil gyis gnon cing 'jig rten gyi bde ba thams cad las 'phags par bstan pa'i phyir tshigs su bcad pa rtsom mo zhes bya ba'i don to/_/snying rjes bskyed pa'i sdug bsngal ni/_/'jig rten bde ba thams cad zil gnon
[\[71a\]]
[\[71a.1\]]cing /_/zhes bya ba la/_gang skye ba dang rga ba la sogs pa sdug bsngal sna tshogs kyis mgo myos pa'i sems can rnams bskyab par bya ba'i don du byang chub sems dpa' snying rje'i rgyu las skyes pa'i sdug bsngal sems can dmyal ba la sogs pa'i sdug bsngal myong ba yang /_
[\[71a.2\]]sems can gyi sdug bsngal skyob pa la ltos nas/_de nyid byang chub sems dpa' rnams bde ba chen por 'gyur te/_bde ba de ni bde ba thams cad kyi mchog dang phul yin pas bde ba de 'jig rten gyi lha dang mi la sogs pa'i bde ba thams cad zil gyis gnon te bde ba thams cad pas lhag go
[\[71a.3\]]zhes bya ba'i don to/_/byang chub sems dpa'i sdug bsngal nyid bde ba'i mchog tu gyur pa 'di ngo mtshar du bya ba yin par bstan pa'i phyir/_don byas pa yang de dang bral ba yin pas na/_/de las ngo mtshar che ba gzhan ci smos/_/zhes bya ba smos te/_'di ltar 'phags pa dgra bcom pa sdug bsngal
[\[71a.4\]]thams cad ni spangs/_bde ba thams cad ni phun sum tshogs te/_rnam pa thams cad du bdag gi don bsgrubs te de dag la yang byang chub sems dpa'i thugs rje las byung ba'i sdug bsngal nyid bde bar gyur pa'i bde ba de lta bu med na 'jig rten phal pa lta zhig ga la yod de/_de bas na gang
[\[71a.5\]]sdug bsngal ba de nyid bde ba mchog tu gyur pa de las ngo mtshar che ba ci zhig yod de/_ngo mtshar gyi mchog tu bya ba yin no zhes bya ba'i don to/_/snying rje byas pa'i sbyin pa la rjes su bsngags pa'i tshigs su bcad pa zhes bya ba la/_'jig rten na sbyin pa gtong bar byed pa yod kyang phan btags pa'i
[\[71a.6\]]lan la re bas gtong ba dang /_sngon phan btags pas lan du phan gdags pa'i phyir gtong ba yod de/_byang chub sems dpa' sbyin pa gtong bar byed pa ni de lta bu ma yin gyi/_snying rje'i shugs kyis gtong bas de ltar btang ba'i sbyin pa la yon tan dang legs pa yod pa bstan pa'i phyir/_
[\[71a.7\]]tshigs su bcad pa rtsom mo zhes bya ba'i don to/_/snying rje dag dang ldan pa'i sbyin pas ni/_/bstan pa rnams la sbyin pa bde byed pa/_/khams gsum pa yi longs spyod de dag gis/_/bde ba de la de yi char mi 'gro/_/zhes bya ba la/_byang chub sems dpa' sbyin pa gtong ba ni sems can brel
[\[71b\]]
[\[71b.1\]]ba dang phongs pa rnams la thugs brtse ba'i dbang gis sbyin pa btang nas de'i 'og tu byang chub sems dpa' dga' ba dang bde ba skye bar 'gyur te/_dga' ba dang bde ba de la ni khams gsum pa'i lha dang mi'i bde ba gang gis kyang brgya'i cha'am stong gi cha 'am bye ba'i cha 'am bye ba brgya
[\[71b.2\]]stong gi char yang mi phod do zhes bya ba'i don to/_/snying rje dag dang ldan pa'i sbyin pas ni/_/bstan pa rnams la bde ba byed pa zhes bya ba'i tshigs su bcad pa phyed kyi don sla bas ma bshad kyi/_khams gsum pa yi longs spyod dag gis ni/_/zhes bya ba yan chad kyi tshigs su bcad pa phyed kyi
[\[71b.3\]]don 'grel pas bkrol te bshad do zhes bya ba'i don to/_/snying rjes sdug bsngal khas len pa la tshigs su bcad pa zhes bya ba la/_kha cig 'di snyam du byang chub sems dpa' sems can gyi don du 'khor ba khas blangs kyang 'khor ba'i sdug bsngal khas ma blangs so snyam pa la/_byang
[\[71b.4\]]chub sems dpa' rnams kyis 'khor ba khas blangs pas na/_'khor ba'i sdug bsngal rnams kyang khas blangs pa bstan pa'i phyir/_tshigs su bcad pa rtsom mo zhes bya ba'i don to/_/'khor ba dag ni sdug bsngal rang bzhin te/_/sems can don du snying rje gang mi gtong /_/gzhan dag la ni
[\[71b.5\]]phan phyir sdug bsngal ni/_/snying rje can gyis khas kyang ma blangs sam/_/zhes bya ba la/_bcom ldan 'das kyis mdo dag las/_skye ba sdug bsngal ba dang /_rga ba dang /_na ba dang /_'chi ba sdug bsngal ba dang /_'dod pa ji snyed pa sdug bsngal ba dang /_mi mdza' ba dang phrad pa sdug
[\[71b.6\]]bsngal ba dang /_mdza' ba dang bral ba sdug bsngal ba dang /_mdor na nye bar len pa'i phung po lnga sdug bsngal ba'o zhes 'khor ba yang sdug bsngal gyi rang bzhin du bshad la/_sdug bsngal thams cad kyang 'khor bar ma 'dus pa gang yang med de de bas na byang chub sems dpa' sems can gyi don
[\[71b.7\]]du snying rje'i shugs kyis 'khor ba yongs su ma btang ste/_'khor ba khas blangs na sems can gzhan la phan pa bya ba'i phyir/_snying rje can gyis 'khor ba'i sdug bsngal thams cad khas ma blangs pa ci zhig yod de/_sdug bsngal thams cad kyang khas blangs ches so zhes bya ba'i don to/_/de'i
[\[72a\]]
[\[72a.1\]]'bras bu dang gsum 'phel ba'i tshigs su bcad pa zhes bya ba la/_byang chub sems dpa' snying rje can rnams chos gsum 'phel ba dang /_chos gsum gyi 'bras bu 'phel ba bstan pa'i phyir/_tshigs su bcad pa rtsom mo zhes bya ba'i don to/_/snying rje dang ni sbyin dang longs
[\[72a.2\]]spyod rnams/_/snying rje can gyis rtag tu rnam 'phel 'gyur/_/zhes bya ba la/_/snying rje can gyi byang chub sems dpa' rnams rtag tu chos rnam pa gsum 'phel bar 'gyur te/_chos gsum ni snying rje 'phel ba dang /_sbyin pa 'phel ba dang /_longs spyod 'phel ba'o/_/byams pa ni phan pa bskyed pa
[\[72a.3\]]dang /_de mthus byas bde de yang de las so/_/zhes bya ba la/_'bras bu gsum 'phel ba ni snying rje'i dbang gis sems can kun la phan par sems pa'i byams pa 'phel bar 'gyur ba dang /_sbyin pa'i dbang gis phongs pa rnams la yo byad kyis phan btags pas phan pa bskyed pa 'phel ba
[\[72a.4\]]dang /_longs spyod kyi dbang gis longs spyod las ni sems can la bde ba'i mthu bskyed pas 'phel bar 'gyur te/_longs spyod yod na gdod sems can la yo byad kyis phan gdags pa'i mthu yod pa'i phyir ro/_/byang chub sems dpa' rnams skye ba thams cad du gsum 'phel bar 'gyur
[\[72a.5\]]ba ni zhes bya ba la sogs pa la/_byang chub sems dpa' tshe rabs kun du snying rje 'phel ba dang /_sbyin pa 'phel ba dang /_longs spyod 'phel ba ni snying rje'i stobs kyis 'phel te/_de la snying rje nyid la goms par byas pa ni tshe rabs gzhan du snying rje nyid shas cher 'phel bar 'gyur ba'i
[\[72a.6\]]phyir ro/_/sbyin pa'ang snying rje'i stobs las so/_/zhes bya ba la/_sbyin pa 'phel ba yang snying rje'i stobs kyis 'phel te/_/sems can brel ba dang phongs pa rnams la snying rje yod na gdod phyi dang nang gi dngos po gtong ba'i phyir ro/_/longs spyod kyang sbyin pa'i stobs las te zhes bya ba la/_
[\[72a.7\]]tshe rabs gzhan du longs spyod 'phel bar 'gyur ba yang tshe 'dir sbyin pa byas pa'i stobs kyis 'phel bar 'gyur te/_tshe 'dir sbyin pa btang ba dang /_gdod tshe phyi mar longs spyod chen por 'gyur ba'i phyir ro/_/de gsum las 'bras bu bde ba gsum du 'gyur te zhes bya ba la/_chos
[\[72b\]]
[\[72b.1\]]rnam pa gsum 'phel bas 'bras bu bde ba rnam pa gsum myong bar 'gyur ro zhes bya ba'i don to/_/snying rje las ni byams pa bskyed pa'o zhes bya ba la/_sems can gyi sdug bsngal bsal lo snyam du sems pa'i snying rje'i chos las ni sems can rnams bde ba la gzhag par bya'o snyam du sems
[\[72b.2\]]pa'i byams pa'i sems bskyed pa'i 'bras bu myong bar 'gyur ro zhes bya ba'i don to/_/sbyin pas ni sems can la phan 'dogs pa skyed pa'o zhes bya ba la/_sbyin pa'i chos 'phel bas ni sems can la zang zing gis phan 'dogs pa'i 'bras bu myong bar 'gyur ro zhes bya ba'i don to/_/longs spyod
[\[72b.3\]]las ni de la phan gdags par bya ba'i mthu byas ba'o zhes bya ba la/_longs spyod kyi chos 'phel bas ni sems can la yo byad kyis phan gdags par bya ba'i mthu yod pa'i 'bras bu myong bar 'gyur te/_longs spyod yod na gdod sems can la zang zing gis phan 'dogs pa'i mthu
[\[72b.4\]]yod pa'i phyir ro/_/sbyin pa la spro bar bya ba'i tshigs su bcad pa zhes bya ba la/_dper na mi le lo can 'ga' zhig la de la phan par 'dod pa'i mi 'ga' zhig gis le lo spang bar bya ba'i phyir sems gzengs bstod cing spro ba skyed par byed pa de bzhin du/_sbyin pa le lor gyur nas sems can
[\[72b.5\]]la mi 'jug pa la/_snying rjes sbyin pa byas na yon tan phun sum tshogs par 'gyur bas sbyin pa la khyod ci'i phyir le lo byed ces sbyin pa la gzengs bstod cing spro bar byed pa'i phyir tshigs su bcad pa rtsom mo zhes bya ba'i don to/_/'phel ba dang ni rab tu spel bar bya/_/sbyin pas
[\[72b.6\]]rab tu bde bya smin par bya/_/drang bar bya zhing kun du bkri bar bya/_/snying rje le lo can la smra ba bzhin/_/zhes bya ba la/_snying rje le lo can la smra ba bzhin zhes bya ba'i tshig dang por bshad de/_dper na le lo can 'ga' zhig la de la phan par 'dod pa'i mi la la zhig gis le lo bya bar
[\[72b.7\]]mi rigs par smra bar byed pa dang 'dra bar sbyin pa le lo can la snying rje smra bar byed de ji ltar smra bar byed ce na/_sbyin pa byas dang yon tan drug 'phel bar 'gyur bas na sbyin pa khyod le lo byed par mi rigs so zhes sbyin pa la smra bar byed do/_/de la 'phel ba dang zhes pa ni/_sbyin pa khyod
[\[73a\]]
[\[73a.1\]]kyis sbyin pa byas pa dang /_byang chub sems dpa' rnams kyi snying rje 'phel bar 'gyur bas sbyin pa bya ba'i rigs te/_'dis ni snying rje'i rang bzhin 'phel bar 'gyur ba bstan to/_/de la spel bar bya zhes bya ba ni snying rje'i shugs kyis sbyin pa byas na rnam pa gnyis 'phel
[\[73a.2\]]bar 'gyur te/_longs spyod 'phel bar 'gyur ba dang /_sbyin pa nyid 'phel bar 'gyur ba'o/_/de la longs spyod 'phel bar 'gyur ba ni sbyin pa'i mthus ma 'ongs pa na longs spyod chen po rnam par smin par 'gyur te/_des ni longs spyod spel bar bya ba yin no/_/sbyin pa spel bar byas pa ni
[\[73a.3\]]sbyin pa'i mthus ma 'ongs pa na rgyu mthun pa'i 'bras bu yang sbyin pa gtong ba la dga' bar 'gyur te/_de ltar sbyin pa spel bar byas pa yin no/_/sbyin pas rab tu smin bya zhes bya ba ni/_sbyin pa btang nas sems can bsdus te/_dge ba la gzhag pa'i sgo nas sems can smin par
[\[73a.4\]]bya'o zhes bya ba'i don to/_/bde bar byas zhes bya ba ni/_len pa po'i gang zag rnams kyang bde ba dang dga' ba bskyed par bya ba dang /_gtong ba po'i gang zag rnams kyang bde ba dang dga' ba bskyed par bya'o zhes bya ba'i don to/_/drang bar bya zhes bya ba ni/_sbyin pa gtang ba'i sgo nas
[\[73a.5\]]bsod nams dang ye shes kyi tshogs bsags par bya'o zhes bya ba'i don to/_/de la zang zing dang mi 'jigs pa'i sbyin pas ni bsod nams kyi tshogs sogs so/_/chos sbyin pas ni ye shes kyi tshogs sogs so/_/bkri bar bya zhes bya ba ni/_bla na med pa'i byang chub kyi gnas su bkri
[\[73a.6\]]ba'am der gzhag par bya zhes bya ba'i don to/_/sbyin pa bya ba le lo can zhes bya bar sbyar ro zhes bya ba la/_mi le lo can dang /_de la phan par 'dod pa gnyis phan tshun smra ba dang 'dra bar sbyin pa le lor gyur nas sems can la mi 'jug pa la snying rje smra bar byed de/_ji ltar smra bar byed ce na/_
[\[73a.7\]]snying rje 'phel bar bya/_sbyin pas longs spyod dang sbyin pa nyid spel bar bya'o zhes bya ba la sogs pa'i tshul gyis smra bar byed do zhes bya ba'i don to/_/gzhan bde bas bde ba rjes su myong ba'i tshigs su bcad pa zhes bya ba la/_'jig rten pa rnams ni phrag dog gi bsam pa yod pas
[\[73b\]]
[\[73b.1\]]gzhan bde ba mthong na bdag sdug bsngal bar 'gyur la/_sems can rnams sdug par mthong na bdag dga' bar 'gyur gyi/_byang chub sems dpa' ni de lta bu ma yin te/_sems can gzhan sdug bsngal na byang chub sems dpa' sdug bsngal bar 'gyur la/_sems can gzhan bde
[\[73b.2\]]na byang chub sems dpa' ci'ang mi bdog kyang bde bar 'gyur ba bstan pa'i phyir tshigs su bcad pa rtsom mo zhes bya ba'i don to/_/snying rjes sdug bsngal bas ni sdug bsngal na/_/gzhan bde ma bskyed ci phyir bde bar 'gyur/_/zhes bya ba la/_byang chub sems dpa' snying rje can
[\[73b.3\]]rnams ni snying rje'i shugs kyis sems can gzhan sdug bsngal ba mthong bas bdag nyid sdug bsngal bar mthong ste/_de ltar na byang chub sems dpa' bdag nyid bde ba 'dod pas sems can bde ba la ma bkod par bdag nyid bde bar ga la 'gyur te nams kyang bde bar mi 'gyur ro
[\[73b.4\]]zhes bya ba'i don to/_/de bas na 'phags pa dri ma med par grags pa'i byang chub sems dpas kyang sems can thams cad kyi nad ji srid kyi bar du bdag gi nad kyang de srid du mi 'tsho'o zhes bshad pa lta bu'o/_/de bas gdag ni bde bar 'gyur 'dod na/_/snying rje gzhan gyi bde ba bskyed
[\[73b.5\]]par bya'o/_/zhes bya ba la/_de ltar sems can sdug bsngal na byang chub sems dpa' sdug bsngal la sems can bde na byang chub sems dpa' bde bas byang chub sems dpa' snying rje dang ldan pa bdag nyid bde ba myong zhing thob par 'dod na sems can sdug bsngal ba rnams bde ba la
[\[73b.6\]]dgod par bya ste/_gzhan bde ba skyed dang gdod byang chub sems dpa' bde ba myong bar 'gyur ro zhes bya ba'i don to/_/byang chub sems dpa'i snying rje bas/_/zhes bya ba ni/_snying rje dang ldan pa'i byang chub sems dpa'i snying rje'i shugs kyis zhes bya ba'i don to/_/gzhan gyi sdug bsngal
[\[73b.7\]]gyis sdug bsngal bar 'gyur/_zhes bya ba ni/_gzhan sdug bsngal ba mthong na byang chub sems dpa' nyid sdug bsngal bar 'gyur ro zhes bya ba'i don to/_/sems can rnams la bde ba skyed par ji ltar bde bar 'gyur zhes bya ba ni/_de ltar na byang chub sems dpa' nyid la sdug bsngal
[\[74a\]]
[\[74a.1\]]mi 'byung zhing bde ba thob par 'dod nas sems can rnams kyi sdug bsngal bsal zhing sems can bde ba la dgod par bya ste/_de ltar ma byas kyi bar du byang chub sems dpa' bdag nyid kyis bde ba myong bar mi 'gyur ro zhes bya ba'i don to/_/snying rjes sbyin pa rjes su
[\[74a.2\]]ston pa la tshigs su bcad pa drug ste zhes bya ba la/_dper na mkhan po dang slob dpon gyis slob ma la 'di ltar gyis shig ces ston cing slob par byed pa bzhin du snying rje slob dpon du gyur pas sbyin pa slob ma lta bur gyur pa la 'di lta 'di ltar gyis shig ces ston cing slob par byed de/_de bstan
[\[74a.3\]]par bya ba'i phyir tshigs su bcad pa drug rtsom mo zhes bya ba'i don to/_/sbyin pa ni phyi'i dngos po yin pas de la sems med na ji ltar bstan cing bslab ce na yang lan du sems med par bden mod kyi slob pa bzhin zhes bya bar sbyar te/_ji ltar slob dpon gyis slob ma la bslabs nas slob
[\[74a.4\]]ma las dam pa dag la 'jug par byed pa bzhin du snying rjes sbyin pa skyong nas sbyin pa las dam pa 'jug par byed pa snying rjes ni sbyin pa la slob pa bzhin no/_/snying rje can ni bdag gi sbyin pa la/_/bdag bde mi 'dod rtag tu slob par byed/_/ces bya ba la/_snying rje dang ldan pa'i
[\[74a.5\]]byang chub kyi sems kyi snying rje ni bdag bde ba mi 'dod pa ste/_rnam pa thams cad du bdag gi bde ba sems can la stobs par byed pa'i phyir ro/_/de ltar snying rje bdag bde ba mi 'dod pa de rtag tu bdag nyid kyi sbyin pa la slob cing ston par byed do zhes bya ba'i don to/_/ji ltar slob
[\[74a.6\]]par byed ce na/_de'i phyir/_longs spyod kyis ni bde ba pha rol lam/_/zhes bya ba smos te/_snying rje de sbyin pa la 'di ltar slob ste/_'di ltar sbyin pa btang ba'i 'bras bu longs spyod chen po'i bde ba de'ang sbyin pa khyod kyis longs spyod kyi 'bras bu de sems can gzhan gyis myong bar
[\[74a.7\]]bgyis pa de ltar gyis shig_/gal te sbyin pa'i 'bras bu rnam par smin pa de sems can gzhan la ma smin/_de bdag la smin par gyur na/_de ltar na ni rnam par smin pa de bdag la ma smin yang rung ngo zhes sbyin pa la de ltar slob par byed do/_/snying rje de sbyin pa'i 'bras bu longs spyod
[\[74b\]]
[\[74b.1\]]chen po ci'i phyir sems can la stobs par byed ce na/_de'i phyir/_bdag dang bde ba tha dad ma yin pas/_/zhes bya ba smos te/_sems can sdug bsngal ni byang chub sems dpa' sdug bsngal bar 'gyur te/_sems can dang byang chub sems dpa' sdug bsngal gcig ste tha mi dad pa'i phyir dang /_
[\[74b.2\]]gzhan bde na byang chub sems dpa' bde ste/_sems can dang byang chub sems dpa' bde ba gcig cing tha mi dad pas na sbyin pa'i 'bras bu longs spyod chen po sems can rnams la sngo bar byed do/_/de med par bdag gi sbyin pa'i 'bras bu mi 'dod do zhes bya ba la/_byang chub sems
[\[74b.3\]]dpa' dang sems can du bde ba tha mi dad de gcig pas na snying rjes sbyin pa la 'di ltar slob par byed de/_gal te sbyin pa khyod kyi 'bras bu longs spyod chen po zhig smin par byas na 'bras bu sems can rnams kyis myong bar 'gyur bar bya ba de ltar smin par gyis shig_/gal te rnam par smin pa de
[\[74b.4\]]sems can la sbyin pa med de sems can gyis myong bar ma gyur na ni/_de ltar na sbyin pa'i 'bras bu rnam par smin pa la 'dod pa med pas sems can smin yang rung ngo zhes sbyin pa la zer ro/_/'bras bu bcas pa'i sbyin pa sbyin byed na/_/sems can sbyin pa'i bde bas bdag bder 'gyur/_/
[\[74b.5\]]zhes bya ba la/_byang chub sems dpa' sbyin pa yongs su gtong ba na sbyin pa'i rdzas kyi dngos po 'ba' zhig gtong bar ma zad kyi/_sbyin pa de'i 'bras bu longs spyod chen po rnam par smin pa yang sems can gyis myong bar gyur cig ces sems can la bsngo zhing sbyin par byed de/_/de ltar
[\[74b.6\]]sems can rnams la rdzas kyi dngos po sbyin pa dang /_sbyin pa de'i 'bras bu longs spyod chen po yang byin nas sems can bde bar gyur na de nyid kyis byang chub sems dpa' bde bar 'gyur gyi/_rdzas kyi dngos po btang ste sems can bde la sbyin ba'i 'bras bu longs spyod byang chub sems dpa'
[\[74b.7\]]nyid kyis myong ba la ni byang chub sems dpa' bde bar mi 'dzin to zhes bya ba'i don to/_/gal te khyod kyis bya ba nga la yod/_/de rnams la ni shin tu 'bras bur 'gyur/_/zhes bya ba la/_snying rje de sbyin pa la 'di ltar slob par byed de/_gal te sbyin pa khyod kyis nga la phan btags shing /_
[\[75a\]]
[\[75a.1\]]sbyin pa'i 'bras bu longs spyod chen po zhig sbyin par bya ba yod/_'bras bu de rnams khyod kyis sems can rnams la sbyin te/_sems can rnams kyis ji nas kyang myong bar 'gyur ba de ltar khyod kyis shig dang /_de ltar byas na gdod khyod kyis nga la phan btags pa
[\[75a.2\]]yin no zhes snying rje sbyin pa la de ltar ston cing slob par byed do/_/sbyin pa byin na sbyin pa dang sbyin pa'i 'bras bu de dag bdag gis sems can la byin pas zhes bya ba la sogs pa la/_byang chub sems dpa' sbyin pa gtong ba'i dus na yang tshul 'di ltar gtong ste/_sbyin pa'i dngos po dang /_sbyin pa de btang
[\[75a.3\]]ba'i 'bras bu gnyis ka sems can gyis myong bar gyur cig ces bsngo zhing sbyin par byed de de ltar zang zing dang 'bras bu gnyis ka sems can gyis myong ste/_sems can bde bar gyur na gdod byang chub sems dpa' bde bar 'gyur ro zhes bya ba'i don to/_/gang gi phyir de nyid kyis ji tsam du 'bras bur
[\[75a.4\]]bya ba de tsam du 'bras bur 'gyur te zhes bya ba la sogs pas/_gang gi phyir sbyin pa'i dngos po dang /_'bras bu gnyi ga sems can la btang nas sems can bde bar gyur na byang chub sems dpa' yang bde bar 'gyur bas/_sbyin pa khyod kyis sbyin pa ji snyed cig btang ba'i 'bras bu bdag la
[\[75a.5\]]ji tsam zhig sbyin par bya ba'i 'bras bu'i 'bras bu de dag thams cad sems can la smin par gyis shig dang /_de nyid kyis nga la phan btags pa yin no zhes snying rjes sbyin pa la ston cing slob par byed do/_/sbyin pa yi ni longs spyod mi 'dod pas/_/zhes bya ba la/_byang chub sems dpa'i sbyin
[\[75a.6\]]pa gtong ba yang /_sbyin pa'i 'bras bu longs spyod chen por 'gyur ba de dag bdag gis myong bar ni mi 'dod de 'bras bu la thams cad nas thams cad du rgyab kyis lta zhing longs spyod myong bar bya ba la gcig tu ma myong zhes bya ba'i don to/_/longs spyod mang po mchog dang phrad gyur na/_/zhes bya ba la/_
[\[75a.7\]]de ltar 'bras bu la mos pa med na/_'bras bu mi 'dod du zin kyang byang chub sems dpa'i rgya chen po dang ldan pa dang /_chos nyid kyis ni sbyin pa btang ba dang /_longs spyod chen po mi myong du mi rung ba yin pas gang dang gang du skyes par longs spyod mang po rgya chen po rnams dang byang chub sems dpa'
[\[75b\]]
[\[75b.1\]]rtag tu phrad par 'gyur ro zhes bya ba'i don to/_/de yi bde ba dag ni bdag mi 'dod/_/sbyin pa rgyun de yang ni sbyin par 'dod/_/ces bya ba la/_de ltar longs spyod rgya chen po dang phrad du zin kyang longs spyod kyi bde ba de dag ni byang chub sems dpa' ni mi 'dod kyi ci zhig 'dod ce na/_ji ltar btang
[\[75b.2\]]ba'i sbyin pa'i 'bras bu'i tshe rabs gzhan du yang sbyin pa rgyun du gtong zhing sbyin pa byed par 'gyur ba tsam 'dod par zad do zhes bya ba'i don to/_/gang gi phyir sbyin pa rgyun du byed pa de rgyun du mi 'dod kyi zhes bya ba la sogs pa la/_de ltar longs spyod chen po longs spyod dam pa dang rtag tu phrad kyang longs spyod kyi bde
[\[75b.3\]]ba la cung zad kyang 'dod pa med kyi/_gzhan du na bdag gi sbyin pa yongs su btang ba'i 'bras bu tshe rabs gzhan du sems can rnams la sbyin pa rgyun du gtong ba dang /_sbyin pa gtong ba de rgyun mi 'chad par gtong ba tsam du zad do/_/bdog pa thams cad yongs su gtong ba la/_/snying rjes bdag la
[\[75b.4\]]rtag tu rab lta na/_/zhes bya ba la/_gzhan snying rje ni sbyin pa la 'di ltar slob ste/_snying rje lag na bdog pa'i dngos po phyi dang nang gi dngos po thams cad gtong ba yang sbyin pa'i 'bras bu 'dod pa'i phyir gtong ba ni ma yin gyi/_sems can la snying rje bas na bdag gi lag na yod pa rnams la chags
[\[75b.5\]]pa med par gtong ste/_de'ang phyi dang nang gi dngos po 'ba' zhig gtong bar ma zad kyi/_sbyin pa'i 'bras bu longs spyod chen po yang sems can la yongs su gtong ngo /_/de ltar 'bras bu yang btang na sbyin pa khyod 'bras bu sems can la smin par mi byed par ci'i phyir 'bras bu bdag la rtag tu
[\[75b.6\]]lta zhing bdag la 'khor la 'bras bu bdag la smin par byed ces bya ba'i don to/_/khyod kyis yang dag shes par byos/_/bdag ni 'bras bu don mi gnyer/_/zhes bya ba la/_de bas na sbyin pa khyod kyis snying rje 'di ni sbyin pa'i 'bras bu la chags pa med de/_sbyin pa'i 'bras bu la don du mi
[\[75b.7\]]gnyer bas na snying rje 'bras bu sbyin pa ni mi rigs kyi/_sbyin pa'i 'bras bu yang sems can la sbyin pa'i rigs so zhes sbyin pa khyod kyis de ltar shes par gyis shig ces sbyin pa la slob par byed do/_/gang bdag gis snying rjes sbyin pa'i 'bras bu thams cad yongs su gtong bar shes par
[\[76a\]]
[\[76a.1\]]bya'o zhes bya ba la sogs pa la/_snying rjes bdag gi phyi nang gi dngos po thams cad dang de'i 'bras bu sems can la rtag par btang ba yang sems can rnams la snying rje'i sgo nas rtag par gtong bar zad kyi/_sbyin pa'i 'bras bu la ni cung zad kyang chags pa med do zhes
[\[76a.2\]]khyod kyis de ltar shes par gyis shig ces bya ba'i don to/_/de ltar byang chub sems dpa' sbyin pa la rjes su bstan to zhes bya ba la/_gong du bshad pa ltar na sbyin pa khyod kyis 'di ltar shes par bya ba'i rigs te/_snying rjes 'di ni sbyin pa'i 'bras bu la chags pa med pas/_'di la 'bras
[\[76a.3\]]bu sbyin par bya ba'i mi rigs kyi de'i 'bras bu sems can rnams kyis myong bar bya ba'i rigs so zhes sbyin pa khyod kyis de ltar shes par gyis shig ces sbyin pa la de ltar ston cing 'doms so/_/khyod kyis 'bras bu thob pa ma spangs na/_/sbyin pa la ni mngon par mos ma yin/_/zhes bya ba la/_
[\[76a.4\]]gzhan yang snying rjes sbyin pa la 'di skad smra bar byed de/_gal te ngas sbyin pa'i dngos po ni btang gi sbyin pa khyod kyis 'bras bu longs spyod chen po thob pa de bdag gis ma spangs te ma btang na/_de ltar na ni snying rje 'di sbyin pa gtong ba la ma mos pa yin no zhes sbyin pa khyod kyis de ltar rig
[\[76a.5\]]par bya ba'i rigs so/_/ji ltar skad cig tsam yang sbyin med par/_/sbyin pa la ni mngon par dga' ma yin/_/zhes bya ba la/_de ltar ma yin te snying rje bdag ni sbyin pa'i dngos po ni gtong la/_de'i 'bras bu mi gtong ba de lta bu'i sbyin pa la yang bdag dga' ba ma yin la/_bdag
[\[76a.6\]]ni sbyin pa mi gtong zhing sbyin pa byed pa med par skad cig tsam yang gnas par mi dga' zhing ma mos pa yin te/_de bas na 'bras bu thob pa rnams kyang gtong ba dang sbyar na snying rje sbyin pa gtong ba la mngon par dga' ba yin no zhes khyod kyis de ltar shes par gyis shig ces ston to/_/
[\[76a.7\]]ma byas 'bras bur mi 'gyur bas/_/de ltar lan re yong bas nga mi mtshungs/_/zhes bya ba la/_rnam pa gzhan du yang snying rjes ni sbyin pa la 'di ltar slob par byed de/_sbyin pa khyod ni sbyin pa la byas pa rnams ni 'bras bur mi 'gyur zhing 'bras bu smin par mi byed pas de ltar na khyod ni
[\[76b\]]
[\[76b.1\]]lan la re ba ma yin no/_/snying rjes ni gang byin yang rung ma byin yang rung /_'bras bu smin yang rung ma smin yang rung ste/_sems can kun la phan pa dang bde ba byed pa dang sems can kun gyi don sgrub par byed pas na nga ni lan la re ba med pa'i phyir khyod dang mi mtshungs so zhes bya ba'i don to/_/
[\[76b.2\]]gang gis byas pa de las 'bras bur smin/_/de'i phyir khyod lan re bas nga mi mtshungs/_/zhes bya ba la/_gzhan yang sbyin pa khyod ni gang gi sbyin pa byas pa de la 'bras bu smin cing sgrub par byed pas na khyod la ni lan re ba yod kyi/_nga ni sbyin pa ma byas pa la yang 'bras bu sgrub par byed de/_byas pa
[\[76b.3\]]dang ma byas pa kun la phan 'dogs pa la lan re ba med pa'i phyir khyod dang mi mtshungs so zhes bya ba'i don to/_/snying brtse ba sbyin pa la tshigs su bcad pa gnyis te zhes bya ba la/_sbyin pa gang btang na tshe 'di dang tshe rabs gzhan du phan par 'gyur gyi gnod par mi 'gyur ba'i sbyin pa ni snying brtse
[\[76b.4\]]ba'i sbyin pa zhes bya ste/_de lta bu'i sbyin pa gtang ba'i phyir tshigs su bcad pa gnyis rtsom mo zhes bya ba'i don to/_/rgyal sras rnams kyi brtse bas sbyin pa ni/_/kha na ma tho med cing dag pa'i gnas/_/zhes bya ba la sogs pa la/_byang chub sems dpa' rnams kyi tshe 'di dang tshe rabs gzhan du
[\[76b.5\]]phan par 'gyur ba'i snying brtse ba'i sbyin pa ni rnam pa drug ste/_kha na ma tho ba med pa sbyin pa dang /_dag pa'i gnas sbyin pa dang /_phan par byed pa sbyin pa dang /_rjes su srung bar byed pa sbyin pa dang /_tshol ba med par sbyin pa dang /_chags pa med par sbyin pa'o/_/de la kha na ma tho ba med pa ni/_
[\[76b.6\]]gzhan la mi gnod par sbyin pa'o zhes bya ba la/_skye bo gzhan dag la phrogs shing gnod par byas nas gzhan dag la gtong ba dang /_sems can dag bsad cing sha gzhan la sbyin par byed pa dang /_slong ba'i gang zag rnams bkren pa dang ltogs pa zhes bya ba'i tshig ngan pa la sogs
[\[76b.7\]]pa smras nas/_sdug bsngal bskyed de sbyin par byed pa ni kha na ma tho ba zhes bya ste/_de lta bu'i gnod pa med pa byas nas sbyin par byed pas na kha na ma tho ba med pa zhes bya'o/_/dag pa'i gnas ni brtags pa'i dngos po sbyin pa'i phyir/_/zhes bya ba la sogs pa la/_dug dang mtshon cha la
[\[77a\]]
[\[77a.1\]]sogs pa ma brtags pa'i dngos po mi gtong gi dngos po gtsang ma sbyin par byed kyi/_dug dang mtshon cha dang chang lta bu sbyin par mi byed pas na dag pa'i gnas sbyin pa zhes bya'o/_/phan par byed pa ni sbyin pas kun du bsrungs shing dge ba la sbyor ba'o zhes bya ba la/_/sbyin
[\[77a.2\]]pas sems can rnams bsrungs nas/_/tshe phyi mar lha dang mi'i 'bras bu thob par bya ba'i phyir dge ba byed du bcug pa ni phan par byed pa'i sbyin pa zhes bya'o/_/bsrung bar bcas pa ni 'khor gyi 'gro ba la gnod pa med par gzhan la sbyin pa'i phyir ro zhes bya ba la/_bsrung bar bcas pa'i
[\[77a.3\]]sbyin pa ni sbyin pa gtong ba de yang thams cad btong nas cung zad kyang med par byas te/_bdag gi bu smad dang bran g.yog la sogs pa 'khor la gnod pa lta bur sbyin pa mi byed kyi phyi na yang 'khor la gnod pa med par cung zad 'jog pa'o/_/yang na bsrung ba dang bcas pa'i sbyin pa ni gang
[\[77a.4\]]zag byang chub sems dpa' de bu smad dang bran g.yog la sogs pa gzhan la gtong bar byed pa yang gnod sbyin dang srin po la sogs pa sems can la gnod pa byed pa rnams la gtong bar mi byed pa'o/_/tshol ba med pa ni phongs pa'i don shes nas ma blangs par bdag nyid kyis sbyin
[\[77a.5\]]zhing sbyin gnas yongs su mi tshol ba'o zhes bya ba la/_tshol ba med pa'i sbyin pa ni sems can phongs pa dang brel ba'i skabs shes nas gzhan gyis ma blangs par yang bdag nyid kyi lag nas gtong bar byed pa dang /_'di la sbyin 'di la mi sbyin zhes bsod nams kyi zhing mi tshol gyi
[\[77a.6\]]snyoms par sems can kun la gtong bar byed pa'o/_/chags pa med pa ni lan dang rnam par smin pa la mi re ba'i phyir ro zhes bya ba la/_chags pa med pa'i sbyin pa ni bdag gis sbyin pa 'di btang bas slar bdag la phan 'dogs par shog shig ces lan la chags pa med pa dang /_sbyin pa
[\[77a.7\]]btang ba 'dis tshe rabs gzhan rnam par smin pa'i longs spyod dang ldan par gyur cig ces rnam par smin pa la chags pa med par gtong bas na mi chags pa'i sbyin pa zhes bya'o/_/rnam pa gzhan du na zhes bya ba la/_byang chub sems dpa'i thugs rjes sbyin pa rnam pa gcig bshad nas
[\[77b\]]
[\[77b.1\]]gzhan yang tshe rabs 'di dang tshe rabs gzhan du phan par 'gyur ba'i thugs rjes sbyin pa'i rnam grangs gzhan yang bstan pa'i phyir zhes bya ba'i don to/_/thams cad rgyas dang gtso bo dang /_/zhes bya ba la/_thams cad gtong ba dang /_rgyas par gtong ba dang /_gtso bor gtong ba
[\[77b.2\]]zhes bya bar sbyar ro/_/de la phyi nang gnyi ga gtong bas na/_thams cad gtong ba'o/_/chung ngu dang nyung ngu mi gtong gi chen po dang mang po gtong bas na rgyas par gtong ba zhes bya'o/_/dngos po zhigs pa dang /_rul ba dang /_spyad du mi rung ba mi gtong gi kha dog dang dbyibs dang /_dri phun
[\[77b.3\]]sum tshogs shing bzang po gya nom pa gtong bas na gtso bo gtong ba zhes bya'o/_/rtag dang dga' dang zang zing med/_/zhes bya ba la/_rtag tu gtong ba dang /_dga' bar gtong ba dang /_zang zing med par gtong ba zhes bya bar sbyar ro/_/de la skad cig ma gcig la gtong /_skad cig ma gcig la mi gtong /_nyin
[\[77b.4\]]gcig gtong /_nyin gcig mi gtong /_lo 'ga' gtong lo 'ga' mi gtong ba ma yin gyi/_rgyun mi 'chad par gtong bas na rgyun du gtong ba zhes bya'o/_/ser sna'i sems med par dga' ba dang mgu ba'i sems kyis 'di la gtong 'di la mi gtong zhes brtags pa med kyi/_thams
[\[77b.5\]]cad la snyoms par gtong bas na dga' bas gtong ba zhes bya'o/_/tshe 'dir lan la re ba med pa dang /_tshe rabs gzhan du rnam par smin pa la re ba med pas na zang zing med par gtong ba zhes bya'o/_/dag dang byang chub bsngo dang dge ba bsngo/_/zhes bya ba la/_dag pa gtong ba dang /_byang
[\[77b.6\]]chub tu bsngo ba gtong ba dang /_dge ba bsngo ba'i gtong ba zhes bya bar sbyar ro/_/de la dag pa gtong ba ni gong du dag pa'i gnas sbyin pa dang don gcig ste/_dug dang mtshon cha dang chang la sogs pa brtags pa'i dngos po mi gtong bas na dag pa gtong ba zhes bya'o/_/sbyin pa byas pa rnams
[\[77b.7\]]'jig rten gyi lha'am mi'am nyan thos kyi mya ngan las 'das par bya ba'i phyir mi bsngo'i bla na med pa'i byang chub thob par bya ba'i phyir bsngo bas na byang chub tu bsngo ba gtong ba zhes bya'o/_/dge ba la bsngo ba'i don ni gong du phan par byed pa'i sbyin pa bshad pa dang don gcig ste/_sbyin pas bsdus
[\[78a\]]
[\[78a.1\]]nas dge ba la bkod pa ni dge ba la bsngo ba'i gtong ba zhes bya'o/_/spyad par bya ba'i khyad par gyi tshigs su bcad pa zhes bya ba la/_'jig rten pa dag sbyin pa byas nas longs spyod dag myong bar 'gyur ba dang /_'phags pa nyan thos dang rang sangs rgyas dag sbyin pa btang
[\[78a.2\]]nas zag pa med pa'i bde ba myong ba yod mod kyi/_byang chub sems dpa' rnams su thugs rje dang ldan pa'i thugs kyis sbyin pa btang ba'i 'bras bu de dag pas longs spyod khyad par can 'byung bar 'gyur ro zhes bstan pa'i phyir tshigs su bcad pa rtsom mo zhes bya ba'i don to/_/ji ltar bde ba gsum
[\[78a.3\]]gyis tshim pa'i yid/_/snying rje can gyi gtong ba dag rnyed ltar/_/longs spyod can dag longs spyod dag gis ni/_/de ltar dga' bar 'gyur ba ma yin no/_/zhes bya ba la/_byang chub sems dpa' sbyin pa gtong ba na bde ba gsum gyis yid tshim par 'gyur te/_bde ba gsum ni sbyin na
[\[78a.4\]]dga' ba'i bde ba dang /_pha rol la phan btags pa'i dga' ba'i bde ba dang /_byang chub kyi tshogs rdzogs pas dga' ba'i bde ba'o/_/de ltar bde ba gsum gyis tshim pa'i yid dang ldan pa'i byang chub sems dpa' snying rje dang ldan pas sems can la sbyin pa yongs su btang nas btang ba'i
[\[78a.5\]]'og tu sems can la phan thogs par mthong ste/_sems dga' ba dang bde ba rnyed pa ltar/_byang chub sems dpa' sems can rnams la phyi nang gi dngos po kun btang ste/_sems can rnams longs spyod dang ldan par byas pa'i sems can longs spyod can de dag de tsam gyis dga' ba dang
[\[78a.6\]]bde ba mi skye'o zhes bya ba'i don to/_/yang na byang chub sems dpa' snying rje can rnams gzhan la sbyin pa yongs su btang nas sems can la phan thogs par mthong ste dga' ba'i khyad par skyes pa ste/_byang chub sems dpa' sbyin pa yongs su btang ba'i sgo nas longs spyod can du byas pa'i sems
[\[78a.7\]]can longs spyod can dag de tsam gyi dga' ba mi skye ste/_ci'i phyir zhe na/_byang chub sems dpas sbyin pa yongs su btang nas bde ba rnam pa gsum gyis tshim par 'gyur ba'i phyir te/_bde ba rnam pa gsum ni sbyin pas dga' ba dang /_pha rol la phan btags pas dga' ba dang /_byang chub
[\[78b\]]
[\[78b.1\]]kyi tshogs rdzogs pas dga' ba'o/_/sbyin pas dga' ba dang zhes bya ba la/_sbyin pa gtong ba na slong ba rnams tshogs shing 'dus pa mthong nas dang por dga' ba ni sbyin pas dga' ba zhes bya'o/_/pha rol la phan btags pas dga' ba dang zhes bya ba la/_slong ba 'dus pa'i 'og tu zang zing rnams
[\[78b.2\]]gzhan la byin nas/_des sems can la phan thogs par mthong ste dga' ba ni/_phan btags pas dga' ba zhes bya ba ste/_bar du dga' ba'o/_/byang chub kyi tshogs rdzogs pas dga' ba'o zhes bya ba la/_dngos po btang ste dga' ba la gzhan la phan thogs pa'i rgyus bsod nams
[\[78b.3\]]dang ye shes kyi tshogs rdzogs par mthong nas dga' ba ni byang chub kyi tshogs rdzogs pas dga' ba zhes bya ba ste/_'di ni tha mar dga' ba'o/_/pha rol tu phyin pa rnams mngon par sgrub pa la snying brtse ba'i tshigs su bcad pa zhes bya ba la/_pha rol tu phyin pa drug gi mi mthun pa'i phyogs ser
[\[78b.4\]]sna la sogs pa la gnas pa rnams la thugs brtse nas/_/sbyin pa la sogs pa byed du bcug pa ni pha rol tu phyin pa rnams mngon par sgrub pa la snying brtse ba zhes bya ste/_/de bstan par bya ba'i phyir/_/tshigs su bcad pa rtsom mo zhes bya ba'i don to/_/ser snas snying
[\[78b.5\]]rje ma rungs snying rje dang /_/zhes bya ba la/_ser sna ni phyi dang nang gi dngos po gtong bar mi nus shing zang zing mi dgos pa dag sdud par byed pa ste/_de dag la byang chub sems dpa' thugs brtse nas/_ser sna'i skyon dag brjod cing sbyin pa'i chos la 'jog par mdzad do/_/ma rungs pa ni ngan
[\[78b.6\]]pa'i ngang tshul can te srog gcod pa dang ma byin par len pa byed pa'i sgo nas sems can la gnod par byed pa'o/_/de dag la byang chub sems dpa' thugs brtse nas tshul khrims ngan pa'i skyon dag brjod nas tshul khrims la 'jog par mdzad do/_/'khrug pa bag med snying rje dang /_/zhes
[\[78b.7\]]bya ba la/_zhe sdang gi sems 'tshig par byas pa ni 'khrug pa zhes bya ste/_de dag la byang chub sems dpa' thugs brtse nas zhe sdang gi skyon dag smos shing bzod pa la 'jog par mdzad do/_/bag med pa ni nyal ba dang 'phres pa la sogs pa'i las la dga' bas le lo'i dbang gis
[\[79a\]]
[\[79a.1\]]dge ba'i las mi byed pa ste/_de dag la byang chub sems dpa' thugs brtse nas le lo'i skyon dag brjod cing brtson 'grus la 'god par mdzad do/_/yul gyi dbang du song la snying rje dang /_/zhes bya ba la/_gzugs dang sgra la sogs pa 'dod pa lnga'i yon tan
[\[79a.2\]]la sems g.yengs pa ni yul gyi dbang du song ba zhes bya ste/_de dag la byang chub sems dpa' thugs brtse nas sems g.yengs pa'i skyon dag brjod cing bsam gtan la 'jog par mdzad do/_/log par mngon par zhen la snying rje'o/_/zhes bya ba la/_log par mngon par
[\[79a.3\]]zhen pa ni bdag rtag pa la sogs par 'dzin pa ste/_mu stegs pa la sogs pa'i log pa'i shes rab dang ldan pa rnams so/_/de dag la byang chub sems dpa' thugs brtse nas log pa'i shes rab kyi skyon dag brjod cing yang dag pa'i shes rab la 'jog par mdzad do/_/'di dag ni pha
[\[79a.4\]]rol tu phyin pa'i mi mthun pa'i phyogs kyi zhes bya ba la sogs pa la/_ser sna nas log par lam mngon par zhen pa rnams ni sbyin pa nas shes rab kyi pha rol tu phyin pa'i bar gyi mi mthun pa'i phyogs te/_mi mthun pa'i phyogs la gnas pa'i sems can de dag la byang chub sems dpa' snying
[\[79a.5\]]brtse ba ni snying rje zhes bya'o/_/de'ang de dag gi mi mthun par phyogs rnam par sun 'byin pa ni zhes bya ba la sogs pa la/_ser sna la sogs pa de dag kyang sbyin pa la sogs pa'i mi mthun pa'i phyogs yin te/_snying rjes ser sna la sogs pa'i skyon brjod cing sbyin pa la sogs pa pha rol tu
[\[79a.6\]]phyin pa byed du bcug pa ni pha rol tu phyin pa rnams mngon par sgrub pa la snying brtse ba zhes bya'o/_/snying rje'i rkyen bstan pa'i tshigs su bcad pa zhes bya ba la/_'di ltar mig la sogs pa rnam par shes pa rnams dmigs pa dang /_rgyu dang bdag po dang /_de ma thag pa'i rkyen las skye
[\[79a.7\]]ba bzhin du byang chub sems dpa'i snying rje yang dmigs pa dang rgyu dang bdag po dang de ma thag pa ste rkyen bzhi las skye ba bstan pa'i phyir tshigs su bcad pa rtsom mo zhes bya ba'i don to/_/bde dang mi bde'i rgyu las byung /_/byang chub sems dpa'i snying rje ste/_/zhes bya ba la/_tshigs su
[\[79b\]]
[\[79b.1\]]bcad pa phyed kyis snying rje'i dmigs pa'i rkyen bstan to/_/de la snying rje'i dmigs par bya ba'i yul ni tshor ba bde ba dang tshor ba sdug bsngal ba dang /_bde ba yang ma yin sdug bsngal yang ma yin pa la bya'o/_/rgyu dang bshes gnyen rang bzhin las/_/byang chub sems dpa'i snying rje'o/_/
[\[79b.2\]]zhes bya ba la/_tshe rabs gzhan du snying rje la goms par byas pas kun gzhi la snying brtse ba'i bag chags bsags pa ni snying rje'i rgyu'i rkyen to/_/dge ba'i bshes gnyen la brten nas/_dam pa'i chos nyan pa'i dbang gis snying rje skye ste/_de ni bdag po'i rkyen te/_snying rje dang ldan
[\[79b.3\]]pa'i sems dang sems las byung ba snga ma 'gags/_de dang rang bzhin gcig la snying rje dang ldan pa'i sems dang sems las byung ba phyi ma 'byung ste/_snga ma 'gags pa ni de ma thag pa'i rkyen to/_/tshor ba rnam pa gsum la dmigs nas sdug bsngal gsum gyis snying rje bar byed do/_
[\[79b.4\]]zhes bya ba la/_byang chub sems dpa' tshor ba bde ba dang /_tshor ba sdug bsngal ba dang /_tshor ba bde ba yang ma yin sdug bsngal ba yang ma yin pa la dmigs nas snying rje skye ste/_ci'i phyir zhe na/_tshor ba gsum la sdug bsngal rnams kyis khyab par gzigs pa'i phyir ro/_/de la tshor
[\[79b.5\]]ba bde ba la ni 'gyur ba'i sdug bsngal gyis khyab par dmigs so/_/sdug bsngal gyi tshor ba la ni sdug bsngal gyi sdug bsngal gyis khyab par dmigs so/_/bde ba yang ma yin sdug bsngal ba yang ma yin ba'i tshor ba la ni 'du byed kyi sdug bsngal gyis khyab par dmigs so/_/sdug
[\[79b.6\]]bsngal dang bde ba'i tshor ba'i rgyu ni bde ba dang mi bde ba ste/_phyir zhing de bskyed pa'i phyir ro zhes bya ba la/_sdug bsngal gyi tshor ba bskyed pa'i rgyu dang /_bde ba'i tshor ba bskyed pa'i rgyu ni bde ba'i tshor ba'i bag la nyal dang /_sdug bsngal gyi tshor ba'i bag la nyal ba la bya ste/_don du
[\[79b.7\]]bde ba yang ma yin sdug bsngal ba yang ma yin pa'i tshor ba bag chags kyi rang bzhin la de'i rgyu zhes bya ste/_ci'i phyir bag la nyal la rgyu zhes bya zhe na/_'di ltar bag chags de las tshor ba bde ba dang sdug bsngal gnyis yang nas yang du 'byung zhing skye ba'i phyir ro/_/snying rje chen po'i rang
[\[80a\]]
[\[80a.1\]]bzhin gyi tshigs su bcad pa zhes bya ba la/_'jig rten pa la snying rje yod kyang pha ma la sogs pa bu dang gnyen bshes rnams la snying rje skye'i dgra la sogs pa la snying rje mi skye bas snying rje chen po ma yin pa dang /_nyan thos dang rang sangs rgyas la sogs pa snying rje yod kyang sems
[\[80a.2\]]can sdug bsngal ba la snying rje skye'i sems can bde ba rnams la snying rje mi skye bas snying rje chen po ma yin gyi/_byang chub sems dpa' rnams ni cung zad tshor ba gang yin pa thams cad sdug bsngal bar gzigs nas ji ltar mnar med pa'i sems can dmyal ba pa rnams la snying rje ba bzhin du/_
[\[80a.3\]]srid pa'i rtse mo'i lha rnams la yang snying rje bas na snying rje chen po'i rang bzhin can zhes bya ste/_de bstan par bya ba'i tshigs su bcad pa rtsom mo zhes bya ba'i don to/_/byang chub sems dpa'i snying rje ni/_/mnyam pa yin par rig par bya/_/zhes bya ba la/_byang chub sems dpa' rnams kyi snying rje ni
[\[80a.4\]]sems can thams cad la mnyam par dmigs pa'i snying rje can yin par rig par bya ste/_ji lta zhe na/_bde ba'i tshor ba dang /_sdug bsngal gyi tshor ba dang bde ba yang ma yin sdug bsngal ba yang ma yin pa'i tshor ba myong ba la sogs pa gang ci tshor yang rung ste tshor ba thams cad sdug bsngal ba'o
[\[80a.5\]]zhes mkhyen nas sems can dmyal ba pa la thugs brtse ba bzhin du/_srid pa'i rtse mo pa rnams la yang thugs brtse bas na thugs rje chen por rig par bya ste/_ci dang ci mnyam zhe na/_de'i phyir de'i bsam pa mnyam pa las/_sgrub pa dang ni chags bral bas/_/mi dmigs dang ni rnam dag las/_/
[\[80a.6\]]zhes bya ba smos te/_mnyam pa ni bsam pa mnyam pas snying rje mnyam pa dang /_bsgrub pa mnyam pas snying rje mnyam pa dang /_'dod chags dang bral ba'i phyir snying rje mnyam pa dang /_mi dmigs pas snying rje mnyam pa dang /_rnam par dag pa thob pas snying rje mnyam pa'o/_/de la bsam
[\[80a.7\]]pa mnyam pas snying rje mnyam pa ni ji ltar sems can dmyal ba rnams la thugs brtse bar dgongs pa bzhin du/_srid pa'i rtse mo pa rnams la yang thugs brtse bar dgongs pa'i phyir ro/_/bsgrub pa mnyam pas snying rje mnyam pa ni ji ltar sems can dmyal ba pa rnams kyi skyabs mdzad pa
[\[80b\]]
[\[80b.1\]]bzhin du sred pa'i rtse mo'i sems can rnams la yang de bzhin du skyabs mdzad pa'i phyir ro/_/'dod chags dang bral bas snying rje mnyam pa ni snying rje'i mi mthun pa'i phyogs zhe sdang dang sems can la brdeg btsog la sogs pa 'tshe ba byed pa spangs pa'i phyir su la yang zhe sdang ba med/_gang
[\[80b.2\]]la yang byams par byed pa yang med de kun la snyoms par lta ba'i phyir ro/_/mi dmigs pas snying rje mnyam pa ni sems can dang bdag dang snying rje gsum char yang stong pa nyid du ro gcig par khong du chud pa'i phyir ro/_/rnam par dag pa thob pas snying rje mnyam pa ni sa brgyad pa la byang chub
[\[80b.3\]]sems dpa' rnams mi skye ba'i chos la bzod pa thob pas rtsol ba dang 'bad pa med par snying rje lhun gyis grub pa'i phyir ro/_/de la gzugs kyi khams kyi lha rnams kyang byams pa la sogs pa ni tshad med pa bzhi bsgoms te nyan thos dang rang sangs rgyas tshad med pa bsgom mod kyi/_de bas na
[\[80b.4\]]byang chub sems dpa' rnams tshad med pa bzhi bsgom pa mchog tu 'gyur ba bstan pa'i phyir rang gi sems dang chos la mos dang zhes bya ba la sogs pa tshigs su bcad pa gcig smos te/_tshe rabs snga ma la byams pa bsgoms pa'i bag chags sems la brlan pa'i sems de nyid la brten
[\[80b.5\]]nas tshe 'di la byams pa la sogs pa bsgoms na bsgom pa de mchog tu gzhag go/_/tshad med pa bzhi dang yang dag par ldan pa'i mdo sde rnams la mos shing dad na byams pa la sogs pa bsgom pa mchog tu gzhag go/_/bsam pa dang ni rnam par 'byor pa las/_/zhes bya ba la ro myang ba
[\[80b.6\]]dang rjes su yi rang ba dang mngon par dga' ba la sogs pa'i bsam pa rnam pa dgu dang ldan pa yang byams pa la sogs pa bsgom pa mchog tu gzhag go/_/sa brgyad pa la sogs pa'i dus na rtsol ba dang 'bad pa med par byams pa la sogs pa lhun gyis grub par 'byung ba ni rnam par 'byor
[\[80b.7\]]pa zhes bya ste/_de lta bur gnas pa yang bsgom pa mchog tu gzhag go/_/rnam par mi rtog dang gcig gnyis las zhes bya ba la/_bdag dang sems can dang tshad med pa rnams rnam par mi rtog par bsgom pa yang byams pa la sogs pa bsgom pa mchog tu gzhag go/_/sa brgyad pa'i
[\[81a\]]
[\[81a.1\]]dus na byang chub sems dpa' rnams bya ba 'dres pa dang /_nye bar 'dres par gyur pas byang chub sems dpa' gcig gis tshad med pa bsgom na byang chub sems dpa' rnams gzhan gyis kyang bsgoms pa yin te/_bya ba gcig tu gyur ba yang byams pa la sogs pa
[\[81a.2\]]bsgom pa mchog tu gzhag go/_/de ni sangs rgyas la mchod pa dang /_dge ba'i bshes gnyen la brten pa dang /_tshad med pa bsgom pa rnams kyi don gong du bshad pa gzung sla bar bya ba'i phyir tshigs su bcad pa gcig gis mdor bsdus te bstan pa/_bcom ldan 'das la dad
[\[81a.3\]]pa rab bskyed dang /_/dngos po chen por rtag tu gus mchod par/_/zhes bya ba la sogs pa smos so/_/de la sangs rgyas bcom ldan 'das rnams la/_sangs rgyas bcom ldan 'das rnams ni de bzhin gshegs pa dgra bcom pa yang dag par zhes bya ba la sogs pa'i yon tan
[\[81a.4\]]dang ldan par shes nas sems dad pa dang /_dad pa bskyed de dngos po chen pos rtag tu mchod pa dang gus pas rtag tu mchod na grub pa kun thob par 'gyur ro zhes bya bar sbyar ro/_/de la chos gos dang lhung bzed dang phyag 'tshal ba dang bskor ba la sogs pas mchod pa ni dngos po chen pos rtag tu
[\[81a.5\]]mchod pa zhes bya ste/_de ni rnyed pa dang bkur stis mchod pa'o/_/nyan pa dang sems pa dang sgom pas mchod pa ni gus pas mchod pa zhes bya ste/_de ni bsgrub pa'i mchod pa'o/_/de ltar tshigs su bcad pa phyed kyis sangs rgyas la mchod pa'i don mdor bstan to/_/yon tan mang po'i phan
[\[81a.6\]]bshes rtag bsnyen na/_/zhes bya ba la/_dge ba'i bshes gnyen na zhes bya ba la yon tan gong du bshad pa dang ldan pa dang /_de las gzhan yang mdo sde dang gtsug lag dag gi nang nas 'byung ba'i yon tan mang po dang ldan par bdag la tshe 'dir yang phan par byed/_tshe rabs gzhan du
[\[81a.7\]]phan par byed pa'i dge ba'i bshes gnyen la rtag tu bsnyen na grub pa kun thob ces bya bar sbyar te/_des ni dge ba'i bshes gnyen la brten pa mdor bstan to/_/grub pa kun thob 'gro ba snying rje can/_/zhes bya ba la/_gzhan yang tshad med pa bzhi byams pa dang /_snying rje dang /_
[\[81b\]]
[\[81b.1\]]dga' ba dang /_btang snyoms kyi sgo nas sems can la phan btags na grub pa kun thob par 'gyur te/_grub pa kun ni bdag gi don grub pa dang /_gzhan gyi don grub pa dang /_de la sangs rgyas la mchod pa dang /_dge ba'i bshes gnyen la brten pas ni bdag gi don grub pa
[\[81b.2\]]'thob po/_/tshad med pa bsgoms pas ni gzhan gyi don grub pa thob bo/_/go rims dang yon tan bstan to zhes bya ba la/_dngos po chen pos sangs rgyas la mchod pa dang dge ba'i bshes gnyen la brten pa dang /_tshad med pa bsgoms pas ni go rims bstan to/_/bdag dang gzhan
[\[81b.3\]]gyi don grub pas ni yon tan bstan to/_/dngos po chen pos rtag tu grub par rab tu mchod pa zhes bya ba la/_dngos po chen pos rtag tu mchod pa dang /_gus pas rtag tu mchod pa zhes bya bar sbyar te/_dngos po chen pos mchod pa ni rnyed pa dang bkur stis mchod pa bstan to/_/gus pas
[\[81b.4\]]mchod pa ni grub pas mchod pa bstan to/_/mchod pa dang /_bsten pa dang /_tshad med pa'i skabs bshad pa rdzogs so//_//ngo tsha ba rnam par dbye ba'i tshigs su bcad pa bcu drug ste zhes bya ba la/_mchod pa dang bsnyen pa dang tshad med pa'i skabs bshad pa'i 'og tu ngo tsha ba dang
[\[81b.5\]]brtan pa la sogs pa'i skabs bshad par 'brel ba ci yod ce na/_'di ltar mchod pa dang bsnyen pas bdag la phan par bya ba'i phyir zhugs/_tshad med pas gzhan la phan par bya ba'i phyir zhugs pa des bdag dang gzhan gyi don rdzogs shing mthar phyin par bya ba'i phyir de dang rjes su mthun pa'i
[\[81b.6\]]lam bsgom dgos pas na tshad med pa la sogs pa'i 'og tu ngo tsha shes pa la sogs pa byang chub kyi phyogs kyi chos rnams bshad par 'brel to/_/de yang bslab pa'i dmigs pa dang /_rnam pa dang /_rang bzhin dang /_khyad par rnams kyis byang chub sems dpa' rnams kyi rjes
[\[81b.7\]]su mthun pa'i bslab pa'i lam bstan te/_de la dang po ngo tsha shes pa nas brtsams nas gang zag la bdag med pa'i skabs kyi bar du thams cad kyang byang chub kyi phyogs kyi chos yin par rig par bya'o/_/ngo tsha log pa'i phyogs spangs dang /_/zhes bya ba la sogs pa'i tshigs su
[\[82a\]]
[\[82a.1\]]bcad pa gcig gis ngo tsha shes pa'i rang bzhin dang /_grogs dang /_dmigs pa dang /_las phun sum tshogs pa'i sgo nas ngo tsha shes pa'i mtshan nyid bstan to/_/de la ngo tsha shes pa dang khrel yod pa'i mi mthun pa'i phyogs ni ngo tsha mi shes pa dang khrel med pa
[\[82a.2\]]ste/_de gnyis spangs na ngo tsha shes pa dang /_khrel yod pa'i rang bzhin du 'gyur bas na 'dis ni rang bzhin bstan to/_/de la ngo tsha shes pa'i mtshan nyid ni byang chub sems dpa' bdag la bdag ltos nas byang chub sems dpa'i spyod pa ma yin pa nyan thos la sogs pa'i chos spyod pa ni
[\[82a.3\]]byang chub sems dpa'i cha ma yin no snyam nas theg pa de dag la mi 'jug pa ni ngo tsha shes pa'o/_/khrel yod pa'i mtshan nyid ni byang chub sems dpa' bslab pa ma yin pa nyan thos kyi bslab pa la zhugs na skyes bu dam pa byang chub sems dpa' gzhan dag gis kyang smod par 'gyur ro
[\[82a.4\]]snyam nas nyan thos la sogs pa'i theg pa la mi 'jug pa ni khrel yod pa zhes bya'o/_/rnam par mi rtog ye shes ldan/_/zhes bya ba la/_grogs bstan te/_de la sems can dang /_bdag dang /_ngo tsha shes pa dang /_khrel yod pa'i chos rnams yod par ma mthong zhing de de
[\[82a.5\]]dag la yod par mi dmigs pa ni rnam par mi rtog pa'i ye shes zhes bya ste/_ldan zhes bya ba ni byang chub sems dpa'i ngo tsha shes pa dang khrel yod pa de ye shes dang grogs zhes bya ba'i don to/_/ngan cing sdig pa med pa'i yul/_/zhes bya bas dmigs pa bstan te/_ngan cing sdig pa
[\[82a.6\]]med pa'i yul ni nyan thos dang rang sangs rgyas kyi theg pa la bya ste/_theg pa chen po la ltos nas bdag gi don tsam byed kyi sems can thams cad kyi don tsam mi byed pas na ngan pa zhes bya la/_khams gsum du skye ba'i las mi rtsom gyi/_khams gsum las byung ba'i las rtsom
[\[82a.7\]]ste/_kha na ma tho ba med pas sdig pa med pa'i yul zhes bya ste/_nyan thos dang rang sangs rgyas kyi theg pa bdag gi don du zhugs pa de byang chub sems dpa' sgrub cing spyad na des ngo tsha shing khrel ba zhes bya ba yin no/_/sems can smin byed bstan pa rnams/_/zhes bya ba la/_ngo tsha ba
[\[82b\]]
[\[82b.1\]]dang khrel ba des sems can theg pa gsum du bkod nas smin par byed pa de ni las so/_/de ltar na brtan pa byang chub sems dpa' rnams kyi ngo tsha ba dang khrel yod pa'i mtshan nyid ni de lta bu yin no zhes bya ba'i don to/_/des byang chub sems dpa' ngo tsha byed do zhes bya ba la/_byang chub
[\[82b.2\]]sems dpa' nyan thos dang rang sangs rgyas kyi theg pa sgrub na de nyid kyis ngo tsha ba dang khrel bar 'gyur ba yin no zhes bya ba'i don to/_/ngo tsha de nyid la gzhan rnams rab tu 'god pa yin no zhes bya ba la/_sems can yongs su smin par byed pa'i don 'chad de/_byang chub sems dpa'
[\[82b.3\]]ngo tsha bar bya ba'i yul nyan thos dang rang sangs rgyas kyi theg pa de nyid la sems can 'god par byed pa ni sems can yongs su smin par byed pa zhes bya'o/_/yang na ngo tsha bar byed pa'i gnas nyan thos dang rang sangs rgyas kyi theg pa la sems can mi 'god kyi/_theg pa chen po la sems
[\[82b.4\]]can rab tu 'god na sems can yongs su smin par byed pa yin no/_/pha rol phyin drug mi mthun 'phel/_/de yi gnyen po 'grib pa la/_/byang chub sems dpa' rnams dag ni/_/mi bzad ngo tsha skyed par byed/_/ces bya ba 'dis 'phel ba dang 'grib pa la ngo tsha ba bstan to/_/pha rol
[\[82b.5\]]tu phyin pa rnams kyi mi mthun pa'i phyogs ni ser sna nas 'chal pa'i shes rab kyi bar du ste/_de dag 'phel zhing rgyas par 'gyur ba byang chub sems dpa' shin tu ngo tsha ba skyes te/_des ni 'phel ba la ngo tsha ba'o/_/ser sna la sogs pa'i gnyen po ni sbyin pa'i pha rol tu phyin pa nas
[\[82b.6\]]shes rab kyi pha rol tu phyin pa'i bar drug ste/_de dag 'gribs shing nyes par 'gyur na byang chub sems dpa' rnams shin tu ngo tsha bar 'gyur te/_'dis ni 'grib pa la ngo tsha ba'o/_/pha rol phyin pa drug rnams la/_/goms par bya phyir le lo dang /_/nyon mongs chos mthun sbyor ba
[\[82b.7\]]la/_/brtan pa rnams ni ngo tshar byed/_/ces bya ba 'dis sbyor ba dang /_mi sbyor ba la ngo tsha bar bstan te/_pha rol tu phyin pa drug rnams la goms par bya ba ni pha rol tu phyin pa drug rnams la bsgom par bya ba ste/_pha rol tu phyin pa drug la ji ltar bsgom par bya ba ni pha rol tu phyin pa
[\[83a\]]
[\[83a.1\]]drug bsgom pa rnam par dbye ba'i skabs su bshad pa bzhin no/_/'di ltar pha rol tu phyin pa rnams bsgom zhing goms par bya ba la/_le lo'i dbang du byas nas bsgom pa la mi sbyor na/_brtan pa byang chub sems dpa' rnams ngo tsha bar byed de/_'di ni mi sbyor ba la
[\[83a.2\]]ngo tsha ba'o/_/'dod chags dang zhe sdang la sogs pa'i nyon mongs pa rnams skye ba dang rjes su mthun pa'i chos mig gi dbang po nas yid kyi dbang po'i bar du dbang po'i sgo mi sdom zhing 'dod pa lnga'i yul la 'jug pa sbyor na byang chub sems dpa' rnams ngo tsha ba ste/_'di ni sbyor ba'i ngo tsha ba'o/_/
[\[83a.3\]]mnyam par ma bzhag rang bzhin dang /_/mgo ma'i sa dang 'bring gnyis dang /_/bsam pa ngan dang nga can dang /_/chung dang gzhan ni de las lhag/_/ces bya ba 'dis/_ngo tsha ba chung ngu'i rang bzhin dang /_chen po'i rang bzhin bstan te/_mnyam par ma bzhag pa'i sa pa 'dod pa'i khams kyi ngo tsha ba
[\[83a.4\]]dang khrel yod pa thams cad ni chung ngur gzhag go/_/sa gong ma gong ma rnams la ltos nas sa 'og ma 'og ma rnams kyi ngo tsha ba dang khrel yod pa yang chung ngur gzhag go/_/sa dang po la ltos nas mos pas spyod pa'i sa pa'i ngo tsha ba dang khrel yod pa chung ngur gzhag go/_/de bzhin du sa gnyis pa
[\[83a.5\]]la ltos nas sa dang po'i ngo tsha ba dang khrel yod pa rnams chung ngur gzhag ste/_de bzhin du sa gong ma rnams la yang sbyar ro/_/gzugs dang gzugs med pa'i khams mnyam par bzhag pa'i sa la yang ngo tsha ba dang khrel ba chung ngu dang 'bring po dang /_chen po rnam pa gsum yod pa las/_chung ngu dang
[\[83a.6\]]'bring po yang chung ngur gzhag go/_/nyan thos dang rang sangs rgyas lta bu bsam pa ngan pa'i rgyud la yod pa'i ngo tsha ba dang khrel pa yang chung ngur gzhag ste/_de dag gi ngo tsha ba dang khrel yod pas bdag gi don tsam las mi 'grub pa'i phyir ro/_/sa dang po nas sa bdun man chad kyi nga rgyal dang bcas
[\[83a.7\]]pa'i ngo tsha ba dang khrel yod pa yang chung ngur gzhag ste/_nga rgyal dang bcas pa zhes bya ba ni brtsal 'bad dang bcas zhes bya ba'i don to/_/gzhan ni zhes bya ba'i don ni gong ma las bzlog pa zhes bya ba'i don to/_/de las lhag ces bya ba ni gong ma las bzlog na chen por 'gyur te zhes bya ba'i
[\[83b\]]
[\[83b.1\]]don to/_/ji ltar chen por 'gyur zhe na/_mnyam par ma bzhag pa'i sa pa thams cad chung ngu'i nang du bsdus nas mnyam par bzhag pa'i sa pa thams cad chen por 'gyur ro/_/sa 'og ma thams cad chung ngur gzhag dang sa gong ma thams cad chen por 'gyur ro/_/mnyam par gzhag
[\[83b.2\]]pa'i sa pa yang chung ngu dang 'bring po chung ngu'i nang du gzhag dang mnyam par gzhag pa'i sa pa'i ngo tsha ba dang khrel yod pa chen por 'gyur ro/_/bsam pa ngan pa'i ngo tsha ba dang khrel yod pa chung ngu'i nang du gzhag dang bsam pa chen po byang chub sems dpa' dang sangs rgyas kyi ngo tsha ba dang brel
[\[83b.3\]]yod pa chen por 'gyur ro/_/sa bdun pa man chad nga rgyal dang bcas pas chung ngur gzhag dang sa brgyad pa yan chad mi skye ba'i chos la bzod pa thob ste/_ngo tsha ba dang khrel yod pa brtsal 'bad med par lhun gyis grub par 'byung bas na chen por 'gyur ro/_/'di man chad tshigs su bcad
[\[83b.4\]]pa bzhi dang gsum gyis rim bzhin du zhes bya ba la sogs pa la/_tshigs su bcad pa bzhis ni ngo tsha ba'i mi mthun pa'i phyogs dang ngo tsha ba'i nyes pa bstan to/_/tshigs su bcad pa gsum gyis ni ngo tsha ba'i yon tan gyi bye brag bstan to zhes bya ba'i don to/_/blo ldan ngo tsha med pa ni/_/tshul bzhin
[\[83b.5\]]min pas nyon mongs bzod/_/ces bya ba la sogs pa'i tshigs su bcad pa gcig gis bdag la gnod pa dang /_sems can la gnod pa dang /_gnyi ga la gnod pa bstan to/_/de la blo dang ldan pa'i byang chub sems dpa' ngo tsha ba med par gyur pa dang khrel med par gyur na srog gcod pa
[\[83b.6\]]dang /_ma byin par len pa la sogs pa'i tshul bzhin ma yin pa'i chos dag yod de/_nyon mongs pa rnams byung ba la bzod par byas nas sdig pa'i chos mi spong zhing srog gcod pa dang /_ma byin par len pa la sogs pa'i las byas na bdag la gnod par 'gyur te/_ji lta zhe na/_de'i
[\[83b.7\]]rkyen gyis tshe 'dir yang gsad pa dang bcing ba la sogs pa'i gnod pa 'byung la/_tshe rabs gzhan du yang sems can dmyal ba la sogs par skye bar 'gyur te 'dis ni bdag la gnod pa bstan to/_/khong khro zhes bya bas gzhan la gnod pa bstan to/_ngo tsha ba dang khrel med par gyur
[\[84a\]]
[\[84a.1\]]pa dang /_khong khro ba dang 'dod chags kyi sgo nas sems can gzhan gyi srog gcod cing gzhan gyi nor la ma byin par len pas sems can la gnod do/_/btang snyoms nga rgyal gyis zhes bya ba la/_btang snyoms dang nga rgyal gnyis kyis ni gnyi ga la gnod de de
[\[84a.2\]]bas na/_sems can dang ni tshul khrims gnod/_/ces bya ba smos so/_/de la btang snyoms kyis ni sems can gyi don la bag med de sems can dag yal bar 'dor bas na sems can la gnod do/_/nga rgyal gyis kyang gdol pa la sogs pa sems can dman pa rnams dge ba
[\[84a.3\]]la dgod par mi byed cing shes pa cung zad tsam yod kyang nga rgyal gyi dbang du song bas gzhan la mi 'chad la/_grong dang ljongs la sogs pa de dang de dag tu song ste/_sems can gyi don mi byed pas na sems can la gnod do/_/btang snyoms dang nga rgyal gyis bdag la yang gnod do/_/
[\[84a.4\]]ji lta zhe na/_btang snyoms kyis bdag nyid dge ba'i chos la 'jug par bya ba la yal bar 'dor zhing mi dge ba'i chos spang bar bya ba la yang yal bar 'dor bas/_tshul khrims nyams pas bdag la gnod pa dang /_nga rgyal gyis dge ba'i bshes gnyen gyi drung du nye bar mi 'gro zhing dam
[\[84a.5\]]pa'i chos la sogs pa mi byed pas/_bya ba dang mi bya ba'i dmigs pa mi shes pa'i phyir/_mi bya ba dag byas pa dang /_bya ba dag ma byas pa'i sgo nas tshul khrims nyams par 'gyur te/_de ltar bdag la gnod par 'gyur ro/_/'gyod las gdung dang bcas par 'gyur/_/zhes
[\[84a.6\]]bya bas bdag la smod par bstan te/_gong du bshad pa bzhin du/_ngo tsha ba dang khrel med par gyur nas 'dod chags dang zhe sdang la sogs pas srog gcod pa la sogs pa'i las byas nas/_las byas pa'i 'og tu bdag gis ni ngan song du skye bar 'gyur ba'i las mi cha ba dag byas so
[\[84a.7\]]zhes sems la gnod pa dang /_gdung ba skye bar 'gyur zhing bdag ni tha shal lo zhes bdag la bdag smod par byed do/_/mchod pa thob par mi 'gyur dang /_/zhes bya bas/_gzhan gyis smod par byed pa bstan to/_/de ltar sdig pa'i chos dag spyad pa dang /_grong dang mi dang /_sbyin bdag
[\[84b\]]
[\[84b.1\]]la sogs pa yang gang zag 'di la ni rnyed pa dang /_bkur sti la sogs pa sbyin par mi rigs te/_'di ni sdig pa'i chos can yin gyi bsod nams kyi zhing ma yin no zhes rnyed pa la sogs pa mi ster cing mi snyan par grags pa'i phyir ro/_/dad can mi min tshogs chen gyis/_/zhes bya bas
[\[84b.2\]]lhas smod pa bstan te/_tshul khrims nyams par byed na sngon tshul khrims srung bar byed pas na lha dad pa can rnams bdag la srung bar byed pa de dag kyang de phan chad 'di ni tshul khrims 'chal pas shi ba'i ro dang 'dra'o zhes srung bar mi byed cing rgyab kyis lta bar byed pa'i phyir ro/_/de'i
[\[84b.3\]]phyir ston pas btang snyoms 'jog/_/ces bya bas ston pas smod pa bstan te/_de ltar tshul khrims nyams par gyur pas na sangs rgyas bcom ldan 'das rnams kyis kyang gang zag 'di ni nyes par byed pa ste/_dung gi sgra skad kyi spyod pa 'dzin pa de bzhin gshegs pa'i bstan pa la
[\[84b.4\]]gnod pa du mar 'gyur ba yin no zhes sngon bslab pa ma nyams pa'i tshe dgongs pa las de phan chad mi dgongs shing btang snyoms su 'dor bar 'gyur ro/_/chos mthun rgyal ba'i sras rnams kyi/_/sman dang zhes bya bas/_mkhas pa tshangs pa mtshungs par spyod pa rnams kyis smod par bstan te/_
[\[84b.5\]]bslab pa nyams pa de la sde snod gsum la mkhas pa de bzhin gshegs pa'i sras su gyur pa'i byang chub sems dpa'i mtshungs par spyod pa rnams kyis kyang bdag cag gi grogs po 'di ni sdig pa'i lam du zhugs pa'i de bzhin gshegs pa'i gsung rab kyi bslab pa las nyams pa yin no
[\[84b.6\]]zhes smod cing 'dul ba dang gzhung las 'byung ba bzhin du bskrad pa la sogs pa'i las kyang byed do/_/'jig rten mi snyan sgrogs zhes bya bas phyogs dang phyogs mtshams su yang sdig pa mi snyan par grags par 'gyur ba bstan te/_bslab pa nyams pa'i gang zag de la kun gyis kyang
[\[84b.7\]]mi snyan par sgrogs par 'gyur te/_phyogs bcu kun tu yang gang zag che ge mo zhig ni sdig pa mi dge ba'i chos 'di lta bu dag byed pa yin no zhes 'jig rten pa kun 'phya zhing smod par byed pa'i phyir ro/_/'di yan chad kyis tshe 'di la kha na ma tho ba skye bar 'gyur ba bstan to/_/gzhan yang
[\[85a\]]
[\[85a.1\]]phyir zhing mi khom skye bar 'gyur/_/zhes bya bas tshe phyi mar kha na ma tho ba skye par bstan te/_tshe 'dir kha na ma tho ba skye bar yang ma zad tshe rabs gzhan du yang gar skyes gar skyes kyang sems can dmyal ba la sogs pa mi khom pa brgyad kyi gnas su skye bar 'gyur te/_de ni tshe
[\[85a.2\]]phyi mar kha na ma tho ba 'phel ba yin no/_/dge ba yi ni chos rnams kyang /_/thob dang ma thob nyams par 'gyur/_/zhes bya bas tshe 'di dang phyi mar kha na ma tho ba skye bar bstan to/_/ngo tsha ba med pa'i gang zag gis srog gcod pa la sogs pa'i las byas na sngon dad pa dang tshul khrims la sogs pa'i
[\[85a.3\]]dge ba'i chos yod pa yang med par 'gyur te/_de ni dge ba'i chos thob pa las nyams pa'o/_/tshe phyi mar yang dad pa dang tshul khrims la sogs pa'i dge ba'i chos thob par 'gyur ba yang mi thob par 'gyur te/_de ni dge ba'i chos ma thob pa las nyams pa'o/_/de'i phyir sdug bsngal gnas
[\[85a.4\]]pa dang /_/yid la mi bde gnas pa 'thob/_/ces bya ba la/_de ltar bdag la gnod pa dang /_sems can la gnod pa dang /_gnyi ga la gnod pa dang /_tshe 'dir kha na ma tho ba skye ba dang /_tshe 'di dang phyi ma gnyi gar kha na ma tho ba skyes pas rtag tu yang lus sdug bsngal bar gnas pa dang /_
[\[85a.5\]]sems sdug bsngal bar gnas pa thob par 'gyur ro/_/de la mig gi rnam par shes pa nas lus kyi rnam par shes pa'i bar du rnam par shes pa lnga'i tshogs kyis mi bde ba myong bar ni sdug bsngal ba zhes bya'o/_/yid kyi rnam pa la mi bde ba myong ba ni yid mi bde ba zhes bya ba ste/_'di yan chad
[\[85a.6\]]kyis ngo tsha ba dang khrel ba'i mi mthun pa'i phyogs dang nyes pa bstan to/_/nyes pa 'di dag thams cad ni/_/khrel ldan rgyal sras rnam mi 'byung /_/zhes bya ba la/_gong du bstan pa'i nyes pa dag la gnod pa byas pa nas yid la mi bde bar gnas pa thob pa de dag thams cad khrel ba dang ngo tsha ba dang
[\[85a.7\]]ldan pa'i byang chub sems dpa' la mi 'byung ste/_de ni ngo tsha ba'i yon tan no/_/mkhas pa mi dang lha rnams su/_/rtag tu legs par skye bar 'gyur/_/zhes bya ba la/_ngo tsha ba dang ldan zhing khrel yod pa'i byang chub sems dpa' de tshe rabs gzhan du yang lha dang mi'i nang du skye bar 'gyur te/_
[\[85b\]]
[\[85b.1\]]de ni rnam par smin pa'i 'bras bu'o/_/blo ldan byang chub tshogs de na/_/khrel las myur du rdzogs par 'gyur/_/zhes bya ba la/_blo dang ldan pa'i byang chub sems dpa' khrel ba dang ldan zhing ngo tsha ba yod pa ste/_khrel ba dang ngo tsha ba'i dbang gis bsod nams dang ye shes kyi tshogs myur du
[\[85b.2\]]rdzogs par 'gyur te/_de ni bdag po'i 'bras bu'o/_/sems can rnams ni smin bya la/_/rgyal sras mnyam pa med par 'gyur/_/zhes bya ba la/_ngo tsha ba dang khrel yod pa'i byang chub sems dpa'i tshe rabs gar skyes na yang theg pa gsum du sems can 'god cing smin par bya ba la skyo ba med
[\[85b.3\]]de/_de ni skyes bu'i rtsal gyi 'bras bu'o/_/de ni mi mthun gnyen po dang /_/bral ba ma bral rtag tu skye/_/zhes bya ba la/_khrel yod pa dang ngo tsha ba'i mi mthun pa'i phyogs ni ngo tsha med cing khrel med pa ste/_tshe rabs gzhan thams cad du ngo tsha ba dang ldan pa'i byang chub sems dpa' ni khrel med
[\[85b.4\]]cing ngo tsha ba mi shes pa dang phral bar 'gyur te/_de ni bral ba'i 'bras bu'o/_/khrel med cing ngo tsha ba med pa'i gnyen po ni khrel yod pa dang ngo tsha ba yod pa ste/_tshe rabs thams cad du khrel yod pa dang ngo tsha ba yod pa dang mi 'brel bar 'gyur te/_de ni rgyu mthun pa'i 'bras bu'o/_/yon tan ngo tsha
[\[85b.5\]]thob gyur pa/_/de ni rgyal ba'i sras rnams so/_/zhes bya bas ngo tsha ba'i yon tan mdor bsdus nas bstan te/_/ngo tsha ba dang ldan pa'i rgyal ba'i sras rnams ni gong du bshad pa'i nyes pa thams cad kyang mi 'byung la/_rnam par smin pa'i 'bras bu la sogs pa 'bras bu lnga'i yon tan yang
[\[85b.6\]]'thob par 'gyur ro zhes bya ba'i don to/_/byis pa rnams ni gos g.yogs kyang /_/ngo tsha ba dang bral bas na/_/nyes pas dri ma can du byas/_/zhes bya ba la sogs pa tshigs su bcad pa rkang pa lngas/_/so so'i skye bo rnams ras dang snam bu la yogs pa'i gos pas byang chub sems dpa'i
[\[85b.7\]]ngo tsha ba dang khrel yod pa'i gos khyad zhugs pa bsten te/_byis pa so so'i skye bo rnams lus mi mdzes pa sba ba dang /_lus la rdul la sogs pas mi gos par bya ba'i phyir gos kyis g.yogs shing dkris pas phyi'i dri mas dmigs su zin kyang /_ngo tsha ba med cing khrel med pas na nang gi sems
[\[86a\]]
[\[86a.1\]]la 'dod chags la sogs pa'i dri mas dri ma can du byas pas na lus dri ma med pa ma yin no zhes bya ba'i don to/_/rgyal sras gos ni ngo tsha bas/_/g.yogs pa med kyang nyes dri bral/_/zhes bya ba la/_rgyal ba'i sras byang chub sems dpa' rnams kyi gos ni ngo tsha ba dang khrel
[\[86a.2\]]yod pa ste/_de dag ting nge 'dzin bsgoms pa'i dus na bgo ba bzang po med de phyag dar khrod kyi tshem bu la sogs pa bgos kyang ngo tsha ba dang khrel yod pas g.yogs pa'i phyir/_'dod chags dang zhe sdang la sogs pa dang /_srog gcod pa dang ma byin par len pa la sogs pa'i dri mas ma gos
[\[86a.3\]]pas na dri ma med pa zhes bya'o/_/'di las gzhan pa'i gos kyis g.yogs kyang zhes bya ba la sogs pa'i tshigs su bcad pa 'di'i don ni so so'i skye bo dag ngo tsha ba dang khrel yod pa'i gos las gzhan pa'i snam bu la sogs pa'i gos kyis g.yogs te/_rdul la sogs pa'i phyi'i dri mas mi gos
[\[86a.4\]]kyang /_ngo tsha ba dang khrel yod pa dang bral ba'i phyir rtag tu 'dod chags dang zhe sdang la sogs pa'i nang gi dri ma can du 'gyur ro zhes bya ba'i don to/_/khrel yod rgyal sras nam mkha' bzhin/_/chos kyis gos pa med par 'gyur/_/zhes bya ba 'dis ni ngo tsha ba dang khrel yod pa nam mkha' dang
[\[86a.5\]]'dra bar bstan te/_dper na nam mkha' rang bzhin gyis dag pas sprin dang khug rna la sogs pa'i dri mas mi gos pa bzhin du/_ngo tsha ba dang khrel yod pa'i chos kyang rang bzhin gyis nam mkha' bzhin du dag pa'i rang bzhin yin pas/_khrel yod pa dang ngo tsha ba shes pa dang ldan pa'i byang chub
[\[86a.6\]]sems dpa' yang bsod snyoms la sogs pa spyod pa'i dus na rnyed pa dang ma rnyed pa dang /_grags pa dang ma grags pa la sogs pa 'jig rten gyi chos brgyad kyis ma gos te/_rnyed na yang dga' ba mi skye/_ma rnyed na yang mi dga' ba mi skye ba'i phyir ro/_/sten cing 'grogs pa'i rgyal
[\[86a.7\]]sras rnams/_/ngo tshas brgyan pa mdzes pa bzhin/_/zhes bya ba 'dis ngo tsha ba dang khrel yod pa rgyan dang 'dra bar bstan te/_dper na skye bo la la zhig rgyan rnam pa sna tshogs kyis brgyan te grogs ma 'gro ba mang po'i nang du mdzes pa bzhin du/_byang chub sems dpa'i khrel yod pa dang ngo
[\[86b\]]
[\[86b.1\]]tsha ba'i rgyan gyis brgyan pa de yang rgyal ba'i sras rang gi grogs su gyur pa byang chub sems dpa'i tshogs kyi dbus su song na mdzes pa dang bzang bar snang ngo zhes bya ba'i don to/_/ma bzhin byams pa 'dul ba la/_/khrel yod byang chub sems dpa' rnams/_/zhes bya ba 'dis/_khrel yod pa dang ngo
[\[86b.2\]]tsha ba 'jig rten gyi ma dang 'dra bar bstan te/_dper na 'jig rten gyi ma bu la byams pa dang gces pa dang sdug par byed de bu btang snyoms su mi 'dor ba bzhin du/_ngo tsha ba dang khrel yod pa'i byang chub sems dpa' yang sems can thams cad la bu dang 'dra bar byams pa dang gces pa dang phangs
[\[86b.3\]]pa byed de sems can yal bar mi 'dor zhes bya ba'i don to/_/bskyab par rigs pa'i sems can rnams btang snyoms su byed na ngo tsha bar 'gyur ro zhes bya ba la/_ngo tsha ba dang khrel yod pa ma lta bur gzhag pa ni gal te sems can rnams 'khor ba'i sdug bsngal las bskyab cing bsgral ba'i
[\[86b.4\]]rigs pa dang btang snyoms su bor te bsgral na byang chub sems dpa' ngo tsha ba skye bar 'gyur te/_de bas na btang snyoms su mi 'dor ba'i phyir ma dang 'dra'o zhes bya ba'i don to/_/'khor ba'i nyes pa thams cad las/_/khrel yod pa na srung bar byed/_/ces bya ba 'dis/_ngo tsha ba dang khrel yod pa rta dang
[\[86b.5\]]glang po la sogs pa lta bur 'gyur ba bstan te/_dper na rta dang glang po che dang dpung bu chung la sogs pa dmag gi tshogs kyis rgyal srid dang yul phyogs dgras mi 'phrogs par srung bar byed pa de bzhin du/_byang chub sems dpa'i ngo tsha ba dang khrel yod pa'i dmag gis kyang 'khor ba
[\[86b.6\]]na sems can gyi don byed pa'i tshe 'dod chags la sogs pa'i nyon mongs pa'i dgra'i dbang du mi 'gyur bar srung bar byed do/_/gos pa la sogs pa'i dpe 'di rnams kyis ni zhes bya ba la/_gos kyi dpe dang /_nam mkha'i dpe dang /_rgyan gyi dpe dang /_mi'i dpe dang /_rta dang glang
[\[86b.7\]]po'i dpe lngas ni ngo tsha ba dang khrel ba'i don rnam pa lnga byed par bstan to zhes bya ba'i don to/_/gnas pa la nyon mongs pa'i gnyen bo dang zhes bya ba la/_gnas pa ni skyil mo krung bcas nas rnal 'byor yid la byed pa bsgom pa la bya ste/_gos kyi dpes ni byang chub sems
[\[87a\]]
[\[87a.1\]]dpa' rnal 'byor yid la byed pa'i bsgom pa'i tshe na ngo tsha ba dang khrel yod pa'i chos nyon mongs pa rnams skye ba'i gnyen po byed par bstan to/_/spyod pa la 'jig rten pa'i chos kyi gnyen po dang zhes bya ba la/_spyod pa ni grong du bsod snyoms len pa la sogs pa la bya
[\[87a.2\]]ste/_nam mkha'i dpes ni ngo tsha ba dang khrel yod pa de bsod snyoms la sogs pa spyod pa'i dus na rnyed pa dang ma rnyed pa la sogs pa'i 'jig rten gyi chos brgyad kyis mi gos pa'i gnyen por 'gyur bar bstan to/_/chos can gnas mthun pa dang zhes bya ba la/_chos can gyi chos mthun pa'i
[\[87a.3\]]byang chub sems dpa'i grogs la bya ste/_rgyan gyi dpes ni ngo tsha ba dang khrel yod na byang chub sems dpa'i tshogs kyi nang na gnas kyang de dag dang spyod pa mthun zhing mdzes par gnas pa bstan to/_/sems can yongs su smin par mthun pa dang /_/zhes bya ba la/_ngo tsha ba
[\[87a.4\]]dang khrel yod pa de sems can yongs su smin pa dang mthun par bstan te/_dper na mas bu yal bar mi 'dor ba bzhin du ngo tsha ba dang khrel yod pa dang ldan par gyur na yang sems can yal bar mi 'dor ba'i phyir ro/_/nyon mongs pa med par 'khor ba dang mthun par zhes bya ba
[\[87a.5\]]la/_rta dang glang po'i dpe ni sems can gyi don 'khor bar 'jug kyang 'khor ba na nyon mongs pa med par gnas pa bstan te/_dper na glang po la sogs pas yul srung bar byed pa bzhin du khrel ba dang ngo tsha bas zin na 'khor ba na gnas kyang byang chub sems dpas 'dod
[\[87a.6\]]chags la sogs pa'i nyon mongs pas mi gos par srung bar byed pa'i phyir ro/_/kun la bzod par mi 'gyur dang /_/kun la bzod cing 'jug pa dang /_/thams cad la yang 'jug pa ste/_/khrel yod ngo tshas bskyed pa'i mtshan/_/zhes bya ba 'dis khrel yod pa dang /_ngo
[\[87a.7\]]tsha ba las mtshan ma rnam pa bzhi skye ste/_mtshan ma rnam pa bzhi snang na byang chub sems dpa' khrel ba dang ngo tsha ba'i chos yod par rig par bya bar bstan to/_/de la mi mthun pa'i phyogs khrel med pa dang ngo tsha ba med pa dang /_'dod chags dang zhe sdang la sogs pa'i nyes
[\[87b\]]
[\[87b.1\]]pa sems la byung na bzod par mi byed de myur du spong bar byed de/_de ni mtshan ma gcig go/_/sbyin pa dang tshul khrims la sogs pa'i yon tan sems la byung na bzod cing sems la 'jog par byed de/_'di ni mtshan ma gnyis pa'o/_/phyis kyang sdig pa mi dge ba'i chos
[\[87b.2\]]thams cad la mi 'jug mi byed de/_de ni mtshan ma gsum pa'o/_/dge ba dang yon tan gyi chos ma bsgrubs pa rnams la sgrub cing 'jug par byed de/_'di ni mtshan ma bzhi pa ste/_ngo tsha ba dang khrel yod pa las skyes pa'i mtshan ma bzhi snang na ngo tsha ba dang khrel yod pa
[\[87b.3\]]thob par rig par bya ba yin no/_/khrel yod bsgom pa gtso bo dang /_/bdag sems chos la mos pa dang /_/bsam pa dang ni sbyor ba dang /_/rtog pa med dang gcig pa las/_/zhes bya ba'i tshigs su bcad pa 'dis khrel yod pa dang ngo tsha shes pa la ji ltar bsgoms na
[\[87b.4\]]bsgom pa dam pa dang gtso bor bsgom pa yin pa de bstan te/_dper na sangs rgyas bcom ldan 'das la yang dri dang /_phreng ba dang byug pa la sogs pa phyi'i dngos pos mchod pa bas/_nyan pa dang sems pa la sogs pa sems kyis mchod pa dam pa yin pa bzhin du/_
[\[87b.5\]]sems can gzhan gyis skyon btags su dogs nas gzhan la ltos te ngo tsha ba skye ba ni mchog ma yin gyi/_bdag gis sems nyid la ltos nas bdag gis bdag khrel ba bsams te ngo tsha shes pa skyes pa na ngo tsha bsgoms pa yang bsgom pa mchog tu gzhag pa'o/_/
[\[87b.6\]]sems kyis ngo tsha bsgoms pa yang rnam pa lnga ste/_chos la mos pa dang /_bsam pa dang /_'byor pa dang /_rtog pa med pa dang bya ba gcig par gnas pa'o/_/de la chos la mos pa ni ngo tsha ba dang khrel yod pas yang dag par bsdus pa'i theg pa chen po'i chos la
[\[87b.7\]]spyos shing dad pa ste/_de ltar bsgoms pa yang bsgom pa'i mchog tu gzhag go/_/bsam pa rnam pa dgu ste/_ro myang ba dang /_rjes su yi rang ba dang /_mngon par dga' ba dang /_chog mi shes pa dang /_spangs pa dang /_dga' ba dang /_phan 'dogs pa dang /_
[\[88a\]]
[\[88a.1\]]nyon mongs pa med pa dang /_dge ba'i bsam pa ste/_de ltar bsgoms pa yang bsgom pa'i mchog tu gzhag go/_/'byor ba ni/_sa brgyad pa la zhugs pa'i byang chub sems dpa' rnams brtsal ba dang 'bad pa med par ngo tsha ba dang khrel yod pa lhun gyis grub par 'byung ste/_
[\[88a.2\]]de ltar bsgoms pa yang bsgom pa'i mchog tu gzhag go/_/rtog pa med pa ni ngo tsha bar bya ba'i gnas sems can dang /_ngo tsha bar byed pa byang chub sems dpa' dang /_ngo tsha ba'i chos gsum char yod par mi rtog pa ste/_de ltar bsgoms pa yang bsgom pa'i mchog tu gzhag go/_/bya
[\[88a.3\]]ba gcig pa ni sa brgyad pa la zhugs pa'i byang chub sems dpa' rnams gcig gis ngo tsha ba dang khrel yod pa'i chos bsgoms na gzhan gyis kyang bsgoms pa yin te/_de ltar bsgoms pa yang bsgom pa'i mchog tu gzhag go/_/brtan pa rnam par dbye ba'i tshigs su bcad pa bdun
[\[88a.4\]]te zhes bya ba la/_ngo tsha ba'i skabs kyi 'og tu brtan pa rnam par dbye ba'i skabs bshad par 'brel ba ci yod ce na/_byang chub kyi phyogs kyi chos sum cu rtsa bdun bsgom pa dang /_rjes su mthun pa'i chos rnams kyi gtso bo ni ngo tsha shes pa'o/_/de ltar ngo tsha shes pa dang ldan pa'i
[\[88a.5\]]byang chub sems dpa' bsgom pa la zhugs pa na/_le lo dang /_g.yeng ba dang /_'chal ba'i shes rab gsum gyis nyon mi mongs pa'i brtson 'grus dang /_ting nge 'dzin dang /_shes rab kyi chos gsum brtan pa dang dpa' ba zhes bya ba 'byung ste/_brtan pa de yang ngo tsha shes pa las
[\[88a.6\]]'byung zhing 'grub par 'gyur bas na ngo tsha ba'i rjes la brtan pa'i skabs bshad par 'brel to/_/yang na ngo tsha ba dang /_khrel ba dang ldan pa'i byang chub sems dpa' la 'dod chags dang zhe sdang la sogs pa'i nyon mongs pa'i rlung gis bskyod par mi nus par 'gyur te/_de bas na ngo tsha ba'i rjes
[\[88a.7\]]la brtan pa'i skabs bshad pa 'brel to/_/byang chub sems dpa'i brtan pa ni/_/mtshan nyid dang ni dbye ba dang /_/mi 'gyur ba dang de las gzhan/_/thams cad las ni khyad par zhugs/_/zhes bya ba'i tshigs su bcad pa 'dis byang chub sems dpa'i brtan pa rab tu dbye ba'i
[\[88b\]]
[\[88b.1\]]don mdor bsdus nas ston te/_brtan pa'i skabs 'dir yang byang chub sems dpa'i brtan pa'i don ni rnam pa gsum zhig ston te/_brtan pa'i mtshan nyid dang /_brtan pa'i dbye ba dang /_brtan pa'i mi 'gyur ba ste/_de la 'jig rten pa la yang brtan pa yod/_nyan thos dang rang sangs
[\[88b.2\]]rgyas la yang brtan pa yod mod kyi/_de dag gi brtan pa bas kyang byang chub sems dpa'i brtan pa'i mtshan nyid dang /_dbye ba dang /_mi 'gyur ba gsum gzhan las 'phags shing khyad zhugs pa yin no zhes bya ba'i don to/_/brtson 'grus ting 'dzin shes rab dang /_/sems
[\[88b.3\]]pa mi g.yo brtan par 'dod/_/byang chub sems dpa' rnam dag ni/_/'jigs pa med pa gsum las 'byung /_/zhes bya ba 'dis mtshan nyid dang mtshan nyid kyi ming gi rnam grangs dang mtshan nyid kyi sgrub pa gsum 'chad do/_/de la brtan pa zhes bya ba yang /_brtson 'grus dang /_
[\[88b.4\]]ting nge 'dzin dang /_shes rab ste chos de gsum la ming du btags pa zhes bya'o/_/de la dge ba'i chos la sems spro zhing mi ldog pa ni brtson 'grus so/_/'phags pa'i bden pa bzhi bsgom pa'i sems rtse gcig pa dang /_rnam par rtog pa'i rlung gis mi bskyod pa ni ting nge 'dzin to/_/
[\[88b.5\]]chos rnams kyi rang dang spyi'i mtshan nyid shes pa ni shes rab ste 'di ni mtshan nyid kyi mtshan nyid bstan to/_/brtan pa de la ming du lta ba zhes kyang bya/_mi g.yo ba zhes kyang bya/_brtan pa zhes kyang bya ste/_'dis ni mtshan nyid kyi ming gi rnam grangs bstan to/_/byang chub sems dpa'
[\[88b.6\]]rnams la brtson 'grus dang /_ting nge 'dzin dang /_shes rab kyi tshogs gsum la zhum pa dang /_g.yo ba dag kyang gti mug gis 'jigs pa gsum la 'jigs pa med pa 'byung ste/_'dis ni mtshan nyid kyi sgrub pa bstan to/_/'jigs pa med pa gsum las 'jug pa gang
[\[88b.7\]]zhe na zhes bya ba las/_gong du brtson 'grus la sogs pa'i chos gsum gyis chos gsum la 'jigs pa med par 'jug go zhes bshad pa'i chos gsum po gang zhe na zhes bya ba'i don to/_/zhum dang g.yo dang gti mug las/_/bya ba rnam la 'jigs pa ste/_/zhes bya ba rnam
[\[89a\]]
[\[89a.1\]]pa gsum gyis ni 'jigs pa skye ste/_zhum pas 'jigs pa skye ba dang /_g.yo bas 'jigs pa skye ba dang /_gti mug pas 'jigs pa skye ba'o/_/de la brtson 'grus med pa na byang chub sems dpa'i bya ba spyod pa rlabs po che dag la bdag gis spyad par mi nus so snyam
[\[89a.2\]]nas zhum pa la 'jigs pa skye'o/_/sems g.yo bar gyur na sems rtse gcig par gzhag par mi nus so snyam nas 'jigs pa skye'o/_/gti mug las kyang 'jigs pa skye ste/_bla na med pa'i byang chub thob par bya ba'i thabs mi shes na yang byang chub kyi spyod pa rnams la ji ltar bya gtol med pas
[\[89a.3\]]'jigs pa skye bar 'gyur ro/_/de bas brtag pa rnam gsum la/_/brtan pa yin par shes par bya/_/zhes bya ba la/_/de ltar zhum pa la sogs pa gsum las 'jigs pa mi skye ba na rtag pa ni lhun gyis grub pa la bya ste/_brtson 'grus lhun gyis grub pa dang /_ting nge 'dzin lhun gyis
[\[89a.4\]]grub pa dang /_shes rab lhun gyis grub pa na zhum pa'i 'jigs pa dang /_g.yo ba'i 'jigs pa dang /_gti mug gi 'jigs pa mi 'byung ste/_de bas na lhun gyis grub pa rnam pa gsum la byang chub sems dpa'i brtan pa yin par shes par bya'o zhes bya ba'i don to/_/de la brtson 'grus
[\[89a.5\]]lhun gyis grub pas na zhum pa'i 'jigs pa med do/_/ting nge 'dzin lhun gyis grub pas na g.yo ba'i 'jigs pa med do/_/shes rab lhun gyis grub pas na gti mug gi 'jigs pa med do/_/rtag pa ma brtan pa zhes bya ba la/_brtson 'grus la sogs pa'i chos gsum lhun gyis
[\[89a.6\]]grub pa la ming du brtan pa zhes bya'o zhes bya ba'i don to/_/rtag pa ni so sor ma brtag pa'o zhes bya ba la/_so sor rtag cing 'bad mi dgos par chos gsum lhun gyis grub pa la rtag pa zhes bya'o zhes bya ba'i don to/_/'di yang chad du brtan pa'i mtshan nyid bshad do/_/brtan pa'i
[\[89a.7\]]dbye ba bstan pa'i phyir/_/rang bzhin dang ni smon lam dang /_zhes bya ba la sogs pa smos so/_/de la brtan pa la dbye na rigs kyis brtan pa nas byang chub dam pa la brtan pa'i bar du brgyad yod do/_/de la rang bzhin dang ni zhes bya bas rigs kyi brtan pa bstan te/_la la ni brtson 'grus dang /_
[\[89b\]]
[\[89b.1\]]ting nge 'dzin dang shes rab kyi rigs yod pas zhum pa la sogs pa'i 'jigs pa med cing mi 'gyur ro/_/smon lam dang zhes bya bas sems bskyed pas brtan pa bstan te/_dang po byang chub tu sems bskyed pa nas bdag bla na med pa'i byang chub thob par bya ba dang /_sems can yongs su
[\[89b.2\]]bsgral bar bya ba la mi ldog cing mi 'gyur bar shog shig ces smon lam btab pa las gar skyes kyang mi 'gyur zhing brtan par 'gyur ba'o/_/chags pa med pa'ang de bzhin te/_/zhes bya bas bdag gi don la brtan pa bstan te/_bdag gi don sgrub pa la lus dang srog btang ba la yang 'jigs
[\[89b.3\]]pa dang chags pa med par gtong bas brtan pa'o/_/sems can log par sgrub pa yang /_/zhes bya bas sems can gyi don la brtan pa bstan te/_byang chub sems dpa' sems can gyi don la zhugs pa na sems can log par zhugs pa rnams kyis gnod pa rnam pa sna tshogs
[\[89b.4\]]byas kyang sems can mi 'dor ba'i phyir ro/_/zab cing zhes bya bas de bzhin nyid kyi don la brtan par bstan te/_ma skyes ma byung ba dang stong pa nyid la sogs pa'i chos zab mo thos pa yang skrag cing dngang ba'am sems ldog pa med pa'i phyir ro/_/rgya che nyan pa dang zhes bya
[\[89b.5\]]bas mthu la brtan pa bstan te/_stobs dang mi 'jigs pa la sogs pa yon tan rgya chen po dag thob kyang de sgrub par mi nus so snyam pa'i 'jigs pa mi 'byung ba'i phyir ro/_/'du la ba shin du gdu la dka' dang /_/zhes bya bas sems can yongs su smin par bya ba la brtan pa bstan
[\[89b.6\]]te/_'dod chags dang zhe sdang dang gti mug chen po'i sems can sus kyang 'dul bar mi nus te/_gdul dka' ba rnams kyang gdul bar mdzad cing sems can de dag kyang yal bar mi 'dor ba'i phyir ro/_/bsam gyis mi khyab rgyal ba'i sku/_/zhes bya bas byang chub
[\[89b.7\]]dam pa la brtan pa bstan te/_sangs rgyas bcom ldan 'das rnams kyi chos kyi sku dang /_longs spyod rdzogs pa'i sku dang /_sprul pa'i sku bsam gyis mi khyab pa'i mtshan nyid bsgrub par bya ba la gyur pa dang ldog pa med pa'i phyir ro/_/brtan pa'i rnam grangs gzhan
[\[90a\]]
[\[90a.1\]]lang bstan pa'i phyir/_dka' ba rnam pa sna tshogs dang /_/zhes bya ba la sogs pa smos te/_dka' ba rnam pa sna tshogs zhes bya bas dka' ba spyod pa la brtan pa bstan to/_/bla na med pa'i byang chub bsgrub pa'i phyir grang ba dang /_tsha ba dang /_bkres pa dang /_skom
[\[90a.2\]]pa la sogs pa'i sdug bsngal rnam pa sna tshogs byung yang byang chub sems dpa'i spyod pa mi 'dor ba'i phyir ro/_/'khor ba mi 'dor te gzhan te/_/zhes bya bas bsams bzhin du srid pa skye ba la brtan pa bstan te/_sems can gyi don du sems can dmyal ba'i don dang byol song
[\[90a.3\]]gi gnas su skye ba la sogs pa yang mi gtong ba'i phyir ro/_/de nyid la ni nyon mongs med/_/ces bya bas nyon mongs med pa la brtan pa bstan te/_sems can gyi don du 'khor bar skyes na yang 'khor ba'i nyes pa 'dod chags la sogs pas mi gos shing nyon mongs pa'i
[\[90a.4\]]dbang du mi 'gyur ba'i phyir ro/_/brtan pa'i dbye ba bstan zin to/_/brtan pa'i mi 'gyur ba bstan pa'i phyir/_grogs ngan sdug bsngal zab thos pas/_/brtan pa 'khrugs par mi nus pa/_/phye ma leb dang 'dab rlung dang /_/rgya mtshos ri rab mi sgul bzhin/_/zhes bya ba
[\[90a.5\]]smos te/_byang chub sems dpa'i brtan pa ni ri rab dang 'dra'o/_/dper na phye ma leb kyis ri rab mi sgul pa bzhin du brtan pa dang ldan pa'i byang chub sems dpa' de la mi dge ba'i grogs po ngan pa rnams kyis log pa'i rnam pa du mas bsgyur cing bstan kyang /_byang
[\[90a.6\]]chub sems dpa'i brtan pa de 'khrugs pa'am bsgyur bar mi nus so/_/dper na nam mkha' lding dang bya rnams kyi gshog pa dang rlung gis ri rab sgul bar mi nus pa bzhin du byang chub sems dpa'i spyad pa spyod pa na grang ba dang tsha ba la sogs pa'i sdug bsngal sna tshogs 'byung
[\[90a.7\]]yang des 'khrugs par mi 'gyur te/_byang chub sems dpa'i spyod pa 'dor bar mi byed do/_/dper na rgya mtshos ri rab mi sgul ba bzhin du brtan pa dang ldan pa'i byang chub sems dpa' de stong pa dang bdag med pa'i chos zab mo thos kyang 'khrugs par mi 'gyur te/_chos zab
[\[90b\]]
[\[90b.1\]]mos skrag par mi 'gyur ro/_/mi skyo ba rnam par dbye ba'i tshigs su bcad pa gnyis so zhes bya ba la/_brtan pa'i skabs bshad pa'i rjes la mi skyo ba rnam par dbye ba'i skabs bshad pa 'brel ba ci yod ce na/_byang chub sems dpa' brtson 'grus dang ting nge 'dzin dang /_shes rab
[\[90b.2\]]lhun gyis grub ste brtan por gyur na byang chub sems dpa'i spyod pa mang po dang /_dka' bar spyod pa rnam pa sna tshogs kyis skyo bar mi 'gyur te/_de bas na brtan pa'i rjes la mi skyo ba'i skabs bshad par 'brel to/_/de la tshigs su bcad pa gnyis kyi don ni mi skyo ba'i dngos
[\[90b.3\]]po dang /_mi skyo ba'i gnas dang /_mi skyo ba'i rang bzhin dang /_mi skyo ba'i rab tu dbye ba'i ste/_don bzhin bstan to/_/byang chub sems dpa'i mnyam med pa/_/dngos po gsum la skyo ba med/_/ces bya ba la/_dngos po'i sgra ni yul la bya ste/_byang chub sems dpa' yul
[\[90b.4\]]la skyo ba med/_/ces bya ba'i don to/_/de la 'jig rten pa dag kyang rang gi bya ba la skyo ba med pa yod pa dang /_nyan thos dang rang sangs rgyas dag kyang rang gi mya ngan las 'das pa thob par bya ba la skyo ba med pa yod mod kyi/_byang chub sems dpa' rnams dngos po gsum
[\[90b.5\]]la skyo ba med pa ni gzhan pas 'phags pas na mnyam pa med pa zhes bya'o/_/dngos po gsum po gang zhe na/_de'i phyir/_sdug bsngal rab 'grus nyan mi ngoms/_/zhes bya ba smos te/_dngos po gsum gyi sdug bsngal gyi dngos po dang /_rab tu 'grus pa'i dngos po dang /_nyan
[\[90b.6\]]pas mi ngoms pa'i dngos po'o/_/de la byang chub sems dpa' sems can gyi don du grang ba dang tsha ba la sogs pa'i sdug bsngal rnam pa sna tshogs 'byung yang mi ldog pa ni sdug bsngal gyi dngos pos skyo ba med pa'o/_/bskal pa grangs med pa gsum du gtsub shing gis me byung ba
[\[90b.7\]]bzhin du/_brtson 'grus rtsom yang brtson 'grus mi gtong ba ni rab tu 'grus pa'i dngos po la mi skyo ba'o/_/dge ba'i bshes gnyen de dang de dag thams cad las/_tshong dpon gyi bu nor bzangs bzhin du dam pa'i chos de dang de dag thams cad nyan kyang chog mi shes pa ni nyan pa'i
[\[91a\]]
[\[91a.1\]]dngos po la mi ngoms shing mi skyo ba ste/_'di ni skyo ba med pa'i dngos po bstan to/_/khrel yod brtan pa gnas pa dang /_/zhes bya ba la/_gnas zhes bya ba dang rgyu zhes bya ba don gcig ste/_byang chub sems dpa'i skyo ba med pa ni gong du bshad pa'i khrel yod pa dang /_
[\[91a.2\]]brtan pa gnyis las gnas nas de gnyis las 'byung ste/_des ni mi skyo ba'i gnas bstan to/_/byang chub che la rab mos pas/_/zhes bya ba la/_mos pa dang 'dod pa don gcig ste/_byang chub sems dpa'i mi skyo ba de nyan thos dang rang sangs rgyas kyi byang chub thob par bya bar 'dod pa med kyi bla
[\[91a.3\]]na med pa'i byang chub thob par bya bar mos shing dad de/_des ni mi skyo ba'i rang bzhin bstan to/_/blo ldan rnams kyis mi skyor 'dod/_/ces bya ba la/_blo ldan ni byang chub sems dpa' ste/_byang chub sems dpa'i mi skyo ba'i dngos po dang gnas dang rang bzhin ni de lta bu yin par 'dod do zhes bya
[\[91a.4\]]ba'i don to/_/ma rdzogs pa dang rdzogs pa dang /_/shin tu rdzogs pa sa rnams la/_/zhes bya ba la/_mos pas spyod pa'i sa yan chad sa bcu man chad na byang chub sems dpa'i skyo ba med pa sa kha cig na ni ma rdzogs/_sa kha cig na ni rdzogs/_kha cig na ni shin tu rdzogs par gzhag go/_/de la mos
[\[91a.5\]]pas spyod pa'i sa bzhin ni byang chub sems dpa'i mi skyo ba ma rdzogs pa zhes bya ste/_bdag dang gzhan du mnyam pa nyid ma thob pas skyo ba'i sems skabs su 'byung ba'i phyir ro/_/sa dang po yan chad sa bdun man chad ni skyo ba med pa rdzogs pa zhes bya ste/_brtsal 'bad yod kyang bdag dang gzhan du mnyam
[\[91a.6\]]pa nyid thob pas skyo ba'i sems mi 'byung ba'i phyir ro/_/sa brgyad pa dang sa dgu pa dang /_sa bcu pa la ni shin du rdzogs pa zhes bya ste/_brtsal 'bad med par skyo ba med pa lhun gyis grub pa'i phyir ro/_/'dis ni mi skyo ba'i dbye ba bstan to/_/ngo tsha ba skyes na ngo tsha ba dang brtan pas mi
[\[91a.7\]]skyo ba'o zhes bya ba la/_skyo ba med pa'i gnas ni khrel yod pa dang brtan pa gnyis yin te/_ji ltar de gnyis skyo ba med pa'i gnas yin zhe na/_khrel yod pas ni byang chub sems dpa'i spyod pa la skyo ba med na ngo tsha bar byed la/_brtan pas ni skyo ba mi skye bar byed pas na de gnyis gnas
[\[91b\]]
[\[91b.1\]]su 'gyur ro/_/byang chub che la rab mos zhes bya ba ni rab tu mos pa med pa na skyo bas skyo ba'i phyir ro zhes bya ba la/_byang chub chen po la mos pas skyo ba med pa'i rang bzhin du bshad pa de gal te 'dod pa dang mos pa ni skyo ba med pa'i rgyu yin no/_rgyu nyid ji ltar rang bzhin du gzhag ce na/_'di ltar
[\[91b.2\]]mos pa dang 'dod pa med pa na ni skyo ba skye bar 'gyur la/_bla na med pa'i byang chub tu 'dod pa yod na don skyo ba med cing brtson 'grus rtsom ste/_de bas na brtson 'grus rtsom pa dang skyo ba med pa'i rgyu mos pa yin pas rgyu la 'bras bur ming btags nas mos pa la skyo ba med pa'i rang bzhin du
[\[91b.3\]]bshad do/_/'dod pa brtson 'grus kyi rgyu yin pas na gtsug lag las kyang /_mos pa ni brtson 'grus kyi gnas kyi sbyin pa'i las can no zhes bshad do/_/gtsug lag shes pa la tshigs su bcad pa gnyis te zhes bya ba la/_rig pa'i gnas lnga la mkhas pa ni gtsug lag shes
[\[91b.4\]]pa zhes bya ste/_skyo ba med pa'i skabs kyi 'og tu gtsug lag shes pa'i skabs bshad par 'brel pa ci yod ce na/_de ltar skyo ba med par gyur pa dang /_byang chub sems dpa' de dge ba'i bshes gnyen la brten pa dang /_dam pa'i chos nyan pa la sogs pa gdon mi za bar
[\[91b.5\]]byed do/_/'di ltar dam pa'i chos nyan na rig pa'i gnas lnga la mkhas par 'gyur bas skyo ba med pa'i 'og tu gtsug lag shes pa'i skabs bshad par 'brel to/_/dngos po dang ni ched du dang /_/las rnams kyis ni 'phags pa'o/_/mtshan nyid dang ni mi zad dang /_/'bras
[\[91b.6\]]bu thob pa rnams kyis kyang /_/brtan pa rnams kyi gtsug lag shes/_/zhes bya ba la/_rig pa'i gnas lnga la nyan thos dang /_rang sangs rgyas dang /_'jig rten pa dag la yang mkhas pa yod mod kyi brtan pa byang chub sems dpa' rnams kyi gtsug lag shes pa ni dngos
[\[91b.7\]]pos kyang gzhan las 'phags/_ched du bya bas kyang gzhan las 'phags/_las kyis kyang gzhan las 'phags/_mtshan nyid kyis kyang gzhan las 'phags/_mi zad pas kyang gzhan las 'phags/_'bras bu thob pas kyang gzhan las 'phags so zhes bya ba'i don to/_/
[\[92a\]]
[\[92a.1\]]ting 'dzin gzungs kyi rang bzhin ni/_/sems can rnam par smin pa dang /_/dam pa'i chos kyang 'dzin pa'i phyir/_/zhes bya ba la/_byang chub sems dpa'i rig pa'i gnas lnga la mkhas pa yang /_kha cig ni ting nge 'dzin gyi rang bzhin yin la/_ting nge 'dzin
[\[92a.2\]]gyis zin cing ting nge 'dzin dang 'brel pa dang /_kha cig ni gzungs kyi rang bzhin yin la/_gzungs kyis zin cing gzungs dang 'brel pa'o/_/de la ting nge 'dzin ni dpa' bar 'gro ba'i ting nge 'dzin la sogs pa ste/_ting nge 'dzin gyi rang bzhin gyi rig pa'i gnas lnga la mkhas pas ni sems
[\[92a.3\]]can yongs su smin par byed do/_/gzungs kyi rang bzhin gyi rig pa'i gnas lnga la mkhas pas ni dam pa'i chos kyi don dang tshig thams cad 'dzin par byed do/_/de la/_gtsug lag shes pa'i dngos po ni/_/zhes bya ba la/_dngos po dang yul zhes bya ba don gcig ste/_gtsug lag shes pas
[\[92a.4\]]shes par bya ba'i yul ni rnam pa lnga yod do zhes bya ba'i don to/_/de bzhin gshegs pa'i gsung rab la mkhas pas ni nang shes pa zhes bya'o/_/tar ka'i phyogs la mkhas pa ni/_gtan tshigs shes pa zhes bya'o/_/byA ka ra Na'i gtsug lag la mkhas pa ni sgra shes pa zhes bya'o/_/tsa ra ka la
[\[92a.5\]]sogs pa sman dpyad kyi gtsug lag la mkhas pa ni sman dpyad shes pa zhes bya'o/_/b+ha ra ta'i gtsug lag la sogs pa glu dang gar dang mtshon cha 'dzin pa la mkhas pa'i gtsug lag la mkhas pa ni bzo'i las kyi gnas shes pa zhes bya'o/_/bdag gi don dang gzhan gyi ched du byed
[\[92a.6\]]pa'o zhes bya ba la/_byang chub sems dpa' rnams rig pa'i gnas lnga la mkhas par byed pa yang bdag 'ba' zhig gi ched du slob pa ni ma yin gyi/_bdag dang gzhan gnyis ka'i don du slob ste/_de bas na ched du byed pa 'phags so/_/dngos po dang po la bdag kyang shes shing gzhan la
[\[92a.7\]]yang de bzhin du ston pa dang zhes bya ba la/_rig pa'i gnas lnga'i las 'chad de/_de la dang bo ni rig pa'i las ni bdag nyid kyang shes pa dang /_spang ba dang /_mngon du bya ba dang /_bsgom pa'i dngos po shes pa'i sgo nas nyon mongs pa spang bar bya ba dang /_gzhan la yang shes pa
[\[92b\]]
[\[92b.1\]]dang /_spang ba dang /_mngon du bya ba dang /_bsgom pa'i chos ston par byed de/_las rnam pa gnyis byed do/_/de la sdug bsngal ni shes par bya ba'o/_/kun 'byung ni spang bar bya ba'o/_/'gog pa ni mngon du bya ba'o/_/lam ni bsgom par bya ba'o/_/gnyis pas ni nyes pa rnams
[\[92b.2\]]yongs su rtogs shing rgol ba tshar gcod pa dang zhes bya ba la/_gnyis pa ni gtan tshigs rig pa la bya ste/_des ni mu stegs pa la sogs pa bdag dang rtag par yod pa la sogs par grub pa'i gtan tshigs su mngon sum dang /_rjes su dpag pa'i tshad ma dag smra ba la/_tshad mar
[\[92b.3\]]mi rung ba'i nyes pa yod par rtog pa dang /_mu stegs pa la sogs pa'i phas kyi rgol ba rnams sangs rgyas kyi chos la sun 'byin pa dag mngon sum dang rjes su dpag pa la sogs pa'i tshad mas tshar gcod cing mu stegs pa'i bdag tu smra ba'i gzhung sun 'byin par byed de/_las
[\[92b.4\]]rnam pa gnyis byed do/_/gsum pa ni bdag nyid kyang tshig nges par smra ba dang /_gzhan yang go bar byed pa dang /_/zhes bya ba la/_gsum pa ni sgra rig pa la bya ste/_sgra rig pas ni bdag nyid chos 'chad pa'i dus na yang thogs pa dang bcas pas kyang gzugs zhes bya la/_myong ba'i
[\[92b.5\]]bdag nyid kyi phyir tshor ba'o zhes bya ba tshig bzang pos chos 'chad par byed pa dang /_tshig zur chag pa med pas gzhan la chos ston na gzhan dag don myur du go bar 'gyur zhing /_de'i sgo nas 'di ni mkhas pa yin no zhes yid ches par 'byung ste/_las rnam pa gnyis byed do/_/bzhi pa ni
[\[92b.6\]]gzhan gyi nad rnams zhi bar byed pa dang zhes bya ba la/_bzhi pa ni sman dpyad la mkhas pa ste/_des ni byang chub sems dpa' rnams sems can rnams kyi nad dang nad kyi gzhi dang /_nad med pa dang /_nad med pa'i thabs shes nas sems can rnams kyi nad zhi bar byed de/_las rnam
[\[92b.7\]]pa gcig byed do/_/lnga pa ni pha rol la ston pa'o zhes bya ba la/_lnga pa ni bzo'i las kyi gnas kyi las shes pa ste/_des ni bzo rnam pa sna tshogs kyis sems can rnams la phan 'dogs shing bzo'i gnas shes par 'dod pa rnams la bzo'i gnas ston par byed de/_las rnam
[\[93a\]]
[\[93a.1\]]pa gcig byed do/_/gtsug lag shes pa'i mtshan nyid ni dngos po rnam pa lnga po 'di thos pa dang zhes bya ba la sogs pa la/_rig pa'i gnas lnga thos pa dang /_'dzin pa dang /_tshig gis goms par byed pa dang /_yid kyis rtogs pa dang /_shes rab kyis khong du
[\[93a.2\]]chud par bya ste/_rnam pa lnga ltar byas na gtsug lag la mkhas pa'i mtshan nyid gzhag go/_/tshig lnga po 'di'i don bstan pa'i phyir/_thos pas de bzhin du 'dzin pa dang /_/zhes bya ba la sogs pa smos so/_/gong ma'i tshig lnga dang /_'og nas de'i don 'chad pa'i tshig lnga rim pa bzhin du sbyar
[\[93a.3\]]te/_/thos pa dang zhes bya ba'i don thos zhes bya bas bshad de/_dang por dge ba'i bshes gnyen las rig pa'i gnas lnga rnams dang po nyan pa ni thos pa zhes bya'o/_/thos nas ji ltar thos pa'i chos kyi don dang tshig mi brjed par sems la 'dzin pa ni 'dzin zhes bya'o/_/tshig gis goms par byed ces bya
[\[93a.4\]]ba'i don to/_/kha ton byed pa zhes bya bas bstan te/_rig pa'i gnas lnga kha ton byed pa la tshig gis goms par byed pa zhes bya'o/_/yid kyis rtogs pa zhes bya ba'i don ni dad pas yid la 'dzin pa zhes bya bar bshad de/_dad pa zhes bya ba ni gsal ba'am sems rnon po zhes bya ba'i don te/_
[\[93a.5\]]sems gsal bas rig pa'i gnas lnga'i don ci dang ci yin pa shes pa ni yid kyis rtogs pa zhes bya'o/_/shes rab kyis khong du chud ces pa'i don ni dge bar smra ba dang ngan par smra ba'i yon tan dang nyes pa ji ltar sbyar ba nges par shes pa'o zhes bya bar bshad de/_dge bar smra ba ni ma nor bar shes
[\[93a.6\]]pa'o/_/ngan par smra ba ni nor bar smra ba ste/_sangs rgyas kyi chos thams cad ni ma nor bar bshad pas yon tan can du shes pa dang /_mu stegs pa'i chos thams cad ni nor bar bshad pas nyes pa can du shes pa'i shes rab kyis khong du chud pa zhes bya'o/_/ji ltar sbyar ba nges par shes pa
[\[93a.7\]]zhes bya ba ni dge bar smra ba la yon tan du shes par sbyar ba dang /_ngan par smra ba la nyes pa can du shes par sbyar ro/_/yang na zang zing 'dod pa'i phyir rig pa'i gnas lnga smra ba ni ngan par smra ba ste/_de la ni nyes par shes so zang zing med par rig pa'i gnas lnga 'chad pa ni dge bar smra ba ste/_
[\[93b\]]
[\[93b.1\]]de la yon tan can du shes so zhes bya bar sbyar ro/_/yang na don dang yi ge bzang po ston pa ni dge bar smra ba ste de ni yon tan can no/_/don dang yi ge ngan par smra ba ni ngan par smra ba ste/_nyes pa can du sbyar ro/_/ma zad mi zad pa ni lhag ma ma lus pa'i mya ngan las 'das par yang zad mi shes pa'i phyir
[\[93b.2\]]ro zhes bya ba la/_nyan thos dang rang sangs rgyas kyi rig pa'i gnas lnga la mkhas pa ni lhag ma ma lus pa'i mya ngan las 'das pa'i mthar zad par 'gyur la/_byang chub sems dpa'i rig pa'i gnas lnga la mkhas pa ni phung po'i lhag ma ma lus pa'i mya ngan las 'das par yang zad par
[\[93b.3\]]mi 'gyur te/_de bas na mi zad pas 'phags so/_/'bras bu thob pas ni chos thams cad kyi rnam pa thams cad shes pa'o zhes bya ba la/_phung po dang khams dang skye mched dang zag pa dang zag pa med pa la sogs pa'i chos thams cad ma lus par shes pa ni thams cad mkhyen pa'i ye
[\[93b.4\]]shes la bya ste/_rig pa'i gnas lnga la mkhas par byas na mjug tu 'bras bu thams cad mkhyen pa'i ye shes thob par 'gyur te/_de bas na 'bras bu thob pas 'phags so/_/sems can rnam par smin par byed pa yin te zhes bya ba la sogs pa la/_ting nge 'dzin gyi rang bzhin dang /_ting nge
[\[93b.5\]]'dzin gyis yongs su zin pa'i rig pa'i gnas lnga ni sems can yongs su smin par byed de/_ji lta zhe na/_ting nge 'dzin gyi rdzu 'phrul gyi cho 'phrul dang /_bstan pa'i cho 'phrul dang /_rjes su gdams pa'i cho 'phrul gyis sems can gyi don bsgrub pa'i phyir ro/_/dam pa'i chos gzung
[\[93b.6\]]bar bya ba la zhes bya ba la sogs pa la/_don dang tshig mi brjed pa'i gzungs kyis yongs su zin cing /_gzungs kyi sgo'i rang bzhin gyi rig pa'i gnas lnga ni dam pa'i chos yongs su zin par byed/_ji lta zhe na/_gzungs kyis theg pa gsum gyi don dang /_tshig mi brjed pa'i phyir ro/_/
[\[93b.7\]]'jig rten shes pa la tshigs su bcad pa bzhi ste zhes bya ba la/_gtsug lag shes pa'i skabs kyi 'og tu 'jig rten shes pa'i skabs bshad par 'brel pa ci yod snyam na/_de ltar rig pa'i gnas lnga la mkhas par gyur kyang gtsug lag thams cad la mi shes so snyam pa'i 'jig pa mi
[\[94a\]]
[\[94a.1\]]'byung ngo /_/de ltar gtsug lag thams cad la 'jigs pa med pa de ni 'jig rten gyi bya ba thams cad la yang mkhas shing /_'jig rten gyi rang bzhin gang yin pa yang shes la/_'jig rten pa gang la chos gang bstan pa byas pa yang shes nas de bzhin du ston par byed de/_
[\[94a.2\]]de bas na gtsug lag shes pa'i 'og tu 'jig rten shes pa bshad par 'brel to/_/de la rnam pa gsum ltar shes na 'jig rten shes pa zhes bya ste/_rnam pa gsum ni 'jig rten gyi tha snyad shes pa dang /_'jig rten 'byung ba shes pa dang /_'jig rten 'gag pa shes pa'o/_/lus dang ngag
[\[94a.3\]]gi rnam pa dag_/bden pa shes pa mnyam med pa/_/bstan pa rnams kyis 'jig rten shes/_/gzhan dag las ni khyad zhugs so/_/zhes bya ba la/_'jig rten pa dang /_nyan thos dang /_rang sangs rgyas dag la yang 'jig rten shes pa yod mod kyi/_byang chub sems dpa' rnams kyi lus dang
[\[94a.4\]]ngag gi rnam pas 'jig rten shes pa dang /_bden pa bzhi shes pas 'jig rten shes pa gzhan dang mi mtshungs pas na nyan thos la sogs pa gzhan las khyad zhugs pa zhes bya'o/_/de la lus kyi rnam pa ni lus kyi tshul bya ste/_lus kyi tshul gyis 'jig rten rnams dga' ba dang mgu bar byed
[\[94a.5\]]pa'o/_/ngag gi rnam pa ni ngag gi tshul la bya ste/_ngag gi tshul gyis 'jig rten rnams dga' ba dang mgu bar byed pa ste/_de ni 'jig rten gyi tha snyad kyi sgo nas 'jig rten shes pa yin no/_/gzhan yang sdug bsngal ba dang /_kun 'byung ba dang /_'gog pa dang /_lam shes na 'jig rten shes
[\[94a.6\]]pa zhes bya'o/_/ji ltar lus kyis shes she na zhes bya ba ni lus kyi sgo nas 'jig rten dga' bar bya ba dang mgu bar bya ba ji lta bu yin zhe na zhes bya ba'i don to/_/brtan pa rnams rtag tu 'dzum par mdzad ces bya ba la/_byang chub sems dpa' rnams gang zag bla ma dang /_bdag dang 'dra ba
[\[94a.7\]]dang /_/bdag pas dman pa rnams dang phrad na lus kyi sgo nas gzhan 'dzum pa ston pa dang /_ldang ba dang /_phyag 'tshal ba la sogs pa'i las byed pa ni lus kyi sgo nas 'jig rten dga' bar bya ba shes pa'o/_/ji ltar ngag gis she na zhes bya ba ni ngag gi sgo nas ji ltar 'jig rten mgu bar
[\[94b\]]
[\[94b.1\]]bya zhe na zhes bya ba'i don to/_/brtan pa rnams kyis sngar smra ba'o/_/zhes bya ba la/_gang zag bla ma dang /_mnyam pa dang /_dman pa rnams dang phrad na dang po nyid du bde bar 'ongs sam zhes bya ba la sogs pa'i tshig gseng bor smra ba ni ngag gi sgo nas gzhan dga' bar byed pa'o/_/ci'i phyir zhe na/_
[\[94b.2\]]zhes bya ba ni bzhin 'dzum pa dang /_tshig gsong bor smra ba la sogs pa'i sgo nas 'jig rten dga' ba dang mgu bar byed pa de'ang ci'i phyir de ltar bya zhe na zhes bya ba'i don to/_/sems can rnams ni snod 'gyur phyir/_/zhes bya ba la/_'dul ba'i sems can rnams dam pa'i chos kyi snod du bya
[\[94b.3\]]ba'i phyir/_lus dang ngag gi sgo nas sems can dga' ba bskyed par bya'o zhes bya ba'i don to/_/don gang gis snod du 'gyur ba'i phyir zhe na zhes bya ba ni sems can rnams snod du bya ba'i phyir zhes bshad na/_chos gang gi snod du bya ba'i phyir dga' ba dang mgu ba skyed ce na zhes bya ba'i don to/_/
[\[94b.4\]]dam chos bsgrub par bya ba'i phyir/_/zhes bya ba la/_theg pa chen po'i don rtogs shing /_de bsgrub tu gzhug pa'i snod du 'gyur bar bya ba'i phyir lus dang ngag gi sgo nas gzhan la dga' bar byed do/_/'di yan chad kyi tha snyad shes pa'i sgo nas 'jig rten shes par bstan to/_/ji ltar na bden
[\[94b.5\]]pa rnams shes she na zhes bya ba ni bden pa bzhi shes na yang 'jig rten shes pa brtan pa la/_ji ltar shes na bden pa bzhi shes pa yin zhe na zhes pa'i don te/_de yang 'byung ba shes pa dang /_'gog pa shes na bden pa bzhi shes par gzhag go/_/bden pa rnam pa gnyis las ni/_/'jig
[\[94b.6\]]rten rnams kyang rtag 'byung dang /_/zhes bya ba la/_'jig rten 'byung ba shes pa ni sdug bsngal gyi bden pa dang /_kun 'byung gi bden pa gnyis las 'jig rten 'byung bar shes nas 'byung ba shes pa yin no/_/gnyis po de yis 'gog shes pa/_/zhes bya ba la/_'gog pa'i bden pa
[\[94b.7\]]dang /_lam gyi bden pa gnyis las 'jig rten 'gog par shes pa ni 'jig rten 'gog par shes pa'o/_/de'i phyir 'jig rten shes zhes bya ba la/_bden pa gnyis las ni 'jig rten 'byung bar shes/_bden pa gnyis kyis ni 'jig rten 'gog par shes pas na 'jig rten shes pa zhes
[\[95a\]]
[\[95a.1\]]bya'o/_/bden pa gnyis kyis 'jig rten shes pa ni zhes bya ba la sogs pa la/_sdug bsngal dang kun 'byung gi bden pa gnyis kyis ni 'jig rten 'byung ba shes te/_'di ltar 'khor ba yang nas yang du 'byung bas ni gang skye ba dang gang gis bskyed pa ni 'jig rten 'byung ba'o/_/
[\[95a.2\]]de la gang skye ba ni sdug bsngal gyi bden pa skye'o/_/gang gis skyed pa ni kun 'byung gi bden pas skyed do/_/gnyis kyis 'gog pa ni zhes bya ba la sogs pa la/_bden pa gnyis kyis ni 'jig rten 'gog par shes te/_de'ang 'gog pa dang lam gyi bden pa'o/_/de'ang gang 'gog pa dang
[\[95a.3\]]gang gis 'gog pa ste/_gang 'gog pa ni 'gog pa'i bden pas sdug bsngal rnams 'gog go/_/gang gis 'gog pa ni lam gyi bden pas 'gog pa ste/_bden pa gnyis kyis 'jig rten 'byung bar shes pa dang /_bden pa gnyis kyis 'jig rten 'gog par shes pa ni 'jig rten shes pa
[\[95a.4\]]zhes bya'o/_/bskal pa sdug bsngal dang kun 'byung ni 'jig rten gyi rang bzhin yin pas/_de shes zhes bya ba ni 'jig rten shes pa zhes bya bar rigs na/_'gog pa dang lam lta bur 'jig rten las 'das pa'i chos yin na/_de shes pa la 'jig rten shes bya bar rigs she na de'i lan du
[\[95a.5\]]smras pa/_'jig rten skye ba dang /_'gog par 'gyur ba shes pa dang ldan pas na zhes bya ba la sogs pa smos te/_sdug bsngal dang kun 'byung zhes bya ba la yang nye bar len pa'i phung po lnga nyid la bya bar zad pa/_'gog pa dang lam zhes bya ba yang nye bar len pa'i phung po lnga nyid la
[\[95a.6\]]gnas kyi/_de las logs shig na mi gnas pas na bden pa bzhi shes pa dang /_'jig rten gyi rang bzhin thams cad shes par 'gyur ro/_/zhi bar bya dang thob bya'i phyir/_/blo ldan de dag bden la brtson/_/gang phyir bden pa shes pa yi/_/blo ldan 'jig rten shes zhes bya/_/zhes bya ba
[\[95a.7\]]la/_de la bden pa bzhi shes par bya ba yang /_sdug bsngal dang kun 'byung zhi bar bya ba dang /_'gog pa dang lam gnyis thob par bya ba'i phyir bden pa bzhis brtson par byed de/_sdug bsngal dang kun 'byung zhi bar byed de/_'gog pa dang lam thob par byed pa ni 'jig rten
[\[95b\]]
[\[95b.1\]]shes pa'i las so/_/de ltar bden pa bzhi shes na 'jig rten pa'i rang bzhin thams cad ma lus par shes pas bden bzhi shes na 'jig rten shes pa zhes bya'o/_/so sor rton pa rnam par dbye ba la tshigs su bcad pa gsum ste zhes bya ba la/_gong du bshad pa ltar gtsug lag kyang shes la
[\[95b.2\]]'jig rten gyi tha snyad dang /_'jig rten 'byung ba dang /_'jig rten 'gog pa shes te/_'jig rten skyabs dang mgon gyi rten du 'gyur te/_de bas na 'jig rten shes pa'i skabs kyi 'og tu so sor rtog pa'i skabs bshad par 'brel lo/_/de la so sor rton pa ni bzhi ste/_chos la rton gyi
[\[95b.3\]]gang zag la ma yin pa dang /_don la rton gyi tshig la ma yin pa dang /_nges pa'i don gyi mdo sde la rton gyi bkri ba'i don gyi mdo sde la ma yin pa dang /_ye shes la rton gyi rnam par shes pa la ma yin pa'o/_/zhal nas gsungs pa'i chos ston dang /_/zhes bya ba la/_drang srong chen po
[\[95b.4\]]sangs rgyas bcom ldan 'das kyis bshad pa'i gsung rab las ji skad 'byung ba bzhin du de'i rjes su 'brang gi gang zag so so tha dad pa mi mthun pa ston pa'i tshig la mi snyegs pa ni zhal nas gsungs pa'i chos ston par zhes bya ste/_'di ni chos la rton gyi gang zag la mi rton pa zhes bstan
[\[95b.5\]]to/_/dgongs pa yi ni don rnams dang /_/zhes bya ba la/_bcom ldan 'das kyis gsungs pa'i chos la yang rnam pa gnyis te/_don dang tshig go/_/de la pha bsad ma bsad dgra bcom pa bsad na 'tshang rgya'o zhes bshad pa la sogs pa de'i don yin pa la rtog par byed kyi/_/
[\[95b.6\]]pha bsad ma bsad 'tshang rgya bar 'gyur bar tshig thad kar rjes su snyegs par mi byed pa ni dgongs pa'i don la rton pa zhes bya ste/_des ni don la rton gyi tshig la mi rton pa bstan to/_/de la dgongs pa'i don ni pha zhes bya ba ma rig pa la bya bar dgongs/_ma zhes bya ba 'dod chags la bya
[\[95b.7\]]bar dgongs zhes rtog pa ni dgongs pa'i don la rton pa yin no/_/tshad mar gyur pas bshad pa'i don/_/zhes bya ba la/_mdo sde la yang rnam pa gnyis te/_nges pa'i don gyi mdo sde dang /_bkri ba'i don gyi mdo sde'o/_/de la tshad mar gyur pa ni sangs rgyas bcom ldan 'das lta
[\[96a\]]
[\[96a.1\]]bu'am/_sangs rgyas bcom ldan 'das kyi tshad mar gyur pa'i gang zag byang chub sems dpa' 'am/_nyan thos chen po'am/_de bzhin gshegs pas lung bstan pa slob dpon klu sgrub la sogs pa lta bus gnyis su med par bshad pa'i don la rton pa ni tshad mar
[\[96a.2\]]gyur pas bshad pa'i don la rton pa zhes bya ste/_'dis ni nges pa'i don gyi mdo sde la rton gyi bkri ba'i don gyi mdo sde la mi rton pa bstan te/_phung po dang khams la sogs pa yod par bshad pa la mi rton pa'i phyir ro/_/brjod du med pa thob pa'o/_/zhes bya ba la/_brjod du med pa yin ni 'jig
[\[96a.3\]]rten las 'das pa rnam par mi rtog pa'i ye shes te/_ye shes de rtog pa thams cad dang bral ba dang tshig gi spyod yul ma yin pas na brjod du med pa zhes bya'o/_/rnam par mi rtog pa'i ye shes thob par bya ba'i phyir 'bad cing rtsol bar byed kyi zag pa dang bcas pa'i rnam par shes pa
[\[96a.4\]]brgyad kyi rjes su mi 'brang zhing de la chags pa med pa ni brjod du med pa thob pa la rton pa zhes bya ste/_'dis ni ye shes la rton gyi rnam par shes pa la mi rton par bstan to/_/gang tshad mar gyur pas bshad cing rnam par shes pas ston pa'am zhes bya ba la/_tshad mar gyur pa ni sangs
[\[96a.5\]]rgyas bcom ldan 'das te/_des bshad cing stong pa nyid kyi mtshan nyid ma nor bar phye ba ni nges pa'i don gyi mdo sde zhes bya'o/_/des tshad mar byas pa zhes pa la/_des zhes bya ba ni sangs rgyas bcom ldan 'das la bya ste/_sangs rgyas bcom ldan 'das kyis tshad mar gzhag pa'i gang zag byang
[\[96a.6\]]chub sems dpa' 'am/_nyan thos la sogs pa stong pa nyid bshad pa'i don la yang nges pa'i don gyi mdo sde zhes bya ba'i don to/_/brjod du med pa'i phyir ro zhes bya ba la/_rnam par mi rtog pa'i ye shes ni sems kyi rtog pa'i spyod yul las kyang 'das shing /_/tshig gis kyang
[\[96a.7\]]brjod du mi nus pas na brjod du med pa zhes bya'o/_/tshigs su bcad pa des so sor rton pa'i mtshan nyid bstan to/_/yang na gang zag gi rjes su 'brang ba ni ji lta bu chos kyi rjes su 'brang ba yang ji lta bu zhe na/_gang zag kyang yod par bltas/_chos kyang yod par bltas nas
[\[96b\]]
[\[96b.1\]]gang zag 'dis dge ba byas na ni bden pa mthong bar 'gyur/_mi dge ba byas na ni sdug bsngal mthong bar 'gyur ro zhes lta ba ni gang zag gi rjes su 'brang ba zhes bya'o/_/gang zag dang chos gnyi ga rang bzhin med par khong du chud pas gnyi ga la mi lta ba ni chos kyi rjes su 'brang
[\[96b.2\]]ba zhes bya ste/_de bas na 'phags pa blo gros mi zad pa'i mdo las kyang /_de la chos ni gang /_gang zag ni gang zhe na/_gang zag tu lta ba la gnas te/_chos kha cig la rtsom pa 'di ni gang zag ces bya'o/_/gang zag tu lta ba de'i rtsom pa yongs su shes pa de ni chos nyid ces
[\[96b.3\]]bya ba la sogs pa rgya cher gsungs so/_/de la don ni gang /_tshig ni gang zhe na/_'jig rten las 'das pa'i chos ni don te/_de la rton pa ni don la rton pa zhes bya'o/_/'jig rten gyi chos thams cad ni tshig ces bya ste/_de la rton pa ni tshig la rton pa zhes bya'o/_/de bas na
[\[96b.4\]]'phags pa blo gros mi zad pa'i mdo las kyang /_de la don ni gang /_yi ge ni gang zhe na/_yi ge zhes bya ba ni gang 'jig rten gyi chos dang /_bya ba la 'jug pa bstan pa'o/_/don ces bya ba ni gang 'jig rten las 'das pa'i chos rtogs pa'o zhes gsungs so/_/yang na kun
[\[96b.5\]]rdzob kyi chos thams cad la ni chos zhes bya'o/_/don dam pa'i chos thams cad la ni don zhes bya'o/_/de bas na 'phags pa blo gros mi zad pa'i mdo las kyang /_yi ge zhes bya ba ni gang sbyin pa dang /_dul ba dang /_sdom pa dang /_nges pa bstan to/_/don ces bya ba ni sbyin pa
[\[96b.6\]]dang /_dul ba dang /_sdom pa dang /_nges pa'i mnyam pa nyid shes pa'o zhes bya ba la sogs pa rgya cher gsungs so/_/de la nges pa'i don gyi mdo sde ni ji lta bu/_drang po'i don gyi mdo sde ni ji lta bu zhe na/_mya ngan las 'das pa'i 'bras bu'am/_chos kyi don rtogs par bya
[\[96b.7\]]ba'i lam dang thabs su bstan pa rnams ni drang ba'i don gyi mdo sde zhes bya'o/_/gang 'bras bu'i chos gang yin pa nyid dang /_chos kyi don nyid ston pa ni nges pa'i don gyi mdo sde zhes bya'o/_/yang na kun rdzob kyi chos ston pa ni bkri ba'i don gyi mdo sde zhes bya'o/_/don dam
[\[97a\]]
[\[97a.1\]]pa'i mtshan nyid bstan pa ni nges pa'i don gyi mdo sde zhes bya'o/_/de bas na 'phags pa blo gros mi zad pa'i mdo las kyang /_de la nges pa'i don gyi mdo sde ni gang /_drang ba'i don gyi mdo sde ni gang zhe na/_mdo gang lam la 'jug par bstan pa de dag ni drang ba'i don
[\[97a.2\]]ces bya'o/_/mdo gang 'bras bu la 'jug pa'i phyir bstan pa de dag ni nges pa'i don ces bya'o/_/mdo gang kun rdzob bstan pa de dag ni drang ba'i don ces bya'o/_/mdo gang don dam bstan pa de dag ni nges pa'i don ces bya'o zhes bya ba la sogs pa rgya cher gsungs so/_/de la rnam
[\[97a.3\]]par shes pa ni gang ye shes ni gang zhe na/_'dod pa'i khams kyi sems can gyi rnam par shes pa ni gzugs kyi phung po la rten to/_/gzugs kyi khams kyi sems can gyi rnam par shes pa ni tshor ba'i phung po la rten to/_/gzugs med pa nam mkha' mtha' yas skye mched dang rnam
[\[97a.4\]]shes mtha' yas skye mched dang /_cung zad med pa'i skye mched dang gsum gyi sems can gyi rnam par shes pa ni 'du shes kyi phung po la rten to/_/cung zad med min skye mched kyi sems can gyi rnam par shes pa ni 'du byed kyi phung po la rten to/_/'di ni rnam par shes pa zhes bya'o/_/rnam par
[\[97a.5\]]shes pa de dag rang bzhin gyis stong par khong du chud cing gzugs la sogs pa'i yul la mi rtog pa ni ye shes zhes bya ste/_de bas na 'phags pa blo gros mi zad pa'i mdo las kyang /_rnam par shes pa ni gang /_ye shes ni gang zhe na/_rnam par shes pa zhes bya ba ni rnam par
[\[97a.6\]]shes pa la gnas pa bzhi ste/_bzhi gang zhe na/_'di lta ste/_rnam par shes pa gnas pa na gzugs la nye bar 'gro zhing gnas so/_/rnam par shes pa gnas pa na tshor ba la nye bar 'gro ba dang /_'du shes la nye bar 'gro ba dang /_'du byed la nye bar 'gro zhing gnas pa ste/_'di
[\[97a.7\]]ni rnam par shes pa zhes bya'o/_/de la ye shes gang zhe na/_gang phung po bzhi la gnas pa'i rnam par shes pa'i phung po kun shes pa ste/_'di ni ye shes zhes bya ba la sogs pa rgya cher gsungs so/_/ci'i phyir bcom ldan 'das kyis so sor rton pa bzhi bshad pa la dgos pa ci yod
[\[97b\]]
[\[97b.1\]]ce na de'i phyir/_smod pa dang ni ji skad gsungs/_/phyin ci log tu shes pa dang /_/brjod par bcas pa thob pa dang /_/'dir bdag dgag par bshad pa'o/_/zhes bya ba gsungs te/_so sor rton pa bzhi bshad pa yang gsung rab la smod pa'i gang zag dgag pa dang /_ji skad du
[\[97b.2\]]gsungs pa 'dzin pa'i gang zag dgag pa dang /_phyin ci log tu shes pa'i gang zag dgag pa dang /_brjod pa dang bcas pa'i ye shes la chags pa'i gang zag dgag pa'i phyir so sor rton pa bzhi bshad do/_/de la so sor rton pa dang po ni bcom ldan 'das kyi zhal nas
[\[97b.3\]]gsungs pa'i mdo sde la ma yin no/_/nor ro/_/bdud kyis smras pa'o zhes smod par byed pa'i gang zag dgag par bya ba gsungs te/_gang zag skur ba 'debs pa rnams kyi tshig ni tshad ma ma yin gyi bcom ldan 'das kyi bka' tshad ma yin te/_de bas na chos kyi rjes su 'brang bar
[\[97b.4\]]byas pa'i gang zag la ma yin no zhes gsungs so/_/so sor rton pa gnyis pa ni ma skyes pa dang ma byung ba dang /_pha bsad pa dang ma bsad pa la sogs pa'i don la 'bras bu dang sgra ji bzhin du 'dzin gyi/_de la dgongs pa'i don la mi rtog pa'i gang zag dgag pa'i phyir gsungs te/_
[\[97b.5\]]de bas na don la rton par bya'i tshig la ni ma yin te zhes gsungs te/_pha bsad ma bsad ces bya ba la sogs pa gsungs pa yang /_'dod chags dang zhe sdang la sogs pa'i nyon mongs pa'i tshogs spang bar bya ba la dgongs pa yin gyi/_/pha dang ma dngos bsad par bya ba la/_ji ltar
[\[97b.6\]]tshig thad kar drang ba ni ma yin no/_/so sor rton pa gsum pa ni bcom ldan 'das kyis so so'i skye bo'i gang zag dang /_dgra bcom pa'i gang zag dang /_rang sangs rgyas kyi gang zag dang /_gang zag gcig 'jig rten du 'byung ba na 'jig rten kun la phan pa dang bde bar
[\[97b.7\]]'gyur te/_gang zhe na de bzhin gshegs pa'o zhes gsungs pa la gang zag yod do zhes log par shes nas yod pa'i don du log par drangs pa dgag pa'i phyir gsungs te/_de bas na nges pa'i don gyi mdo sde la rton gyi bkri ba'i don gyi mdo sde la ni ma yin no zhes bshad
[\[98a\]]
[\[98a.1\]]do/_/de la gang zag yod par bshad pa ni bkri ba'i don to/_/gang zag med par bshad pa ni nges pa'i don to/_/gang zag med par bshad pa yang bcom ldan 'das kyis mdo gzhan dag las mig dang gzugs la brten nas mig gi rnam par shes pa skye ste zhes bya ba
[\[98a.2\]]la sogs pa rgya cher gsungs pas 'di tsam la sems can dang /_bdag dang /_gang zag ces bya bar zad kyi/_yang dag par na gang zag yod pa ma yin no zhes gsungs so/_/so sor rton pa bzhi pas ni gzung ba dang 'dzin pa'i bag chags dang bcas pa sngon po dang ser po la sogs
[\[98a.3\]]pa'i yul la rnam par rtog pa'i zag pa dang bcas shing 'khor ba'i rgyur gyur pa'i rnam par shes pa rnam par mi rtog pa'i ye shes kyi rang bzhin ma yin pa la chags pa dgag pa'i phyir gsungs te/_de bas na ye shes la rton gyi rnam par shes pa la ma yin no zhes gsungs so/_/dad dang rnam
[\[98a.4\]]par spyod pa dang /_/ji bzhin gzhan las nyan pa'i phyir/_/brjod du med pa'i ye shes las/_/blo ldan rnams ni nyams mi 'gyur/_/zhes bya ba'i tshigs su bcad pa 'dis so sor rton pa bzhi'i yon tan bstan te/_so sor rton pa dang pos ni zhal nas gsungs pa'i chos la dad par
[\[98a.5\]]gyur pas nyams par mi 'gyur ba'i yon tan bstan te/_gsung rab rnams la sangs rgyas kyi bka' ma yin no zhe'am/_nor to zhes skur pa mi 'debs shing zhal nas gsungs par yid ches pas bsod nams ma yin pa mi 'phel ba'i phyir nyams par mi 'gyur ro/_/so sor rton
[\[98a.6\]]pa gnyis pas ni pha bsad ma bsad ces bya ba la sogs pa dgongs pa bzhi dang /_ldem po dag bzhi las pha dang ma bsad pa la sogs pa ni 'jig rten na yang kha na ma tho bar bya ba yin na de bzhin gshegs pa'i gsung rab gcig tu dkar ba la pha bsad pa dang ma bsad na 'tshang rgya bar bshad
[\[98a.7\]]pa sgra ji bzhin gyi don ma yin gyi/_dgongs pa gzhan yod do/_/bdag nyid kyi shes rab kyis gang la dgongs pas spyod pa na nyams par mi 'gyur te/_ci'i phyir zhe na/_sgra ji bzhin du bzung nas dgongs pa log par drangs pa ni nyams par 'gyur gyi/_dgongs pa'i don phyin ci ma log par
[\[98b\]]
[\[98b.1\]]bzung na nyams par mi 'gyur ba'i phyir ro/_/so sor rton pa gsum pas ni stong pa dang bdag med par bshad pa'i chos dag bdag gis khong du ma chud na nga rgyal med par byas nas de'i don shes pa dag las bdag med pa dang stong pa'i don gyi tshul nyan par byed de/_mnyan na nges pa'i don gyi
[\[98b.2\]]mdo sde rtogs par 'gyur bas na nyams par mi 'gyur ro/_/so sor rton pa bzhi pas ni rnam par mi rtog pa'i ye shes thob par bya ba'i phyir 'bad cing rtsol bar byed kyi rnam par shes pa rnams la rten cing chags par mi byed de/_des ni 'jig rten las 'das pa'i ye shes mngon sum du
[\[98b.3\]]gyur pa'i phyir nyams par mi 'gyur ro/_/so so yang dag par rig pa'i tshigs su bcad pa bzhi ste zhes bya ba la so sor rton pa'i skabs bshad pa'i 'og tu so so yang dag pa'i skabs bshad par 'brel pa ci yod ce na/_so sor rton pa bzhi dang ldan na 'jig rten pa rnams kyi rten du gyur
[\[98b.4\]]pa ste/_so so yang dag par rig pa bzhis sems can gyi don du chos ston par byed pas na so sor rton pa'i 'og tu so so yang dag par rig pa bzhi bshad pa 'brel to/_/byang chub sems dpa'i mnyam med pa/_/so so yang dag rig pa bzhi/_/zhes bya ba la/_byang chub sems
[\[98b.5\]]dpa' rnams kyi so so yang dag par rig pa ni bzhi ste/_chos so so yang dag par rig pa dang /_don so so yang dag par rig pa dang /_nges pa'i tshig so so yang dag par rig pa dang /_spobs pa so so yang dag par rig pa ste/_byang chub sems dpa' rnams kyi so so
[\[98b.6\]]yang dag par rig pa bzhi ni nyan thos dang rang sangs rgyas kyi so so yang dag par rig pa bzhi pas 'phags shing khyad zhugs pas na mnyam pa med pa zhes bya'o/_/rnam grangs mtshan nyid tshig rnams dang /_/ye shes shes pa de dag 'dod/_/ces bya ba la/_chos gcig la
[\[98b.7\]]ming gi rnam grangs du yod pa dang /_chos rnams la dge ba dang mi dge ba la sogs pa'i chos kyi rnam grangs du yod pa shes pas ni chos so so yang dag par rig pa zhes bya ste/_chos kyi ming gi rnam grangs shes pa ni dper na ma rig pa la ming du ma rig pa dang /_gti mug
[\[99a\]]
[\[99a.1\]]dang /_mi shes pa dang /_mun pa dang /_mun nag ces bya ba la sogs pa'i ming gi rnam grangs du yod pa thams cad shes pa ste/_'di ni chos so so yang dag par rig pa'i mtshan nyid do/_/de bas na 'phags pa blo gros mi zad pa'i mdo las kyang /_chos so so yang
[\[99a.2\]]dag par rig pa gang zhe na/_gang chos thams cad la rjes su 'jug pa shes pa ste/_dge ba dang mi dge ba dang /_kha na ma tho ba dang bcas pa dang /_kha na ma tho ba med pa dang /_zag pa dang bcas pa dang /_zag pa med pa dang /_'dus byas dang /_'dus ma byas zhes bya ba la sogs pa
[\[99a.3\]]rgya cher gsungs so/_/chos rnams kyi rang dang spyi'i mtshan nyid la thogs pa med par shes pa ni don so so yang dag par rig pa zhes bya ste/_rang gi mtshan nyid ni sa'i rang gi mtshan nyid sra ba dang /_chu'i rang gi mtshan nyid gsher ba la sogs pa'o/_/spyi'i mtshan nyid ni mi rtag pa dang /_sdug
[\[99a.4\]]bsngal ba dang /_stong pa dang /_bdag med pa ste/_'di ni don so so yang dag par rig pa'i mtshan nyid do/_/de bas na 'phags pa blo gros mi zad pa'i mdo las kyang /_de la don so so yang dag par rig pa gang zhe na/_gang chos thams cad la don dam par shes pa ste/_chos shes pa
[\[99a.5\]]dang /_so sor rtog pa shes pa dang /_rjes su 'gro ba shes pa dang /_rgyu shes pa dang /_rkyen shes pa dang /_gnyis su med pa shes pa dang zhes bya ba la sogs pa rgya cher gsungs so/_/sems can so so'i skad dang tshig gi rnam pa sna tshogs la thogs pa med par shes pa ni nges
[\[99a.6\]]pa'i tshig so so yang dag par rig pa zhes bya ste/_lha dang klu la sogs pa sems can kun gyi skad shes pa'o/_/de bas na 'phags pa blo gros mi zad pa'i mdo las kyang /_de la nges pa'i tshig so so yang dag par rig pa gang zhe na/_gang sems can thams cad kyi skad la 'jug pa
[\[99a.7\]]shes pa ste/_lha'i skad dang /_klu'i skad dang /_dri za dang /_lha ma yin dang zhes bya ba la sogs pa rgya cher gsungs so/_/yang na sgra'i gtsug lag thams cad kyi tshig la thogs pa med par shes pa ni nges pa'i tshig so so yang dag par rig pa zhes bya ste/_de bas na 'phags
[\[99b\]]
[\[99b.1\]]pa blo gros mi zad pa'i mdo las kyang /_gzhan yang nges pa'i tshig so so yang dag par rig pa ni chos 'di dag 'di lta bur brtag par bya/_chos 'di dag 'di lta bur brtul bar bya/_chos 'di dag 'di lta bur mtshams sbyar bar bya zhes bya ba la sogs pa rgya cher gsungs so/_/
[\[99b.2\]]bskal pa'am bskal pa'i mthar chos gcig bshad pa la sogs te/_bshad kyang tshig zad par mi 'gyur ba dang /_sems can thams cad kyis brgal kyang rgol ba kun gyi lan thebs par nus pa'i ye shes dang ldan pa la sogs pa ni spobs pa so so yang dag par
[\[99b.3\]]rig pa zhes bya ste/_de bas na 'phags pa blo gros mi zad pa'i mdo las kyang /_de la spobs pa so so yang dag par rig pa gang zhe na/_'di lta ste/_chags pa med par lung bsgo ba shes pa dang /_ma tshang ba med par lung bsgo ba bstan pa dang /_thogs pa med par lung
[\[99b.4\]]bsgo ba bstan pa shes pa dang /_spobs pa myur ba dang /_spobs pa drang ba dang /_spobs pa mgyogs pa dang zhes bya ba la sogs pa rgya cher gsungs so/_/dang po ni rnam grangs shes pa ste zhes bya ba la/_chos so so yang dag par rig pas ni chos gcig la ming
[\[99b.5\]]gi rnam grangs du yod pa shes te/_chos rnams la dge ba dang mi dge ba la sogs pa'i rnam grangs du yod pa shes pa'o/_/don gang gi ming de'i'o zhes bya ba la/_phung po dang khams la sogs pa'i chos gang la/_ming gang dang gang btags pa'i ming de'i don ni gang dang
[\[99b.6\]]spyi'i mtshan nyid shes pa ni don shes pa zhes bya'o/_/ljongs kyis skad du tha dad pa'o zhes bya ba la/_lha dang mi la sogs pa'i skad sna tshogs shes pa ni nges pa'i tshig so so yang dag par rig pa zhes bya'o/_/bdag nyid kyi spobs pa'o zhes bya ba la ming dang tshig dang /_
[\[99b.7\]]yi ge sna tshogs kyis 'khor ba'i mtha'i bar du chos bshad kyang zad par mi 'gyur ba ni spob pa so so yang dag par rig pa zhes bya ste/_tshig de dag gis so so yang dag par rig pa bzhi'i mtshan nyid bstan to/_/de la so so yang dag par rig pa lnga la sogs par mang du
[\[100a\]]
[\[100a.1\]]mi bshad/_gsum pa la sogs pa nyung ngu yang mi bshad par ci'i phyir bzhi kho nar grangs nges par bshad ce na/_de'i phyir/_bstan pa la ni rab brtson pa'i/_/gang dang gang gis bstan pa ni/_/chos dang don de rnam pa gnyis/_/tshig dang ye shes gnyis
[\[100a.2\]]ston pa'o/_/zhes bya ba la sogs pa tshigs su bcad pa gnyis smos so/_/byang chub sems dpa' 'dus byas dang 'dus ma byas dang zag pa dang bcas pa dang zag pa med pa'i chos sems can la bstan pa la zhugs pa na gang ston pa dang /_gang gis ston pa ste/_rnam pa gnyis kyis ston
[\[100a.3\]]pas na so so yang dag par rig pa bzhi kho nar bshad de mi mang mi nyung ngo /_/de la gang 'chad cing ston ce na chos dang don gnyis 'chad do/_/gang gis 'chad cing ston ce na/_tshig dang po gnyis kyis ston te/_don du na nges pa'i tshig so so yang dag par rig pa dang /_spobs pa
[\[100a.4\]]so so yang dag par rig pa gnyis kyis ston te zhes bya ba'i don to/_/chos ni bstan pa dang bshad pa las zhes bya ba la chos ston pa yang byang chub sems dpa' dang por chos rnams mdo tsam du bsdus nas ston te/_des na de'i 'og tu zhib tu phye nas 'chad do/_/de la mdo tsam du bstan pa la
[\[100a.5\]]ni don so so yang dag par rig pa zhes bya'o/_/de nyid zhib tu phye ste bshad pa la ni chos so so yang dag par rig pa zhes bya'o/_/gnyis kyang rnam kun shes byed phyir/_/zhes bya ba la nges pa'i tshig so so yang dag par rig pas ni chos dang don gnyis sems can kun la shes par byed de/_
[\[100a.6\]]ji lta zhe na/_so so'i skad gang dang gang gis bstan na/_brda phrad par 'gyur ba'i skad de dang des bshad pas kun gyi khong du chud par byed do/_/brgal ba la ni lan glon pa'i/_/so sor rig pa rnam pa bzhi/_/zhes bya ba la/_spobs pa so so yang dag par rig pas ni phas kyi rgol ba mu stegs
[\[100a.7\]]pa la sogs pa dang /_'khor rnams kyi brgal ba thams cad kyi rgol ba'i lan glon par byed de/_de'i phyir na so so yang dag par rig pa bzhi nyid du gzhag go zhes bya ba'i don to/_/chos ni bstan dang bshad pa'i phyir/_/zhes bya ba la/_mdo tsam du ston pa ni don so so yang dag
[\[100b\]]
[\[100b.1\]]par rig pa'o/_/de nyid zhib tu bkrol te bshad pa ni chos so so yang dag par rig pa zhes bya'o/_/tshig gis bshad pas ni zhes bya ba la sogs pa la nges pa'i tshig so so yang dag par rig pas ni chos dang don gnyis gzhan gyis shes par byed do zhes bya ba'i don to/_/ye shes
[\[100b.2\]]kyis bshad pa ni zhes bya ba la/_spobs pa so so yang dag par rig pas ni rgol ba rnams kyi lan 'debs par byed do zhes bya ba'i don to/_/de bas na gang dang gang gis bshad pa de shes pa'i phyir zhes bya ba la gong du bshad pa ltar na gang bshad pa ni chos dang don bshad pa'o/_/
[\[100b.3\]]gang gis bshad ce na nges pa'i tshig dang spobs pas bshad do/_/de yang ji ltar bshad ce na mdor bsdus te bshad pa ni don so so yang dag par rig pa yin na/_de nyid rgyas par 'chad pa ni chos so so yang dag par rig pa ni de nyid gzhan la bstan nas gzhan gyis shes par byed pa ni
[\[100b.4\]]nges pa'i tshig so so yang dag par rig pa'o/_/gzhan gyis brgal ba'i lan 'debs par byed pa ni spobs pa so so yang dag par rig pa ste/_de'i phyir so so yang dag par rig pa bzhi nyid du bshad do/_/so so rang rig mnyam pa nyid/_/phyis kyang rab tu shes pa'o/_/the tshom
[\[100b.5\]]thams cad bsal ba'i phyir/_/so so yang dag rig ces bya'o/_/zhes bya ba 'dis so so yang dag par rig pa bzhi'i nges pa'i tshig dang las bstan to/_/de la so so yang dag par rig pa zhes bya ba'i sgras/_rgya gar skad du pra ti si bi ta zhes 'byung ste/_de la pra ti zhes bya ba so
[\[100b.6\]]sor zhes bya ba'i don du 'gro ste/_de ni rnam par mi rtog pa'i ye shes la bya'o/_/saM zhes bya ba ni mnyam pa nyid la bya ste/_chos thams cad kyi de bzhin nyid stong pa nyid la bya'o/_/bi ta zhes bya ba ni shes par bya ste don du na rnam par mi rtog pa'i ye shes kyi mnyam pa nyid mngon
[\[100b.7\]]sum du byas nas phyis dag pa 'jig rten pa'i ye shes kyis chos kyi rnam grangs dang /_mtshan nyid la sogs pa gzhan du bstan nas gzhan gyis de dag shes par byed go bar byed pas na so so yang dag par rig pa zhes bya ste/_de ni nges pa'i tshig go/_/so so yang dag par rig pas phung
[\[101a\]]
[\[101a.1\]]po dang khams la sogs pa'i chos kyi mtshan nyid la the tshom thams cad gcod par byed de 'di ni las so/_/tshogs rnam par dbye ba'i tshigs su bcad pa bzhi ste zhes bya ba la/_tshogs rnam par dbye ba'i skabs kyi bshad par 'brel ba ci yod ce na/_de ltar so so
[\[101a.2\]]yang dag par rig pa dang ldan pa byang chub sems dpa' de byang chub kyi phyogs sum cu rtsa bdun bsgom par bya ba'i phyir/_de'i rten du gyur pa bsod nams dang ye shes kyi tshogs sogs par byed de/_de bas na so so yang dag par rig pa bshad pa'i rjes la tshogs kyi skabs bshad par
[\[101a.3\]]'brel to/_/byang chub sems dpa'i tshogs dag ni/_/mi mnyam bsod nams ye shes so/_/zhes bya ba'i tshigs su bcad pa gcig gis tshogs gang yin pa dang /_gang gi phyir tshogs su gyur pa de ston te/_de la byang chub sems dpa'i tshogs ni rnam pa gnyis te/_bsod
[\[101a.4\]]nams kyi tshogs dang ye shes kyi tshogs so/_/byang chub sems dpa'i bsod nams dang ye shes kyi tshogs ni bdag dang sems can thams cad kyi don du bsags pas ni nyan thos la sogs pa'i tshogs las 'phags pa'i phyir mi mnyam pa zhes bya'o/_/de bas na dkon mchog brtsegs pa'i mdo las kyang /_
[\[101a.5\]]byang chub sems dpa' rnams kyi ye shes kyi tshogs ni phyogs bcu'i nam mkha' lta bur blta'o/_/nyan thos rnams kyi ye shes kyi tshogs ni yungs 'bru srin bus zos pa'i nang gi nam mkha'i khyon tsam du blta'o/_/byang chub sems dpa'i bsod nams kyi tshogs ni phyogs bzhi'i
[\[101a.6\]]rgya mtsho'i chu lta bur blta'o/_/nyan thos kyi bsod nams kyi tshogs ni ba'i rmig rjes kyi chu lta bur blta'o zhes gsungs so/_/'dis ni tshogs gang yin pa bstan to/_/gcig ni 'khor ba rnams las 'byung /_/zhes bya ba la/_gcig ni bsod nams kyi tshogs la bya ste/_bsod nams
[\[101a.7\]]tshogs kyis ni 'khor ba skye bar 'khor ba na yang sems can kun las 'phags pa brgya byin dang tshangs pa dang 'khor los sgyur ba'i rgyal po la sogs pa'i 'byor pa phun sum tshogs pa 'thob par byed do zhes bya ba'i don to/_/gzhan ni 'khor bar nyon mongs pa/_/zhes bya ba la/_bsod
[\[101b\]]
[\[101b.1\]]nams kyi tshogs las gzhan pa ni ye shes kyi tshogs la bya ste/_ye shes kyi tshogs kyis ni sems can gyi don du bsams pa bzhin du 'khor bar skye ba na 'khor ba'i nyes pas mi gos par byed de/_las dang nyon mongs pa'i dbang du mi 'gyur ro zhes bya ba'i don to/_/'dis ni gang gi phyir
[\[101b.2\]]tshogs bsags pa bstan to/_/de pha rol tu phyin pa drug gis tshogs gnyis bsdus pa'am/_tshogs gnyis kyis pha rol tu phyin pa drug bsdus par bstan pa'i phyir/_sbyin pa tshul khrims bsod nams te/_/zhes bya ba la sogs pa tshigs su bcad pa gcig smos so/_/de la pha rol tu
[\[101b.3\]]phyin pa drug las dang po sbyin pa'i pha rol tu phyin pa dang /_gnyis pa tshul khrims kyi pha rol tu phyin pa gnyis ni bsod nams kyi tshogs zhes bya ste/_ci'i phyir zhe na/_sbyin pas ni longs spyod chen por 'gyur bar byed/_tshul khrims kyis ni lha dang mi'i lus thob par byed pa'i phyir ro/_/
[\[101b.4\]]ye shes tshogs ni shes rab po/_/zhes bya ba la/_tha ma shes rab kyi pha rol tu phyin pa ni ye shes kyi tshogs zhes bya ste/_chos thams cad stong par rtogs pa dang /_nyon mongs pas mi gos pa'i phyir ro/_/gsum pa gzhan ni gnyis su ste/_/zhes bya ba la brjod pa dang /_brtson
[\[101b.5\]]'grus dang /_bsam gtan gsum ni tshogs gnyis su gzhag ste/_bsod nams kyi tshogs su yang gzhag ye shes kyi tshogs su yang gzhag go/_/ji lta zhe na/_gnod pa la ji mi snyam pa dang /_sdug bsngal nyams su len pa'i bzod pa gnyis ni bsod nams kyi tshogs su
[\[101b.6\]]bsdu'o/_/chos la nges par rtog pa'i bzod pa ni ye shes kyi tshogs su bsdu'o/_/brtson 'grus la yang sems can gyi zhing rmo ba dang tshong bya ba la sogs pa'i las la grogs byed pa'i brtson 'grus ni bsod nams kyi tshogs su bsdu'o/_/dge ba'i bshes gnyen la
[\[101b.7\]]brten pa dang /_dam pa'i chos nyan pa dang /_sems pa dang /_bsgom pa la sogs pa byed pa'i brtson 'grus ni ye shes kyi tshogs su bsdu'o/_/bsam gtan pa yang 'jig rten pa'i bsam gtan dang /_gzugs med pa'i snyoms par 'jug pa dang /_zag pa
[\[102a\]]
[\[102a.1\]]med pa'i bsam gtan rnams kyis sems can gyi don bya ba la zhugs pa dang /_bsod nams kyi tshogs su bsdu'o/_/bsam gtan la brten nas rnam par mi rtog pa'i ting nge 'dzin bsgom na ye shes kyi tshogs su bsdu'o/_/lnga char ye shes tshogs su'o/_/zhes
[\[102a.2\]]bya ba la pha rol tu phyin pa drug las shes rab kyi pha rol tu phyin pa ni ye shes kyi tshogs nyid do/_/sbyin pa'i pha rol tu phyin pa nas bsam gtan gyi pha rol tu phyin pa'i bar du pha rol tu phyin pa lnga po rnams thams cad mkhyen pa'i ye shes thob par bya ba'i phyir bsngos sam/_'khor gsum
[\[102a.3\]]yongs su dag pa'i tshul du spyad na lnga char yang ye shes kyi tshogs su 'gyur ro/_/gzhan yang sdig pa bshags pa dang /_bsod nams kyi rjes su yi rang ba dang /_chos kyi 'khor lo bskor bar gsol ba gdab pa la sogs pa yang bsod nams kyi tshogs su bsdu ste/_de
[\[102a.4\]]bas na 'phags pa blo gros mi zad pa'i mdo las kyang /_byang chub sems dpa' rnams kyi bsod nams kyi tshogs mi zad pa gang zhe na/_sbyin pa bsod nams bya ba'i dngos po dang /_tshul khrims dang /_bsgom pa bsod nams bya ba'i dngos po dang zhes bya ba la sogs pa rgya cher
[\[102a.5\]]gsungs so/_/gzhan yang dge ba'i bshes gnyen la brten pa dang /_dam pa'i chos nyan pa la sogs pa byed pa yang ye shes kyi tshogs su bsdu ste/_de bas na 'phags pa blo gros mi zad pa'i mdo las kyang /_de la byang chub sems dpa' rnams kyi ye shes kyi tshogs mi zad
[\[102a.6\]]pa gang zhe na/_rgyu gang dang rkyen gang gis ye shes rtogs par 'gyur ba'i rgyu de dag dang rkyen de dag byang chub sems dpa' yang dag par bsgrub ste/_de la rgyu ni gang rkyen ni gang zhe na/_gang 'di ye shes yongs su tshol ba la rab tu mos pa dang /_ye shes rtogs pa'i dge ba'i
[\[102a.7\]]bshes gnyen la rtag tu brten pa dang /_'grogs pa dang /_bsnyen bkur byed pa dang zhes bya ba la sogs pa rgya cher gsungs so/_/rgyun du bsgom pa thob nas ni dge ba la yang dang yang du'o/_/gang kun sgrub pa de tshogs yin/_/zhes bya bas tshogs zhes bya ba'i nges pa'i tshig
[\[102b\]]
[\[102b.1\]]ston to/_/tshogs zhes bya ba la rgya gar skad du saM b+hA ra zhes 'byung ste/_de la saM zhes bya ba ni saM tang d+ha'i don ni rgyun tu zhes bya bar 'gro'o/_/b+hA zhes bya ba ni don du 'dren pas bsgom pa'i don du 'gro'o/_/ra zhes bya ba a ha ra zhes pa'i don du 'gro bas kun tu bsgrub pa'i don du 'gro'o/_/mdor
[\[102b.2\]]na sbyin pa la sogs pa la rgyun tu bsgom pa la brten nas pha rol tu phyin pa drug gi dge ba la yang nas yang du bsgoms pas sangs rgyas kyi sku gsum sgrub par byed pa la tshogs zhes bya ste/_'di ni nges pa'i tshig bstan to/_/bstan pa thams cad don sgrub pa/_/zhes bya ba la/_de ltar
[\[102b.3\]]sangs rgyas kyi sku gsum thob par byas nas bdag gi don yang sgrub par byed gzhan gyi don yang sgrub par byed de/_de ni tshogs gnyis kyi las so/_/tshogs kyi rab tu dbye ba bstan pa'i phyir/_'jug pa'i phyir dang mtshan med phyir/_/zhes bya ba la sogs pa smos te/_so so'i skye bo'i
[\[102b.4\]]dus nas mos pas spyod pa'i sa 'jig rten gyi chos mchog man chad kyi tshe bsod nams dang ye shes kyi tshogs bsags pa ni sa dang po la 'jug cing sa dang po thob par bya ba'i phyir sogs par byed do/_/sa gnyis pa nas drug pa man chad kyi tshe tshogs sogs pa ni mtshan ma med
[\[102b.5\]]pa'i sa bdun pa la 'jug cing sa bdun pa thob par bya ba'i phyir sogs par byed de/_sa bdun pa'i dus na ni mdo sde la sogs pa'i chos rnam pa sna tshogs la don tha dad par yid la mi byed cing /_mi rtog pas na mtshan ma med pa zhes bya'o/_/lhun gyis grub phyir tshogs
[\[102b.6\]]rnams te/_/zhes bya ba la sa bdun pa'i bsod nams dang ye shes kyi tshogs ni sa brgyad pa dang dgu pa'i bsod nams dang ye shes kyi tshogs lhun gyis grub par sgrub pa ni sa de thob par bya ba'i phyir sogs pa zhes bya ba'i don to/_/dbang bskur phyir dang zhes bya ba la/_
[\[102b.7\]]sa brgyad pa dang dgu pa'i bsod nams dang ye shes kyi tshogs ni dbang bskur ba'i sa bcu pa thob par bya ba'i phyir sogs te/_sa bcu par phyogs bcu'i de bzhin gshegs pa thams cad kyis chos kyi rgyal tshab tu dbang bskur ba'i phyir dbang bskur ba'i sa zhes
[\[103a\]]
[\[103a.1\]]bya'o/_/mthar thug phyir zhes bya ba la/_sa bcu pa'i tshe bsod nams dang ye shes kyi tshogs bsags pa ni ye shes bzhi dang /_chos kyi dbyings rnam par dag pa dang lngas bsdus pa mthar thug pa'i sangs rgyas kyis thob par bya ba'i phyir sogs par byed do zhes bya ba'i
[\[103a.2\]]don to/_/dran pa nye bar gzhag pa rnam par dbye ba'i tshigs su bcad pa gsum ste zhes bya ba la/_tshogs kyi skabs bshad pa'i rjes la byang chub kyi phyogs kyi chos sum cu rtsa bdun bshad par 'brel pa ci yod snyam na de ltar tshogs bsags pa des nyon mongs pa dang shes bya'i sgrib pa spang
[\[103a.3\]]ba'i phyir byang chub kyi phyogs la sgom par byed de de bas na tshogs kyi rjes la byang chub kyi phyogs kyi skabs bshad par 'brel to/_de la yang dran pa nye bar gzhag pa bzhi bsgom pa ni tshigs su bcad pa gsum gyis bstan to/_/rnam pa bcu bzhir blo ldan gyis/_/dran pa nye bar gzhag
[\[103a.4\]]sgom pa/_/de ni mnyam pa med pa'i phyir/_/de dag gzhan la khyad zhugs so/_/zhes bya ba la/_byang chub sems dpa' rnams kyi dran pa nye bar gzhag pa sgom pa de rnam pa bcu bzhi ltar sgom pas/_rnam pa bcu bzhi ltar ni nyan thos la sogs pa mi sgom pa'i phyir/_nyan thos la sogs pa'i
[\[103a.5\]]sgom pa dang mi 'dra ste/_de bas na byang chub sems dpa'i dran pa nye bar gzhag pa sgom pa ni nyan thos la sogs pa gzhan las khyad zhugs pa'o/_/rnam pa bcu bzhi gang zhe na/_rten dang gnyen po rnam dag dang /_/zhes bya ba la sogs pa smos te/_rnam pa bcu bzhi ni rten gyi rnam pa khyad
[\[103a.6\]]zhugs pa dang /_gnyen po'i rnam pa khyad zhugs pa dang /_de bzhin du 'jug pa'i rnam pa khyad zhugs pa dang /_dmigs pa'i rnam pa khyad zhugs pa dang /_yid la byed pa'i rnam pa khyad zhugs pa dang /_thob pa'i rnam pa khyad zhugs pa dang /_rjes su mthun pa'i rnam pa khyad zhugs pa
[\[103a.7\]]dang /_rjes su 'jug pa'i rnam pa khyad zhugs pa dang /_shes pa'i rnam pa khyad zhugs pa dang /_gzhan yang skye ba'i rnam pa khyad zhugs pa dang /_tshad kyi rnam pa khyad zhugs pa dang /_mchog gi rnam pa khyad zhugs pa dang /_sgom pa'i rnam pa khyad zhugs pa dang /_thob pa'i rnam
[\[103b\]]
[\[103b.1\]]pa khyad zhugs pa'o/_/ji ltar na brten pa zhe na/_theg pa chen po nyan pa dang zhes bya ba la sogs pa la/_nyan thos rnams dran pa nye bar gzhag pa bzhi bsgom pa ni nyan thos kyi sde snod gsum nyan pa dang /_sems pa dang /_sgom pa'i shes rab la brten nas sgom par byed kyi/_byang chub sems
[\[103b.2\]]dpa' rnams kyi dran pa nye bar gzhag pa bzhi bsgom pa ni theg pa chen po'i chos nyan pa dang /_sems pa dang /_sgom pa'i shes rab la brten nas sgom pas na rten gyi khyad zhugs so/_/ci'i phyir gnyen po zhe na/_phyin ci log bzhi'i gnyen por mi gtsang ba dang /_sdug bsngal ba dang zhes
[\[103b.3\]]bya ba la sogs pa la/_gnyen po'i rnam par bsgom pa yang nyan thos la sogs pas ji ltar khyad zhugs she na/_nyan thos la sogs pa ni phyin ci log bzhi'i gnyen por phyin ci ma log pa bzhi bsgom pa ste/_gtsang bar 'dzin pa'i gnyen por ni lus la mi gtsang ba bsgom pa ste/_
[\[103b.4\]]glad pa'i rgyas nas rkang pa'i rting pa'i bar du rnag dang khrag la sogs pa sgom pa'i phyir ro/_/bde bar 'dzin pa'i gnyen por tshor ba thams cad sdug bsngal bar bsgom ste/_gang cung zad tshor ba de dag sdug bsngal lo zhes bsgom pa'i phyir ro/_/rtag par 'dzin pa'i gnyen por sems
[\[103b.5\]]mi rtag pa bsgom ste/_sems ni skad cig skad cig par 'dod chags par 'gyur ba dang /_zhe sdang bar 'gyur ba'i phyir ro/_/bdag tu 'dzin pa'i gnyen por chos thams cad la bdag med par bsgom ste/_'dod chags la sogs pas ni kun nas nyon mongs par 'gyur/_
[\[103b.6\]]'di la kun nas nyon mongs pa dang rnam par byang bar 'gyur ba'i bdag gang yang med ces bsgom pa'i phyir ro/_/byang chub sems dpa' rnams ni de las khyad zhugs te/_de bas na lus la sogs pa la yang /_chos la bdag med par rtog pa'i phyir ro zhes bya ba smos te/_
[\[103b.7\]]byang chub sems dpa' rnams la ni mi gtsang ba dang /_sdug bsngal pa'i rnam pa lta bur bsgom pa nyid mi mthun pa'i phyogs yin te/_de bas na de'i gnyen por lus dang tshor ba la sogs pa ji ltar byis pa so so'i skye bos gzung ba dang /_'dzin pa'i rnam pa yid la byed pa
[\[104a\]]
[\[104a.1\]]bzhin du ma yin gyi/_thams cad kyang nam mkha'i ngos bzhin du chos la bdag med pa'i rang bzhin du rtogs pas na gnyen po'i rnam pas khyad zhugs so/_/ji ltar na 'jug pa zhe na/_dran pa nye bar gzhag pa bzhi rnams kyis rim bzhin du sdug bsngal ba dang zhes bya ba la
[\[104a.2\]]sogs pa la/_ji ltar na 'jug pa'i rnam pas nyan thos la sogs pa las khyad zhugs she na/_'di ltar lus dran pa nye bar gzhag pa bsgoms pas ni sdug bsngal gyi bden pa la 'jug ste/_lus kyi rang bzhin ji lta bu yin pa khong du chud nas lus 'di skye ba dang rga ba dang na ba dang 'chi ba la sogs
[\[104a.3\]]pa'i sdug bsngal mang po dang ldan par rtogs par 'gyur bas sdug bsngal gyi bden pa la 'jug go/_/tshor ba dran pa nye bar gzhag pa bsgoms pas kun 'byung gi bden pa la 'jug par 'gyur te/_ji ltar na tshor ba bde ba myong ba ni 'dod chags bag la nyal bar 'gyur/_tshor ba sdug bsngal
[\[104a.4\]]bar myong na ni zhe sdang bag la nyal bar 'gyur/_tshor ba bde ba yang ma yin sdug bsngal ba yang ma yin pa myong na ni gti mug bag la nyal bar 'gyur te/_de ltar bag la nyal bar 'gyur ba de rnams kyis tshe phyi ma la len pa'i rgyu byed pas na kun 'byung gi bden pa la 'jug par 'gyur ro/_/sems
[\[104a.5\]]dran pa nye bar gzhag pa bsgoms pas 'gog pa'i bden pa la 'jug par 'gyur te/_ji lta zhe na/_'di dag ni sems tsam du zad kyi bdag ces bya ba gang yang med kyi/_sems de skad cig ma ste/_rang skye zhing rang 'gag par mthong na/_'gog pa'i bden pa'i dus na bdag ces bya ba med de/_
[\[104a.6\]]'chad par 'gyur ba'i 'jigs pa mi skye bas na 'gog pa'i bden pa la 'jug go/_/chos dran pa nye bar gzhag pa bsgoms pas lam gyi bden pa la 'jug ste/_ji lta zhe na/_'dod chags la sogs pa ni kun nas nyon mongs pa'i chos yin te 'khor ba'i rgyu yin par mthong /_dad pa la sogs
[\[104a.7\]]pa ni rnam par byang ba'i chos yin te mya ngan las 'das pa'i rgyu yin par mthong nas dad pa la sogs pa'i chos la sgom par byed pas na lam gyi bden pa la 'jug go/_/bdag dang gzhan rnams 'jug par byed pa'i phyir te zhes bya ba la/_nyan thos rnams ni bdag nyid bden pa bzhi la
[\[104b\]]
[\[104b.1\]]'jug par bya ba'i phyir dran pa nye bar gzhag pa sgom gyi byang chub sems dpa' rnams ni bdag dang gzhan gnyi ga bden pa bzhi la 'jug par bya ba'i phyir dran pa nye bar gzhag pa bzhi sgom par byed pas na 'jug pa khyad zhugs so/_/dbus dang mtha' rnam par 'byed pa las ji skad bshad pa bzhin
[\[104b.2\]]no zhes bya ba la/_dran pa nye bar gzhag pa bzhi bsgoms na bden pa bzhi la 'jug pa yang dbus dang mtha' rnam par 'byed pa las 'byung ba bzhin du blta ste/_dbus mtha' las ji skad 'byung zhe na/_lus ni gnas ngan len gyis yongs su bsgoms te/_de brtags na sdug bsngal gyi
[\[104b.3\]]bden pa la 'jug go/_/de la gnas ngan len ni 'du byed kyi mtshan nyid yin pas/_gang gi phyir gnas ngan len rnams ni 'du byed kyi sdug bsngal gyis zag pa dang bcas pa thams cad sdug bsngal ba'o/_/tshor ba ni sred pa'i rgyu ste/_de brtags pas kun 'byung gi bden pa la 'jug go/_/sems
[\[104b.4\]]ni bdag tu mngon par chags pa'i dngos po ste/_de brtags na 'gog pa'i bden pa la 'jug pa ste/_bdag chad par 'jigs pa dang bral ba'i phyir ro/_/chos la brtags pas kun nas nyon mongs pa dang /_rnam par byang ba'i chos la kun du gti mug med pas lam gyi bden pa la
[\[104b.5\]]'jug go/_/ji ltar dmigs she na/_sems can rnams kyi lus la sogs pa la dmigs pa'i phyir ro zhes bya ba la/_ji ltar dmigs pa'i rnam pas khyad zhugs she na/_nyan thos la sogs pa ni bdag gi lus dang tshor ba la sogs pa tsam zhig la dmigs shing sgom par byed kyi/_
[\[104b.6\]]byang chub sems dpa' rnams ni bdag dang sems can thams cad kyi lus dang /_tshor ba la sogs pa la dmigs par byed do/_/de bas na dmigs pa khyad zhugs so/_/de bas na 'phags pa blo gros mi zad pa'i mdo las kyang /_ji ltar na byang chub sems dpa' lus la lus kyi
[\[104b.7\]]rjes su lta zhing gnas she na/_de bdag gi lus dang gzhan gyi lus la lus kyi rjes su lta zhing gnas te zhes bya ba la sogs pa gsungs so/_/ji ltar yid la byed pas she na/_lus la sogs pa la mi dmigs pa'o zhes bya ba la/_ji ltar yid la byed pa'i rnam pas khyad zhugs she na/_
[\[105a\]]
[\[105a.1\]]'di ltar nyan thos dag ni lus la mi gtsang ba'i tshul du byed/_tshor ba la sdug bsngal bar yid la byed/_sems mi rtag par yid la byed/_chos la bdag med par yid la byed do/_/byang chub sems dpa' lus la sogs pa thams cad mi gtsang ba la sogs
[\[105a.2\]]pa'i rnam pa yid la mi byed kyi/_thams cad kyang nam mkha'i ngos bzhin du dmigs su med pa nyid du yid la byed pa'i phyir/_yid la byed pa'i khyad zhugs so/_/ji ltar thob pa zhe na/_lus la sogs pa dang bral ba yang ma yin ma bral ba yang ma yin pa'i phyir ro zhes bya ba la/_ji ltar
[\[105a.3\]]thob par khyad zhugs she na/_nyan thos la sogs pa ni lus dang tshor ba la sogs pa dang bral bar bya ba'i phyir sgom gyi/_byang chub sems dpa' rnams ni bral bar bya ba'i phyir sgom pa yang ma yin te/_mi 'bral bar bya ba'i phyir sgom pa yang ma yin pas thob pa'i rnam pas khyad zhugs
[\[105a.4\]]so/_/ji ltar 'bral ba yang ma yin zhe na/_de bzhin gshegs pa'i sku gsum dang mi 'bral zhing de thob par bya ba'i phyir bsgoms pas 'bral ba yang ma yin no/_/ji ltar mi 'bral ba yang ma yin zhe na/_las dang nyon mongs pas bskyed pa'i lus dang bral bar bya ba'i phyir
[\[105a.5\]]bsgoms pas mi 'bral ba yang ma yin no/_/yang na sku gsum thob par bya ba'i phyir lus 'di dang yang bral bar mi byed de/_lus la brten nas sku gsum dgos pas na'o zhes bya ba la mi 'bral ba yang ma yin te/_lus dang nyon mongs pas bskyed pa'i lus sdug bsngal ba'i rang bzhin
[\[105a.6\]]dbu ba'i gong bu lta bu 'di la chags par byas na so so'i skye bo bzhin du rtag tu 'khor bar gnas par 'gyur ba'i phyir/_lus 'di ni 'di dang 'bral bar yang byed do/_/de bas na 'phags pa blo gros mi zad pa'i mdo las kyang /_lus kyi sngon gyi mtha' la yang rtog_/lus kyi phyi ma'i
[\[105a.7\]]mtha' la yang rtog ces bya ba nas/_lus 'di la bdag gir mi bya'i bdag lus snying po med pa 'di la snying po mngon par 'tshang rgya bar bya'o/_/'di lta ste/_snying po gang zhe na/_gang 'di de bzhin gshegs pa'i sku/_chos kyi sku/_rdo rje'i sku/_mi shigs pa'i sku/_brtan pa'i
[\[105b\]]
[\[105b.1\]]sku/_khams gsum thams cad las bye brag tu 'phags pa'i sku de bdag gis bsgrub par bya'o/_/bdag gi lus nyes pa du ma'i skyon chags mod kyi/_de bzhin gshegs pa'i sku nyes pa thams cad dang bral ba rab tu thob par bya'o/_/des legs pa mthong bas na so sor rtog pa'i
[\[105b.2\]]stobs kyis 'byung ba chen po'i gnas kyi lus la spyod do zhes bya ba la sogs pa gsungs so/_/ji ltar na rjes su mthun zhe na/_pha rol tu phyin pa dang rjes su mthun pas zhes bya ba la sogs pa la/_ji ltar na rjes su mthun pa'i rnam pas khyad zhugs she na/_byang chub sems
[\[105b.3\]]dpa' lus la sogs pa dran pa nye bar gzhag pa bsgoms pa dang /_pha rol tu phyin pa drug gi mi mthun pa'i phyogs ser sna la sogs pa spong ba'i gnyen por 'gyur bas pha rol tu phyin pa drug dang rjes su mthun par 'gyur te/_ji lta zhe na/_lus dang tshor ba la sogs pa sgyu ma
[\[105b.4\]]dang smig rgyu lta bur yang dag pa ma yin zhing stong par mthong na phyi nang gi dngos po la chags pa mi skye'o/_/chags pa ma skyes na phyi nang gi dngos po gtong bar byed pas sbyin pa dang mthun no/_/phyi nang gi dngos po gtong bar nus na tshul khrims yang dag par len pas tshul
[\[105b.5\]]khrims dang mthun no/_/tshul khrims la gnas pa rnams ni rdeg pa la slar mi rdeg pa dang /_gshe ba la slar mi gshe bas bzod pa grub pa'i phyir bzod pa dang rjes su mthun no/_/bzod pa la gnas pa rnams ni grang ba dang tsha ba byung yang dge ba byed pa mi gtong bas brtson 'grus
[\[105b.6\]]grub pa'i phyir brtson 'grus dang rjes su mthun no/_/brtson 'grus la gnas pa rnams ni lus la sogs pa la mi rtag pa dang /_stong pa yin par khong du chud cing de la yang rtse gcig tu sgom par byed pas ting nge 'dzin dang shes rab dang rjes su mthun pa yin no/_/ji ltar rjes su
[\[105b.7\]]'jug pa zhe na/_'jig rten pa dang nyan thos dang /_/zhes bya ba la sogs pa la/_rjes su 'jug pa'i rnam pas ji ltar nyan thos la sogs pa las khyad zhugs she na/_dran pa nye bar gzhag pa bzhi la 'jig rten pa dag kyang bsgoms/_nyan thos dang rang sangs rgyas kyang bsgoms
[\[106a\]]
[\[106a.1\]]te/_mdo las/_'jig rten pa dang /_nyan thos dang /_rang sangs rgyas kyi dran pa nye bar gzhag pa ji ltar bsgom pa bstan pa ltar/_byang chub sems dpas kyang de ltar bsgoms te/_ci'i phyir de dag gi dran pa nye bar gzhag pa sgom zhe na/_'jig rten pa'i dran pa nye
[\[106a.2\]]bar gzhag pa'i bsgom pa'i lung 'dod pa dang /_nyan thos dang /_rang sangs rgyas kyi dran pa nye bar gzhag pa bsgom pa'i lung 'dod pa rnams la de dag gi lung bstan cing sgom pa'i phyir/_de dag dran pa nye bar gzhag pa la sgom par byed de/_de bas na rjes su 'jug pa'i rnam pas khyad
[\[106a.3\]]zhugs so/_/ji ltar shes she na/_lus sgyu ma lta bur shes pas zhes bya ba la sogs pa la/_ji ltar shes pa'i rnam pas khyad zhugs she na/_lus ni sgyu ma lta bur shes te/_ji lta zhe na/_ji ltar sgyu ma'i rta dang glang po'i gzugs su med kyang rta dang glang po'i gzugs 'dra ba yang dag
[\[106a.4\]]pa ma yin par snang ba de bzhin du gzugs kyi phung po de yang ji ltar snang ba de bzhin du yod pa ma yin yang yod pa 'dra ba yang dag pa ma yin par snang bas na sgyu ma lta bu'o/_/tshor ba rmi lam lta bur shes pas de bzhin du log pas rjes su myong ba dang zhes bya ba la/_tshor ba ni rmi lam lta
[\[106a.5\]]bur shes te/_dper na rmi lam gyi dus na dgra la sogs pa mthong nas 'jigs pa dang sdug bsngal skyes pa dang /_mdza' ba la sogs pa mthong nas dga' ba dang bde ba skyes shing myong ba dag yod pa ma yin yang rjes su myong ba de bzhin du/_tshor ba bde ba dang sdug bsngal dang
[\[106a.6\]]bde ba yang ma yin sdug bsngal ba yang ma yin pa dag_/yod pa ma yin yang myong bas na rmi lam lta bur shes so/_/sems kyi rang bzhin gsal bar shes pas nam mkha' bzhin dang zhes bya ba la/_sems kyi rang bzhin 'di'i skabs su gzhan dbang gi sems la mi bya'i/_sems kyi
[\[106a.7\]]chos nyid yongs su grub pa'i mtshan nyid la bya ste/_dper na nam mkha' rang bzhin gyis gsal zhing dag pa bzhin du/_yongs su grub pa'i mtshan nyid kyang rang bzhin gyis 'od gsal zhing dag par shes so/_/chos rnams glo bur du byung bar shes pas nam mkha' la rdul dang
[\[106b\]]
[\[106b.1\]]zhes bya ba la sogs pa la/_'dod chags la sogs pa kun nas nyon mongs pa'i chos dang /_dad pa la sogs pa rnam par byang ba'i chos rnams ni glo bur du byung bar shes te/_dper na nam mkha' la sprin dang du ba dang khug rna la sogs pa snang ba nam mkha'i rang bzhin ma yin gyi/_brnyan
[\[106b.2\]]ma glo bur du byung ba yin pa de bzhin du/_sems la kun nas nyon mongs pa'i chos dang /_rnam par byang ba'i chos byung ba de dag kyang sems kyi rang bzhin ma yin gyi/_brnyan ma glo bur du byung ba yin par shes so/_/ji ltar skye bas she na/_bsams bzhin du srid par skye ba na zhes bya
[\[106b.3\]]ba la sogs pa la/_ji ltar skye ba'i rnam pas khyad zhugs she na/_so so'i skye bo bzhin du las dang nyon mongs pa'i dbang gis ni mi skye'o/_/dgos pa'i dbang gis sems can gyi don du bsams bzhin du srid par skye ba 'khor los sgyur ba dang /_brgya byin dang /_tshangs pa la
[\[106b.4\]]sogs par skyes pa'i lus phun sum tshogs pa dang /_tshor ba bde ba myong bar 'gyur ba'i rgyu longs spyod phun sum tshogs pa dang ldan yang /_'dod chags dang zhe sdang la sogs pa'i nyon mongs pa'i chos mi skye ste/_nyon mongs pas mi gos pas na skye ba'i rnam pas khyad zhugs so/_/ji
[\[106b.5\]]ltar chad ce na/_rang bzhin gyis dbang po rno ba'i phyir zhes bya ba la sogs pa la/_ji ltar tshad kyi rnam pas khyad zhugs she na/_'di ltar byang chub sems dpa' ni rang bzhin gyis dbang po rno ba yin pas yun thung ngu sgom zhing so so skye bo'i dus na bsgoms pas/_'phags pa'i dus
[\[106b.6\]]na thob pa'i sgom pa ma yin pas/_sgom pa chung yang nyan thos dang rang sangs rgyas kyis dran pa nye bar gzhag pa bsgom pa bas khyad zhugs par 'phags te/_ci'i phyir zhe na/_bdag dang gzhan gyi don du bsgom pa dang gang zag dang chos la bdag med pa'i rnam par bsgom pa'i
[\[106b.7\]]phyir tshad kyi rnam pas khyad zhugs so/_/ji ltar mchog ce na/_yongs su rdzogs pa rnams zhes bya ba la sogs pa la/_ji ltar mchog gi rnam pas khyad zhugs she na/_sa brgyad pa la dran pa nye bar gzhag pa bzhi bsgom pa yongs su rdzogs te/_brtsal 'bad med par
[\[107a\]]
[\[107a.1\]]lhun gyis grub par bsgoms pas na 'dres pa dang nye bar 'dres pa'i rnam pas bsgoms pas mchog gi rnam pas khyad zhugs so/_/de la sa brgyad pa la zhugs pa'i byang chub sems dpa' rnams gcig gis dran pa nye bar gzhag pa bzhi bsgoms na gzhan gyis kyang bsgoms
[\[107a.2\]]pa yin la/_gzhan gyis bsgoms pa yang bdag gis bsgoms pa yin pas/_'dres pa dang nye bar 'dres pa zhes bya'o/_/yang na sa bdun pa las dang por sa brgyad pa thob pa'i skad cig ma la ni 'dres pa zhes bya'o/_/de nas sa brgyad pa'i skad cig ma gnyis pa nas brtsams te/_sa dgu
[\[107a.3\]]pa la ma zhugs kyi bar la ni nye bar 'dres pa zhes bya'o/_/ji ltar bsgom pa dang shin tu bsgom pa'i phyir zhes bya ba la sogs pa la/_ji ltar sgom pa'i rnam pas khyad zhugs she na/_byang chub sems dpa' rnams ni dran pa nye bar gzhag pa bzhi shes rab kyi khyad par dang snying rje'i khyad par gyis
[\[107a.4\]]zin par bsgoms pas na phung po'i lhag ma ma lus pa'i mya ngan las 'das kyang dran pa nye bar gzhag pa bsgom pa mi zad pas na sgom pa'i rnam pas khyad zhugs pa'o/_/de la shes rab kyi khyad par ni gang zag dang chos bdag med par khong du chud pa'i phyir ro/_/snying rje'i khyad par ni sems
[\[107a.5\]]can yongs su mi gtong ba'i snying rje dang ldan pa'i phyir ro/_/ji ltar thob pa zhe na/_sa bcu dang /_sangs rgyas kyis grub pa'i phyir ro zhes bya ba la/_nyan thos rnams kyis dran pa nye bar gzhag pa bzhi bsgoms pas ni rgyun du zhugs pa dang /_lan cig phyir 'ong ba dang /_phyir mi 'ong ba dang /_
[\[107a.6\]]dgra bcom pa'i 'bras bu thob kyi/_byang chub sems dpa' rnams kyis dran pa nye bar gzhag pa bsgoms pas ni sa bcu thob pa dang /_sangs rgyas kyis thob ste/_de bas na thob pa'i rnam pas khyad zhugs so/_/yang dag par spong ba rnam par dbye ba la tshigs su bcad pa lnga ste zhes bya ba la/_
[\[107a.7\]]dran pa nye bar gzhag pa'i skabs bshad pa'i 'og tu yang dag par spong ba'i skabs bshad par 'brel ba ci yod ce na/_dran pa nye bar gzhag pa'i bsgom pa la gnas pa ste/_dran pa nye bar gzhag pa bsgoms pas thob par bya ba'i bar du gcod pa'i sgrib pa yod pas sgrib pa de bsal bar
[\[107b\]]
[\[107b.1\]]bya ba'i gnyen por yang dag par spong ba bsgom ste/_de bas na dran pa nye bar gzhag pa'i 'og tu yang dag par spong ba'i skabs bshad par 'brel to/_/brtan pa'i yang dag spong ba ni/_/lus can kun dang mnyam pa min/_/zhes bya ba la/_yang dag pa'i spong ba ni rnam pa bzhi ste/_
[\[107b.2\]]sdig pa mi dge ba'i chos ma skyes pa mi skyed pa dang /_sdig pa mi dge ba'i chos skyes pa spang ba dang /_dge ba'i chos ma skyes pa bskyed pa dang /_dge ba'i chos skyes pa 'phel bar bya ba'o/_/de la bstan pa byang chub sems dpa' rnams kyis yang dag par spong ba bzhi'i bsgom pa
[\[107b.3\]]ni bdag dang sems can thams cad kyi don du bsgoms pas nyan thos dang rang sangs rgyas kyi yang dag par spong ba bzhi bsgom pa las kyang khyad zhugs pas na/_lus can kun dang mnyam pa ma yin pa zhes bya'o/_/dran pa nye bar gzhag nyes pa'i/_/gnyen po shin du sgom par byed/_/
[\[107b.4\]]ces bya ba la/_byang chub sems dpa' rnams yang dag pa'i spong ba bzhi sgom pa ni dran pa nye bar gzhag pa bzhi bsgom pa la nyes pa dang skyon yod pa rnams spang bar bya ba'i phyir gnyen po bsgom ste/_dran pa nye bar gzhag pa'i nyes pa ni gong du theg pa chen po'i chos nyan pa dang
[\[107b.5\]]sems pa dang bsgom pa'i shes rab rten du bshad pa la/_theg pa chen po'i chos mi nyan mi sems mi sgom pa ni nyes pa'o/_/de bzhin du thob pa'i rnam pa las bcu dang sangs rgyas kyi sa ma thob na sgrib pa'o zhes bya bar sbyar te/_tshigs bcad 'dis ni yang dag par spong ba'i don gyi
[\[107b.6\]]phyir bshad pa'am/_mdor bsdus te bshad pa'o/_/dran pa nye bar gzhag pa ji snyed du bshad pa de dag gi zhes bya ba la sogs pa la/_dran pa nye bar gzhag pa la brten pa la sogs pa rnam pa bcu bzhir bshad pa de dag gi mi mthun pa'i phyogs ji snyed yod pa de dag spang
[\[107b.7\]]ba'i phyir de'i gnyen por yang dag par spong ba bsgom mo/_/rab tu dbye ba ni zhes bya ba la/_yang dag par spong ba bzhi mdor bstan nas de yang dag pa'i spong ba phye ste bstan na zhes bya ba'i don to/_/'khor ba la ni longs spyod dang /_/zhes bya ba la/_byang chub sems dpa'
[\[108a\]]
[\[108a.1\]]sems can gyi don du 'khor ba na brgya byin dang tshangs pa la sogs pa'i lus blangs nas longs spyod phun sum tshogs pa myong ba'i dus na 'dod chags la sogs pa'i nyon mongs pas mi gos shing nyon mongs pa'i dbang du mi 'gyur bar bya ba'i phyir yang dag par spong ba
[\[108a.2\]]bzhi bsgom mo zhes bya ba'i don to/_/sgrib pa dag ni gtong ba dang /_/zhes bya ba la/_gtong ba ni spong ba la bya ste/_sgrib pa lnga spang bar bya ba'i phyir yang dag par spong ba bzhi bsgom mo zhes bya ba'i don to/_/sgrib pa lnga ni 'dod pa'i 'dod chags dang /_gnod sems dang /_gnyid dang
[\[108a.3\]]rmugs pa dang /_rgod pa dang /_'gyod pa dang /_the tshom mo/_/yid la byed pa gtong ba dang /_/zhes bya ba la/_'dir yang gtong ba'i sgras spong ba la bya ste/_theg pa chen po'i don yid la mi byed kyi/_nyan thos dang rang sangs rgyas kyi yid la byed pa spang ba'i phyir/_yang dag par
[\[108a.4\]]spong ba bzhi bsgom mo zhes bya ba'i don to/_/sa nyid la ni 'jug pa dang /_/zhes bya ba la/_mos pas spyod pa'i sa nas sa dang po la 'jug par bya ba la sgrib par 'gyur ba'i chos spong bar bya ba'i phyir/_yang dag par spong ba bzhi bsgom mo zhes bya ba'i don to/_/mtshan ma med par
[\[108a.5\]]gnas pa dang /_/zhes bya ba la/_mtshan ma med pa ni sa bdun pa ste/_sa gnyis pa nas sa drug pa man chad la gnas te/_sa bdun pa thob par bya zhing sa bdun pa la gnas par bya ba la bar du gcod pa'i nyes pa spong bar bya ba'i phyir yang dag par spong ba bsgom mo zhes bya ba'i don to/_/
[\[108a.6\]]lung bstan pa yang thob pa dang /_/zhes bya ba la/_lung bstan pa ni sa brgyad pa ste/_sa brgyad pa thob par bya ba'i phyir/_sa brgyad pa thob par bya ba la bar du gcod pa'i nyes pa spang bar bya ba'i phyir yang dag pa'i spong ba bsgom mo zhes bya ba'i don to/_/sems can yongs su
[\[108a.7\]]smin byed dang /_/zhes bya ba la/_sems can yongs su smin byed pa ni sa dgu pa ste/_sa dgu pa'i tshe so so yang dag par rig pa bzhi thob pas sems can la chos bstan pa'i sgo nas sems can yongs su smin par byed pa'i phyir/_sa dgu pa thob par bya ba la bar du gcod
[\[108b\]]
[\[108b.1\]]pa'i sgrib pa spang bar bya ba'i phyir yang dag pa'i spong ba bzhi bsgom mo/_/blo ldan rnams kyi dbang bskur dang /_/zhes bya ba la/_byang chub sems dpa' rnams rgyal tshab tu dbang bskur ba thob pa la ni sa bcu pa rnams te/_sa bcu thob par bya ba la sgrib pa spang bar bya ba'i phyir yang dag
[\[108b.2\]]par spong ba bzhi bsgom mo zhes bya ba'i don to/_/zhing rnams rnam par sbyong ba'i phyir/_/zhes bya ba la/_sa brgyad pa dang dgu pa dang bcu pa nyid la sangs rgyas kyi zhing sa gzhi shel la sogs pa'i kha dog lta bur yongs su sbyong bar byed de/_sa gsum la sangs rgyas kyi zhing
[\[108b.3\]]yongs su sbyong bar bya ba la bar du gcod pa'i sgrib pa spang bar bya ba'i phyir yang dag pa'i spong ba bzhi bsgom mo zhes bya ba'i don to/_/mthar ni thug par 'gro ba dang /_/zhes bya ba la/_mthar thug par 'gro ba'i sa ni sa bcu gcig pa sangs rgyas kyi sa ste/_sangs rgyas kyis
[\[108b.4\]]thob par bya ba la bar du gcod pa'i sgrib pa spang bar bya ba'i phyir yang dag pa'i spong ba bzhi bsgom mo zhes bya ba'i don to/_/byang chub sems dpa' bsgom pa ni/_/mi mthun phyogs kyi gnyen po'o/_/zhes bya ba la/_byang chub sems dpa' rnams yang dag pa'i spong ba bzhi bsgom pa
[\[108b.5\]]ni 'khor ba na longs spyod pa nas brtsams te/_mthar thug pa'i 'gro ba dag la sgrib pa mi mthun pa'i phyogs spong ba'i phyir bsgom mo zhes bya ba'i don to/_/'di dag ni yang dag pa'i spong ba bzhi bsgom pa'i rab tu dbye ba'o/_/dad la brten nas rnal 'byor bsgom/_/mtshan
[\[108b.6\]]ma dang ni bcas pa'o/_/yang dag spong ba thams cad la/_/gnyen po gang du bshad pa yin/_/zhes bya ba'i tshigs su bcad pa 'dis yang dag pa'i spong ba bzhi bsgom pa bstan te/_de la dad pa la brten cing gnas nas zhi gnas dang lhag mthong bsgom pa ni rnal 'byor bsgom
[\[108b.7\]]pa zhes bya'o/_/zhi gnas dang lhag mthong bsgom pa yang zhi gnas kyi mtshan ma dang /_gzengs bstod pa'i mtshan ma dang /_btang snyoms kyi mtshan ma dang bcas par bsgoms te/_de ltar bsgom pa ni gong du yang dag pa'i spong ba rab tu dbye ba la bar du gcod pa thams
[\[109a\]]
[\[109a.1\]]cad kyi gnyen po yin par bshad do/_/'dis ni dad pa bskyed pa dang /_/rtsol ba dang zhes bya ba la sogs pa la/_dad la brten nas rnal 'byor bsgom/_/zhes bya ba la sogs tshigs su bcad pa gcig gis mdo sde las dad pa bskyed pa dang /_rtsol ba dang
[\[109a.2\]]brtson 'grus rtsom pa dang /_sems rab tu 'dzin cing /_yang dag par 'jog ces bya ba'i tshig lnga'i don 'chad de de la dad pa bskyed pa ni brtson 'grus kyi gzhi'o/_/rtsol ba dang brtson 'grus rtsom pa dang /_rab tu 'dzin pa dang /_yang dag par 'jog pa bzhi ni brtson 'grus kyi rang
[\[109a.3\]]bzhin no/_/dad pa la brten nas zhi gnas dang lhag mthong zhes bya ba la sogs pa la/_'di ltar sdig pa mi dge ba'i chos ma skyes pa mi bskyed pa dang /_skyes pa spang ba dang /_dge ba ma skyes pa bskyed pa dang /_skyes pa spel bar 'dod pa'i mos pa la brten nas/_rnal 'byor pas
[\[109a.4\]]nyon mongs pa spang bar bya ba'i phyir/_dang por zhi gnas dang lhag mthong zhes bya ba'i rnal 'byor bsgom pa ni rtsol ba zhes bya ba'o/_/bsgom pa de dang zhi gnas dang gzengs bstod pa dang zhes bya ba la sogs pa la/_zhi gnas dang lhag mthong bsgom pa la yang zhi gnas dang lhag
[\[109a.5\]]mthong bsgom pa 'ba' zhig bsgom par ma zad kyi/_zhi gnas dang lhag mthong gi rgyu zhi gnas kyi mtshan ma dang /_gzengs bstod pa'i mtshan ma dang /_gtang snyoms kyi mtshan ma dang bcas par bsgoms te/_de ltar bsgom pa ni mtshan ma dang bcas pa zhes bya ba'o/_/ji
[\[109a.6\]]ltar bsgom par bya zhe na/_gang nye ba'i nyon mongs pa zhum pa dang rgod pa'i gnyen por zhes bya ba la sogs pa la/_ji ltar na zhi gnas dang /_gzengs bstod pa dang /_btang snyoms kyi mtshan ma dang bcas par bsgom pa ni nye ba'i nyon mongs pa zhum pa dang rgod pa dag
[\[109a.7\]]'byung zhing bar du gcod de/_nam gnyid dang rmugs pa la sogs pas sems non na zhum par 'gyur ba de na de bzhin gshegs pa'i yon tan nam/_bsam gtan gyi 'bras bu dag yid la byed pa'i gzengs bstod pa'i mtshan ma yid la byas nas sems spro ba bskyed par bya'o/_/nam 'dod
[\[109b\]]
[\[109b.1\]]pa'i yon tan dag la sems 'phros nas g.yeng bar 'gyur na/_'khor ba'i skyon skye rga na 'chi ba la sogs pa yid la byed pa zhi gnas kyi mtshan ma yid la byas nas/_sems gzhil bar bya ste/_de ltar byed pa ni brtson 'grus rtsom pa zhes bya'o/_/ji ltar rtsom zhe na/_sems
[\[109b.2\]]rab tu 'dzin pa dang /_yang dag par 'jog pa ste zhes bya ba la zhum pa dang rgod pa'i gnyen po zhi gnas kyi mtshan ma dang lhag mthong gi mtshan ma la brtson 'grus rtsom pa yang ji ltar brtson zhe na/_sems rab tu 'dzin pa dang /_yang dag par 'jog pa'i tshul du brtson 'grus rtsom
[\[109b.3\]]ste/_/de la zhum pa dang rgod pa gnyis spangs nas/_sems mnyam pa nyid thob pas ni sems rab tu 'dzin pa zhes bya'o/_/de'i 'og tu sems mi bskyod pa btang snyoms nyid du 'jog pa ni yang dag par 'jog pa zhes bya'o/_/ji skad du bshad pa'i rnal 'byor du bsgom pa
[\[109b.4\]]'di dag ni zhes bya ba la/_dad pa bskyed pa dang /_rtsol ba la sogs pa rnam pa lnga'i tshul du bsgom pa de dag ni gong du yang dag pa'i spong ba rab tu dbye ba bshad pa la/_bar du gcod pa'i gnyen po yin par bshad do/_/rdzu 'phrul gyi rkang pa rnam par dbye ba la tshigs su bcad pa
[\[109b.5\]]lnga ste zhes bya ba la/_yang dag pa'i spong ba'i skabs kyi rjes la rdzu 'phrul gyi rkang pa'i skabs bshad pa 'brel ba ci yod ce na/_de ltar sdig pa mi dge ba'i chos ma skyes pa mi bskyed pa dang /_skyes pa spang ba dang /_dge ba'i chos ma skyes pa bskyed pa dang /_skyes pa 'phel
[\[109b.6\]]bar bya ba'i phyir/_brtson 'grus brtsams pa'i sdig pa'i chos la sems mi 'jug pa'i ting nge 'dzin thob ste/_de bas na yang dag pa'i spong ba'i 'og tu rdzu 'phrul gyi rkang pa'i skabs bshad par 'brel to/_/de la rdzu 'phrul ni nam mkha' la 'phur ba la sogs pa ste/_de thob par
[\[109b.7\]]byed pa'i rgyu mos pa la sogs pa bzhi la rdzu 'phrul gyi rkang pa zhes bya ste/_rkang pa ni rgyu la bya'o/_/yang na gang zag gang la rkang pa yod pa des gang du bgrod par bya ba'i gnas su phyin par byed pa de bzhin du gang la mos pa la sogs pa'i chos bzhi yod pa de 'jig rten las
[\[110a\]]
[\[110a.1\]]'das pa'i chos thob par 'gyur bas na rdzu 'phrul gyi rkang pa zhes bya'o/_/rdzu 'phrul gyi rkang pa rnam par dbye ba yang tshigs su bcad pa lngas ston to/_/rdzu 'phrul gyi rkang pa bzhi rnams ni/_brtan pa rnams kyi mtshan nyid mchog_/ces bya ba la/_nyan thos dang rang
[\[110a.2\]]sangs rgyas la sogs pa'i rdzu 'phrul gyi rkang pa bzhi pas brten pa byang chub sems dpa' rnams kyi mos pa dang /_brtson 'grus dang /_sems pa dang /_dpyod pa'i rdzu 'phrul gyi rkang pa'i mtshan nyid mchog yin te/_de dag pas khyad zhugs so zhes bya ba'i don to/_/ji ltar mchog yin
[\[110a.3\]]zhe na/_de'i phyir/_bdag dang gzhan dag rnams kyi yang /_/don rnams thams cad 'grub 'gyur ba/_/zhes bya ba smos te/_nyan thos dang rang sangs rgyas kyi sa rnams kyis rdzu 'phrul gyi rkang pa bsgom pa ni bdag gi don bsgrub par bya ba'i phyir bsgom gyi/_byang chub sems dpa'
[\[110a.4\]]rnams kyis rdzu 'phrul gyi rkang pa bsgom pa ni bdag dang gzhan gnyi ga'i don thams cad 'grub par bya ba'i phyir bsgom ste/_de bas na nyan thos la sogs pa bas 'phags so/_/don thams cad ni 'jig rten gyi don dang /_'jig rten las 'das pa'i don te/_'jig rten gyi don ni brgya
[\[110a.5\]]byin dang tshangs pa la sogs pa'i 'byor pa 'thob pa'o/_/'jig rten las 'das pa'i don ni byang chub rnam pa gsum 'thob pa'o/_/rten dang rab tu dbye ba dang /_/thabs dang mngon par bsgrub pa yis/_/blo ldan rdzu 'phrul rkang pa rnams/_/thams cad rnam par gzhag par
[\[110a.6\]]'dod/_/ces bya ba la/_blo ldan byang chub sems dpa' rnams kyi mos pa dang /_brtson 'grus dang /_sems pa dang /_dpyod pa'i rdzu 'phrul gyi rkang pa thams cad ni rnam pa bzhi ltar rnam par gzhag cing /_rnam pa bzhi lta bur 'dod de/_rnam pa bzhi ni rten dang /_rab tu
[\[110a.7\]]dbye ba dang /_thabs dang /_mngon par bsgrub pa'o/_/tshigs su bcad pa 'dis ni rdzu 'phrul gyi rkang pa rnam par gzhag pa'i don mdor bstan te/_tshigs su bcad pa lhag ma rnams kyis ni de'i don zhib tu bshad do/_/bsam gtan pha rol phyin la gnas/_/zhes bya ba la/_
[\[110b\]]
[\[110b.1\]]'dis ni rten bstan te/_rdzu 'phrul gyi rkang pa bzhi'i gnas dang /_rten ni gzugs kyi khams kyi bsam gtan dang po dang /_gnyis pa dang /_gsum pa dang /_bzhi pa yin te/_de bas na/_bsam gtan pha rol phyin la gnas/_/zhes bya'o/_/de'i phyir 'phags pa blo gros mi zad
[\[110b.2\]]pa'i mdo las kyang /_gzhan yang btsun pa sha ra dwa ti'i bu/_byang chub sems dpa'i rdzu 'phrul gyi rkang pa bzhi mi zad pa ste/_bzhi gang zhe na/_'di lta ste/_mos pa dang /_brtson 'grus dang /_sems pa dang /_dpyod pa dang /_de dag gi rtsa ba'i rten dang gnas ni byams pa dang /_
[\[110b.3\]]snying rje dang dga' ba dang btang snyoms dang tshad med pa bzhi rnams te/_de tshad med pa bzhi po de dag la bsnyen cing bsgoms te mang du byas pas sems las su rung ba thob par 'gyur ro/_/de sems las su rung ba thob pas bsam gtan dang po la sems mnyam par gzhag
[\[110b.4\]]go/_/de bzhin du gnyis pa dang /_gsum pa dang /_de bzhin bzhi pa la sogs pa la yang mnyam par gzhag ste/_de bsam gtan thob pas lus dang sems yang 'thob par 'gyur ro/_/de lus dang sems yang ba dang ldan pas mngon par shes pa la 'jug pa la rab tu bsgrub
[\[110b.5\]]po zhes bya ba la sogs pa gsungs so/_/rab tu dbye ba rnam pa bzhi zhes bya ba la/_rdzu 'phrul gyi rkang pa la phye na rnam pa bzhi ste/_mos pa'i ting nge 'dzin dang /_brtson 'grus kyi ting nge 'dzin dang /_sems kyi ting nge 'dzin dang /_dpyod pa'i ting nge 'dzin to/_/de la chos
[\[110b.6\]]thams cad stong pa nyid dang /_bdag med par mos shing yid ches pa la brten nas spro zhing gus pa bskyed de/_brtson 'grus brtsams pa las sems rtse gcig tu gyur pa ni mos pa'i ting nge 'dzin ces bya'o/_/yang na sdig pa mi dge ba'i chos ma skyes pa mi bskyed pa dang /_skyes
[\[110b.7\]]pa spang ba dang /_dge ba'i chos ma skyes pa bskyed pa dang /_skyes pa spel bar bya bar 'dod pa dang mos pa bskyed nas/_gus par brtson 'grus brtsams pa las/_sems rtse gcig par gyur pa ni mos pa'i ting nge 'dzin ces bya'o/_/yang na sdig pa mi dge ba'i chos ma
[\[111a\]]
[\[111a.1\]]skyes pa mi bskyed pa dang /_skyes pa spang ba dang /_dge ba'i chos ma skyes pa bskyed pa dang /_skyes pa spel bar bya ba'i phyir/_brtson 'grus su rgyun mi 'chad pa dang /_rtag tu brtsams pa las sems rtse gcig tu gyur pa ni brtson 'grus kyi ting nge 'dzin zhes
[\[111a.2\]]bya'o/_/sems ni zhi gnas la bya ste/_tshe snga ma la zhi gnas bsgoms pa'i bag chags sems la brlan pa las bag chags de la brten nas/_tshe 'dir 'bad pa chen po med par sems rtse gcig tu gyur pa ni sems kyi ting nge 'dzin zhes bya'o/_/dpyod pa ni lhag mthong la bya ste/_gang
[\[111a.3\]]gzhan dag gis chos bstan pa rnams la shes rab kyi mtshan nyid rnam par dbye ba las/_the tshom dang bral nas sems rtse gcig tu gyur pa ni dpyod pa'i ting nge 'dzin zhes bya'o/_/thabs dang mngon par bsgrub pa la rnam pa yang ni drug ces bya'o zhes bya ba la rdzu 'phrul gyi rkang pa
[\[111a.4\]]bzhi bsgrub pa'i thabs ni rnam pa bzhi'o/_/mngon par bsgrub pa ste 'bras bu ni rnam pa drug go/_/dang po spro ba byed pa ste/_/zhes bya ba la/_thabs dang po ni spro ba byed pa'i thabs te spro ba byed pa'i thabs ni brtson 'grus la bya'o/_/gnyis pa phan 'dogs bdag nyid do/_/zhes bya ba
[\[111a.5\]]la/_thabs gnyis pa ni phan 'dogs par byed pa'i bdag nyid de/_lus dang sems la dag par byed pa'o/_/gsum pa 'jog par byed pa ste/_/zhes bya ba la/_thabs gsum pa ni 'jog par byed pa ste/_ting nge 'dzin la rtse gcig tu gnas pa'o/_/bzhi pa nyid ni gnyen po'o/_/
[\[111a.6\]]zhes bya ba la/_thabs bzhi pa ni gnyen po'i mtshan nyid de/_nyon mongs pa dang nye ba'i nyon mongs pa spong bar byed pa'o/_/spong ba'i 'du byed rnam pa brgyad la zhes bya ba la sogs pa la/_rdzu 'phrul gyi rkang pa rnams kyi bar du gcod pa'i mi mthun pa'i phyogs spong bar byed pa'i
[\[111a.7\]]gnyen por 'gyur ba spong ba'i 'du byed rnam pa brgyad yod do/_/mos pa dang /_dad pa dang /_rtsol ba dang /_shin tu sbyangs pa dang /_dran pa dang /_shes bzhin dang /_sems pa dang /_btang snyoms so/_/de la mos pa dang /_rtsol ba dang /_dad pa gsum la ni spro ba'i thabs zhes
[\[111b\]]
[\[111b.1\]]bya'o/_/de ci'i phyir de gsum la spro ba'i thabs zhes bya zhe na/_de'i phyir/_dad par gyur na mos dang rtsol ba'i phyir ro/_/zhes smos te/_de la mya ngan las 'das pa ni thob par byar rung bar yid ches/_'phags pa'i lam ni bsgrub par byar rung bar yid ches pa ni dad pa'o/_/de ltar yid
[\[111b.2\]]ches pa'i dad pa yod na/_mya ngan las 'das pa thob par bya ba dang /_lam bsgrub par bya ba la 'dod pa skye ste/_de bas na mos pa'i rgyu ni dad pa yin no/_/de'i phyir gtsug lag gzhan dag las kyang /_dad pa ni mos pa'i rten sbyin pa'i las can no zhes bshad do/_/de ltar mos
[\[111b.3\]]pa ni 'gyur na mya ngan las 'das pa thob par bya ba dang /_lam bsgom par bya ba'i phyir brtson 'grus rtsom ste/_de ltar brtson 'grus kyi rgyu ni mos pa'o/_/de'i phyir gtsug lag gzhan dag las kyang /_mos pa ni brtson 'grus kyi gnas sbyin pa'i las can no zhes bshad do/_/de
[\[111b.4\]]bas na de gsum ni spro ba'i thabs su gzhag go/_/shin tu sbyangs pa ni phan 'dogs pa'o zhes bya ba la/_shin tu sbyangs pa zhes bya ba ni lus dang sems las su rung ba la bya ste/_de ni phan 'dogs pa'i thabs so/_/ci'i phyir zhe na/_lus las su rung bas ni lus la phan 'dogs te/_lus
[\[111b.5\]]zo mdog bde ba dang /_yang na skyed par byed pa'i phyir ro/_/sems las su rung ba ni sems la phan 'dogs te/_sems ting nge 'dzin gyi yul la myur du 'jug pa dang /_gnyid dang rmugs pa la sogs pas mi non par byed pa'i phyir ro/_/dran pa dang shes bzhin ni 'jog par byed pa ste
[\[111b.6\]]zhes bya ba la/_dran pa ni ting nge 'dzin la bya/_shes bzhin ni shes rab la bya ste/_de gnyis ni 'jog par byed pa'i thabs zhes bya'o/_/ci'i phyir de gnyis la 'jog par byed pa'i thabs zhes bya zhe na/_de'i phyir/_dang pos ni sems dmigs pa la mi g.yeng ba dang /_gnyis
[\[111b.7\]]pa ni g.yeng ba rab tu shes pa'i phyir ro zhes smos te/_dang po ni zhi gnas kyi rang bzhin dran pa la bya ste/_des ni sems ting nge 'dzin gyi yul las sems gzugs la sogs pa'i yul la 'phros shing g.yengs pa las slar bsdus nas rtse gcig tu 'jog pas na 'jog pa'i thabs
[\[112a\]]
[\[112a.1\]]zhes bya'o/_/gnyis pa ni shes bzhin shes rab kyi rang bzhin te/_des sems yul la g.yeng bar gyur na g.yeng bar shes nas myur ba myur bar ldon par byed pas na 'jog par byed pa'i thabs so/_/sems pa dang btang snyoms ni gnyen po'i thabs te zhes bya ba la/_/sems pa dang btang snyoms gnyis la ni gnyen po'i
[\[112a.2\]]thabs zhes bya ba ste/_ci'i phyir zhe na/_sems pas ni zhum pa dang rgod pa'i nye ba'i nyon mongs pa gnyis kyi gnyen po byed/_btang snyoms kyis ni 'dod chags dang zhe sdang la sogs pa nyon mongs pa'i gnyen po byed do/_/sems zhum par gyur pa'i dus na ni sems pas de bzhin gshegs pa'i yon tan
[\[112a.3\]]la sogs pa yid la byas nas sems gzengs bstod de/_zhum pa sel bar byed do/_/nam sems rgod par gyur pa na 'khor ba'i skyon la sogs pa yid la byas nas sems zhi bar bya ste/_dge ba'i phyogs la 'jug par byed pas na/_sems pa ni nye ba'i nyon mongs pa gnyis kyi
[\[112a.4\]]gnyen po'o/_/btang snyoms kyang 'dod chags la sogs pa nyon mongs pa'i gnyen po ste ji lta zhe na/_btang snyoms ni nyon mongs pa'i chos skye ba dang mi mthun pa yin pas/_ji srid du btang snyoms su gnas pa de srid du nyon mongs pa rnams sems la cung zad kyang mi 'byung ba'i phyir ro/_/
[\[112a.5\]]lta ba dang ni lung nod 'dod dang zhes bya ba la sogs pa rdzu 'phrul gyi rkang pa bzhi 'bras bu drug mngon par sgrub pa drug gang yin pa ston te/_mngon par sgrub pa drug ni lta ba mngon par sgrub pa dang /_lung nod pa mngon par sgrub pa dang /_gnas pas rnam par rtsom pa mngon par sgrub pa dang /_smon pa mngon
[\[112a.6\]]par sgrub pa dang /_dbang byed pa mngon par sgrub pa dang /_chos thob pa mngon par sgrub pa'o/_/de la blta ba ni spyan rnam pa lnga ste zhes bya ba la/_spyan lnga blta ba zhes bya ste/_spyan lnga ni sha'i spyan la sogs pa'o/_/de la sha'i spyan ni byang chub sems dpa' rnams rdzu 'phrul gyi rkang pa bsgoms pa'i mthus mig 'di
[\[112a.7\]]lta bu rnam par smin par 'gyur te/_gang gis stong gsum gyi stong chen po'i 'jig rten gyi khams na yod pa'i gzugs che phra ci yod thams cad mthong ba'o/_/rdzu 'phrul gyi spyan ni bsam gtan dang po gnyis pa la sogs pa bsgoms pa las grub pa ste/_sha'i spyan bas khyad zhugs
[\[112b\]]
[\[112b.1\]]par gyur pas na gang gi phyogs bcu dus gsum gyi gzugs che phra thams cad mthong ba'o/_/'phags pa'i shes rab kyi spyan ni rnam par mi rtog pa'i ye shes so/_/chos kyi spyan ni mdo'i sde dang /_lung du bstan pa'i sde la sogs pa gsung rab yan lag bcu gnyis kyi chos thams cad la thogs
[\[112b.2\]]pa med par shes pa'o/_/sangs rgyas kyi spyan ni zag pa dang bcas pa dang /_zag pa med pa dang /_'dus byas dang /_'dus ma byas la sogs pa'i chos thams cad thugs su chud pa'o/_/yang na sha'i spyan ni phyogs bcu'i 'jig rten mthar thug pa med pa na da ltar gyi dus kyi sems
[\[112b.3\]]can gyi gzugs che phra ci yod pa thams cad la thogs pa med par gzigs te/_de'i phyir mdo las kyang /_de'i sha'i mig gis dpag tshad gcig tu mthong /_dpag tshad brgya tshun chad du mthong /_'dzam bu'i gling thams cad du mthong /_shin tu stong gsum gyi stong chen po'i 'jig rten
[\[112b.4\]]gyi khams thams cad du mthong ngo zhes gsungs pa'o/_/de la rdzu 'phrul gyi spyan la yang rnam pa gnyis te/_las las skyes pa'i mig dang bsgoms pa'i 'bras bu dang gnyis so/_/de la las las skyes pa ni lha rnams kyi mig ste/_rang gi las kyi shin tu dbang po dang mi'i
[\[112b.5\]]mig thob na/_gzugs dag la thogs pa med par mngon pa'o/_/bsgoms pa'i 'bras bu ni rnal 'byor byed pas ting nge 'dzin bsgoms pa'i mthus lha'i mig thob pa ste/_des ni sems can de dag gi thog ma med pa'i dus kyi gnas gzigs pa ste/_sems can de dag de nas shi
[\[112b.6\]]'phos nas 'dir skyes so/_/de nas kyang shi 'phos nas 'dir skyes so/_/zhes bya ba'i tshul du da ltar gyi dus la thug gi bar du gzigs pa dang /_rdzu 'phrul gyi spyan gyis ni 'das pa dang /_ma 'ongs pa'i gzugs gzigs so/_/de la 'phags pa'i shes rab kyi spyan gyis ni chos
[\[112b.7\]]rnams kyi rang dang spyi'i mtshan nyid rnams phyin ci ma log par thugs su chud do/_/de la chos kyi spyan zhes bya ba la chos kyi sgras ni gang zag la bya ste/_so so'i skye bo'i gang zag dang /_rgyun du zhugs pa la sogs pa'i gang zag brgyad dang /_sa dang po nas sa bcu man chad kyi byang chub
[\[113a\]]
[\[113a.1\]]sems dpa'i gang zag rnams kyi sems rgyud ci 'dra ba dang /_gang zag la phye na rnam pa du yod pa mkhyen pa ni chos kyi spyan zhes bya'o/_/shes par bya ba'i yul shes pa'i dkyil 'khor thams cad mngon sum du mthong ba ni sangs rgyas kyi spyan yin no/_/yang
[\[113a.2\]]na spyan rnam pa lnga rnam pa bzhir gzhag ste/_gzugs mthong ba dang /_don dam pa'i chos mthong ba dang /_kun rdzob kyi chos mthong ba dang /_shes bya thams cad khong du chud pa'o/_/de la gzugs mthong ba rnam pa gnyis te/_las kyi rnam par smin pa las byung ba dang /_bsam gtan gyi
[\[113a.3\]]'bras bu'o/_/las kyi rnam par smin pa las grub pa'i mig la ni rdzu 'phrul gyi spyan zhes bya ste/_gang stong gsum gyi stong 'jig rten gyi khams gcig gi nang na yod pa'i gzugs kun mthong ngo /_/bsam gtan gyi 'bras bu ni gzugs kyi khams kyi bsam gtan bzhi sgrub pa las thob
[\[113a.4\]]pa ste/_gang gi phyogs bcu'i 'jig rten gyi khams thams cad na yod pa'i gzugs kun mthong ba ste/_de la ni rdzu 'phrul gyi spyan zhes bya'o/_/gang gis don dam pa gang 'gag pa med pa'i chos mthong ba la ni shes rab kyi spyan zhes bya'o/_/gang gis kun rdzob kyi chos mthong ba la ni
[\[113a.5\]]chos kyi spyan zhes bya'o/_/gang gis 'dus byas dang 'dus ma byas la sogs pa'i chos thams cad gzigs pa la ni sangs rgyas kyi spyan zhes bya'o/_/yang na sha'i spyan dang rdzu 'phrul gyi spyan ni sprul pa'i sku dang /_longs spyod rdzogs pa'i sku la mnga' ste/_sha'i spyan gyis ni da ltar gyi
[\[113a.6\]]gzugs thams cad mthong ngo /_/rdzu 'phrul gyi spyan gyis ni 'das pa dang /_ma 'ongs pa'i gzugs thams cad mthong ngo /_/bsam gtan bzhi dang /_snyoms par 'jug pa bzhi dang /_ting nge 'dzin rnams thugs su chud pa ni chos kyi spyan no/_/kun tu 'gro ba'i lam dang /_las
[\[113a.7\]]bdag gi dang /_mos pa sna tshogs dang /_khams sna tshogs mkhyen pa ni shes rab kyi spyan no/_/rdo rje lta bu'i ting nge 'dzin gyi 'og tu 'phags pa dgra bcom pa dang de bzhin gshegs pa rnams zag pa zad par bya ba mkhyen pa ni sangs rgyas kyi spyan no/_/lung nod pa ni mngon par
[\[113b\]]
[\[113b.1\]]shes pa ste/_rim bzhin du de dag kyang skad dang zhes bya ba la sogs pa la/_bdag nyid de bzhin gshegs pa las lung nod pa dang /_bdag gis mnos pa'i lung sems can la bstan pa yang /_rdzu 'phrul gyi mngon par shes pa dang /_rdzu 'phrul gyi mig dang /_rdzu 'phrul gyi rna ba dang /_gzhan
[\[113b.2\]]gyi sems shes pa dang /_sngon gyi gnas rjes su dran pa shes pa dang /_'chi 'pho shes pa dang /_zag pa zad pa shes pa rnams kyis lung mnod cing gzhan la ston par byed pa'o/_/de yang rim bzhin du rdzu 'phrul gyi mngon par shes pas ni sangs rgyas kyi zhing sems can gyi gnas de dang de
[\[113b.3\]]dag tu 'gro bar byed pa'o/_/rdzu 'phrul gyi mig gis ni de bzhin gshegs pa'i sku dang sems can gyi lus dag mthong ngo /_/rdzu 'phrul gyi rna bas ni de bzhin gshegs pa'i gsung dang /_sems can gyi skad sna tshogs thos so/_/gzhan gyi sems shes pas ni sems can ci dang ci
[\[113b.4\]]sems pa rnams khong du chud do/_/sngon gyi gnas rjes su dran pas ni sems can dag 'das pa'i dus nas gang nas 'phos te gang nas gang du shi 'phos te gang du skyes pa mthong ngo /_/'chi 'pho shes pas ni sems can dag 'di nas shi 'phos nas tshe rabs phyi mar gang nas gang du skyes
[\[113b.5\]]pa mthong ba'o/_/zag pa zad pa'i mngon par shes pas ni bdag dang gzhan gyi sems kyi rgyud la nyon mongs pa yod pa zad par bya ba'i phyir de bzhin gshegs pa las kyang lung nod cing sems can la yang lung ston par byed do/_/gnas pas rnam par rtsen pa ni/_/zhes bya
[\[113b.6\]]ba la sogs pa la/_gnas pas rnam par rtsen pa mngon par bsgrub pa ni 'di ltar byang chub sems dpa' rnams rdzu 'phrul dang sprul pa rnam pa sna tshogs kyi mthus de bzhin gshegs pa'i 'khor gyi dkyil 'khor du ting nge 'dzin rnam pa du ma la 'jug pa dang ldan pas rol par byed pa'o/_/
[\[113b.7\]]smon pa ni gang /_smon pas shes pa'i smon pa'i mthus/_/zhes bya ba la sogs pa la/_smon pa mngon par sgrub pa ni gang smon lam gyi mthu las skyes pa'i ye shes te/_smon lam gyi mthu las skyes pa'i ye shes de'i dbang gis smon lam ji ltar btab pa bzhin du/_lha
[\[114a\]]
[\[114a.1\]]dang mi la sogs pa'i skye gnas de dang de dag tu ci dgar 'byung zhing sems can gyi don sna tshogs mdzad pas rol pa'o/_/de dag gi lus dang mthu dang sgra rnams zhes bya ba la sogs pa la/_smon lam gyi skye gnas de dang de dag tu skyes nas sems can gyi don mdzad
[\[114a.2\]]pas rnam par rol pa ni sa bcu pa'i mdo las kyang /_de dag gi lus dang mthu dang sgra rnams bgrang bar sla ba ma yin no zhes bya ba rgya cher gsungs te/_de dag gi zhes bya ba la smon lam gyi dbang gis skye gnas de dang de dag tu skyes pa'i byang chub sems dpa' de dang de dag gis zhes
[\[114a.3\]]bya ba'i don te/_de dag gi lus kyi yon tan dang /_sems kyi mthu'i yon tan dang /_sgra dbyangs kyi yon tan la sogs pa'i bde bar brjod du sla ba ma yin no zhes bya ba'i don to/_/dbang byed pa ni de nyid ji ltar dbang bcu bstan pa nyid do zhes bya ba la dbang mngon par sgrub
[\[114a.4\]]pa ni sa bcu pa'i mdo nyid las ji ltar dbang bcu bshad pa rnams bsgrubs te/_tshe la dbang ba dang /_sems la dbang ba dang /_yo byad la dbang ba dang /_las la dbang ba dang /_skye ba la dbang ba dang /_mos pa la dbang ba dang /_smon lam la dbang ba dang /_rdzu 'phrul
[\[114a.5\]]la dbang ba dang /_ye shes la dbang ba dang /_chos la dbang ba'o/_/de la tshe la dbang ba ni byang chub sems dpa' rdzu 'phrul gyi rkang pa bzhi bsgoms pa'i mthus tshe'i 'du byed byin gyi rlabs ji srid 'dod pa de srid du gnas pa'o/_/sems la dbang ba ni ji srid 'dod pa bzhin du theg pa
[\[114a.6\]]chen po'i ting nge 'dzin dpag tu med pa la snyoms par 'jug pa'o/_/yo byad la dbang ba ni byin gyis brlabs nas nam mkha' la yo byad sna tshogs kyi char phab ste/_sems can rnams la phan 'dogs pa'o/_/las la dbang ba ni lus dang ngag gi las kyis sprul pa sna tshogs byed
[\[114a.7\]]pa'am/_khams dang /_'gro ba dang /_skye gnas gzhan du skyes pa'i las dag byin gyis brlabs nas khams dang 'gro ba gzhan du skye bar byed pa'o/_/skye ba la dbang ba ni gzugs kyi khams kyi bsam gtan la gnas shing de yang yongs su ma nyams par sems can gyi don du
[\[114b\]]
[\[114b.1\]]'dod pa'i khams su skye ba'o/_/mos pa la dbang ba ni sa la sogs pa chu la sogs par mos pas ni 'gyur ro/_/smon lam la dbang ba ni ji ltar 'dod pa bzhin du bdag dang gzhan gyi don phun sum tshogs par byed pa'i smon lam chen po grangs med pa mngon par bsgrub pa ste/_de
[\[114b.2\]]yang ji ltar sa bcu'i mdo las/_sa dang po la smon lam chen po bcu gsungs pa la sogs pa'o/_/rdzu 'phrul la dbang ba ni sems can rnams dad pa bskyed pa'i phyir/_'bar ba dang 'phur ba la sogs pa'i rdzu 'phrul dang cho 'phrul dpag tu med pa ston pa'o/_/ye shes la dbang ba'i
[\[114b.3\]]chos dang /_don dang /_nges pa'i tshig dang /_spobs pa rnams rab kyi mthar phyin pa rnams thob pa'o/_/chos la dbang ba ni mdo sde la sogs pa'i chos rnams sems can thams cad la ming dang tshig dang yi ge'i tshogs sna tshogs kyis bshad nas sems tshim par byed pa'o/_/de la
[\[114b.4\]]tshe la dbang ba dang /_sems la dbang ba dang /_yo byad la dbang ba dang gsum ni sbyin pa'i pha rol tu phyin pa yongs su rdzogs pa las thob ste/_mi 'jigs pa'i sbyin pas ni tshe la dbang ba thob pa'o/_/chos kyi sbyin pas ni sems la dbang ba thob pa'o/_/zang zing gi sbyin pas
[\[114b.5\]]ni yo byad la dbang ba thob pa'o/_/las la dbang ba dang /_skye ba la dbang ba gnyis ni tshul khrims kyi pha rol tu phyin pa yongs su rdzogs pa'i mthu las 'thob ste/_lus kyi las yongs su dag pas ni lus kyi sprul pa sna tshogs byed do/_/ngag gi las yongs su dag pas ni dag
[\[114b.6\]]gi sprul pa rnam pa sna tshogs byed do/_/tshul khrims yongs su dag pas ni gang du skye bar 'dod pa der skye ba'i phyir ro/_/mos pa la dbang ba ni bzod pa'i pha rol tu phyin pa yongs su rdzogs pa'i mthu las 'thob ste/_bzod pas sems can gzhan gyi sems ma dkrugs shing yid
[\[114b.7\]]dang mthun par byas pas gang dang gang ji ltar mos pa brgyad pa de bzhin du/_de dang de dag de bzhin du 'grub par 'gyur ba'i phyir ro/_/smon lam la dbang ba ni brtson 'grus kyi pha rol tu phyin pa yongs su rdzogs pa'i mthu las 'grub ste/_brtson 'grus kyis sngon bdag dang gzhan
[\[115a\]]
[\[115a.1\]]gyi don 'grub pas phyis bdag dang gzhan gyi don 'grub par 'gyur bar ji ltar smon lam btab pa de bzhin du 'grub pa'i phyir ro/_/rdzu 'phrul la dbang ba ni bsam gtan gyi pha rol tu phyin pa yongs su rdzogs pa'i mthu las 'grub po/_/ye shes la dbang ba dang /_chos la
[\[115a.2\]]dbang ba ni shes rab kyi pha rol tu phyin pa yongs su rdzogs pa'i mthu las 'grub po/_/chos thob pa ni zhes bya ba la sogs pa la stobs bcu dang mi 'jigs pa bzhi dang ma 'dres pa bco brgyad kyi chos sgrub pa ni chos thob pa mngon par grub pa zhes bya'o/_/dbang po rnam par dbye ba la tshigs su
[\[115a.3\]]bcad pa zhes bya ba la/_rdzu 'phrul gyi rkang pa'i skabs bshad pa'i 'og tu dbang po'i skabs bshad par 'brel ba ci yod ce na de ltar rdzu 'phrul gyi rkang pa bsgoms pas sems rtse gcig tu gyur pa de de'i 'og tu 'jig rten las 'das pa'i chos rtogs par 'gyur ba'i dbang po lnga skye bar 'gyur te/_de
[\[115a.4\]]bas na rdzu 'phrul gyi rkang pa'i 'og tu dbang po'i skabs bshad par 'brel to/_/de la dbang po ni lnga ste/_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po'o/_/de la yod pa dang /_yon tan can dang /_nus pa'i dngos
[\[115a.5\]]po la rim bzhin du yid ches pa dang /_sems dad pa dang /_mngon par 'dod pa ni dad pa'i dbang po zhes bya'o/_/las dang 'bras bu la sogs pa yod pa la ni yid ches pa'o/_/dkon mchog gsum la sogs pa yon tan can la ni sems dang ngo /_/mya ngan las 'das pa ni bsgrub par nus/_
[\[115a.6\]]'phags pa'i lam ni bsgrub par nus pa la/_bsgrub pa dang bsgom pa la 'dod pa skye'o/_/yang na chos bzhi la dad pa ni dad pa'i dbang po zhes bya ste/_chos bzhi ni dge ba dang /_mi dge ba dang /_de'i 'bras bu dang /_byang chub sems dpa'i spyod pa dang /_gang zag dang chos la bdag med
[\[115a.7\]]pa'i chos zab mo dang /_stobs dang mi 'jigs pa la sogs pa'i rgya che ba'i chos so/_/de bas na 'phags pa blo gros mi zad pa'i mdo las kyang /_de la dad pa'i dbang po gang zhe na/_dad pa gang gis chos bzhi la dad pa ste/_bzhi gang zhe na 'di lta ste/_'khor ba la spyod pa'i 'jig rten
[\[115b\]]
[\[115b.1\]]pa'i yang dag pa'i lta ba la dad de/_de las kyi rnam par smin pa'i phyir 'brang ba yin pas dge ba'am sdig pa'am las gang byas pa de dang de'i rnam par smin pa myong bar 'gyur ro snyam ste/_srog gi phyir yang sdig pa'i las mi byed pa dang /_byang chub sems dpa'i spyod pa la dad pa la ste/_spyod pa de
[\[115b.2\]]la zhugs nas kyang theg pa gzhan la 'dod pa skyed pa dang /_chos thams cad la don dam par nges pa'i don zab mo rten cing 'brel ba ste/_'byung ba bdag med pa sems can med pa/_srog med pa/_gso ba med pa/_gang zag med pa/_rnam par spyod cing stong pa nyid dang /_mtshan ma med pa
[\[115b.3\]]dang /_smon pa med pa'i mtshan nyid du dad pa ste/_lta bar 'gyur ba thams cad bag la nyal bar mi byed pa dang /_stobs dang mi 'jigs pa la sogs pa sangs rgyas kyi chos thams cad la dad pa ste/_dad pa'i phyir the tshom dang bral/_/nem nur dang bral bas sangs rgyas kyi chos de dag
[\[115b.4\]]yang dag par bsgrub pa ste/_'di ni dad pa'i dbang po zhes bya'o zhes gsungs so/_/yang dag par spong ba bzhi la gnas pa ni brtson 'grus kyi dbang po zhes bya'o/_/yang na dad pa'i dbang pos yid ches par bya ba'i chos de la brtson 'grus kyi dbang pos sgrub par byed de/_de bas na 'phags
[\[115b.5\]]pa blo gros mi zad pa'i mdo las kyang /_de la brtson 'grus kyi dbang po gang zhe na/_chos gang la dad pa'i dbang pos dad par gyur pa'i chos de dag brtson 'grus kyi dbang pos yang dag par bsgrubs te/_'di ni brtson 'grus kyi dbang po zhes gsungs so/_/dran pa nye bar gzhag pa bzhi
[\[115b.6\]]thob pa ni dran pa'i dbang po zhes bya'o/_/yang na brtson 'grus kyi dbang pos bsgrubs pa'i chos la dran pa'i dbang pos mi brjed par byed pa ni dran pa'i dbang po zhes bya'o/_/de bas na 'phags pa blo gros mi zad pa'i mdo las kyang /_de la dran pa'i dbang po gang zhe na/_chos gang brtson
[\[115b.7\]]'grus kyi dbang pos yang dag par bsgrub pa'i chos de dag gi dran pa'i dbang pos chud mi gson te/_'di ni dran pa'i dbang po zhes bya'o/_/gzugs kyi khams kyi bsam gtan bzhi dang /_gzugs med pa'i snyoms par 'jug pa bzhi thob pa ni ting nge 'dzin gyi dbang po zhes
[\[116a\]]
[\[116a.1\]]bya'o/_/yang na ting nge 'dzin gyi dbang po ni dran pa'i dbang pos ma brjed par byas pa'i chos la rgyun du rtse gcig tu 'jog pa ste/_de bas na 'phags pa blo gros mi zad pa'i mdo las kyang /_de la ting nge 'dzin gyi dbang po gang zhe na/_dran pa'i dbang pos chud mi gson pa'i chos de
[\[116a.2\]]dag ting nge 'dzin gyi dbang pos sems rtse gcig tu byed de/_'di ni ting nge 'dzin gyi dbang po zhes bya'o/_/'phags pa'i bden pa bzhi shes pa ni shes rab kyi dbang po zhes bya'o/_/yang na ting nge 'dzin gyi dbang pos rtse gcig tu gzhag pa'i chos kyi rang dang spyi'i mtshan nyid shes pa ni shes rab kyi
[\[116a.3\]]dbang po'o/_/de bas na 'phags pa blo gros mi zad pa'i mdo las kyang /_de la shes rab kyi dbang po gang zhe na/_chos gang ting nge 'dzin gyi dbang pos rtse gcig tu byas pa'i chos de dag shes rab kyi dbang pos rab tu rtogs shing zhib tu rtogs par byed de/_gang chos de dang de dag la gzhan gyi dring
[\[116a.4\]]la mi 'jog par shes shing so so rang gis shes pa 'di ni shes rab kyi dbang po zhes gsungs so/_/byang chub spyod dang thos pa mchog_/zhi gnas dang ni lhag mthong ngo /_/dad pa rnams la sogs pa'i gnas/_/zhes bya ba la/_gnas zhes bya ba ni dmigs par bya ba'i yul la bya ste/_dad pa'i dbang
[\[116a.5\]]po'i dmigs par bya ba'i yul ni byang chub ste/_byang chub kyi sgras ni sa dang po'i gnyis su med pa'i ye shes sam/_zad la mi skye ba'i ye shes la bya ste/_dad pas ni de ji ltar thob par bya zhes dmigs so/_/brtson 'grus kyi dbang po'i dmigs par bya ba'i yul ni sa dang pha rol tu phyin pa'i mtshan nyid
[\[116a.6\]]lhag pa'i tshul khrims dang /_lhag pa'i shes rab kyis bsdus pa'i byang chub sems dpa'i spyod pa la dmigs te/_brtson 'grus kyis spyod pa de dag sgrub pa'i phyir ro/_/dran pa'i dbang po'i dmigs par bya ba'i yul ni ji ltar thos pa dang /_ji ltar bzung ba dang /_ji ltar tshig gis rgyas par
[\[116a.7\]]byas pa'i chos rnams te/_dran pas ji ltar thos pa'i chos mi brjed par byed pa'i phyir ro/_/ting nge 'dzin gyi dmigs par bya ba'i yul ni zhi gnas te/_mos pas spyod pa'i ting nge 'dzin gyi dbang pos ni sa dang po'i zhi gnas khyad par can de ji ltar thob par bya zhes dmigs pa'i phyir ro/_/shes rab kyi dbang po'i
[\[116b\]]
[\[116b.1\]]dmigs par bya ba'i yul ni lhag mthong ste/_shes rab kyis ni sa dang por rtogs pa'i rnam par mi rtog pa'i ye shes ji ltar thob par bya zhes dmigs par byed pa'i phyir/_ci'i phyir de dag la dbang po zhes bya zhe na/_de'i phyir/_don grub phyir ni shes par bya/_/zhes bya ba smos te/_gang gi phyir dad pa'i dbang pos ni byang
[\[116b.2\]]chub la dbang ste/_brtson 'grus kyi dbang pos ni spyod pa la dbang ste/_dran pa'i dbang pos ni mi brjed pa la dbang ste/_ting nge 'dzin gyi dbang pos ni zhi gnas la dbang ste/_shes rab kyi dbang pos ni shes rab kyi dbang po la dbang byed cing bdag dang gzhan gyi don sgrub par byed pas na dbang po zhes bya'o/_/stobs rnam
[\[116b.3\]]par dbye ba la tshigs su bcad pa zhes bya ba la/_dbang po lnga'i 'og tu stobs lnga bshad pa la 'brel ba ci yod ce na/_ji srid du ma dad pa dang /_le lo la sogs pa dbang po lnga'i mi mthun pa'i phyogs kyis skabs skabs su bar chad byed pa de srid du ni dbang po zhes bya'o/_/de nas dbang po lnga nyid la yul yun
[\[116b.4\]]ring du bsgoms pas ma dad pa la sogs pas bar chad byed mi nus par gyur pa de la dbang po lnga nyid la stobs lnga zhes bya bas dbang po'i 'og tu stobs bshad par 'brel to/_/sar 'jug nyon mongs med par 'dod/_/ces bya ba la/_ji ltar sa dang po thob par bya zhing sa dang por 'jug par bya ba la ma dad pa
[\[116b.5\]]dang /_le lo dang dran pa nyams pa dang /_sems nyams pa dang /_'chal ba'i shes rab la sogs pa'i nyon mongs pa rnams kyis mi gos shing nyon mongs pas zil gyis mi non par 'gyur ba na stobs zhes bya bar 'dod do/_/de nyid kyi don bstan pa'i phyir/_dad pa rnams la sogs pa yang /_/kun nas nyon mongs can du
[\[116b.6\]]'dod/_/mi mthun phyogs ni nyam chung bas/_/de nyid stobs su shes par bya/_/zhes bya ba smos te/_dad pa'i mi mthun pa'i phyogs ni ma dad pa ste/_nam ma dad pa mthu chung bar gyur pas dad pa la zil gyis mi non cing 'jig rten 'dir lha'am bdud dam tshangs pa'am/_gnas kyang 'jig rten na chos mthun par
[\[116b.7\]]gyur pa yang nyon mongs pa'i kun nas dkris pa rnams kyis bzlog par mi nus pas na dad pa'i stobs zhes bya ste/_de bas na 'phags pa blo gros mi zad pa'i mdo las kyang /_de la dad pa'i stobs gang zhe na/_'di mos pa dang dad pa mi brdzi ba ste/_gal te bdud sdig can sangs rgyas kyi gzugs su bsgyur
[\[117a\]]
[\[117a.1\]]te/_bdag gi drung du 'ongs te/_chos la rtog pa'i mos pa gang yang rung ba las 'bral bar byed cing mos pa zlog par byed na yang dad pa'i stobs la mos pa'i byang chub sems dpa' ni stobs las bskyed pa'am/_bsgul ba'am bslang bar mi nus te/_'di ni dad pa'i stobs zhes gsungs so/_/
[\[117a.2\]]de la brtson 'grus kyi mi mthun pa'i phyogs ni le lo ste/_nam le lo'i dbang du mi 'gyur zhing /_dge ba'i phyogs la rgyun mi gcod par sgom pa ni brtson 'grus kyi stobs zhes bya'o/_/de bas na 'phags pa blo gros mi zad pa'i mdo las kyang /_de la brtson 'grus kyi stobs gang zhe na/_byang chub sems dpa'
[\[117a.3\]]brtson 'grus rtsom pa la gang dang gang la rtsom pa dang /_dge ba'i chos gang dang gang la sbyor ba de dang de la stobs skyes par gyur te/_stobs skyes pa de dang ldan pa'i byang chub sems dpa' de gnas de las ma rgal gyi bar du yi dam de ltar bcas pa la 'jig rten gyis kyang bskyod pa'am/_bsgul ba'am/_bslang
[\[117a.4\]]bar mi nus pa 'di ni brtson 'grus kyi stobs zhes bya'o zhes gsungs so/_/dran pa'i stobs kyi mi mthun pa'i phyogs ni dran pa nyams pa ste/_mi mthun pa'i phyogs mthu chung bas nyon mongs pa gang gis kyang byang chub sems dpa'i dran pa nyams par byed mi nus shing mnyan cing bsams pa'i chos
[\[117a.5\]]rnams nam du mi brjed pa ni dran pa'i stobs so/_/de bas na 'phags pa blo gros mi zad pa'i mdo las kyang /_de la dran pa'i stobs gang zhe na/_de chos dran pa'i gnas gang dang gang la sems 'jog pa de las nyon mongs pa gzhan gang yang rung bas gtong bar mi nus te/_de'i dran pa'i stobs skyes pa
[\[117a.6\]]des nyon mongs pa thams cad 'joms shing byang chub sems dpa'i dran pa de ni nyon mongs pa thams cad kyis mi brdzi ba yin te/_'di ni dran pa'i stobs zhes bya'o zhes gsungs so/_/de la ting nge 'dzin gyi mi mthun pa'i phyogs ni yul sems g.yengs pa ste/_mi mthun pa'i phyogs mthu chung bas
[\[117a.7\]]yul gang gis kyang sems g.yengs bar byed mi nus shing zhum pa dang rgod pa'i dbang du mi 'gyur ba ni ting nge 'dzin gyi stobs zhes bya'o/_/de bas na 'phags pa blo gros mi zad pa'i mdo las kyang /_de la ting nge 'dzin gyi stobs gang zhe na/_gang 'du 'dzi thams cad las dben par gnas
[\[117b\]]
[\[117b.1\]]shing spyod pa ste/_de sgra dang tshig gi lam thams cad kyis shin du ston kyang /_de bsam gtan dang po la sgrib par mi byed do zhes bya ba la sogs pa gsungs so/_/shes rab kyi mi mthun pa'i phyogs ni 'chal pa'i shes rab ste/_mi mthun pa'i phyogs nyam chung bas gang la yang the tshom med par gyur cing 'jig
[\[117b.2\]]rten las 'das pa'i chos thams cad shes pa ni shes rab kyi stobs zhes bya'o/_/de bas na 'phags pa blo gros mi zad pa'i mdo las kyang /_de la shes rab kyi stobs gang zhe na/_gang 'jig rten las 'das pa'i chos la mi thul bar shes pa ste/_skyes shing byung na yang slob dpon med par
[\[117b.3\]]bzo'i gnas dang rig pa dang sngags dang stobs kyis bsam gtan mngon sum du 'gyur ro zhes gsungs so/_/byang chub kyi yan lag rnam par dbye ba'i tshigs su bcad pa bdun te zhes bya ba la/_stobs lnga'i 'og tu byang chub kyi yan lag gi skabs bshad par 'brel pa ci yod ce na/_de ltar stobs kyi skabs
[\[117b.4\]]su ma dad pa dang /_le lo dang /_dran pa nyams pa dang /_g.yengs pa dang /_'chal ba'i shes rab rnams kyis bar du gcod par bya bar mi nus par 'gyur na/_de ma thag tu sa dang po thob nas byang chub kyi yan lag bdun bsgom par 'gyur bas na/_stobs kyi 'og tu byang chub kyi yan lag bdun gyi
[\[117b.5\]]skabs bshad par 'brel te/_byang chub kyi yan lag bdun yang tshigs su bcad pa bdun gyis bstan to/_/byang chub kyi yan lag bdun ni dran pa byang chub kyi yan lag dang /_chos rnam par 'byed pa byang chub kyi yan lag dang /_brtson 'grus byang chub kyi yan lag dang /_dga' ba byang chub kyi yan
[\[117b.6\]]lag dang /_shin du sbyangs pa byang chub kyi yan lag dang /_ting nge 'dzin byang chub kyi yan lag dang /_btang snyoms byang chub kyi yan lag go/_/de la dran pa ni zhi gnas kyi phyogs yin pas byang chub kyi phyogs sum cu rtsa bdun bsgoms shing mngon sum du byas pa rnams sems la gsal bar yod
[\[117b.7\]]cing ma brjed pa ni dran pa byang chub kyi yan lag ces bya'o/_/de bas na 'phags pa blo gros mi zad mdo las kyang /_de la dran pa yang dag byang chub kyi yan lag gang zhe na/_dran pa gang gis chos rtogs par 'gyur ba dang /_chos rnams la so sor rtogs par 'gyur ro zhes bya ba la
[\[118a\]]
[\[118a.1\]]sogs pa gsungs te/_rtogs par 'gyur ba la sogs pa'i don kyang ma brjed pa nyid la bya'o/_/chos rnam par 'byed pa ni lhag mthong gi phyogs yin te/_mthong ba'i lam gyi dus na spang bar bya ba'i chos kun nas nyon mongs pa'i phyogs dang /_blang bar bya ba'i chos rnam
[\[118a.2\]]par byang ba'i phyogs rnams kyi mtshan nyid ma 'dres par shes pa ni chos rab tu 'byed pa byang chub kyi yan lag ces bya'o/_/de bas na 'phags pa blo gros mi zad pa'i mdo las kyang /_de la chos rnam par 'byed pa byang chub kyi yan lag gang zhe na/_gang chos kyi phung po stong phrag brgyad cu
[\[118a.3\]]rtsa bzhi rnam par 'byed par shes pa ste/_chos gang dang gang ji lta bur rnam par 'byed pa nges pa'i don yang nges pa'i don drang ba'i don yang drang ba'i don du/_kun rdzob kyi don yang kun rdzob kyi don du/_don dam pa'i don yang don par brda'ang brdar/_gdon mi za ba yang gdon mi za bar chos de dang de dag de
[\[118a.4\]]lta bur rnam par 'byed pa 'di ni chos rnam par 'byed pa yang dag byang chub kyi yan lag ces bya'o zhes gsungs so/_/de la yon tan gong ma khyad par can rnams len par byed cing yon tan de thob par bya ba la bar du gcod pa'i nyes pa rnams spong bar byed pa ni brtson 'grus yang dag byang chub kyi
[\[118a.5\]]yan lag ces bya'o/_/de bas na 'phags pa blo gros mi zad pa'i mdo las kyang /_de la brtson 'grus yang dag byang chub kyi yan lag gang zhe na/_gang dran pa 'di dang /_chos rnam par 'byed pa dang zhes bya ba nas/_lam mngon par rtogs par bya ba'i phyir/_brtson 'grus yang dag byang chub
[\[118a.6\]]kyi yan lag ces bya'o zhes gsungs so/_/sa dang pos gang zag dang chos la bdag med par khong du chud nas chos kyi dbyings thams cad du 'gro ba'i mtshan nyid rtogs te/_mthong bas spang bar bya ba'i sgrib pa dang bral nas lus dang sems la dga' ba'i mchog skyes pa ni dga'
[\[118a.7\]]ba yang dag byang chub kyi yan lag ces bya'o/_/de bas na sa dang po la yang sa rab tu dga' ba zhes btags so/_/de'i phyir 'phags pa blo gros mi zad pa'i mdo las kyang /_de la dga' ba yang dag byang chub kyi yan lag gang zhe na/_chos la dga' ba dang /_chos la mos pa dang zhes bya
[\[118b\]]
[\[118b.1\]]ba la sogs pa gsungs so/_/lus las su rung sems las su rung bar gyur na lus dang sems las su mi rung ba'i gnas ngan len dang bral te/_lus las su rung bar byas pa la zo mdog bde ba dang /_sems las su rung bas dmigs pa'i yul la thogs pa med par 'jug pa ni shin tu sbyangs
[\[118b.2\]]pa yang dag byang chub kyi yan lag ces bya'o/_/de bas na 'phags pa blo gros mi zad pa'i mdo las kyang /_de la shin tu sbyangs pa byang chub kyi yan lag gang zhe na/_gang lus shin tu byang bar gyur pa dang /_sems shin tu byang bar gyur pas nyon mongs pa bsal ba zhes bya ba la sogs pa
[\[118b.3\]]gsungs so/_/de bzhin nyid chos kyi dbyings la dmigs pa'i sems rtse gcig pa ni ting nge 'dzin yang dag byang chub kyi yan lag ces bya'o/_/de bas na 'phags pa blo gros mi zad pa'i mdo las kyang /_de la ting nge 'dzin yang dag byang chub kyi yan lag gang zhe na/_gang sems
[\[118b.4\]]mnyam par bzhag pas chos kyi ye shes mngon par 'tshang rgya'i sems mnyam par ma bzhag pas ni ma yin no zhes bya ba la sogs pa gsungs so/_/zhum pa dang rgod pa'i nyes pa thams cad spangs nas zhum pa dang rgod pa med par gnas pa ni btang snyoms yang dag byang chub kyi yan lag
[\[118b.5\]]ces bya'o/_/de'i phyir 'phags pa blo gros mi zad pa'i mdo las kyang /_de la btang snyoms yang dag byang chub kyi yan lag gang zhe na/_gang 'di yid bde ba dang /_yid mi bde ba'i phyogs kyis sems kun nas mi gzung ba dang /_'jig rten gyi chos rnams kyis mi 'phrogs pa dang /_mthon
[\[118b.6\]]dman du mi gnas pa'i phyir mi bsgul ba yin te zhes pa la sogs pa gsungs so/_/de la byang chub kyi yan lag bdun rnams zhi gnas kyi phyogs dang /_lhag mthong gi phyogs dang /_gnyi ga'i phyogs su gzhag go/_/chos rnam par 'byed pa dang /_brtson 'grus dang /_dga' ba gsum ni
[\[118b.7\]]lhag mthong gi phyogs so/_/shin tu sbyangs pa dang /_ting nge 'dzin dang /_btang snyoms gsum ni zhi gnas kyi phyogs so/_/dran pa ni gnyi ga'i phyogs te kun du 'gro bas so/_/sar zhugs pa yi byang chub kyi/_/yan lag rnam gzhag shes par bya/_/zhes bya ba la sogs pa'i tshigs bcad gcig
[\[119a\]]
[\[119a.1\]]gis gang gi dus na byang chub kyi yan lag bdun rnam par gzhag pa dang /_gang shes pas byang chub kyi yan lag bdun rnam par gzhag pa ste/_byang chub kyi yan lag bdun ni sa dang po la zhugs shing sa rab tu dga' ba thob pa'i tshe yan lag bdun la bsgom pa rnam par gzhag pa shes
[\[119a.2\]]pa ste/_'dis ni gang gi dus na rnam par gzhag pa ste de bstan to/_/chos dang sems can thams cad kyi/_/mnyam pa nyid ni shes pa'o/_/zhes bya ba la/_ci'i phyir sa dang po'i dus na byang chub kyi yan lag bdun la bsgom par gzhag ce na/_de'i tshe chos dang gang zag la bdag med par khong du chud pa dang /_
[\[119a.3\]]bdag dang gzhan du mnyam pa nyid khong du chud de/_de'i phyir chos rnams la mnyam pa nyid shes pa dang /_sems can thams cad kyi mnyam pa nyid shes pas na sa dang po'i tshe na byang chub kyi yan lag bdun la bsgom pa rnam par gzhag go/_/de chos la bdag med par khong du chud pas chos la mnyam pa nyid
[\[119a.4\]]shes so/_/gang zag la bdag med par khong du chud pas sems can thams cad mnyam pa nyid du shes so/_/yang na chos dang gang zag la bdag med par khong du chud pas na chos rnams kyi mnyam pa nyid shes so/_/bdag dang gzhan du mnyam pa nyid khong du chud pas na sems can gyi mnyam pa nyid shes so/_/
[\[119a.5\]]yang na sa dang po'i tshe chos kyi dbyings kun du 'gro ba'i mtshan nyid du rtogs pas na chos rnams kyi mnyam pa nyid khong du chud do/_/de ltar khong du chud pas bdag gang yin pa sems can thams cad kyang de nyid yin/_sems can thams cad gang yin pa bdag kyang de nyid yin te/_ji ltar bdag gi sdug
[\[119a.6\]]bsngal zhi bar bya ba bzhin du/_sems can thams cad kyi sdug bsngal yang zhi bar bya'o zhes khong du chud pas na sems can thams cad kyi mnyam pa nyid shes so zhes bya ste/_'dis ni gang shes pas byang chub kyi yan lag rnam par gzhag pa de bstan to/_/de'i 'og tu byang chub kyi yan lag rnams
[\[119a.7\]]'khor lo la sogs pa rin po che bdun dang 'dra bas bstan to zhes bya ba la 'di man chad kyi tshigs su bcad pas dper na 'khor los sgyur ba'i rgyal po la/_'khor lo rin po che dang /_glang po rin po che dang /_rta rin po che dang /_nor bu rin po che dang /_btsun mo rin po che dang /_khyim bdag rin po che dang /_kun
[\[119b\]]
[\[119b.1\]]mgon rin po che dang ldan pa de bzhin du/_sa dang po thob pa'i byang chub sems dpa' ni 'khor los sgyur ba'i rgyal po dang 'dra bar dran pa la sogs pa'i byang chub kyi yan lag bdun ni 'khor lo rin po che la sogs pa dang 'dra bar ston to/_/shes bya kun la dran spyod pa/_/ma rgyal ba las rgyal ba'i phyir/_/zhes bya ba la/_dran
[\[119b.2\]]pa byang chub kyi yan lag ni 'khor lo rin po che dang 'dra ste/_dper na 'khor los sgyur ba'i rgyal po'i 'khor lo rin po ches rdzong dang mkhar la gnas pa'i rgyal phran ma rgyal ba rnams las rgyal bar bya ba'i phyir gnas te/_de dag tu 'jug pa de bzhin du/_dran pa yang dag byang chub kyi yan lag gis kyang shes bya ma rgyal ba
[\[119b.3\]]las rgyal te/_mngon sum du mi shes pa rnams shes shing rgyal bar bya ba'i phyir 'jug ste/_shes bya rgyal ba'i sa dang po'o/_/ma rgyal ba ni mos pas spyod pa'i sa ste dran pas mos pas spyod pa'i sa spangs nas sa dang po mngon sum du byed pas na shes bya ma rgyal ba las rgyal bar byed pas so/_/rtog pa'i mtshan ma kun 'joms
[\[119b.4\]]pa/_/de ni rab tu 'byed pa yin/_/zhes bya ba la/_chos rab tu 'byed pa byang chub kyi yan lag ni 'khor los sgyur ba'i glang po rin po che dang 'dra ste/_ji lta zhe na/_dper na glang po rin po ches phas kyi rgol ba'i dpung dmag gi sde rnams 'joms par byed pa de bzhin du/_chos rab tu 'byed pa'i byang chub kyi yan lag
[\[119b.5\]]gis kyang gang zag tu rnam par rtog pa'i mtshan ma dang /_chos su rnam par rtog pa'i mtshan ma thams cad 'joms par byed pas na glang po rin po che dang 'dra'o/_/yang na rtog pa'i sgras ni mig gi dbang po la sogs pa'i 'dzin pa'i chos la bya la/_mtshan ma'i sgras ni gzugs la sogs pa gzung cha la bya
[\[119b.6\]]ste/_chos rab tu 'byed pa byang chub kyi yan lag gis gang zag dang chos la bdag med par rtogs pas gzung ba dang 'dzin pa'i mtshan ma thams cad spong bar byed pas na glang po rin po che dang 'dra'o/_/myur du ma lus shes bya'i phyir/_/de yi brtson 'grus rab tu 'jug_/ces bya ba la/_brtson 'grus yang dag
[\[119b.7\]]byang chub kyi yan lag ni 'khor los sgyur ba'i rgyal bo'i rta rin po che dang 'dra ste/_ji lta zhe na/_dper na 'khor los sgyur ba'i rgyal po'i rta rin po ches ji srid du 'khor bar bya ba'i gnas rgya mtsho'i mtha'i bar du myur du 'gro bar byed pa de bzhin du/_brtson 'grus yang dag byang chub kyi yan lag
[\[120a\]]
[\[120a.1\]]gis kyang rdzu 'phrul gyi mig la sogs pa'i mngon par shes pa rnams thob par bya ba myur du 'thob par byed pas na rta rin po che dang 'dra'o/_/chos kyi snang ba rnams 'phel bas/_/rtag tu dga' bas gang bar byed/_/ces bya ba la/_dga' ba byang chub kyi yan lag ni 'khor los sgyur ba'i rgyal
[\[120a.2\]]po'i nor bu rin po che'i snang ba'i khyad par gyis mun pa la sogs pa bsal ba'i sgo nas 'khor los sgyur ba'i rgyal po de la dga' ba'i khyad par rtag tu skyed pa de bzhin du/_sa dang po'i tshe chos kyi dbyings thams cad du 'gro ba'i mtshan nyid du rtogs nas dga' ba'i khyad par skye ste/_dga' ba des kyang byang chub
[\[120a.3\]]sems dpa'i lus dang sems la mchog tu dga' ba'i shes pa skyes pas na nor bu rin po che snang ba'i khyad par dang 'dra'o/_/sgrib pa kun las thar pa'i phyir/_/shin tu sbyangs las bde ba thob/_/ces bya ba la/_shin tu sbyangs pa yang dag byang chub kyi yan lag ni 'khor los sgyur ba'i rgyal po'i btsun mo rin po
[\[120a.4\]]che dang 'dra'o/_/dper na 'khor los sgyur ba'i btsun mo rin po che dgun la sogs pa'i grang ba'i dus na ni lus kyi mthang dro bar gyur nas grang ba bsal te 'khor los sgyur ba'i rgyal po dga' ba rjes su myong bar byed do/_/dbyar la sogs pa dro ba'i dus na ni lus kyi mthang bsil bar gyur nas dro ba bsal bas
[\[120a.5\]]'khor los sgyur ba'i rgyal po dga' ba rjes su myong bar byed do/_/de bzhin du shin tu sbyangs pa ni lus las su rung ba dang sems las su rung ba la bya ste/_de gnyis kyis lus las su mi rung ba dang /_sems las su mi rung ba bsal nas lus las su rung ba dang sems las su rung ba'i bde ba rjes su myong
[\[120a.6\]]bar byed pas na btsun mo rin po che dang 'dra'o/_/bsams pa'i don rnams 'grub pa ni/_/ting nge 'dzin las skye bar 'gyur/_/zhes bya ba la/_ting nge 'dzin gyi byang chub kyi yan lag ni 'khor los sgyur ba'i rgyal po'i khyim bdag rin po che dang 'dra ste/_dper na 'khor los sgyur ba'i rgyal po'i khyim bdag
[\[120a.7\]]rin po ches 'khor los sgyur ba'i rgyal pos ji dang ji bsams pa dang ji dang ji 'dod pa thams cad bsams pa bzhin du 'grub par byed pa de bzhin du/_ting nge 'dzin byang chub kyi yan lag gis kyang rdzu 'phrul gyi mig dang rna ba la sogs pa mngon par shes pa gang dang gang bsgrub par bsams pa de dang de
[\[120b\]]
[\[120b.1\]]dag thams cad 'grub par byed pas khyim bdag rin po che dang 'dra'o/_/ji ltar 'dod bzhin btang snyoms kyis/_/de dag kun du rab tu gnas/_/rgyab nas thob dang mi rtogs la/_/gnas pas rtag tu mchog yin no/_/zhes bya ba la/_btang snyoms yang dag byang chub kyi yan lag ni 'khor los sgyur ba'i rgyal po kun
[\[120b.2\]]mgon rin po che dang 'dra'o/_/de la btang snyoms kyi sgras ni rnam par mi rtog pa'i ye shes la bya ste/_ji ltar 'khor los sgyur ba'i rgyal po kun mgon rin po ches pha rol gyi sde gzhom par bya ba'i phyir 'joms pa dang /_nor dang rdzas la sogs pa rnams blang bar bya ba rnams sdud pa dang /_bskrad par 'os
[\[120b.3\]]pa rnams skrod par byed pa dang /_bskyang zhing bsdu bar 'os pa rnams sdud par byed pa dang /_dmag gi dpung res 'khor nas 'gyed par byed pa rnams 'gyed par byed pa dang /_res mi 'khor ba rnams sdud cing gtong bar byas na gnas gang du dmag gi dpung rnams 'tshe ba med pa dang /_gnod pa
[\[120b.4\]]med par 'gyur ba'i gnas der gnas par byed pa de bzhin du/_rnam par mi rtog pa'i ye shes dang /_de'i rgyab nas thob pa dag pa 'jig rten pa'i ye shes gnyis kyis byang chub sems dpa' rnams kyis ji ltar 'dod pa bzhin du gnas par byed de/_de la yang dag pa'i 'jig rten pa'i ye shes
[\[120b.5\]]la gnas pas ni sa gong ma dang yon tan khyad par can ma thob pa rnams thob par byed la/_nyes pa ma spangs pa rnams ni spong bar byed cing sa 'og ma yang 'dor bar byed do/_/rnam par mi rtog pa'i ye shes kyis ni ci yang mi byed par gnas par byed de/_de bas na sa bcu kun du yang ye shes de
[\[120b.6\]]gnyis la gnas pa ni gnas pa'i mchog yin par bshad do/_/de la gnas pas gzhan thob par bya ba dang zhes bya ba la sogs pa la/_dag pa 'jig rten pa'i ye shes la gnas pas yon tan khyad par can dang /_sa ma thob pa rnams thob par byed la/_nyes pa dang skyon spang bar bya ba rnams ni spong bar byed do/_/
[\[120b.7\]]rnam par mi rtog pa'i ye shes kyis ni zhes bya ba la sogs pa la/_rnam par mi rtog pa'i ye shes kyis ni ci yang byed pa med par gnas te/_dag pa 'jig rten pa'i ye shes kyis ni blang bar bya ba blangs zin la spang bar bya ba spangs zin pas rnam par mi rtog pa'i ye shes kyis ni blang dor cung zad kyang mi
[\[121a\]]
[\[121a.1\]]byed par 'bad pa dang brtsal ba med pa'i mtshan nyid du gnas so/_/gang du yan lag bzhi pa'i stobs kyi tshogs skyo bar mi 'gyur ba der song nas gnas par rtog par byed do zhes bya ba la/_'khor los sgyur ba'i rgyal po kun mgon rin po ches rta'i tshogs dang /_glang po'i tshogs dang /_shing
[\[121a.2\]]rta'i tshogs dang /_dpung bu chung gi tshogs kyis gzhom zhing bskrad par bya ba rnams skrod par byed pa dang /_bsdu zhing bskyang bar bya ba rnams sdud cing bskyang bar byas nas/_gnas gang du dmag sde bzhi rnams 'tshe ba med pa dang /_gnod par mi 'gyur ba'i gnas der gnas par bya bar sems so/_/de la dmag
[\[121a.3\]]gi sde bzhis bsdu ba sdud pa dang /_bskrad pa skrod par byed pa lta bu ni dag pa 'jig rten pa'i ye shes so/_/dmag sde bzhi 'tshe ba med pa'i gnas su gnas pa lta bu ni rnam par mi rtog pa'i ye shes so/_/de ltar byang chub sems dpa' yon tan ldan/_/'khor los sgyur ba bzhin du 'jug pa yin/_/rtag tu byang chub yan
[\[121a.4\]]lag bdun pos ni/_/rin po che dang 'dra bas yongs su bskor/_/zhes gong du bshad pa ltar na sa dang po la zhugs pa'i byang chub sems dpa' byang chub kyi yan lag bdun gyi yon tan dang ldan pa'i 'khor los sgyur ba'i rgyal po dang 'dra bar gnas te/_ci'i phyir zhe na/_dper na 'khor los sgyur ba'i rgyal po rin po
[\[121a.5\]]che bdun dang ldan zhing rin po che bdun gyis bskor ba de bzhin du/_sa dang po la zhugs pa'i byang chub sems dpa' yang byang chub kyi yan lag bdun dang ldan zhing yan lag bdun gyis bskor bas na 'khor los sgyur ba'i rgyal po dang 'dra'o/_/gnas kyi yan lag rang bzhin yan lag dang /_/'byung ba'i yan
[\[121a.6\]]lag de ni gsum pa'o/_/bzhi pa rjes su bsngags pa'i yan lag ste/_/nyon mongs med pa'i yan lag gsum gyi dngos/_/zhes bya ba'i tshigs su bcad pa 'dis/_byang chub kyi yan lag bdun lngar sdud cing /_byang chub kyi yan lag gang yin pa dang /_ji ltar byang chub kyi yan lag gang yin pa bstan te/_de la dran pa
[\[121a.7\]]ni gnas kyi yan lag ces bya'o/_/chos rab tu 'byed pa ni rang bzhin gyi yan lag ces bya'o/_/gsum pa brtson 'grus ni 'byung ba'i yan lag ces bya'o/_/bzhi pa dga' ba ni rjes su bsngags pa'i yan lag ces bya'o/_/shin tu sbyangs pa dang /_ting nge 'dzin dang /_btang snyoms gsum ni nyon mongs pa med pa'i
[\[121b\]]
[\[121b.1\]]yan lag ces bya'o/_/de la byang chub kyi yan lag gang zhe na/_byang chub kyi yan lag bdun nam chos rab tu 'byed pa ni byang chub kyi yan lag go/_/ji ltar yan lag tu 'gyur zhe na/_dran pa ni gnas pa'i yan lag tu gyur pa nas btang snyoms la sogs pa ni nyon mongs pa med pa'i yan lag tu gyur pas so/_/thams
[\[121b.2\]]cad de la brten zhing 'jug pa'i phyir ro zhes bya ba la/_dran pa ni gnas pa'i yan lag ste/_ji ltar gnas pa'i yan lag tu 'gyur zhe na/_chos rab tu 'byed pa la sogs pa yon tan thams cad ni dran pa la brten zhing dran pa las byung ba'i phyir ro/_/byang chub de nyid de'i bdag nyid yin pa'i phyir ro zhes bya
[\[121b.3\]]ba la chos rab tu 'byed pa ni rang bzhin gyi yan lag ces bya ste/_byang chub ces bya ba yang chos rnams kyi rang dang spyi'i mtshan nyid ma nor bar byed cing shes pa la bya ste/_byang chub kyi rang bzhin yang chos rab tu 'byed pa'i bdag nyid yin pas chos rab tu 'byed pa ni rang bzhin gyi yan lag tu gzhug
[\[121b.4\]]go/_/de mthar thug pa thob par byed pa'i phyir ro zhes bya ba la/_brtson 'grus ni 'byung ba'i yan lag ste/_brtson 'grus kyis ji srid du bgrod par bya ba'i gnas su phyin gyi bar du 'gro zhing ma phyin gyi bar du bar ma dor mi 'jug pa'i phyir ro/_/sems bde ba'i phyir ro zhes bya ba la/_dga' ba de rjes su
[\[121b.5\]]bsngags pa'i yan lag ste/_chos kyi dbyings mthong ba'i sgo nas dga' ba de sems la dga' ba'i khyad par skyed pa'i phyir ro/_/shin tu sbyangs pa dang /_ting nge 'dzin dang /_btang snyoms ni zhes bya ba la sogs pa la/_chos de gsum ni nyon mongs pa med pa'i yan lag ces bya ste/_ji ltar nyon mongs
[\[121b.6\]]pa med pa'i yan lag ce na/_gang gis nyon mongs pa med par byed pa dang /_gang la gnas na nyon mongs pa med par byed pa dang /_nyon mongs pa med pa gang yin pa'o/_/de la gang gis nyon mongs pa med par byed ce na/_shin tu sbyangs pas nyon mongs pa med par byed de/_lus dang sems las su
[\[121b.7\]]rung bar gyur na des lus dang sems las su mi rung ba'i gnas ngan len dang nyon mongs pa dang shes bya'i sgrib pa'i gnas ngan len spyod pa med pa'i phyir ro/_/gang la gnas nas nyon mongs pa med par byed ce na/_ting nge 'dzin la gnas nas nyon mongs pa med par byed de/_ting nge 'dzin la gnas
[\[122a\]]
[\[122a.1\]]pa'i dus na zhum rgod kyi nye ba'i nyon mongs pa sel bar byed pa'i phyir ro/_/gang nyon mongs pa med pa ni btang snyoms te/_nyon mongs pa dang btang snyoms gnyis su 'gal bas btang snyoms la gnas pa'i dus na nyon mongs pa skye ba'i skabs cung zad kyang med pa'i phyir ro/_/lam gyi yan lag
[\[122a.2\]]dbye ba tshigs su bcad pa gnyis te zhes bya ba la/_byang chub kyi yan lag bdun gyi 'og tu 'phags pa'i lam yan lag brgyad pa bshad par 'brel pa ci yod ce na/_sa dang po mthong ba'i lam du byang chub kyi yan lag bdun bsgoms pas mthong bas spong bar bya ba'i nyon mongs pa spangs nas/_de bsgom
[\[122a.3\]]pas spang bar bya ba'i nyon mongs pa dang shes bya'i sgrib pa spang bar bya ba'i phyir/_sa gnyis pa yan chad sa bcu pa man chad bsgom pa'i lam na 'phags pa'i lam yan lag brgyad pa bsgom pa de bas ni byang chub kyi yan lag bdun gyi 'og tu 'phags pa'i lam gyi yan lag brgyad bshad par 'brel to/_/de la
[\[122a.4\]]lam gyi yan lag brgyad ni yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin to/_/de la mthong ba'i lam na chos rab tu 'byed
[\[122a.5\]]pa byang chub kyi yan lag gis gang zag dang chos la bdag med par khong du chud pa de nyid la dmigs shing bsgom pa ni yang dag pa'i lta ba'o/_/de bas na 'phags pa blo gros mi zad pa'i mdo las kyang /_de la yang dag pa'i lta ba gang zhe na/_gang 'di 'phags pa'i 'jig rten las 'das te/_bdag tu
[\[122a.6\]]lta ba las blangs pa ma yin srog tu ma yin zhes bya ba la sogs pa gsungs so/_/yang dag pa'i lta ba des rgyu byas nas khams gsum las byung ba'i rgyu lhag pa'i tshul khrims dang /_sems dang /_lhag pa'i shes rab rtog cing 'dod pa dang /_gnod sems la rtog pa spangs na 'dod pa dang /_gnod sems med
[\[122a.7\]]pa'i rtog pa ni yang dag pa'i rtog pa zhes bya'o/_/de bas na 'phags pa blo gros mi zad pa'i mdo las kyang /_de la yang dag pa'i rtog pa gang zhe na/_rtog pa gang gis 'dod chags dang zhe sdang dang gti mug gi nyon mongs pa 'byung bar 'gyur ba'i kun du rtog pa de la mi rtog go/_/rtog pa gang gis tshul
[\[122b\]]
[\[122b.1\]]khrims dang /_ting nge 'dzin dang /_shes rab dang rnam par grol ba dang /_rnam par grol ba'i ye shes mthong ba'i phung po rnams 'byung bar 'gyur ba'i rtog pa de dag la rtog pa ni yang dag pa'i rtog pa zhes bya'o zhes gsungs so/_/yang dag pa'i lta ba dang /_rtog pa khong du chud pa ni chos de dag sems can
[\[122b.2\]]la phan par bya ba'i phyir gzhan la 'chad cing sems can la gnod par 'gyur ba brdzun dang /_tshig rtsub po dang /_tshig 'khyal ba dang phra ma la sogs pa spangs pa ni yang dag pa'i ngag ces bya'o/_/de bas na 'phags pa blo gros mi zad pa'i mdo las kyang /_de la yang dag pa'i ngag gang zhe na/_ngag gang
[\[122b.3\]]gis bdag la yongs su mi gdung zhing gzhan la yang ma yin pa dang /_bdag kyang nyon mi mongs la gzhan la yang ma yin pa dang /_bdag la yang mi gnod cing gzhan la yang ma yin te/_ngag gang gis 'phags pa'i lam la 'jug pa de lta bu'i mnyam par gzhag pa la sbyor ba'i ngag dang ldan pa yin
[\[122b.4\]]te/_'di ni yang dag pa'i ngag ces gsungs so/_/lus kyi sgo nas srog gcod pa dang /_ma byin par len pa dang /_mi tshangs par spyod pa spangs pa la brten nas/_de ma thag pa dang /_rnam par grol ba'i lam la 'jug pa ni yang dag pa'i las kyi mtha' zhes bya'o/_/de bas na 'phags pa blo gros mi zad
[\[122b.5\]]pa'i mdo las kyang /_de la yang dag pa'i las kyi mtha' gang zhe na/_gang las kyang gnag la rnam par smin pa yang gnag pa de lta bu'i las mi byed ces bya ba la sogs pa gsungs so/_/chos gos dang /_lhung bzed la sogs pa kha gsag dang /_tshul 'chos pas tshol ba spangs nas tshul
[\[122b.6\]]bzhin du 'tsho ba ni yang dag pa'i 'tsho ba zhes bya'o/_/de bas na 'phags pa blo gros mi zad pa'i mdo las kyang /_de la yang dag pa'i 'tsho ba gang zhe na/_gang 'phags pa'i rigs dang /_sbyangs pa'i yon tan dang /_yo byad bsnyungs pa gtong ba dang /_tshul 'chos pa med pa dang /_kha gsag
[\[122b.7\]]med pa dang /_gzhogs slong med pa dang zhes bya ba la sogs pa gsungs so/_/yang dag pa'i lta ba dang /rtog pa dang /_las kyi mtha' dang /_yang dag pa'i 'tsho ba la brten nas bsgom pas spang bar bya ba'i nyon mongs pa dang shes bya'i sgrib pa spang bar bya ba'i phyir 'phags pa'i lam la
[\[123a\]]
[\[123a.1\]]rgyun du sgom par byed pa ni yang dag pa'i rtsol ba zhes bya'o/_/de bas na 'phags pa blo gros mi zad pa'i mdo las kyang /_de la yang dag pa'i 'bad pa gang zhe na/_'bad pa gang log pa ste 'phags pas ma gnang bar 'dod chags dang zhe sdang dang gti mug dang nyon mongs pa'i
[\[123a.2\]]bag la nyal gyi 'bad pa de mi 'dod cing 'bad pa gang yang dag pa 'phags pa'i lam dang /_bden pa la 'jug pa mya ngan las 'das par 'gro ba'i lam du gtong ba'i 'bad pa de'i rjes su 'gro ba 'di ni yang dag pa'i 'bad pa zhes bya'o zhes gsungs so/_/ji ltar khong du chud pa'i chos
[\[123a.3\]]rnams kyi don ma brjed cing sems la gsal bar snang ba de ni yang dag pa'i dran pa zhes bya'o/_/de bas na 'phags pa blo gros mi zad pa'i mdo las kyang /_de la yang dag pa'i dran pa gang zhe na/_dran pa gang shin tu nye bar gzhag pa dang /_mi bsgul ba dang zhes byas nas gzhungs pa dang /_'phags
[\[123a.4\]]pa'i lam mi brjed pa 'di ni yang dag pa'i dran pa zhes bya'o zhes gsungs so/_/de bzhin nyid chos kyi dbyings la sems rtse gcig tu mnyam par 'jog pa ni yang dag pa'i ting nge 'dzin zhes bya'o/_/de bas na 'phags pa blo gros mi zad pa'i mdo las kyang /_de la yang dag pa'i ting nge 'dzin gang zhe
[\[123a.5\]]na/_yang dag par mnyam pa dang chos thams cad mnyam pa ste zhes bya ba la sogs pa gsungs so/_/'phags pa'i lam gyi yan lag brgyad po de dag mdor bsdu na rnam pa gnyis su gzhag ste/_spyod pa'i tshe gang bya ba dang gnas pa'i tshe gang bya ba'o/_/de la spyod pa ni bsod nams la 'jug pa dang /_
[\[123a.6\]]'chag pa la sogs pa byed pa ste/_de'i tshe na ni yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba gsum la gnas par bya'o/_/gnas pa'i ting nge 'dzin du snyoms par 'jug pa ste/_de'i tshe na ni zhi gnas bsgom pa dang /_lhag mthong bsgom pa gnyis
[\[123a.7\]]bya'o/_/de la yang dag pa'i lta ba dang /_yang dag pa'i rtog pa dang /_yang dag pa'i rtsol ba gsum ni lhag mthong gi phyogs 'khor dang bcas pa ste/_yang dag pa'i lta ba ni lhag mthong nyid do/_/yang dag pa'i rtog pa dang rtsol ba ni lhag mthong gi 'khor zhes bya'o/_/yang dag pa'i
[\[123b\]]
[\[123b.1\]]dran pa dang /_yang dag pa'i ting nge 'dzin ni zhi gnas kyi tshogs 'khor dang bcas pa ste/_ting nge 'dzin ni zhi gnas nyid do/_/dran pa ni zhi gnas kyi 'khor to/_/ji ltar shes bzhin rjes su 'jug_/de nas kyang ni skye bar 'gyur/_/zhes bya ba la/_de nas zhes bya ba ni 'og tu zhes bya ba'i don to/_/sa
[\[123b.2\]]dang po mthong ba'i lam du byang chub kyi yan lag bdun bsgoms pa'i rjes la/_shes bya'i sgrib pa dang /_bsgom pas spang bar bya ba'i nyon mongs pa'i sgrib pa spang bar bya ba'i phyir/_sa gnyis man chad na 'phags pa'i lam gyi yan lag brgyad la sgom par byed de/_de yang sa dang por
[\[123b.3\]]chos rab tu rnam par 'byed pa byang chub kyi yan lag gis gang zag dang chos la bdag med pa'i de kho na khong du chud pa la/_sa gnyis pa man chad chos de nyid la 'jug cing chos de nyid la sgom par byed pa ni yang dag pa'i lta ba zhes bya'o/_/ji ltar shes pa rnam par gzhag_/ces bya ba la/_yang
[\[123b.4\]]dag pa'i lta bas de kho na khong du chud pa de la yang dag pa'i rtog pas de nyid rnam par 'jog par byed de/_ji ltar rnam par 'jog par byed ce na/_bdag gis de kho na nyid ni mnyam pa dang bcas pa dang /_bsgom pa'i rim pas khong du chud/_/ces rtog cing ji ltar khong du chud pa'i chos rnams
[\[123b.5\]]gtsug lag tu yang byed pa gzhan la yang 'chad par byed na yang dag pa'i rtog pa zhes bya'o/_/don de nyid bstan par bya ba'i phyir/_rnam par gzhag pa la 'jug pa dang zhes bya ba smos te/_bcom ldan 'das kyis mdo sde la sogs pa gsung rab yan lag bcu gnyis bshad pa ni rnam par gzhag
[\[123b.6\]]pa zhes bya ste/_yang dag pa'i rtog pas mdo sde dag gi don khong du chud pas rnam par gzhag pa la 'jug pa zhes bya'o/_/las gsum rnam par dag pa dang /_/zhes bya ba la yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba gsum gyis ni las gsum rnam par
[\[123b.7\]]dag par byed de/_ngag gi las dang /_lus kyi las dang /_lus dang ngag gi las dag par byed do/_/de la brdzun dang /_tshig rtsub po dang /_tshig 'khyal pa dang /_phra ma spangs pa'i yang dag pa'i ngag gis ni ngag gi las rnam par dag par byed do/_/srog gcod pa dang /_ma byin par len pa
[\[124a\]]
[\[124a.1\]]dang /_mi tshangs par spyod pa spangs pa yang dag pa'i las kyi mtha' ni lus kyi las rnam par dag par byed do/_/ngag gi sgo nas kha gsag dang gcam bu la sogs pa spangs pa dang /_lus kyi sgo nas tshul 'chos pa la sogs par 'tsho ba spangs pa yang dag pa'i 'tsho bas ni lus dang ngag gnyis ka'i
[\[124a.2\]]las dag par byed do/_/gnyen po yang sgom pa ste/_shes par bya ba lam rnams ni/_/khyad par can gyi yon tan sgrib/_/ces bya ba la yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin gsum gyis ni rim bzhin du shes bya'i sgrib pa dang /_las kyi sgrib pa dang /_khyad par can gyi
[\[124a.3\]]yon tan gyi sgrib pa'i gnyen por bsgom ste/_yang dag pa'i rtsol ba ni shes bya'i sgrib pa'i gnyen por bsgom mo/_/yang dag pa'i dran pa ni las kyi sgrib pa'i gnyen por bsgom mo/_/yang dag pa'i ting nge 'dzin ni khyad par can gyi yon tan gyi sgrib pa'i gnyen por bsgom mo/_/byang chub kyi yan lag
[\[124a.4\]]bdun rnams kyi 'og tu zhes bya ba la sogs pa la/_sa dang por byang chub kyi yan lag bdun la bsgom ste/_de'i 'og tu sa gnyis pa yan chad na 'phags pa'i lam gyi yan lag brgyad la bsgom mo/_/de la yang chos rab tu 'byed pa byang chub kyi yan lag gis gang zag dang chos la bdag med
[\[124a.5\]]par khong du chud pa'i chos de nyid la lta zhing de nyid kyi don khong du chud pa ni yang dag pa'i lta ba zhes bya'o/_/shes pa de rnam par bzhag nas zhes bya ba la sogs pa la/_shes pa ni bcom ldan 'das kyis de bzhin nyid thugs su chud pa'o/_/rnam par gzhag pa ni gsung rab yan lag bcu
[\[124a.6\]]gnyis gsungs te 'jig rten du gzhag pa'o/_/yang na chos rab tu 'byed pa byang chub kyi yan lag gis chos kyi don ji ltar khong du chud pa ni shes pa de rnam par gzhag pa zhes bya ste/_de la gang bdag gis de kho na nyid khong du chud pas yang nyan pa dang /_bsam pa dang /_bsgom pa
[\[124a.7\]]la sogs pa'i las byas pas khong du chud do zhes rtog pa ni yang dag pa'i rtog pa zhes bya'o/_/bcom ldan 'das kyis gsungs pa zhes pa ni mdo sde la sogs pa gsung rab yan lag bcu gnyis bcom ldan 'das kyis gsungs pa ste/_mdo sde la sogs pa'i nang nas kyang de
[\[124b\]]
[\[124b.1\]]kho na khong du chud par bya ba de 'byung ngo /_/des ni de'i don khong du chud pa'i phyir zhes bya ba la/_des zhes bya ba ni yang dag pa'i rtog pa des so/_/de'i don khong du chud pa zhes bya ba ni yang dag pa'i lta bas de kho na nyid sngar khong du chud nas yang dag pa'i rtog pas kyang gsung rab kyi don rnams khong du chud
[\[124b.2\]]de mngon sum du mthong ngo zhes bya ba'i don to/_/yang dag pa'i rtsol bas yun ring por mi skyo bar zhes bya ba la/_shes bya'i sgrib pa spang bar bya ba'i phyir yang dag pa'i rtsol bas yun ring por mi skyo bar bsgoms pas shes bya'i sgrib pa spong bar 'gyur te/_de bas na yang dag pa'i rtsol ba ni shes
[\[124b.3\]]bya'i sgrib pa'i gnyen por bsgom mo/_/yang dag pa'i dran pas ni zhi gnas dang rab tu 'dzin pa zhes bya ba la sogs pa la/_lam bsgom pa ni zhum pa dang rgod pa spang ba'i phyir yang dag pa'i dran pas zhi gnas kyi mtshan ma dang /_rab tu 'dzin pa'i mtshan ma dang /_btang snyoms kyi mtshan ma
[\[124b.4\]]dag yid la byas nas zhum pa dang rgod pa spangs te/_zhum pa dang rgod pa med par 'phags pa'i lam la bsgom pas na/_yang dag pa'i dran pa ni lam gyi sgrib pa'i gnyen por bsgom par gzhag go/_/de la nam zhum pa byung ba'i tshe na ni de bzhin gshegs pa'i yon tan la sogs pa sems
[\[124b.5\]]gzengs bstod par 'gyur ba rab tu 'dzin pa'i mtshan ma yid la byas nas zhum pa sel bar byed do/_/nam sems rgod par 'gyur ba'i dus na sems zhi bar byed pa'i rgyu'o/_/'khor ba'i skyon yid la byed pa zhi gnas kyi mtshan ma yid la byas nas rgod pa med par byed do/_/nam zhum pa dang
[\[124b.6\]]rgod pa dang bral ba'i dus na btang snyoms kyi mtshan ma yid la byas nas sems mi skyo bar 'jog par byed do/_/yang dag pa'i ting nge 'dzin gyis ni zhes bya ba la sogs pa la/_'phrul gyi mig la sogs pa yon tan khyad par can thob par bya ba la bar du gcod pa'i sgrib pa dang /_bgeg rnams bsal
[\[124b.7\]]par bya ba'i phyir yang dag pa'i ting nge 'dzin gyis rtag tu sems rtse gcig par 'jog ste/_rtse gcig tu gzhag na yon tan khyad par can thob pa la sgrib pa'i bar du gcod pa dang bral nas mngon par shes pa la sogs pa'i yon tan khyad par can thob par 'gyur bas na/_yang dag pa'i ting nge 'dzin ni
[\[125a\]]
[\[125a.1\]]khyad par can gyi yon tan mngon du sgrub pa la sgrib pa'i gnyen po bsgom par gzhag go/_/zhi gnas dang lhag mthong rnam par dbye ba'i tshigs su bcad pa rnam pa gsum ste zhes bya ba la/_byang chub kyi phyogs kyi 'og tu zhi gnas dang lhag mthong gi skabs bshad par 'brel pa ci yod ce na/_
[\[125a.2\]]zhi gnas dang lhag mthong ni byang chub kyi phyogs thams cad grub par byed pa'i thabs yin te byang chub kyi phyogs bsgom pa thams cad la/_zhi gnas dang lhag mthong ni med du mi rung la/_byang chub kyi phyogs kyi skabs su zhi gnas dang lhag mthong bshad zin mod kyi mtshan nyid ma 'dres par bstan te/_da zhi gnas
[\[125a.3\]]kyi mtshan nyid ni 'di/_lhag mthong gi mtshan nyid ni 'di'o zhes ma 'dres par bstan dgos te/_de bas na byang chub kyi phyogs kyi 'og tu zhi gnas dang lhag mthong gi skabs bshad par 'brel to/_/sems la sems ni gzhag pa dang /_/chos rnams rab tu 'byed pa dang /_/yang dag gnas la nyer gnas pa/_/zhi gnas
[\[125a.4\]]dang ni lhag mthong ngo /_/zhes bya ba la/_yang dag par gnas pa ni yang dag pa'i ting nge 'dzin la bya ste/_gzugs kyi khams kyi zag pa med pa'i ting nge 'dzin bzhi la brten nas/_sems la sems gzhag pa ste/_khams gsum thams cad ni sems tsam du zad pa ste/_sems las gzhan med do zhes sems rtse gcig tu
[\[125a.5\]]'jog pa ni zhi gnas zhes bya ste/_de tsam gyis na zhi gnas yongs su grub pa ste/_sems mnyam par gzhag pa rnyed na yang dag pa ji lta ba bzhin du shes pa'i shes rab 'byung ste/_chos gang rnams kyi don phyin ci ma log par shes pa'i rnam par mi rtog pa'i ye shes la lhag mthong zhes bya ste/_'di dag ni theg pa chen po'i zhi gnas
[\[125a.6\]]dang lhag mthong gi mtshan nyid mdor bstan to/_/de bas na 'phags pa blo gros mi zad pa'i mdo las kyang /_de la zhi gnas mi zad pa gang zhe na/_gang sems zhi ba dang /_rab tu zhi ba dang /_nye bar zhi ba dang zhes bya ba la sogs pa gsungs pa dang /_byang chub sems dpa' rnams kyi lhag mthong mi zad pa gang zhe na/_gang
[\[125a.7\]]shes rab kyi cha'i bsgom pa'i lam ste/_chos rnams la g.yo ba med par shes pa dang /_bdag po med pa dang /_sems can med pa dang zhes bya ba la sogs pa gsungs te/_de ni zhi gnas dang lhag mthong gi mtshan nyid do/_/zhi gnas dang lhag mthong gi rab tu dbye ba bstan pa'i phyir/_de dag kun du rab tu 'gro/_/
[\[125b\]]
[\[125b.1\]]zhes bya ba la sogs pa smos te/_de dag ces bya ba'i sgra ni zhi gnas dang lhag mthong la bya ste/_zhi gnas dang lhag mthong ni byang chub kyi phyogs bsgom pa dang /_bsam gtan dang ting nge 'dzin thob par 'dod pa dang /_mngon par shes pa la sogs pa thob par 'dod pa de dag kun gyis zhi gnas dang lhag mthong
[\[125b.2\]]bsgom dgos te/_yon tan sgrub pa la zhi gnas dang lhag mthong med du mi rung bas na/_zhi gnas dang lhag mthong ni kun du 'gro ba zhes bya'o/_/cha gcig cha med rgyur 'dod de/_/zhes bya ba la/_gang gi tshe zhi gnas 'ba' zhig bsgom gyi/_lhag mthong shas chung ba de na yang cha gcig la bsgom pa zhes bya ste/_'di ltar
[\[125b.3\]]gzugs med pa'i snyoms par 'jug pa la bsgom pa'o/_/gzugs med pa'i snyoms par 'jug pa la ni zhi gnas shas che la lhag mthong shas chung ngo /_/gang gi tshe lhag mthong 'ba' zhig bsgom la/_zhi gnas shas chung ba de yang cha gcig la bsgom pa zhes bya ste/_'di ltar gzugs kyi khams kyis
[\[125b.4\]]ni bsam gtan dang po dang /_gnyis pa dang /_gsum pa la bsgom pa'o/_/de gsum gyi dus na lhag mthong shas che la/_zhi gnas shas chung ngo /_/zhi gnas dang lhag mthong zung du 'brel par bsgom pa ni cha med pa zhes bya ste/_gzugs kyi khams kyi bsam gtan bzhi pa la bsgom pa'i dus na'o/_/mos
[\[125b.5\]]pas spyod pa'i cha'i zhi gnas dang lhag mthong bsgom pa la ni rgyur 'dod pa zhes bya ste/_de ci'i phyir zhe na/_mos pas spyod pa'i sar zhi gnas dang lhag mthong bsgom pas/_sa dang po rtogs par 'gyur te/_mos pas spyod pa'i zhi gnas dang lhag mthong ni sa dang por 'jug pa'i gnas yin pas na rgyu nyes
[\[125b.6\]]bya'o/_/zhi gnas dang lhag mthong gnyis kun tu 'gro bar ci mngon zhe na/_de'i phyir/_ji skad du mdo sde las kyang /_e ma'o dge slong dag zhes bya ba la sogs pa smos te/_mdo las kyang 'dod pa las dben/_sdig pa mi dge ba'i chos las dben/_rtog pa dang bcas pa'i bsam gtan dang po thob par 'dod pas
[\[125b.7\]]zhi gnas dang lhag mthong bsgom par bya ba nas bsam gtan gnyis pa dang /_gsum pa dang /_bzhi pa dang /_mngon par shes pa la sogs pa thob par 'dod pas zhi gnas dang lhag mthong bsgom par bya'o zhes gsungs pas na kun du 'gro ba yin no/_/rab tu rtogs dang zhes bya ba las dang po'i zhi gnas dang lhag mthong
[\[126a\]]
[\[126a.1\]]la ni rab tu rtogs pa'i zhi gnas dang lhag mthong zhes bya ste/_de'i tshe chos kyi dbyings kun du 'gro ba'i mtshan nyid du rtogs pa'i phyir ro/_/'byung ba zhes bya ba la/_sa gnyis pa dang /_gsum pa dang /_bzhi pa dang /_lnga pa dang /_drug pa'i dus na zhi gnas dang lhag mthong bsgom pa la ni
[\[126a.2\]]'byung ba'i zhi gnas dang lhag mthong zhes bya ste/_de'i dus kyi zhi gnas dang lhag mthong gi mtshan ma can du spyod pa mthar 'byin par byed cing /_mtshan ma can thams cad spong bar byed pa'i phyir ro/_/mtshan ma med pa dang zhes bya ba la/_sa bdun pa'i dus na zhi gnas dang lhag mthong bsgom pa ni mtshan ma
[\[126a.3\]]med pa'i zhi gnas dang lhag mthong zhes bya ste/_de'i dus na mdo sde la sogs pa'i chos rnam pa sna tshogs la mtshan ma tha dad par mi byed kyi/_thams cad kyang ro gcig par bsgom pa'i phyir ro/_/'dus ma byas zhes bya ba la/_sa brgyad pa dang /_dgu pa dang /_bcu pa'i dus kyi zhi gnas dang lhag mthong la ni
[\[126a.4\]]'dus ma byas kyi zhi gnas dang lhag mthong bsgom zhes bya ste/_de ni brtsal ba dang 'bad pa med par lhun gyis grub pa nyid du zhi gnas dang lhag mthong la gnas pa'i phyir ro/_/yongs su dag dang rnam par dag_/ces bya ba la/_sa brgyad pa dang /_dgu pa dang /_bcu pa'i dus kyi zhi gnas dang lhag mthong
[\[126a.5\]]des sangs rgyas kyis gzhi shel gyi kha dog la sogs pa sbyong bar byed pas na yongs su dag pa zhes bya'o/_/nyon mongs pa dang shes bya'i sgrib pa'i bag la nyal tshun chad spangs pa'i sangs rgyas thob par byed pas na/_rnam par dag pa zhes bya ste/_'di ni zhi gnas dang lhag mthong gi rab tu dbye
[\[126a.6\]]ba'o/_/zhi gnas dang ni lhag mthong rnams/_/brtan pas sa rnams thams cad la/_/de ni rnal 'byor kun sgrub pa'o/_/zhes bya ba la/_rnal 'byor gyi sgra ni thabs la bya ste/_brtan pa byang chub sems dpa' rnams sa bcu thams cad la zhi gnas dang lhag mthong bsgom pa ni bdag dang gzhan gyi don thams
[\[126a.7\]]cad sgrub par byed pa'i thabs yin te/_de ni zhi gnas dang lhag mthong gi las so/_/'dus byas yod pa ni 'dus byas yin la zhes bya ba la/_gang la brtsal ba dang 'bad pa yod pa de la ni 'dus byas zhes bya na/_sa brgyad pa dang /_dgu pa dang /_bcu pa'i dus na brtsal ba dang 'bad pa med par zhi
[\[126b\]]
[\[126b.1\]]gnas dang lhag mthong lhun gyis grub par bsgom pa'i phyir 'dus ma byas zhes bya'o/_/thabs mkhas pa rnam par byed pa la tshigs su bcad pa rnam pa gnyis so zhes bya ba la/_zhi gnas dang lhag mthong gi 'og tu thabs mkhas pa'i skabs bshad par 'brel pa ci yod ce na/_zhi gnas dang lhag
[\[126b.2\]]mthong ni don thams cad grub par byed pa'i thabs yin la/_zhi gnas dang lhag mthong bsgoms pa de yang /_thabs la mkhas pas theg pa gzhan du mi 'jug par bya ba'i phyir theg pa chen po'i don rtogs par bya bar yongs su bsngo bar bya ste/_de bas na zhi gnas dang lhag mthong gi 'og
[\[126b.3\]]tu thabs la mkhas pa'i skabs bshad par 'brel to/_/de la byang chub sems dpa'i thabs kyang rnam pa lnga'o/_/sangs rgyas chos rnams rdzogs byed dang /_/zhes bya ba la/_sangs rgyas kyi chos ni sa dang pha rol tu phyin pa dang /_byang chub kyi phyogs dang /_stobs dang /_mi 'jigs pa dang /_rnam pa
[\[126b.4\]]thams cad mkhyen pa'i ye shes kyi bar la bya ste/_de yongs su rdzogs par byed pa'i thabs ni rnam par mi rtog pa'i ye shes te/_'di ni thabs rnam pa gcig go/_/de bas na shes rab kyi pha rol tu phyin pa 'bum las kyang gal te sbyin pa'i pha rol tu phyin pa yongs su rdzogs par 'dod na
[\[126b.5\]]shes rab kyi pha rol tu phyin pa la bslab par bya'o zhes bya ba nas rnam pa thams cad mkhyen pa'i ye shes thob par 'dod pas shes rab kyi pha rol tu phyin pa la bslab par bya'o zhes gsungs so/_/sems can yongs su smin pa'i phyir ro zhes bya ba la/_sems can yongs su smin par byed pa'i thabs ni
[\[126b.6\]]bsdu ba'i dngos po bzhi ste/_des sems can mi dge ba'i gnas nas bslangs nas/_dge ba'i gnas su 'jog par byed pa'i phyir te/_'di ni thabs rnam pa gnyis pa'o/_/myur du thob pa dang zhes bya ba la/_mngon par shes pa myur du thob cing /_myur du mngon par 'tshang rgya bar byed pa'i
[\[126b.7\]]thabs ni mdo las/_sdig pa thams cad bshags par bya'o/_/bsod nams kun gyi rjes su yi rang bar bya'o/_/sangs rgyas thams cad la gsol ba gdab par bya'o/_/bdag gi shes pa bla na med pa'i byang chub tu 'tshang rgya bar gyur cig ces bya ba ste/_mdo sde'i tshig de bzhis rim
[\[127a\]]
[\[127a.1\]]bzhin du bshags pa dang /_rjes su yi rang ba dang gsol ba dang /_bsngo ba rnams bstan to/_/'di ni thabs rnam pa gsum pa'o/_/bya ba grub pa dang zhes bya ba la/_bya ba grub pa'i thabs ni ting nge 'dzin dang gzungs kyi sgo rnams te/_de gnyis kyis bdag dang gzhan gyi don rnams
[\[127a.2\]]'grub par byed pa'i phyir ro/_/ting nge 'dzin gyis rdzu 'phrul rnam pa sna tshogs bstan pa'i sgo nas gzhan gyi don 'grub par byed do/_/gzungs kyis ni bshad pa'i don dang tshig 'dzin pas bdag gi don 'grub par byed de/_'di ni thabs bzhi pa'o/_/lam mi gcod par mkhas pa ni/_/zhes bya ba la/_lam mi
[\[127a.3\]]gcod pa ni de bzhin gshegs pa'i gdung mi gcod pa ste/_de'i thabs ni mi gnas pa'i mya ngan las 'das pa'i lam mo/_/de la mi gnas pa'i mya ngan las 'das pa'i lam ni rnam pa gnyis te/_shes rab dang snying rje'o/_/de la shes rab dang ldan pa ni 'khor ba na gnas kyang 'khor ba'i nyes pas mi gos te/_
[\[127a.4\]]dper na pad+mo chu las skyes kyang chu'i nyes pa 'dam gyis mi gos pa bzhin no/_/snying rje dang ldan pas ni 'phags pa nyan thos bzhin du mya ngan las 'das pa 'ba' zhig tu mi 'jug gi/_'khor bar sems can gyi don byed de/_'di ni thabs rnam pa lnga pa'o/_/de yan chad kyis thabs kyi rab tu dbye ba bstan to/_/byang
[\[127a.5\]]chub sems dpa' rnams kyi thabs/_/sa rnams kun la mnyam pa med/_/ces bya ba la/_'jig rten pa dag rang gi don grub par bya ba'i phyir thabs la gnas pa yod/_'phags pa nyan thos dang rang sangs rgyas dag kyang rang gi 'bras bu thob par bya ba'i thabs la gnas pa yod mod kyi/_byang chub sems
[\[127a.6\]]dpa' rnams sa bcu dag na thabs la mkhas pa rnam pa lnga la gnas pa ni gnas pas khyad zhugs pas na mnyam pa med pa zhes bya'o/_/thabs gang la ni gnas nas su/_/don rnams thams cad 'grub par byed/_/ces bya ba la/_byang chub sems dpa' rnams thabs mkhas pa rnam pa lnga la gnas na/_
[\[127a.7\]]bdag gi don dang gzhan gyi don gnyi ga 'grub par byed de/_de ni thabs mkhas pa'i las so/_/gzungs rnam par dbye ba la tshigs su bcad pa gsum ste zhes bya ba la/_thabs kyi 'og tu gzungs kyi skabs bshad par 'brel pa ci yod ce na/_gzungs kyi byang chub sems dpa' byang chub
[\[127b\]]
[\[127b.1\]]kyi phyogs thams cad kyang thob la/_gzungs kyi stobs kyis sangs rgyas dang byang chub sems dpa' rnams kyis gsungs pa'i don dang tshig rnams kyang ma lus par 'dzin par byed cing /_sngon ma thos pa'i chos dang don rnams kyang sems la snang bar 'gyur te/_de bas na thabs dang ldan na chos dang
[\[127b.2\]]gzungs dang don 'dzin pa'i gzungs thob pa'i phyir/_thabs kyi 'og tu gzungs bshad par 'brel to/_/yang na thabs mkhas pa dang gzungs la sogs pa byang chub kyi phyogs kyi chos kyi nang du gtogs pas/_de'i don mi bshad du mi rung ba'i phyir bshad do/_/yang na gtsug lag 'di ni mdo
[\[127b.3\]]sde'i don 'chad pa yin te/_theg pa chen po'i mdo sde las/_thabs dang /_gzungs dang /_smon lam dag 'byung ste de'i don bshad dgos pas gzungs kyi don bshad do/_/rnam smin thos pa goms pa dang /_ting nge 'dzin gzungs te zhes bya ba la sogs pa la/_gzungs kyi rab tu dbye ba dang las bstan
[\[127b.4\]]te/_'dir gzungs kyi rang bzhin ma bshad mod kyi/_gzungs kyi rang bzhin ni dran pa dang shes rab kyi rang bzhin te/_dran pa dang shes rab khyad par can la gzungs zhes bya'o/_/de la gzungs rnam pa gsum ste/_rnam par smin pa las byung ba'i gzungs dang /_thos pa goms pa las byung ba'i
[\[127b.5\]]gzungs dang /_ting nge 'dzin gyi gzungs so/_/de la tshe rabs gzhan du dam pa'i chos dris pa dang /_mchod pa dang /_bcangs pa dang /_klags pa la sogs pa gzungs thob par 'gyur ba'i las dge ba bsags pas gang du skyes par 'di lta bu'i phung po mngon par 'grub par 'gyur te/_phung
[\[127b.6\]]po gang grub pas sangs rgyas dang byang chub sems dpa' rnams kyis gang bshad pa'i don dang tshig rnams lan cig bshad pas kun 'dzin par nus te/_'di ni rnam par smin pa las byung ba'i gzungs zhes bya'o/_/de bas na 'phags pa blo gros mi zad pa'i mdo las kyang /_de la gzungs mi
[\[127b.7\]]zad pa gang zhe na/_gzungs zhes bya ba ni gang dge ba'i rtsa ba'i tshogs bsags pa dran pas chos kyi phung po stong phrag brgyad cu rtsa bzhi 'dzin pa dang /_kun 'dzin pa dang /_mi brjed pa dang /_dran pas kun 'dzin pa 'di ni gzungs zhes bya'o zhes gsungs so/_/tshe 'dir dge ba'i
[\[128a\]]
[\[128a.1\]]bshes gnyen mang po la chos mang po lan mang du mnyan pa las sangs rgyas dang byang chub sems dpa' la sogs pas bshad pa dang /_mkhan po dang /_slob dpon la sogs pas bshad pa'i chos kyi don tshig ma lus par 'dzin nus par 'gyur te/_'di ni thos pa la goms pa las
[\[128a.2\]]byung ba'i gzungs zhes bya'o/_/gzungs de'i dbang du byas nas/_'phags pa blo gros mi zad pa'i mdo las kyang /_yang gzungs zhes bya ba ni sangs rgyas bcom ldan 'das kyis gsungs pa thams cad 'dzin pa dang /_byang chub sems dpa' thams cad dang /_rang sangs rgyas thams cad dang /_
[\[128a.3\]]nyan thos thams cad dang /_sems can thams cad kyis smras pa dang /_legs par smras pa thams cad ma lus par 'dzin pa ste/_'di ni gzungs zhes bya'o zhes gsungs so/_/gang gis stong pa nyid dang /_mtshan ma med pa dang /_smon pa med pa'i ting nge 'dzin la sogs pa'i ting nge 'dzin dang gang
[\[128a.4\]]yang rung ba cig bsgoms te mngon du byas pa dang /_sangs rgyas dang byang chub sems dpa' rnams kyis bshad pa'i don dang tshig rnams la lan cig gis 'dzin par nus pa ni ting nge 'dzin gyi gzungs zhes bya'o/_/chung ba dang ni chen po dang /_/zhes bya ba la/_gong du bshad pa'i gzungs
[\[128a.5\]]gsum las/_rnam par smin pa las byung ba dang /_thos pa goms pa las byung ba'i gzungs ni chung ngu zhes bya'o/_/ting nge 'dzin gyi gzungs ni chen po zhes bya'o/_/chen po la yang rnam pa gsum ste zhes bya ba la/_ting nge 'dzin gyi gzungs chen por bshad pa la chen po de la yang rnam pa gsum du
[\[128a.6\]]gzhag ste/_chung ngu dang /_'bring dang /_chen po'o/_/ma zhugs zhugs pa brtan rnams kyi/_/chung ngu dang ni 'bring po dang /_/sa dag pa yi sa yin te/_/zhes bya ba la/_sa dang po la ma zhugs pa mos pas spyod pa rnams ting nge 'dzin 'ga' zhig bsgoms pa las gzungs thob pa ni chung
[\[128a.7\]]ngu zhes bya ste/_chung ngu ni chos dbyings mngon du ma byas pa'i phyir ro/_/sa la zhugs pa'i byang chub sems dpa' bstan pa rnams kyi gzungs la yang sa dang po yan chad sa bdun pa man chad ma dag pa'i ting nge 'dzin las grub pa'i gzungs ni 'bring po zhes bya ste/_sa de dag na brtsal ba dang 'bad pa yod
[\[128b\]]
[\[128b.1\]]pa'i phyir ro/_/dag pa'i sa ni chen po'o zhes bya ba las brgyad pa dang /_sa dgu pa dang /_sa bcu pa dag pa'i sa la gnas pa'i ting nge 'dzin las skyes pa'i gzungs ni brtsal 'bad med par lhun gyis grub par 'jug pa'i phyir te/_des ni gzungs kyi rab tu dbye ba bstan to/_/gzungs rnams la ni rab gnas
[\[128b.2\]]te/_/yang dang yang ni byang chub dag_/dam pa'i chos kyang ston byed cing /_/rtag par rab tu 'dzin par byed/_/ces bya ba la/_byang chub sems dpa' dag gong du bshad pa'i rnam par smin pa las byung ba'i gzungs dang /_thos pa goms pa las byung ba'i gzungs dang /_ting nge 'dzin gyi gzungs gsum la
[\[128b.3\]]gnas shing brten nas rgyun du sems can la phan par bya ba'i phyir dam pa'i chos kyi tshig dang don kyang ston cing bdag la phan par bya ba'i phyir sangs rgyas dang byang chub sems dpas gsungs pa'i don dang tshig kyang 'dzin par byed de/_de ni gzungs kyi las so/_/yang dang yang zhes bya ba ni rtag pa dang
[\[128b.4\]]rgyun ma chad par zhes bya ba'i don to/_/thos pa goms pas ni tshe 'di la mang du thos pa 'dzin pa dang zhes bya ba la sogs pa la/_tshe 'dir dge ba'i bshes gnyen mang po la lan mang du mnyan pa las sangs rgyas la sogs pas bshad pa'i don dang tshig 'dzin cing mi brjed par bzung ba'i mthu yod de/_de ni thos
[\[128b.5\]]pa goms pa las byung ba'i gzungs zhes bya'o/_/smon lam rnam par dbye ba'i tshigs su bcad pa gsum ste zhes bya ba la/_gzungs kyi 'og tu smon lam gyi skabs bshad par 'brel pa ci yod ce na/_de ltar gzungs thob pa'i byang chub sems dpa' rnams bdag dang gzhan gyi don du
[\[128b.6\]]smon lam 'debs te/_smon lam btab pa yang smon lam gang dang gang btab pa de dang de dag thams cad de bzhin du 'grub par 'gyur te/_de bas na gzungs kyi 'og tu smon lam gyi skabs bshad par 'brel to/_/'dod dang ldan pa'i sems pa ni/_/zhes bya ba la sogs pas smon lam gyi rang bzhin
[\[128b.7\]]dang /_rgyu dang /_sa dang /_dbye ba dang /_las bstan to/_/de la 'dod pa ni 'dod par bya ba'i dngos po la 'dod pa skye ba ste/_'dir yang bla na med pa'i byang chub kyi 'bras bu ji ltar thob par bya snyam du sems shing 'dod pa ni 'dod pa zhes bya'o/_/sems pa ni sems g.yo zhing 'gul bar byed pa'i mtshan nyid de sems bskyed
[\[129a\]]
[\[129a.1\]]nas bla na med pa'i byang chub kyi 'bras bu ji lta bar thob par bya snyam du sems shing tshig tu 'byin pa ni smon lam gyi rang bzhin no/_/ye shes kyis ni de bskul te/_/zhes bya ba la/_ye shes ni 'di'i rnam par mi rtog pa'i ye shes la bya ste/_byang chub sems dpa'
[\[129a.2\]]rnams kyi smon lam ni rnam par mi rtog pa'i ye shes kyi rgyu las byung bas na ye shes kyis bskul ba zhes bya'o/_/yang na ye shes de thob par bya bar bsngos pa ni ye shes kyis bskul ba zhes bya ste/_'dis ni rgyu bstan to/_/brtan pa rnams kyi smon lam ni/_/sa rnams kun la mnyam
[\[129a.3\]]pa med/_/ces bya ba la/_brtan pa byang chub sems dpa' rnams sa bcu thams cad du smon lam 'debs pa de ni 'jig rten pa dag lha dang mi'i 'bras bu thob par bya ba'i phyir smon lam 'debs pa dang /_nyan thos dang rang sangs rgyas dag gi 'bras bu thob par bya ba'i phyir smon lam
[\[129a.4\]]'debs pa yod mod kyi/_smon lam de dag kun pas kyang khyad zhugs pas na mnyam pa med pa zhes bya ste/_'dis ni sa bstan to/_/rgyur gyur pa yang shes par bya/_/zhes bya ba la/_byang chub sems dpa' rnams kyi smon lam ni don thams cad 'grub pa'i rgyur 'gyur bar
[\[129a.5\]]shes par bya'o zhes bya ba'i don to/_/de la don thams cad 'grub par bya ba ni rnam pa gnyis te/_tshe 'dir bdag dang gzhan gyi don 'grub par bya ba dang /_tshe rabs gzhan du bdag dang gzhan gyi don 'grub par bya ba'o/_/sems las 'phral du 'bras bu'ang de/_/zhes bya
[\[129a.6\]]ba la/_de zhes bya ba'i sgra ni smon lam dang sbyar te/_byang chub sems dpa'i smon lam de zhes bya ba'i don to/_/sems las zhes bya ba ni sems tsam las she'am/_/smon lam btab pa tsam gyis zhes bya ba'i don to/_/'phral du zhes bya ba ni tshe 'di la bya ba'i don to/_/don du na lus
[\[129a.7\]]dang ngag gi sgo nas las su byas pa med par tshe 'dir yang smon lam btab pa tsam gyis bdag dang gzhan gyi don 'grub par 'gyur ro zhes bya ba'i don to/_/ma 'ongs don rnams 'grub pa'i phyir/_/sems tsam las ni 'grub par 'gyur/_/zhes bya ba la/_ma 'ongs pa ni tshe phyi ma la
[\[129b\]]
[\[129b.1\]]bya ste/_lus dang ngag gi sgo nas g.yos pa med la/_sems tsam gyis bsams pa'am/_smon lam btab pa tsam gyis tshe phyi mar yang bdag dang gzhan gyi don kun sgrub par byed do zhes bya ba'i don to/_/sna tshogs zhes bya ba la mos pas spyod pa'i dus kyi byang chub sems dpa'
[\[129b.2\]]rnams kyi smon lam ni sna tshogs zhes bya ste/_de'i dus na chos kyi dbyings kun du 'gro ba'i mtshan nyid mi rtogs pas/_'di dang 'di lta bur gyur cig ces smon lam 'debs pa yang tha dad pa ni mi mthun par 'debs pas sna tshogs zhes bya'o/_/chen po zhes bya ba la/_sa dang
[\[129b.3\]]por zhugs pa'i byang chub sems dpa' rnams kyi smon lam ni chen po zhes bya ste/_smon lam chen po bcu mngon par sgrub pa'i phyir ro/_/rnam dag gong ma gong ma'i sa rnams la/_/byang chub bar du sems pa rnams/_/zhes bya ba la/_sa gnyis nas brtsams te/_sangs rgyas
[\[129b.4\]]kyi sa la ma thug gi bar gyi byang chub sems dpa' rnams kyi smon lam ni rnam par dag pa zhes bya ste/_ji lta zhe na sa 'og ma 'og ma la ltos nas/_sa gong ma gong ma rnams kyi smon lam 'phags shing khyad zhugs pa'i phyir te/_'dis ni smon lam gyi rab tu dbye ba bstan to/_/
[\[129b.5\]]bdag dang gzhan don rab tu sgrub/_/ces bya ba la/_byang chub sems dpa'i smon lam gyis ni bdag gi don yang sgrub par byed/_gzhan gyi don yang sgrub par byed de/_de ni las so/_/smon lam gyi mthus bsod nams kyi stobs dang ldan pa zhes bya ba la sogs pa la/_bsod
[\[129b.6\]]nams kyi tshogs bsags pa'i byang chub sems dpa' bsod nams kyi stobs dang ldan pas smon lam btab pa'i mthus byang chub sems dpa' rnams lus dpag tu med pa dang /_'od zer dpag tu med pa dang /_rdzu 'phrul dpag tu med pas bdag dang gzhan gyi don sgrub pa ni tshig
[\[129b.7\]]gis brjod par sla ba ma yin no zhes bya ba la sogs pa mdo las gsungs pas na/_smon lam gyis bdag dang gzhan gyi don sgrub par mngon no/_/ting nge 'dzin gsum rnam par dbye ba la tshigs su bcad pa gsum ste zhes bya ba la/_smon lam gyi 'og tu ting nge 'dzin gsum
[\[130a\]]
[\[130a.1\]]bshad par 'brel pa ci yod ce na/_de ltar gzungs dang smon lam du ldan pa'i byang chub sems dpa' sgrib pa thams cad spang bar bya ba'i phyir ting nge 'dzin gsum la sgom par byed de/_de gsum la bsgoms na bdag dang gzhan gyi don phyin ci ma log pa
[\[130a.2\]]rnams spong bar 'gyur bas na/_smon lam gyi 'og tu ting nge 'dzin gsum rnam par dbye ba'i skabs bshad par 'brel to/_/yang na smon lam dang ldan pa'i byang chub sems dpa' rnams lus kyi las sam/_ngag gi las sam/_yid kyi las gang sgrub par bsams pa de
[\[130a.3\]]dang de dag thams cad de bzhin du sgrub ste/_las gsum la yang sems kyi las ting nge 'dzin bsgrub pa gtso bo yin pas na/_smon lam gyi 'og tu ting nge 'dzin gyi skabs bshad par 'brel to/_/bdag med gnyis po dag dang ni/_/bdag 'dzin gnas su shes par bya/_/de dag
[\[130a.4\]]rtag tu nye bar zhi/_/ting 'dzin gsum gyi spyod yul lo/_/zhes bya ba la/_spyod yul ni dmigs pa'i yul la bya ste/_de la kun du brtags pa'i gang zag la bdag med pa dang /_kun du brtags pa'i chos la bdag med pa gnyis ni stong pa nyid kyi ting nge 'dzin gyi spyod yul te/_
[\[130a.5\]]stong pa nyid kyi ting nge 'dzin gyis ni kun brtags kyi gang zag dang chos la bdag med pa'i stong pa nyid la dmigs pa'i phyir ro/_/gang zag la bdag med pa dang chos la bdag med pa'i gnas dang rten ni nye bar len pa'i phung po lnga ste/_nye bar len pa'i phung po lnga la dmigs nas
[\[130a.6\]]gang zag dang chos yod par rtogs pa'i phyir ro/_/nye bar len pa'i phung bo lnga la ni smon pa med pa'i ting nge 'dzin gyis dmigs te/_de ji ltar dmigs she na/_nye bar len pa'i phung po lnga po 'di dag ni bdag dang chos su 'khrul pa med par 'byung ba'i gnas dang rten yin zhing
[\[130a.7\]]skye ba dang rga ba la sogs pa'i sdug bsngal rnam pa sna tshogs dang ldan pa yin pas smon par bya ba ma yin no zhes bya bar dmigs so/_/kun brtags kyi gang zag dang /_kun brtags kyi chos nye bar zhi zhing spangs pa dang /_de gnyis kyi gzhi nye bar len pa'i phung po lnga nye bar zhi zhing
[\[130b\]]
[\[130b.1\]]spangs pa'i 'gog pa'i bden pa yongs su grub pa'i mtshan nyid la ni mtshan ma med pa'i ting nge 'dzin gyis dmigs te/_ji ltar dmigs she na/_yongs su grub pa'i mtshan nyid ni mig dang gzugs la sogs pa'i mtshan ma thams cad dang bral ba yin no zhes dmigs
[\[130b.2\]]so/_/ting nge 'dzin rnam pa gsum po ni/_gzung 'dzin dngos por shes par bya/_/zhes bya ba la/_gong du bshad pa ltar na stong pa nyid dang /_smon pa med pa dang /_mtshan ma med pa'i ting nge 'dzin gsum ni gzung ba dang 'dzin pa'i ngo bo lta bur gyur par shes par bya ste/_
[\[130b.3\]]bdag med pa rnam pa gnyis dang /_de'i gnas nye bar len pa'i phung po lnga dang /_de dag nye bar zhi ba yongs su grub pa'i mtshan nyid ni gzung ba'i dngos po lta bu'o/_/stong pa nyid dang smon pa med pa dang /_mtshan ma med pa'i ting nge 'dzin gsum ni 'dzin pa'i dngos po lta
[\[130b.4\]]bur shes par bya'o/_/gzung ba'i spyod yul gsum la 'dzin pa ni/_/zhes bya ba la sogs pa la/_yul du gyur pa bdag med pa gnyis dang /_de'i gnas su gyur pa nye bar len pa'i phung po lnga dang /_de dag nye bar zhi ba'i mtshan nyid yongs su grub pa'i mtshan nyid dmigs
[\[130b.5\]]pa ni stong pa nyid la sogs pa'i ting nge 'dzin gsum ste/_de bas na bdag med pa rnam pa gnyis la sogs pa ni gzung bar gzhag_/stong pa nyid kyi ting nge 'dzin gsum ni 'dzin par gzhag ste/_bdag med pa gnyis ni stong pa nyid kyi ting nge 'dzin gyi spyod yul lo/_/'dzin pa
[\[130b.6\]]gnyis kyi gnas ni smon pa med pa'i ting nge 'dzin gyi spyod yul lo/_/de dag nye bar zhi ba ni mtshan ma med pa'i ting nge 'dzin gyi spyod yul te/_tshig de dag gis ting nge 'dzin gsum gyi spyod yul gang yin pa bstan to/_/rnam mi rtog dang rgyab kyis phyogs/_/dga' ba dang ni
[\[130b.7\]]rtag tu ldan/_/zhes bya ba la/_stong pa nyid kyi ting nge 'dzin gsum ni rnam par mi rtog pa'i mtshan nyid de/_stong pa nyid kyi ting nge 'dzin des kun brtags kyi chos dang /_kun brtags kyi gang zag la yod par mi rtog pa'i phyir ro/_/smon pa med pa'i ting nge 'dzin ni rgyab kyis phyogs
[\[131a\]]
[\[131a.1\]]pa'i mtshan nyid de/_kun brtags kyi gang zag dang chos rnams byung ba'i rgyur gyur pa'i nye bar len pa'i phung po lnga sdug bsngal sna tshogs kyi rten du gyur par khong du chud pas chags pa mi skye ba'i phyir ro/_/mtshan ma med pa'i ting nge 'dzin ni rtag tu dga' ba dang ldan
[\[131a.2\]]pa'i mtshan nyid de/_kun brtags kyi gang zag dang /_chos su 'khrul pa spangs pa dang /_de dag gi gnas nye bar len pa'i phung po lnga spangs pa'i mya ngan las 'das pa yongs su grub pa'i mtshan nyid la rtag tu sems dga' ba skye ba'i phyir te/_tshig de dag gis ting nge 'dzin
[\[131a.3\]]gyi mtshan nyid bstan to/_/ting nge 'dzin gsum du ci'i phyir bshad ce na/_de'i phyir/_yongs su shes dang spang ba dang /_/mngon sum du ni bya ba'i phyir/_/rnam pa gsum du rab tu bshad/_/ces smos te/_stong pa nyid dang /_smon pa med pa dang /_mtshan ma med pa'i ting nge 'dzin
[\[131a.4\]]gsum ni yongs su shes par bya ba dang /_spang bar bya ba dang /_mngon sum du bya ba'i phyir ting nge 'dzin gsum bshad do/_/de la kun brtags kyi chos dang gang zag la bdag med pa'i stong pa shes par bya ba'i phyir stong pa nyid kyi ting nge 'dzin bshad de/_stong pa nyid kyi ting
[\[131a.5\]]nge 'dzin gyis ni kun brtags kyi chos dang gang zag gi stong pa khong du chud pa'i phyir ro/_/de'i gnas su gyur pa nye bar len pa'i phung po lnga spang bar bya ba'i phyir ni smon pa med pa'i ting nge 'dzin bshad do/_/smon pa med pa'i ting nge 'dzin gyis ni nye bar len pa'i phung po lnga sdug bsngal gyi
[\[131a.6\]]rang bzhin can yin par shes nas spong bar byed pa'i phyir ro/_/kun brtags kyi gang zag dang /_chos su brtags pa dang yang bral/_de'i gnas nye bar len pa'i phung po lnga spangs pa'i yongs su grub pa'i mtshan nyid mngon sum du bya ba'i phyir mtshan ma med pa'i ting nge 'dzin bshad
[\[131a.7\]]do/_/mya ngan las 'das pa ni mtshan ma med pa'i ting nge 'dzin gyis mngon sum du byed pa'i phyir ro/_/mdo sde rgyan bam po drug pa'i bshad pa rdzogs so//_//chos kyi mdo rnam par dbye ba la tshigs su bcad pa gnyis te zhes bya ba la/_ting nge 'dzin gsum gyi 'og tu chos
[\[131b\]]
[\[131b.1\]]kyi mdo bzhis bshad par 'brel pa ci yod ce na/_gong du ting nge 'dzin gyi yul dang /_mtshan nyid la sogs pa bshad na/_chos gang la bsgoms pa'i ting nge 'dzin gsum 'grub par 'gyur ba'i rgyu ma bstan te/_de bas na chos kyi mdo bzhi la bsgoms na ting nge 'dzin gsum
[\[131b.2\]]gyi rgyu chos kyi mdo bzhi yin par bstan pa'i phyir/_ting nge 'dzin gyi 'og tu chos kyi mdo bzhi bshad par 'brel to/_/ting nge 'dzin gyi rgyu yi phyir/_/chos kyi mdo ni rnam pa bzhi/_/byang chub sems dpa' bshad pa ni/_/sems can rnams la phan 'dogs phyir/_/zhes bya ba la/_
[\[131b.3\]]stong pa nyid dang /_smon pa med pa dang /_mtshan ma med pa'i ting nge 'dzin gsum du mngon du bya ba'i rgyur byang chub sems dpa' rnams kyis 'dus byas thams cad mi rtag pa dang /_'dus byas thams cad sdug bsngal ba dang /_chos thams cad bdag med pa dang /_zhi ba dang
[\[131b.4\]]mya ngan las 'das pa zhes bya bar chos kyi mdo bzhi bshad de/_su la bshad ce na/_sems can rnams la bshad do/_/ci'i phyir bshad ce na/_sems can rnams phan pa dang bde bar bya ba'i phyir bshad do zhes bya ba'i don to/_/de la 'dus byas thams cad mi rtag pa'o/_/'dus byas
[\[131b.5\]]thams cad ni sdug bsngal lo zhes bya ba la sogs pa la/_'dus byas thams cad mi rtag pa'o zhes bya ba'i chos kyi mdo dang /_'dus byas thams cad sdug bsngal ba'o zhes bya ba'i chos kyi mdo gnyis ni smon pa med pa'i ting nge 'dzin mngon sum du bya ba'i rgyu'i dngos por bshad de/_
[\[131b.6\]]'dus byas thams cad mi rtag pa dang /_'dus byas thams cad sdug bsngal ba yin no zhes rnam pa gnyis ltar bsgoms na sog le'i so dang 'dra ba'i 'dus byas rnams la chags shing smon lam mi 'debs pas smon pa med pa'i ting nge 'dzin 'grub ste/_de bas na chos kyi
[\[131b.7\]]mdo gnyis ni smon pa med pa'i ting nge 'dzin gyi rgyu'i dngos por bshad do/_/chos thams cad bdag med ces bya ba la ni stong pa nyid kyi'o zhes bya ba la/_chos thams cad bdag med ces bya ba'i chos kyi mdo ni stong pa nyid kyi ting nge 'dzin gyi rgyu'i dngos por bshad de/_kun brtags
[\[132a\]]
[\[132a.1\]]kyi gang zag la bdag med pa dang /_kun brtags kyi chos la bdag med par bsgoms na stong pa nyid kyi ting nge 'dzin 'grub ste/_de bas na chos kyi mdo gsum pa ni stong pa nyid kyi ting nge 'dzin gyi rgyu'i dngos por bshad do/_/zhi ba ni mya ngan las 'das pa'o
[\[132a.2\]]zhes bya ba la sogs pa la/_zhi ba ni mya ngan las 'das pa'o zhes bya ba'i chos kyi mdo ni mtshan ma med pa'i ting nge 'dzin gyi rgyu'i dngos por bshad de/_mya ngan las 'das pa ni dbang po dang yul la sogs pa'i mtshan ma thams cad dang bral ba rnam par rtog pa dang /_dpyod pa
[\[132a.3\]]thams cad las 'das pa'i rnam par bsgoms na mtshan ma med pa'i ting nge 'dzin 'grub ste/_de bas na chos kyi mdo bzhi pa ni mtshan ma med pa'i ting nge 'dzin gyi rgyu'i dngos por bshad do/_/ji ltar na mi rtag pa'i don zhes bya ba la sogs pa la/_mi rtag pa la sogs pa'i
[\[132a.4\]]chos kyi mdo bzhi bshad pa la/_mi rtag pa'i don ni ji lta bu sdug bsngal ba'i don ni ji lta bu/_bdag med pa'i don ni ji lta bu/_zhi ba'i don ni ji lta bu zhe na zhes bya ba'i don to/_/med pa'i don dang zhes bya ba la/_mi rtag ces bya ba'i sgra/_rgya gar skad du/_a ni ta ta zhes bya ba 'byung
[\[132a.5\]]ste/_a ni med pa'i don to/_/ni ta ta ni rtag pa'i don te/_byang chub sems dpa' rnams kyi skye ba dang /_'jig pa'i don ni mi rtag pa'i don ma yin gyi/_gang du rtag tu med pa'i don ni mi rtag pa'i don to/_/rtag tu med pa yang gang zhe na/_'dus byas rnams la kun du brtags pa'i
[\[132a.6\]]gang zag dang /_kun brtags kyi chos rnams ni ri bong gi rwa bzhin du med de kun brtags kyi mtshan nyid rtag tu med pa'i don ni mi rtag pa'i don to/_/de bas na 'phags pa blo gros mi zad pa'i mdo las kyang /_de la mi rtag pa'i don gang zhe na/_med pa'i don dang mi rtag pa'i don te/_
[\[132a.7\]]dngos po 'jig pa'i don ni ma yin no/_/mi rtag pa'i don ni chos la bdag med pa ste/_ngo bo nyid kyis dben pa'i phyir de la 'jig pa gang yang med/_'di ni mi rtag pa'i don to zhes bya ba gsungs so/_/des ni 'dus byas thams cad mi rtag pa'o zhes bya ba'i chos kyi mdo'i don bstan
[\[132b\]]
[\[132b.1\]]to/_/rnam rtog don zhes bya ba la/_gzung ba dang 'dzin par kun du rtog pa'i sems dang sems las byung ba gzhan gyi dbang gi mtshan nyid gang yin pa'i don ni sdug bsngal ba'i don te/_ji tsam du gzhan gyi dbang gis gzung ba dang /_'dzin par kun du rtog par byed pa'i de tsam
[\[132b.2\]]du 'khor ba na sdug bsngal bar 'gyur te/_de bas na gzhan dbang phyin ci log tu rtog pa'i don ni sdug bsngal ba'i don to/_/de bas na 'phags pa blo gros mi zad pa'i mdo las kyang /_de la sdug bsngal gyi don gang zhe na/_dga' ba med pa'i don ni sdug bsngal gyi don to/_/dga'
[\[132b.3\]]ba zad pa ni sdug bsngal ba'i don to/_/smon pa med pa'i don ni sdug bsngal gyi don to/_/sdug bsngal gyi sgra rab tu bstan pa ni sdug bsngal gyi don to zhes bya ba la sogs pa gsungs so/_/'dis ni 'dus byas thams cad sdug bsngal ba'o zhes bya ba'i chos kyi mdo'i don bstan to/_
[\[132b.4\]]yongs su rtogs don de bzhin te/_/zhes bya ba la/_de bzhin te zhes bya ba ni nges par yod de zhes bya ba'i don to/_/kun brtags pa'i gang zag dang kun brtags pa'i chos la ni bdag dang rang bzhin med kyi/_de ltar kun du rtog par byed pa'i gzhan dbang med pa ma yin pa'i don ni bdag
[\[132b.5\]]med pa'i don te/_don du na kun brtags kyi gang zag dang /_chos la rang bzhin med pa'i don ni bdag med pa'i don to/_/de bas na 'phags pa blo gros mi zad pa'i mdo las kyang /_de la bdag med pa'i don gang zhe na/_bdag ni shin tu bdag med pa ste/_gang bdag med
[\[132b.6\]]pa'i don de ni gsob po/_/gsog go_/rang lus pa'o/_/stong pa'o/_/stong pa'i don ni bdag med pa'i don te/_'di ni bdag med pa'i don zhes bya'o zhes gsungs so/_/'dis ni chos thams cad bdag med pa zhes bya ba'i chos kyi mdo'i don bstan to/_/rnam par rtog pa zhi ba'i don
[\[132b.7\]]zhes bya ba la/_/rnam par rtog pa sems dang sems las byung ba gzhan dbang gi mtshan nyid kun brtags kyi gang zag dang /_kun brtags kyi chos su rtog pa dang bral te/_gzung 'dzin gyi dri ma spangs nas yongs su grub pa'i mtshan nyid kyi don gang yin pa zhi ba mya ngan las
[\[133a\]]
[\[133a.1\]]'das pa zhes bya ba'i don kyang de yin no/_/de bas na 'phags pa blo gros mi zad pa'i mdo las kyang /_de la zhi ba'i don gang zhe na/_zhi bas zhi bar mi 'gyur te/_zhi ba nyid zhi ba'o/_/ma zhi ba yang zhi bas zhi bar mi 'gyur te/_gang zhi ba'i don de ni mtshan ma
[\[133a.2\]]thams cad nye bar zhi ba ste/_'di ni zhi ba zhes bya'o zhes gsungs so/_/'dis ni zhi ba mya ngan las 'das pa'o zhes 'byung ba'i chos kyi mdo'i don bstan to/_/de dag bzhi ni bstan pa yi/_/zhes bya ba la/_byang chub sems dpa' rnams kyi chos kyi mdo bzhi'i don ni gong du bshad pa de
[\[133a.3\]]lta bu yin no zhes bya ba'i don to/_/byang chub sems dpa' rnams kyi med pa'i don ni mi rtag pa'i don to zhes bya ba la/_mi rtag pa'i don la rnam pa gnyis te/_skye ba dang 'jig pa'i don dang med pa'i don to/_/de la byang chub sems dpa' rnams kyi mi rtag pa'i don ni nyan thos
[\[133a.4\]]la sogs pa lta bu skye ba dang 'jig pa'i don ni mi rtag pa'i don ma yin gyi/_gang med pa'i don ni mi rtag pa'i don du 'dod do/_/gang rtag tu med pa de ni mi rtag pa ste zhes bya ba la/_de bas na gang rtag tu med pa de la mi rtag pa zhes bya ste/_rtag tu med pa de'ang gang zhe na/_kun du
[\[133a.5\]]brtags pa'i gang zag dang /_kun du brtags pa'i chos rnams te/_kun brtags kyi mtshan nyid thams cad ni ri bong gi rwa bzhin du rtag tu med de/_kun brtags rtag tu med pa nyid la mi rtag pa'o zhes bya'o/_/yang dag pa ma yin pa la rtog pa'i don ni sdug bsngal ba'i don
[\[133a.6\]]to zhes bya ba la/_kun brtags kyi gang zag dang /_kun brtags kyi chos la yod par rtog pa'i sems dang sems las byung ba'i don la sdug bsngal ba'i don zhes bya ste/_don du gzhan gyi dbang gi mtshan nyid la sdug bsngal ba zhes bya'o/_/de ni mdor na 'di skad du bstan pa yin te/_
[\[133a.7\]]phyin ci log dang ldan pa'i sems dang sems las byung ba rnams med pa'i gang zag dang chos la yod par phyin ci log tu rtog ste/_ji tsam du phyin ci log par yod pa de srid du skye ba dang /_rga ba la sogs pa'i sdug bsngal 'byung zhing bslad pa'i bdag nyid yin pas sdug bsngal
[\[133b\]]
[\[133b.1\]]ba'o zhes bya'o/_/yang na zag pa dang bcas pa'i phyin ci log dang ldan pa'i sems dang sems las byung ba rnams skye zhing 'jig pa'i chos can te/_gang skye zhing 'jig par 'gyur ba'i don de ni mi rtag pa'i don to/_/gang mi rtag pa de ni sdug bsngal ba ste/_sdug bsngal bar 'gyur
[\[133b.2\]]ba de nyid sdug bsngal ba'i don te/_des 'dus byas thams cad mi rtag ces bya ba dang /_'dus byas thams cad sdug bsngal ba zhes bya ba'i chos kyi mdo gnyis kyi don bstan to/_/yongs su rtog pa tsam gyi don ni bdag med pa'i don to zhes bya ba la/_yongs su rtog pa gzhan
[\[133b.3\]]dbang tsam ni yod kyi/_kun brtags kyi gang zag dang chos med pa'i don ni bdag med pa'i don to zhes bya ba'i tha tshig go/_/don de nyid bstan pa'i phyir de bzhin te zhes bya ba'i sgra ni nges pa ste zhes bya ba la/_ka ri kA las/_de bzhin te zhes bya ba'i sgra 'byung ba nges par yod pa'i don
[\[133b.4\]]du drangs te/_yongs su brtags pa'i gang zag dang /_yongs su brtags pa'i chos ni med kyi/_de la kun du rtog par byed pa'i gzhan dbang gi sems tsam ni yod pa'i don la/_bdag med pa'i don zhes bya ste/_kun brtags kyi chos dang /_gang zag la rang bzhin med pa nyid bdag
[\[133b.5\]]med pa'i don to/_/rnam par rtog pa nye bar zhi ba'i don ni zhes bya ba la sogs pa la/_nam gzhan gyi dbang gi mtshan nyid la/_kun du brtags pa'i bdag nyid kun du brtags pa'i chos dang bral nas yongs su grub pa'i mtshan nyid du 'gyur ba'i don la zhi ba mya ngan las 'das pa zhes bya'o/_/
[\[133b.6\]]gzhan gyi dbang ni mtshan nyid skad cig tu 'jig pa'i don kyang zhes bya ba la sogs pa la/_skye zhing 'jig pa'i don la yang mi rtag pa zhes bya ste/_de bas na gzhan gyi dbang gi mtshan nyid skad cig ma snga ma ni 'gag_/phyi ma mi skye ste/_skad cig ma'i don la yang mi rtag pa'i don du
[\[133b.7\]]blta'o zhes bya ba'i don to/_/de bas na de sgrub pa'i phyir zhes bya ba la/_de ltar gzhan dbang rnams skad cig ma yin pas na/_ji ltar skad cig ma yin pa bsgrub pa'i phyir tshigs su bcad pa bcus skad cig ma yin pa'i rgyu dang gtan tshigs ston to/_/mi rigs rgyu las byung ba'i phyir/_/
[\[134a\]]
[\[134a.1\]]zhes bya ba la sogs pa la/_dngos po rnams tshad mas bsgrub pa la ni rnam pa gsum gyis bsgrub par bya ste/_dam bca' ba dang /_rgyu dang dpe'o/_/dper na/_dngos po thams cad rang bzhin med/_/ces bya ba ni dam bca' ba'o/_/gcig dang du ma'i rang
[\[134a.2\]]bzhin dang bral ba'i phyir zhes bya ba ni rgyu'o/_/gzugs brnyan bzhin zhes bya ba ni dpe'o/_/de dang 'dra bar 'dir yang tshigs bcad bcu'i mjug nas 'dus byas thams cad mi rtag pa'o zhes bya ba'i tshig ni dam bca' ba ste/_ji ltar dam bca' zhe na/_phyi nang gi 'dus byas rnams skad cig
[\[134a.3\]]ma re re la 'jug pas na/_mi rtag pa yin par dam bcas so/_/de la yang /_mi rigs rgyu las byung ba'i phyir/_/zhes bya ba la sogs pa'i tshigs su bcad pa gnyis kyis ni phyi nang gi dngos po gnyi ga bsdus nas mi rtag pa yin par gtan tshigs kyis ston te/_de la gtan
[\[134a.4\]]tshigs ni mi rigs pa'i phyir dang /_rgyu las byung ba'i phyir dang /_'gal ba'i phyir dang /_bdag nyid mi gnas pa'i phyir dang /_dngos po med pa'i phyir dang /_mtshan nyid nges pa'i phyir dang /_rjes su 'brang ba'i phyir dang /_'gog pa'i phyir dang /_'gyur ba nye bar dmigs
[\[134a.5\]]pa'i phyir dang /_rgyu dang 'bras bu'i phyir dang /_zin pa'i phyir dang /_dbang gi phyir dang /_dag pa'i phyir dang /_sems can gyi rjes su 'brang ba'i phyir dang /_phyi nang gi 'dus byas rnams mi rtag go zhes dam bca' ste/_mi rigs pa la sogs pa mi rtag par sgrub pa'i rgyu dang gtan tshigs yin no/_/
[\[134a.6\]]de yang ji ltar 'grub ce na zhes bya ba ni phyi nang gi 'dus byas rnams mi rtag pa dang /_skad cig ma yin par rgyu gang dang /_gtan tshigs gang dang /_tshad ma gang gis 'grub ce na zhes bya ba'i don to/_/skad cig ma med par 'dus byas rnams 'jug par mi rigs pa'i phyir te zhes
[\[134a.7\]]bya ba la/_phyi nang gi 'dus byas rnams skad cig ma snga ma 'gags shing phyi ma skye ba'i tshul du rgyun ma chad par 'byung zhing 'jug par mi rigs te/_'dus byas rnams te rgyun du 'byung bas na skad cig ma yin no/_/'jug pa mi rigs zhes smras ba'i don bstan pa'i phyir/_'jug pa
[\[134b\]]
[\[134b.1\]]ni rgyun du 'byung bas na 'jug pa zhes bya'o zhes bya ba smos te/_'jug pa zhes bya ba'i don ni breng ma chad pa'am/_'dab chags sam/_snga phyi'i rgyun 'brel par skad cig ma snga ma ni 'gags/_phyi ma ni skye ba'i tshul du chu'i rgyun bzhin du breng ma chad par 'byung ba la 'jug pa zhes bya'o/_/
[\[134b.2\]]breng ma chad pa la 'jug pa zhes bya bar gyur kyang de skad du smras pa dang /_des ci zhig bsgrub pa yin snyam pa la de'i phyir/_de yang skad cig ma re re la skye ba dang /_'gag pa med par mi rung ngo zhes bya ba smos te/_de ltar rgyun du 'jug pa de yang skad cig ma snga ma ni 'gags/_phyi ma
[\[134b.3\]]skye ba'i tshul du skye ba dang 'gag pa med pa rgyun du 'jug par mi rung ste/_dper na chu'i skad cig ma'i rgyun 'bab pa bzhin no/_/de ste yang dus gzhan du 'jug cing snga ma dang phyi ma 'gog pa dang /_skye ba'i rgyun gyis 'jug par 'dod na zhes bya ba ni gal te gzhan dag 'di snyam du
[\[134b.4\]]sems te/_skad cig ma dang po de rgyus skyes nas de ma thag tu mi 'gag gi_/lo'am zhag gam zla ba'i bar du ma 'gags par 'dug nas/_de nas yang de 'gags te/_skad cig ma gzhan rgyus bskyed nas rgyus bskyed pa'i skad cig ma de yang lo'am zla ba'am zhag 'gags
[\[134b.5\]]te/_yang gzhan skye ba'i tshul du rgyun du 'jug par rung ngo snyam du sems pa la/_de yang mi rung bar ston to/_/ji ltar mi rung bar rigs pa bstan pa'i phyir/_rgyu med pa'i phyir de ma thag tu 'byung ba med par 'gyur ro zhes bya ba smos te/_gal te skad cig ma dang po rgyus bskyed nas/_
[\[134b.6\]]de'i bar du lo'am zla bar skye 'gag med par gnas na de lta na ni bar der skye 'gag gi rgyun chad de rgyun du 'jug pa med pas na dngos po rnams de'i bar na de ma thag tu rgyun du 'byung ba yang med par 'gyur ro/_/de ci'i phyir zhe na/_dang po'i skad cig ma rgyus bskyed nas thag gi zad cig tu
[\[134b.7\]]rgyun med par gnas par 'dod de/_de ltar na bar na gnas pa'i tshe na yang /_rgyu gang gis gnas pa'i tshe yang brjod dgos la/_de 'gags nas phyis skad cig ma gzhan skye ba yang rgyu gang gis bskyed pa'i rgyu yang smra dgos te/_'di yan chad kyis mi rigs pa zhes bya ba'i
[\[135a\]]
[\[135a.1\]]don bshad do/_/skyes nas dus rgyun med par dngos po dus gzhan du gnas par mi rung ste zhes bya ba la/_gzhan yang skad cig ma dang po rgyus bskyed nas/_skad cig ma gnyis pa phan chad ma 'gags kyi bar de na yang /_skad cig ma skye ba dang
[\[135a.2\]]'gag pa'i tshul du rgyun mi 'chad par 'byung ba med par ni dngos po rnams dus gzhan du snang zhing rgyun du 'byung bar mi rung ste/_dper na chu skad cig ma'i rgyun gyis rgyu chu 'bab pa yod na ni chu'i bred rgyun du snang la skad cig ma rgyun du 'bab pa chad nas chu 'bab par mi snang ba
[\[135a.3\]]bzhin no/_/ci'i phyir zhe na/_rgyu las byung ba'i phyir zhes bya ba la/_skad cig ma'i rgyun med par dngos po rnams dus gzhan du snang bar ci'i phyir mi rung zhe na/_ji ltar dngos po rnams ni rgyu las skyes te/_skad cig ma dang po ji ltar rgyus bskyed pa bzhin du/_skad cig ma
[\[135a.4\]]gnyis pa phan chad ma 'gags kyi bar du gnas par 'dod na/_de'i bar na gnas par byed pa'i rgyu yang mi rung ste/_gnas par byed pa'i rgyu gang yin pa smra bar bya dgos so/_/yang dngos po gang dus gzhan du yang skad cig ma'i rgyun gyis rgyun mi 'chad par gnas shing rtag tu yang
[\[135a.5\]]snang ba'i dngos po de dag ni rgyu las skyes te/_dper na mar me bzhin no/_/ji ltar mar me rgyu las skyes pas skad cig ma'i rgyun du rgyun mi 'chad par snang la/_ras dang mar me la sogs pa'i rgyu zad de med par gyur na ni mi snang bar 'gyur ba bzhin du dngos po 'di dag kyang rgyun du snang
[\[135a.6\]]bar 'dod na ni rgyu las skyes pa yin te/_nam rgyu zad dam med par gyur na rgyun du snang ba yang chad par 'gyur te/_de bas na bar du rgyun du sdang bar byed pa'i phyir rgyu 'gag med du mi rung ngo /_/'dus byas thams cad ni rgyu las skyes te 'gyur ba'i don to zhes bya ba la/_phyi dang nang
[\[135a.7\]]gi 'dus byas thams cad ni rgyu rkyen las skyes te/_rgyu rkyen las skyes pa zhes bya ba'i don ci zhe na/_rgyu rkyen las byung ba zhes bya ba'i don te/_gang rgyu dang rkyen las skyes pa de dag ni rtag pa'i rang bzhin ma yin gyi/_skad cig ma'i rang bzhin yin no zhes bya ba'i don to/_/de gal te byung
[\[135b\]]
[\[135b.1\]]nas phyis kyang 'byung na ni de la nges par rgyu yod par 'gyur ro zhes bya ba la/_skad cig ma dang po rgyu rkyen gyis bskyed de/_byung nas skad cig ma gnyis pa la sogs pa yang 'byung zhing skye bar 'dod na ni ji skad cig ma dang pos rgyus bskyed pa bzhin du/_skad cig ma gnyis pa la
[\[135b.2\]]sogs pa la yang skyed par byed pa'i rgyu dgos so zhes bya ba'i don to/_/gal te gzhan dag 'di snyam du sems te/_skad cig ma dang po la ni skyed par byed pa'i rgyu yod mod kyi/_skad cig ma gnyis pa la skyed par byed pa'i rgyu med par rang 'jig go snyam na/_de mi rigs par
[\[135b.3\]]bstan pa'i phyir/_rgyu med na ni thog ma nas med pa'i phyir ro zhes bya ba smos te/_ji ltar skad cig ma phyi ma la skyed par byed pa'i rgyu med na ni skad cig ma de thog ma nas med cing thog ma nas mi skye la mi snang bar 'gyur ro/_/de la gang dang gang rgyu yod pa de dag ni skyes te/_dper na myu
[\[135b.4\]]gu bzhin no/_/gang dang gang rgyu med pa ni de mi skye ste/_dper na nam mkha'i me tog bzhin no/_/yang skad cig ma phyi ma skyes pa la rgyu med na ni skad cig ma snga ma skyes pa la yang rgyu med par 'gyur te/_skad cig ma'i rang bzhin du 'dra bas skad cig ma la la la ni rgyu yod/_la la la
[\[135b.5\]]ni rgyu med par mi rigs so/_/la la dag skad cig ma dang po skyed pa rgyu de nyid kyis/_skad cig ma phyi ma yang rgyu de nyid kyis bskyed do snyam na/_mi rigs par bstan pa'i phyir/_rgyu de nyid kyis 'byung bar mi 'os te/_de'i rgyus dgos par spyad zin pa'i phyir ro zhes bya ba smos te/_skad
[\[135b.6\]]cig ma snga ma skyed pa'i rgyu nyid kyis/_phyi ma de nyid kyang bskyed par ni mi rigs te/_ci'i phyir zhe na/_skad cig ma snga ma skyed pa'i rgyu des/_rang gi 'bras bu bskyed nas 'gags zin pas 'gags pa des phyi ma bskyed mi nus so/_/rgyu gang gis 'bras bu gang bskyed de 'gags pa
[\[135b.7\]]des gzhan mi skyed pa ni sa bon bzhin te/_dper na sa bon gyis myu gu bskyed nas 'gags pa'i sa bon des sdong bu phyi ma skyed pa'i rgyu mi byed pa bzhin no/_/dgos pa spyad zin zhes bya ba ni 'bras bu bsgrubs nas 'gags zin zhes bya ba'i tha tshig go/_/gal te gzhan
[\[136a\]]
[\[136a.1\]]dag 'di snyam du skad cig ma snga ma skyed pa'i rgyu des ni rang gi 'bras bu bskyed nas 'gags zin pas na des skad cig ma phyi ma mi skyed kyi/_skad cig ma phyi ma de rgyu gzhan gyis bskyed do zhe na yang mi rigs par bstan pa'i phyir/_rgyu gzhan yang mi dmigs
[\[136a.2\]]te/_de bas na nges par sngon gyi rgyu las gzhan 'byung bar rig par bya'o zhes smos te/_skad cig ma phyi ma de la/_rgyu gzhan gyis skyed par byed pa'i rgyu gzhan yod par yang ma mthong ste/_de bas na skad cig ma snga ma ni rgyu/_phyi ma ni 'bras bu lta bur rgyun mi 'chad par
[\[136a.3\]]'byung bar rig par bya'o/_/gong du bshad pa'i don rnams kyi mjug bsdu ba'i phyir/_de ltar rgyun med par dus gzhan na yod par mi rung ngo zhes smos te/_gong du bshad pa ltar na/_skad cig ma snga ma snga ma ni rgyu/_phyi ma phyi ma ni 'bras bu'i tshul du chu'i breng bzhin du rgyun ma chad
[\[136a.4\]]par 'byung ba med par dngos po rnams dus thag gi zad cig tu snang zhing yod par mi rigs so zhes bya ba'i don te/_/tshig de dag gis ni rgyu las byung ba'i phyir zhes bya ba'i don to/_/ji ste 'di ltar gang gis rgyu dgos pa skyes zin pa ni mi skye'i/_skyes nas kyang dus gzhan la phyis
[\[136a.5\]]'gag par 'gyur te/_skyes ma thag tu ma yin par 'dod na zhes bya ba ni gal te gzhan dag 'di snyam du sems te/_dngos po dang po skyes la rgyud dgos pa bzhin du/_skad cig ma phyi ma skyes pa la yang rgyu dgos so zhes smras pa/_gal te dngos po dang dngos po skyes pa bzhin
[\[136a.6\]]du/_de'i 'og tu yang dngos po de dag skye na ni rgyu dgos pa bden na rgyu dang rkyen gyi dang por dngos po gcig bskyed nas skyes zin pa'i 'og tu dang po des phyis yang mi skye ste/_skyes nas lo'am zla ba'am zhag la sogs par dus thag gi zad cig gnas nas/_de nas gdong phyis
[\[136a.7\]]bdag gi skyes ma thag tu mi 'gag ste/_de bas na bar du skye ba med pa'i phyir rgyu mi dgos so snyam du sems so/_/de ltar yang mi rigs par bstan pa'i phyir/_yang de rgyu gang gis 'gag par 'gyur zhes bya ba la sogs pa smos te/_dngos po dang po rgyus bskyed nas/_tha
[\[136b\]]
[\[136b.1\]]gi zad cig gnas te/_phyis 'gag par 'gyur ba de'i dngos po gnas pa'i rang bzhin zhig pa las phyis 'gag par 'gyur ram/_'jig pa'i rang bzhin zhig pa las 'gag par 'gyur bar brtag dgos so/_/gal te dngos po'i gnas pa'i rang bzhin zhig yin na
[\[136b.2\]]gnas pa'i rang bzhin la 'jig pa'i rang bzhin med pas na/_dngos po de rnams kyang mi 'jig ste/_phyis kyang 'gag par mi 'gyur te/_rtag tu gnas par 'gyur ro/_/gal te dngos po de 'jig pa'i rang bzhin zhig yin na ni 'jig pa'i rang bzhin la rtag pa dang gnas
[\[136b.3\]]pa'i rang bzhin med pas dang po nas 'jig par 'gyur gyi bar du gnas par mi srid de/_dper na nam mkha' med pa'i rang bzhin yin pas dang po med pa bzhin du phyis kyang med pa kho nar gnas kyi/_dang po ni med pa la/_phyis yod pa lta bur mi 'gyur ba dang 'dra'o/_/
[\[136b.4\]]gzhan yang dngos po de skyes nas tha gi zad cig gnas te/_phyis 'gag par 'gyur ba rgyu gang gis 'gag par 'gyur ba'i 'gag pa'i rgyu bstan dgos so zhes bya ba'i don to/_/skyes pa'i rgyu gang yin pa de nyid do zhe na/_de yang mi rung ngo zhes bya ba la/_gal te gzhan
[\[136b.5\]]dag na re dngos po de phyis 'gag par 'gyur ba ni dang po skyed skyed pa'i rgyu de nyid kyis phyis 'gag go zhe na yang de ltar mi rigs so/_/ji ltar mi rigs par bstan pa'i phyir/_ci'i phyir zhe na/_skye ba dang 'gag par 'gal ba'i phyir te zhes bya ba smos te/_dang po skye ba'i rgyu des/_
[\[136b.6\]]mjug tu 'gag pa'i rgyu yang byas par ji ltar mi rigs she na/_ji ltar skye ba ni dngos po yod pa yin la/_'gag pa ni dngos po med pa yin pas gang na skye ba yod pa de na 'gag pa med la/_gang na 'gag pa yod pa de na skye ba med de/_de bas na skyed pa'i rgyu nyid kyis 'gag pa'i
[\[136b.7\]]rgyu byed par mi rung ngo /_/smras pa/_skye ba 'gag pa gnyis 'gal du zin kyang /_skye ba'i rgyus 'gog pa byas kyang 'gal ba med do snyam pa la/_mi rigs par bstan pa'i phyir/_'gal ba gnyis rgyu 'dra ba las mi dmigs so zhes bya ba smos te/_skye ba dang 'gag pa gnyis
[\[137a\]]
[\[137a.1\]]ni 'gal ba yin la/_'gal ba'i chos gnyis rgyu gcig las skye bar ni mi mthong ste/_skyed par byed pa'i rgyus ni dngos po yod cing skyed par byed kyi/_dngos po med cing 'gag par mi byed do/_/gal te skyed pa'i rgyu des 'gag par byed na ni de skyed
[\[137a.2\]]pa'i rgyur mi rung ngo /_/'gag pa'i rgyus kyang dngos po med cing 'gag par byed kyi dngos po yod cing skye bar mi byed de/_gal te 'gag pa'i rgyus dngos po skyed par byed na ni de 'gag pa ma yin te/_de bas na skyed pa'i rgyu des 'gog par byed par mi rigs so/_/'gal
[\[137a.3\]]ba'i chos gnyis rgyu gcig la mi skye ba'i dpe bstan pa'i phyir/_'di lta ste/_grib ma dang /_nyi ma dang /_grang ba dang /_dro ba bzhin no zhes bya ba smos te/_de la grib ma ni gang la nyi ma'i 'od med cing mi gsal ba'i phyogs te/_de'i rgyu ni thog g.yogs pa la sogs pa'i skyabs yod pa'o/_/
[\[137a.4\]]nyi ma ni gang du nyi ma'i 'od zer gyis bab cing /_gsal ba'i phyogs te/_de'i rgyu ni nyi ma'i dkyil 'khor ro/_/'di ltar grib ma'i rgyu skyabs can gyis kyang nyi ma'i 'od zer yang 'byin par byed/_grib ma lta bu mi gsal ba yang 'byin par byed pa'i rgyu gnyis byed par ni ma mthong
[\[137a.5\]]ngo /_/de bzhin du nyi ma'i dkyil 'khor gyis kyang nyi ma'i 'od zer snang ba'i rang bzhin yang 'byin par byed grib ma dang mi gsal ba'i rang bzhin yang 'byin par byed pa'i rgyu gnyis byed pa ni ma mthong ngo /_/'di ltar yang grang ba dang dro ba gnyis kyang phan tshun 'gal ba ste/_gang na
[\[137a.6\]]grang ba yod pa de na dro ba med la/_gang na dro ba yod pa de na grang ba med de/_de la grang ba ni so thams pa dang spu ldang ba la sogs pa dro ba ni rngul zag pa la sogs pa'o/_/de la grang ba'i rgyu ni ba mo dang kha ba la sogs pa ste/_ba mo dang kha ba la sogs pa grang ba yang skyed par byed/_dro
[\[137a.7\]]ba yang skyed par byed pa ma mthong ngo /_/dro ba'i rgyu ni me dang nyi ma'i 'od la sogs pa ste/_des ni grang ba yang skyed par byed/_dro ba yang skyed par byed pa ma mthong ngo /_/tshig de dag gis rgyu las byung ngo zhes bya ba'i tshig gi don bstan to/_/yang na dus gzhan 'gags so zhes bya bar
[\[137b\]]
[\[137b.1\]]yang 'gal ba'i phyir te zhes bya ba la/_rnam pa gzhan du yang phyi dang nang gi 'du byed rnams skyes ma thag tu mi 'gag gi_/dus tha gi zad cig gnas nas/_phyis 'gog go zhes bya ba nga yang 'gal lo zhes bya ba'i don to/_/ci dang 'gal ba bstan pa'i phyir/_ci dang 'gal zhe
[\[137b.2\]]na/_lung dang ngo zhes bya ba smos te/_'gal zhes smras pa de 'gal ba la rnam pa gnyis te/_lung dang 'gal ba dang /_rigs pa dang 'gal ba'o/_/de la gal te dngos po rnams skyes nas tha gi zad cig gnas te 'gag go zhes smras na ni bcom ldan 'das kyi bka' lung dang
[\[137b.3\]]'gal bar 'gyur ro/_/bka' lung dang ji ltar 'gal ba bstan pa'i phyir/_gang bcom ldan 'das kyis zhes bya ba la sogs pa smos so/_/'du byed dag ni sgyu ma lta bu'o zhes bya ba la/_ji ltar sgyu ma rgyu rkyen gyi mthu las skye ba bzhin du/_phyi nang gi 'du byed kyang rgyu rkyen gyi mthu las
[\[137b.4\]]skyes pas na sgyu ma lta bu'o/_/skye zhing 'gag pa'i chos can yin pas na 'jig pa zhes bya'o/_/skyes nas skad cig ma gcig las ring du mi gnas pas na/_re zhig pa zhes bya'o/_/skad cig ma re re skyes ma thag tu 'jig pas na/_yun thung du gnas pa zhes bya ba ste/_dngos
[\[137b.5\]]po rnams dus tha gi zad cig tu gnas na ni de skad du 'byung ba'i lung dang 'gal lo/_/yang lung dang 'gal zhing rigs pa dang 'gal ba bstan pa'i phyir/_rnal 'byor pa yid la byed pas kyang /_'du byed de dag skye ba dang /_'jig par yid la byed pa na skad cig ma re re la
[\[137b.6\]]'gag par mthong ste zhes bya ba smos te/_rnal 'byor pa 'phags pa'i bden pa bzhi sgom zhing yid la byed pas kyang /_phyi nang gi 'du byed rnams skye ba dang 'jig pa'i mtshan nyid du yid la byed pas na/_'du byed rnams skad cig ma re re la 'jig cing 'gag par mthong ste/_de ltar
[\[137b.7\]]mthong bas na 'du byed rnams las skyo ba skye'o/_/skyo ba skyes nas 'dod chags dang bral bar 'gyur ro/_/'dod chags dang bral nas/_grol zhing mya ngan las 'das pa thob par 'gyur ro/_/de lta ma yin na ni de dag la yang skyo ba dang 'dod chags dang bral ba dang /_grol ba rnams
[\[138a\]]
[\[138a.1\]]med par 'gyur te zhes bya ba la/_gal te 'du byed rnams skad cig ma ma yin te/_rtag par gnas par gyur na ni rnal 'byor pa yid la byed pa rnams kyis kyang /_'du byed rnams skad cig ma re re 'gag pa yin par mthong bar mi 'gyur ro/_/
[\[138a.2\]]de ltar ma mthong na skyo bar mi 'gyur ro/_/skyo bar ma gyur na ni 'dod chags dang bral bar mi 'gyur ro/_/'dod chags dang ma bral na grol bar mi 'gyur te/_de lta na ni ma yin gyi rnal 'byor pa rnams kyis skad cig mar 'gag par mthong bas na phyir grol ba'i bar du 'gyur
[\[138a.3\]]te/_de'i phyir 'du byed rnams skad cig ma'o/_/'gal ba'i dpe bstan pa'i phyir/_dper na gzhan dag 'chi ba'i dus la sogs pa na 'gag par mthong ba bzhin no zhes bya ba smos te/_dper na sems can gzhan dag 'du byed rnams skad cig ma re re la 'jig par
[\[138a.4\]]mi mthong gi_/nam srog gi dbang po chad de shi bar gyur pa na/_'gag cing mi rtag par mthong ba de dag nam ma shi'i bar du ni skyo ba mi skye'o/_/nam de 'gag par gyur bar mthong ba la/_gdod skyo ba skye ba bzhin du rnal 'byor pa rnams kyis kyang 'du byed rnams rnal 'byor bsgom
[\[138a.5\]]pa'i tshe na 'du byed rnams skad cig ma re re la 'jig par mthong bas na skyo ba skye bar 'gyur ro/_/yang na rnal 'byor pa rnams sems can phal pa bzhin du 'chi khar 'gag pa mthong nas gdod skyo bar gyur na ni ji ltar sems can phal pa 'chi khar skyo bar gyur pas de dag la
[\[138a.6\]]rnam par grol ba med pa bzhin du/_rnal 'byor la yang rnam par grol ba med pa'i skyon du 'gyur te/_'dis ni 'gal ba'i phyir zhes bya ba'i tshig gi don bstan to/_/gal te 'du byed skyes nas bdag nyid gnas par nus pas dus gzhan du'ang bdag nyid gnas
[\[138a.7\]]pa'am/_rgyu 'ga' zhig gnas so zhes bya ba la/_gzhan yang 'di brtag dgos te/_'du byed rnams skad cig tu 'jig pa ni ma yin gyi/_skyes nas lo'am/_zla ba la sogs par dus tha gi zad cig gnas nas 'gag ce na/_dus tha gi zad cig tu gnas pa de la phyogs
[\[138b\]]
[\[138b.1\]]rnams la gnyis su brtag go/_/ji ltar zhe na/_'du byed rnams dus tha gi zad cig mi 'jig par gnas pa de/_'du byed de bdag nyid gnas pa'i rang bzhin can zhig ste/_gnas pa'i mthu yod pas dus tha gi zad cig tu gnas pa'am/_yang na bdag nyid gnas pa'i
[\[138b.2\]]mthu ni med kyi gnas par byed pa'i rgyu dang rkyen 'ga' zhig gis grogs byas nas dus tha gi zad cig tu gnas te/_de gnyis gang ltar yang gnas par yang mi rigs so/_/de la dang po'i phyogs la mi rigs par bstan pa'i phyir/_yang /_bdag nyid gnas pa mi rung ste/_
[\[138b.3\]]zhes smos te/_bdag nyid la gnas pa'i mthu yod pas dus tha gi zad cig tu gnas so zhes byar mi rung ngo /_/de ltar yang mi rigs so zhes bya ba'i don to/_/ji ltar mi rung snyams la/_de'i phyir/_bdag nyid mi gnas pa'i phyir te/_/zhes bya ba smos te/_ji ltar phyi nang gi 'dus
[\[138b.4\]]byas rnams bdag nyid mi gnas shing 'jig pa'i rang bzhin yin pa'i phyir bdag nyid la gnas pa'i mthu yod pas gnas so zhes bya bar yang mi rung ngo /_/ci'i phyir 'jig pa'i rang bzhin yin snyam pa la/_de'i phyir/_mthar phyin gnas par mi nus pa'i phyir ro zhes smos te/_ji
[\[138b.5\]]ltar 'dus byas rnams mthar phyin cing med par gyur pas na/_bdag nyid la gnas pa'i mthu med do/_/gal te bdag nyid la gnas pa'i mthu yod pa zhig na rtag tu yang gnas pa'i mthu can du 'dug la/_mjug tu yang gnas par ga la 'gyur te/_dper na nam mkha'
[\[138b.6\]]rtag pa'i rang bzhin la skye 'jig med pa bzhin no/_/'dus byas rnams la ni mthar gnas par mi rung ste/_'jig par 'gyur bas na/_bdag nyid gnas pa'i mthu yang med par rig par bya'o/_/phyogs gnyis pa ni mi rigs par bstan pa'i phyir/_gnas pa'i rgyur yang mi
[\[138b.7\]]rung ste zhes bya ba smos te/_'di ltar gnas par byed pa'i rgyu rkyen gyis grogs byas nas dus tha gi zad cig tu gnas so zhes byar yang mi rung ste/_de ltar yang mi rigs so zhes bya ba'i don to/_/ji ltar mi rigs pa bstan pa'i phyir/_de med pa'i phyir te/_de lta bu ni gang yang
[\[139a\]]
[\[139a.1\]]mi dmigs so zhes bya ba smos te/_dngos po rnams la bar du gnas par byed pa'i rgyu yang med de/_dngos po rnams la gnas par byed pa'i rgyu yod par ma mthong bas gnas par byed pa'i rgyus gnas par byas so zhes bya bar yang mi rigs so/_/tshig
[\[139a.2\]]de dag gis ni bdag nyid mi gnas phyir zhes bya ba'i don bstan to/_/de ste gang gnas pa'i rgyu med kyang /_'jig pa'i rgyu med pas gnas te/_'jig pa'i rgyu dang phrad nas phyis 'jig par 'gyur te zhes bya ba la/_gal te 'di skad du dngos po nyid kyang gnas pa'i mthu med par gnas par
[\[139a.3\]]ma nus na/_gnas pa'i rgyu gzhan gyis kyang bstangs shing dngos po rnams gnas par byas pa med du zin kyang dngos po gnas pa'i bar na de 'jig par byed pa'i rgyu med de/_nam 'jig par byed pa'i rgyu rkyen dang ma phrad kyi bar du 'jig par mi 'gyur gyi/_'jig par byed pa'i
[\[139a.4\]]rgyu rkyen dang phrad nas gdod 'jig par 'gyur te/_sngar ni mi 'jig par gnas so zhes zer ro/_/de'i dpe bstan pa'i phyir smras pa/_mes sngon po bzhin no zhes bya ba smos te/_dper na lcags kyi kha dog sngon po 'jig par byad pa'i rgyu me dang ma phrad pa'i sngon rol na ni kha dog
[\[139a.5\]]sngon por snang la/_phyis de 'jig par byed pa'i rgyu me dang phrad nas mes sngon po bshig ste/_kha dog dmar por 'gyur ba dang /_dper na bum pa 'jig par byed pa'i rgyu tho ba la sogs pa dang ma phrad pa'i dus na ni bum pa mi 'jig la/_'jig par byed pa'i rgyu tho ba la sogs pa
[\[139a.6\]]dang phrad nas/_gdod 'jig par 'gyur ba dang 'dra'o zhes zer ro/_/de ltar yang mi rigs par bstan pa'i phyir/_yang de med pa'i phyir de ltar mi rung ste zhes bya ba smos te/_ji ltar dngos po rnams la skyed pa'i rgyu ni yod kyi/_'jig par byed pa'i rgyu ni med de/_dper na
[\[139a.7\]]rdo gnam du bor ba la gnam du 'dor ba'i rgyu lag pa la sogs pa ni yod kyi/_sa la lhung bar byed pa'i rgyu med de rang ltung ba bzhin no/_/de dang 'dra bar dngos po rnams la rgyu med pa'i phyir/_'jig pa'i rgyu dang ma phrad kyi bar du gnas so zhes bya bar yang mi rigs so/_/
[\[139b\]]
[\[139b.1\]]ji ltar mi rigs par bstan pa'i phyir/_smras pa/_'jig pa'i rgyu ni phyis kyang gang yang med de zhes bya ba smos te/_ji ltar mes lcags kyi sngon po bshig go zhes smras pa yang ji ltar me dang ma phrad pa'i snga rol na lcags kyi sngon po 'jig par byed pa'i rgyu gang yang med de/_
[\[139b.2\]]sngon po rang gis 'jig pa de bzhin du/_me dang phrad pa'i dus na yang mes sngon po bshig ste/_sngon po 'jig par byed pa'i rgyu mes ma byas kyi sngon po ni rang gi ngang gis zhig go/_/gal te gzhan dag 'di skad du/_gal te rang gi ngang gis zhig ste/_
[\[139b.3\]]mes bshig pa ma yin na/_me dang ma phrad pa'i sngon rol nas sngon po mi snang bar ci'i phyir mi 'gyur zhe na/_de'i lan du/_mes kyang sngon po 'jig par 'gyur ba ni ma grub kyi/_mi 'dra bar skye bar nus par 'grub po zhes smos te/_mes lcags kyi sngon po 'jig par
[\[139b.4\]]byas pa ni ma grub kyi sngon po ni rang gi ngang gis 'jig la/_mes ni gzhan pa skyed de/_gang bskyed ce na/_lcags kyi kha dog dmar por bskyed do/_/don de nyid bstan pa'i phyir/_'di ltar de dang phrad pa'i phyir sngon po'i rgyu mi 'dra bar snang ste zhes bya ba smos te/_'di ltar mes ni
[\[139b.5\]]sngon po bshig pa ma yin gyi/_sngon po ni rang zhig la/_me dang phrad pas ni kha dog dmar por bskyed do/_/rnam pa thams cad du mi 'jig pa ni ma yin no zhes bya ba la/_gal te mes sngon po thams cad nas thams cad du bshig ste med par byas na ni phyis grangs pa'i dus na
[\[139b.6\]]yang sngon por 'gyur bar mi rigs na/_phyis grangs pa'i tshe sngon por snang bas na/_mes sngon po bshig pa ni ma yin gyi/_me'i snga rol gyi sngon po ni rang zhig la/_mes ni dmar po bskyed par grub po/_/gal te gzhan dag 'di skad du chu yang me dang phrad nas bskol ba
[\[139b.7\]]dang /_gdod phyis med par snang gi_/me dang ma phrad pa'i snga rol nas med par mi snang ste/_de ltar me dang phrad nas mi snang bar gyur pas na/_chu 'jig par byed pa'i rgyu me yin pa bzhin du dngos po rnams la yang 'jig par byed pa'i rgyu yod de/_dper na bum pa lta bu dbyig
[\[140a\]]
[\[140a.1\]]pa la sogs pa dang ma phrad pa'i snga rol na ni chag par mi snang la dbyig pa la sogs pa dang phrad nas gdod chag par snang bas na/_dngos po rnams la 'jig par byed pa'i rgyu yod do zhes zer ba la/_me dang dbyig pa la sogs pa la chu
[\[140a.2\]]dang bum pa la sogs pa 'jig par byed pa'i rgyu ma yin par bstan pa'i phyir/_chu yang bskol nas me dang phrad pa dang /_je nyung je nyung du 'gyur te/_shin tu nyung ba las mthar mi skye bar snang gi lan cig me dang phrad pas de med pa ni ma yin no zhes bya ba smos te/_'di ltar
[\[140a.3\]]chu yang me dang phrad nas bskol ba dang je nyung je nyung du 'gyur te/_khad kyis shin tu nyung ba las tha mar med par snang gi me dang phrad ma thag tu ni chu ni mi snang bar 'gyur ba ma yin pas na/_mes chu med pa'i rgyu ma byas kyi/_chu ni rang gi ngang gis skad cig ma gcig gi rgyun gyis
[\[140a.4\]]rang zhig go/_/mes ni de na je nyung je nyung du gyur pa bskyed par zad kyi me ni chu 'jig par byed pa'i rgyu mi byed do/_/gzhan dag gis smras pa/_gal te mes chu skyed pa'i rgyu byas kyi chu 'jig pa'i rgyu ma byas na/_mes chu bskyed pas na mjug tu chu snang ba'i rigs na/_ci'i phyir mi
[\[140a.5\]]snang bar 'gyur zhes rgol na yang /_lan du chu phyis mi snang bar gyur pa ni chu zad pa'i skad cig ma snga ma ni mjug thug ste zad/_chu'i skad cig ma phyi ma skyed par byed pa'i grogs rgyu rkyen gzhan med de/_rgyu rkyen dang mi ldan pas na chu ma bskyed de/_de bas na chu phyis mi snang bar 'gyur
[\[140a.6\]]ro/_/gal te mes chu med par byed pa yin na ni me dang phrad ma thag tu chu med pa'i rigs na/_med pa phrad ma thag tu chu med par ma gyur pas na mes chu 'jig pa'i rgyu ma byas so/_/gzhan yang 'di dpyad par bya ste/_mes chu 'jig pa'i rgyu byas na chu de mi 'jig pa'i rang bzhin can
[\[140a.7\]]las mes 'jig par byas sam/_chu de 'jig pa'i rang bzhin can las mes 'jig par byas/_gal te chu de mes mi 'jig pa'i rang bzhin can yin na ni mi 'jig pa'i rang bzhin can la/_'jig par byar mi rung bas rgyu gang gis kyang 'jig par bya bar mi nus te/_dper
[\[140b\]]
[\[140b.1\]]na nam mkha' 'jig pa med pa la rgyu rkyen gyis 'jig par mi nus pa bzhin no/_/gal te chu de 'jig pa'i rang bzhin can zhig yin na ni chu rang 'jig pas de la 'jig par byed pa'i rgyu gzhan gyis mi 'jig go/_/gzhan yang bum pa la sogs pa 'jig par byed pa'i rgyu tho ba la sogs
[\[140b.2\]]pas byas so zhes smras pa de yang mi rigs te/_ji lta zhe na/_tho bas bum pa 'jig pa'i rgyu byed na/_tho ba des bum pa 'jig par byed pa'i dus na ni bum pa nyid byas sam/_bum pa las ma gtogs pa gzhan zhig byas/_gal te tho bas bum pa nyid byas na ni tho bas bum
[\[140b.3\]]pa byas kyi/_bum pa'i 'jig pa ma byas pa na/_tho bas bum pa gzhig pa'i rgyu byas so zhes smras pa yang 'gal lo/_/gal te tho bas bum pa ma yin pa zhig byas na ni tho bas gzhan byas pas bum pa la ci yang ma byas pa'i phyir tho bas bum pa bshig par mi rung ste/_dper
[\[140b.4\]]na mchod sbyin la bde ba dang /_mi bde ba byas pa de lha sbyin la ci yang byas pa ma yin pa bzhin no/_/gzhan yang tho bas bum pa bshig na bum pa 'jig pa'i rang bzhin can zhig yin pa las tho bas bum pa bshig gam/_bum pa 'jig pa'i rang bzhin can ma yin pa las tho
[\[140b.5\]]bas bshig_/gal te bum pa 'jig pa'i rang bzhin can zhig yin na ni kho rang gzhig pas na/_de la tho ba la sogs pa'i rgyu gzhan gyis gzhig mi dgos so/_/gal te bum pa 'jig pa'i rang bzhin can ma yin na ni de 'jig tu mi btub pas na/_rgyu gang gis kyang gzhig tu
[\[140b.6\]]mi btub par 'gyur ro/_/de lta bu'i tshul du brtags na tho bas ni gyo mo bskyed kyi/_bum pa ni rang gi ngang gis 'jig pa yin no/_/tshig de dag gis dngos po med pa zhes bya ba'i tshig gi don bstan to/_/mtshan nyid gcig tu nges pa'i phyir skyes pas gang yang gnas par mi rung
[\[140b.7\]]ngo zhes bya ba la/_'dus byas kyi chos thams cad kyi mtshan nyid ni rtag pa zhes bya ba'i mtshan nyid dang /_mi rtag pa zhes bya ba'i mtshan nyid gnyis su med kyi/_'dus byas thams cad ni mtshan nyid gcig kho nar nges so/_/gang zhe na/_mi rtag pa dang /_skad cig ma'i mtshan nyid
[\[141a\]]
[\[141a.1\]]du nges so/_/de ltar 'dus byas rnams skad cig ma'i mtshan nyid du nges pas na 'dus byas rnams dus tha gi zad cig gnas nas phyis 'jig par mi rigs so/_/'dus byas kyi mtshan nyid ni gcig tu nges par cis mngon zhe na/_lung gi gtan tshigs
[\[141a.2\]]bstan pa'i phyir/_'dus byas kyi mtshan nyid gcig tu nges pa 'di ni bcom ldan 'das kyis kyang 'di lta ste/_'dus byas ni mi rtag pa'o zhes gsungs so zhes bya ba smos so/_/'dus byas kyi mtshan nyid mi rtag pa kho nar nges pa ni bcom ldan 'das kyis gsungs te/_ji skad
[\[141a.3\]]gsungs she na/_'dus byas thams cad ni mi rtag pa'o zhes gsungs so/_/de gal te skyes ma thag tu mi 'jig na ni yun cung zad cig gi bar du mi rtag la med par mi 'gyur bas mi rtag par mtshan nyid gcig tu ma nges par 'gyur ro zhes bya ba la/_gal te dngos po skyes
[\[141a.4\]]ma thag tu mi 'jig gi_/dus tha gi zad cig tu gnas nas gdod phyis 'jig par 'gyur na ni mi rtag pa'i mtshan nyid gcig tu nges par mi 'gyur te/_de ci'i phyir zhe na/_ma zhig gi bar du dus tha gi zad cig tu rtag par gnas pas na rtag par 'gyur la/_de nas 'jig
[\[141a.5\]]par 'gyur bas na/_mi rtag par yang 'gyur te/_'dus byas la rtag pa dang mi rtag pa gnyis su gzhag na ni mtshan nyid gcig tu nges pa med cing lung dang 'gal bar 'gyur ro/_/tshig de dag gis ni mtshan nyid nges zhes bya ba'i tshig gi don bstan to/_/de skad cig ma
[\[141a.6\]]re re la snga ma med pa skyes zin na/_de ni 'di yin no zhes bya ba med par 'gyur ro zhes bya ba la/_gal te gzhan dag 'di skad du zer te/_skad cig ma re re la dngos po rnams 'gags nas snga ma dang phyi ma 'dra bar skad cig ma gzhan skye'o zhes zer na/_de lta na ni snga ma mthong ba'i
[\[141a.7\]]dngos po dag phyis mthong ba'i dus na de dag bdag gis mthong ngo snyam pa'i blo dang sems skye bar mi rigs na/_de lta ni ma yin te/_sngar mthong ba'i dngos po dag phyir mthong ba'i tshe de nyid bdag gis mthong ngo snyam pa'i blo skyes pas ni/_dngos po rnams skad cig ma re re la mi 'jig gi
[\[141b\]]
[\[141b.1\]]dus tha gi zad cig gnas nas phyis 'jig go zhes zer ro/_/de ltar yang mi rigs par bstan pa'i phyir 'dra ba rjes su 'brang ba'i phyir/_de lta bur gyur pa'i phyir zhes bya ba smos te/_dngos po rnams mthong ba las phyis mthong ba'i dus na bdag gis de nyid mthong ngo snyam pa'i
[\[141b.2\]]blo skye ba yang skad cig ma snga ma'i tshe dngos po rnams kyi kha dog dang bong tshod ci 'dra bar byung ba skad cig ma phyi ma'i tshe na yang skad cig ma de dang 'dra ba'i kha dog dang bong tshod skye bar 'gyur te/_phyi ma'i tshe yang 'dra ba byung na de nyid mthong ba'i blo skyes te nyes pa med do/_/dpe bstan
[\[141b.3\]]pa'i phyir smras pa/_mig 'phrul can gyis rde'u bzhin no zhes bya ba smos te/_dper na mig 'phrul can gyis pho long brgya tsam gnam du bor na/_'dor ba la gor myur bas du ma byung ngo snyam pa mi skye'i/_gcig cig mthong ngo snyam pa'i blo skye'o/_/de dang 'dra bar dngos po rnams
[\[141b.4\]]skye ba na yang skad cig ma 'dab chags su myur bar skye la/_snga phyi 'dra ba sha stag skye bas na de nyid mthong ngo snyam pa'i blo skye ba'o/_/dper na chu bo la sogs pa 'bab pa na yang skad cig ma re re la yang 'gags shing skye mod kyi/_phyi ma rnams kyang snga ma dang 'dra ba sha stag skyes pas
[\[141b.5\]]na/_chu de dag mthong ngo snyam pa'i blo skye ba bzhin no/_/tshig de dag gis ni rjes su 'brang zhes bya ba'i don bstan to/_/'dra ba'i phyir de'i blor 'gyur te/_de'i dngos po'i phyir ni ma yin par ji ltar shes she na zhes bya ba ni gal te gzhan dag yang 'di skad du rgol te/_gang sngar mthong
[\[141b.6\]]ba'i dngos po phyis mthong bas na/_snga ma de nyid kyi dngos po ma zhig par mthong ba ni ma yin gyi/_skad cig ma snga ma 'gags pa dang 'dra ba'i skad cig ma gzhan sha stag skyes pas 'dra ba skyes pa'i phyir snga ma nyid mthong ngo snyam pa'i blor 'gyur bar ci mngon zhe na/_ma 'gags par dngos
[\[141b.7\]]po sngar mthong ba nyid phyis mthong ngam/_sus shes snyam rgol lo/_/de ltar mi rigs par bstan pa'i phyir/_'gog pa'i phyir ro zhes smos te/_dngos po rnams mjug tu 'gag par 'gyur ba'i phyir/_dngos po snga ma nyid phyis mthong ba ni ma yin gyi/_skad cig snga ma 'gags
[\[142a\]]
[\[142a.1\]]nas phyi ma de 'dra ba skyes pa mthong ba las de nyid mthong ngo snyam pa'i blo skye bar 'gyur ro/_/don de nyid bstan pa'i phyir/_de bzhin gnas pa la ni mthar 'gas par mi 'gyur te/_thog ma'i skad cig ma dang bye brag med pa'i phyir ro zhes bya ba smos te/_gal te dngos
[\[142a.2\]]po rnams skad cig ma re re la 'gag pa ni ma yin gyi/_brtan por gnas pa'i rang bzhin yin na ni dngos po de mjug tu 'gag par yang mi 'gyur te/_ci'i phyir zhe na/_ji ltar thog ma'i skad cig ma 'gag pa med de gnas pa'i rang bzhin yin pa de bzhin du/_phyi ma'i skad
[\[142a.3\]]cig ma na yang gnas pa'i rang bzhin gyi dngos po de nyid yin te/_de las dngos po ma brjes pas na/_phyis kyang 'gag par mi 'gyur ro/_/don de dag gis mjug bsdu ba'i phyir/_de bas na de nyid yin par mi rigs so zhes bya ba smos te/_gong du bshad pa'i rigs pa ltar na/_
[\[142a.4\]]mjug tu dngos po rnams 'gag par 'gyur ba'i phyir dngos po sngar mthong ba gang yin pa phyis kyang de nyid mthong bar mi rigs so/_/tshig de dag gis ni 'gog pa'i phyir zhes bya ba'i tshig gi don bstan to/_/tha mar 'gyur ba nye bar dmigs pa'i yang phyir te zhes bya ba la/_rnam
[\[142a.5\]]pa gzhan du yang nang gi dngos po rnams la mjug tu gnyer ma can dang /_skra dkar la sogs pa gzhan du 'gyur ba'i dngos po mthong la phyi'i dngos po rnams la yang ka ba la sogs pa khong rul ba la sogs pa gzhan du 'gyur ba mthong bas na/_skad cig dngos po rnams skad cig
[\[142a.6\]]ma yin par rig par bya'o/_/'gyur ba zhes bya ba ci yin pa bstan pa'i phyir/_yongs su 'gyur ba zhes bya ba ni gzhan du 'gyur ba yin la zhes bya ba smos te/_yongs su 'gyur ba zhes bya ba'i don ni nang gi dngos po la yang snga ma snga ma dang mi 'dra bar phyi ma'i dus na skra dkar la
[\[142a.7\]]sogs pa gzhan du 'gyur ba la bya'o/_/phyi'i dngos po la yang ka ba la sogs pa snga ma dang mi 'dra bar rul ba'i mtshan nyid du 'gyur ba la 'gyur ba zhes bya'o/_/de gal te thog ma nas ma brtsams su zin na ni phyi nang gi dngos po rnams tha mar yongs su 'gyur ba yang mi dmigs
[\[142b\]]
[\[142b.1\]]la zhig nas zhes bya ba la/_gal te dngos po rnams thog ma nas skad cig ma re re la rga ba dang /_'drul ba la sogs pa'i mtshan nyid du brtsams su zin na ni nang gi dngos po la yang tha mar skra dkar la sogs pa'i mtshan nyid du gzhan du 'gyur bar mthong ba mi 'gyur la/_phyi'i
[\[142b.2\]]dngos po la yang rul pa la sogs pa'i mtshan nyid du tha mar gzhan du 'gyur bar mthong bar mi 'gyur ro/_/de lta bas na thog ma nyid nas gzhan du 'gyur ba brtsams te zhes bya ba la/_gong du bshad pa ltar phyi nang gi dngos po rnams tha mar sngon dang mi 'dra ba'i mtshan nyid gzhan du
[\[142b.3\]]'gyur bar 'gyur bas na/_dngos po rnams dang po nyid nas gang gzhan nas gzhan du 'gyur ba skad cig ma re re brtsams par rig par bya'o/_/gzhan gyis brgal ba/_gal te skad cig ma re re la rga ba dang rul pa la sogs pa'i mtshan nyid du gzhan nas gzhan du 'gyur
[\[142b.4\]]bar brtsams na/_ci'i phyir na phyis mthong ba'i tshe bdag gis sngon mthong ba'i dngos po de nyid mthong ngo snyam pa'i blo skyes zer ba la/_gang mthar gyis skye ba ni tha mar snang bar 'gyur te zhes bya ba smos te/_skad cig ma dang po nas snga ma dang phyi ma 'dra ba'i rang bzhin gzhan du
[\[142b.5\]]'gyur la skyes shing brtsams pas na/_mjug tu skra dkar la sogs pa'i mtshan nyid dang /_rul pa la sogs pa'i mtshan nyid du snang ste/_de bas na dang po nas gzhan nas gzhan du 'gyur ba brtsams pa yin no/_/de'i dpe bstan pa'i phyir 'o ma las zho'i gnas bzhin no
[\[142b.6\]]zhes bya ba smos te/_dper na'o ma las zhor 'gyur ba yang dang po nas skad cig ma re re la je ska je skar 'gyur bar brtsams pas na/_mjug tu ska ba'i rang bzhin zhor 'gyur bas na snang zhing mngon pa bzhin no/_/yang gzhan gyis brgal ba gal te skad cig ma re re la yang
[\[142b.7\]]gzhan nas gzhan du 'gyur bar brtsams/_ci'i phyir gzhan nas gzhan du 'gyur bar brtsams pa ma tshor zhes brgal ba la/_lan du ji srid du de gzhan du 'gyur ba phra bas yongs su mi rigs pa de bzhin du de dang 'dra ba rjes su 'brang ba'i phyir te/_de nyid ni 'di yin no zhes
[\[143a\]]
[\[143a.1\]]shes par bya ba grub po zhes bya ba smos te/_dper na 'o ma dang po nas gzhan nas gzhan du ska ba'i rang bzhin du 'gyur bar brtsams nas/_gzhan du 'gyur ba rtsom pa phra bas ni gzhan du 'gyur ba mi rigs pa de bzhin du/_phyi nang gi dngos po gzhan dang
[\[143a.2\]]yang rga ba dang 'drul ba la sogs pa'i mtshan nyid du gzhan nas gzhan du 'gyur bar brtsams pa phra bas na/_de'i tshe rig par ma gyur gyi/_mjug tu rga ba dang rul pa gsal bar snang bar gyur ba dang /_gdod rgas pa dang rul bar rig go/_/de bas na 'du byed rnams
[\[143a.3\]]'dab chags su bred ma chad par skad cig ma snga ma dang 'dra bar phyi ma skyes pas na/_bdag gis skad cig ma snga ma nyid mthong ngo snyam pa'i blo skye'o/_/don de dag gi mjug bsdu ba'i phyir/_de'i phyir skad cig ma re re la gzhan du 'gyur ba'i phyir skad cig ma grub po zhes
[\[143a.4\]]bya ba smos te/_gong du bshad pa ltar na/_phyi nang gi 'du byed rnams mjug tu gzhan du 'gyur bar snang bas na/_'du byed thams cad skad cig ma re re la gzhan du 'gyur bar snang bas na/_'du byed thams cad skad cig ma yin par grub ste/_tshig de dag gis 'gyur
[\[143a.5\]]ba nye bar dmigs zhes bya ba'i don bstan to/_/ji ltar grub ce na zhes bya ba la/_'du byed rnams skad cig mar grub po zhes bshad na gtan tshigs gang gis skad cig ma grub ce na zhes bya ba'i don te/_de'i gtan tshigs smras pa/_de'i rgyu dang 'bras bu las zhes bya ba'o/_/tshig
[\[143a.6\]]gi don de'i don bstan pa'i phyir/_skad cig ma'i rgyu dang skad cig ma'i 'bras bu zhes bya ba'i don to/_zhes smos te/_rgyu skad cig ma yin pas na/_de las skyes pa'i 'bras bu yang skad cig ma yin par brtag la/_'bras bu skad cig ma yin pas na/_de skyed
[\[143a.7\]]par byed pa'i rgyu yang skad cig ma yin par rig par bya'o/_/rgyu skad cig ma yin pas 'bras bu skad cig ma yin par 'grub pa'i phyir/_sems ni skad cig mar grags pas mig dang gzugs la sogs pa 'du byed gzhan las gyur pas de dag kyang skad cig mar
[\[143b\]]
[\[143b.1\]]'grub ste zhes bya ba smos te/_'di ltar mig gi rnam par shes pa la sogs pas rnam par shes pa thams cad ni skad cig ma yin par sangs rgyas pa dang mu stegs pa thams cad la yang grags so/_/de ltar sems skad cig mar grags pas na/_sems de'i rgyu ni mig dang
[\[143b.2\]]gzugs la sogs pa yin te/_mdo las kyang mig dang gzugs la brten nas mig gi rnam par shes pa skye'o zhes gsungs so/_/de bas na 'du byed rnams kyi 'bras bu sems skad cig mar grub pas na de skyed par byed pa'i rgyu 'du byed rnams kyang skad cig mar grub
[\[143b.3\]]po/_/gal te gzhan dag 'di skad du 'du byed rtag pas sems skad cig mar skyed de/_de bas na 'du byed ni rtag pa yin la/_de las skyes pa'i sems ni skad cig ma yin no zhes zer ba la/_de mi rigs par bstan pa'i phyir/_skad cig ma ma yin pa las ni skad cig mar
[\[143b.4\]]'byung bar mi 'os so zhes bya ba smos so/_/mig dang gzugs la sogs pa skad cig ma ma yin zhing rtag pa las 'bras bu skad cig ma'i rang bzhin gyi sems 'byung bar ni mi rigs so zhes bya ba'i don to/_/de'i dpe bstan pa'i phyir/_'di lta ste/_rtag pa las mi rtag pa
[\[143b.5\]]bzhin no zhes bya ba smos te/_rtag pa las ni mi rtag pa 'byung bar mi srid de/_dper na nam mkha' rtag pa las bum pa dang snam bu la sogs pa mi rtag pa'i dngos po mi 'byung ba bzhin no/_/rgyu skad cig ma yin pas 'bras bu skad cig mar sgrub pa'i phyir ro/_/yang 'du byed
[\[143b.6\]]thams cad ni sems kyi 'bras bu ste zhes smos te/_gzhan yang mig dang gzugs la sogs pa'i 'du byed thams cad ni sems kyi 'bras bu yin te/_'du byed rnams ni sems kyi 'bras bu yin la/_sems ni de dag gi rgyu yin no/_/de ltar na sems skad cig ma yin
[\[143b.7\]]pas na de'i 'bras bu 'du byed rnams kyang skad cig mar rig par bya'o/_/ji ltar rig ce na zhes bya ba ni 'du byed rnams sems kyi 'bras bu yin par yang ci mngon la sems skad cig ma yin par 'du byed rnams kyang skad cig ma yin par ci mngon zhe na zhes bya ba'i don to/_/
[\[144a\]]
[\[144a.1\]]de'i lan du zin pa dang /_dbang ba dang /_dag pa dang /_sems can gyi rjes su 'brang ba'i phyir ro zhes bya ba smos te/_'du byed rnams sems kyi 'bras bu yin par ni sems kyi 'du byed rnams zin pa dang /_sems kyi 'du byed rnams la dbang byed
[\[144a.2\]]pa dang /_sems dag pa'i rjes su 'du byed rnams 'brang ba dang /_sems can gyi sems kyi rjes su 'du byed rnams 'brang bas na 'du byed rnams sems kyi 'bras bu yin par mngon no/_/sems kyi 'du byed zin pa'i don bstan pa'i phyir/_sems kyi mig la sogs pa
[\[144a.3\]]la gnas dang bcas pa zin pa ste zhes smos te/_gnas ni lus la bya'o/_/sems ni 'dis mig gi dbang po dang bcas pa'i lus kun du bzung ste/_de bas na 'du byed rnams sems kyi 'bras bu yin par rig par bya'o/_/sems kyis ji ltar lus zin pa bstan pa'i phyir/_
[\[144a.4\]]lhan cig tu brgyal ba dang /_bde bar zin pa'i rjes su 'brang ba'i phyir zhes bya ba smos te/_'di ltar ma'i mngal du rnam par shes pa zhugs nas brgyal bar gyur pa dang /_gdod pha ma'i mi gtsang ba las nur nur po dang mer mer po la sogs pa lus kyi dngos por 'grub kyi/_ji srid
[\[144a.5\]]du rnam par shes pa ma'i mngal du zhugs nas brgyal bar ma gyur pa de srid du pha ma'i mi gtsang ba las nur nur po dang mer mer po la sogs pa mi 'gyur bas ni lus na sems kyi rjes su 'brang ba'i phyir sems kyis lus yongs su bzung ngo /_/mdo las kyang /_dga' bo gal te
[\[144a.6\]]ma'i mngal du rnam par shes pa brgyal bar ma gyur na pha ma'i mi gtsang ba las nur nur po la sogs par mi 'gyur ro zhes bshad do/_/gzhan yang sems la gnod par gyur na lus la yang gnod par 'gyur la/_sems bde bar gyur na lus kyang dge bar 'gyur bas sems
[\[144a.7\]]kyi rjes su lus 'brang ba'i phyir/_sems kyis lus zin pa'i phyir/_de bas na 'du byed rnams kyi 'bras bu yin no/_/'du byed rnams la sems dbang ba'i don bstan pa'i phyir/_sems ni 'du byed rnams la dbang byed pa ste zhes smos te/_sems 'di ni 'du byed rnams
[\[144b\]]
[\[144b.1\]]la dbang byed de/_de bas na 'du byed ni sems kyi 'bras bu'o/_/ji ltar dbang byed pa lung gi gtan tshigs kyis bstan pa'i phyir/_ji ltar bcom ldan 'das kyis kyang /_'jig rten 'di ni sems kyis khrid do/_/sems kyis drangs so zhes bya ba smos te/_sems kyis gang
[\[144b.2\]]du bsams par lus kyang de'i rjes su 'brang bas na sems kyis khrid pa dang drangs pa zhes bya'o/_/sems skye zhing 'byung bar 'gyur ro zhes bya ba la/_sems la 'dod chags zhig skyes nas lus kyang de'i rjes su 'brang nas spyod pa zed zed po dang /_bzhin 'dzum pa la sogs
[\[144b.3\]]pa'i mtshan nyid gzhan du 'gyur ro/_/gal te sems las zhe sdang zhig skyes na ni khu tshur 'chang ba dang /_bzhin khro gnyer bsdus pa la sogs par gzhan du 'gyur bas na 'du byed rnams la sems dbang ngo /_/lung gi gtan tshigs gnyis pa bstan pa'i phyir/_de bzhin
[\[144b.4\]]du rnam par shes pa'i rkyen gyis ming dang gzugs zhes bya ba gsungs te zhes bya ba la/_de bzhin du mdo gzhan dag las rnam par shes pa'i dbang gis ming dang gzugs 'byung ngo zhes gsungs pas na/_de'i phyir 'du byed rnams ni sems kyi 'bras bu yin no/_/dag
[\[144b.5\]]pa'i sems kyi rjes su 'brang ba'i don bstan pa'i phyir/_dag pa'i sems kyi rjes su 'brangs zhes bya ba ni rnal 'byor pa'i sems dag pa yin te/_de dag la ni 'du byed rnams de bzhin du 'gyur ro zhes smos te/_dag pa'i sems kyi rjes su 'brangs zhes bya ba la/_dag
[\[144b.6\]]pa'i sems ni rnal 'byor ba rnams kyi sems la bya ba ste/_'du byed rnams rnal 'byor pa'i sems kyis ji lta ji ltar bsams pa de bzhin du 'gyur bas na 'du byed rnams la sems dbang byed do/_/rnal 'byor pas ji ltar bsams pa de bzhin du 'gyur bar ci mngon zhe na/_lung gi
[\[144b.7\]]gtan tshigs kyis bstan pa'i phyir/_'di lta ste/_dge slong bsam gtan thob pa zhes bya ba la sogs pa smos so/_/sems can gyi sems kyi rjes su 'brang ba'i don bstan pa'i phyir sems can rjes su 'brang phyir zhes bya ba la sogs pa smos te/_'di ltar 'du byed rnams ni
[\[145a\]]
[\[145a.1\]]sems kyi rjes su 'brang ste/_ji lta zhe na/_'di ltar sdig pa byed pa'i sems can rnams kyi sems kyi dbang gis lo tog la sogs pa yang kha dog dang /_dri dang ro la sogs pa rnams mthu chung bar 'gyur zhing gser la sogs pa'i dngos po yang sol ba
[\[145a.2\]]la sogs par snang la/_bsod nams byed pa rnams kyi sems kyi dbang gis 'bru la sogs pa kha dog dang dri phun sum tshogs par snang la dngos po ngan pa rnams kyang rin po che la sogs par snang bas na/_'du byed rnams sems kyi 'bras bu yin par mngon no/_/tshig de
[\[145a.3\]]dag gi mjug bsdu ba'i phyir/_de bas na de dag skad cig ma'o zhes bya ba smos te/_gong du bshad pa ltar na 'du byed rnams sems kyi 'bras bu yin pa'i phyir 'du byed rnams skad cig mar rig par bya'o/_/don de nyid bstan pa'i phyir/_de'i rjes su 'brang ba'i phyir
[\[145a.4\]]skad cig ma las 'bras bu skad cig ma med par mi rung ngo zhes smos te/_'bras bu thams cad ni rgyu'i rjes su 'brang ste/_rgyu ci 'dra bar btab pa 'bras bu yang de 'dra bar skye'o/_/de yang dper na rgyu 'bras sA lu'i sa bon btab na 'bras bu yang 'bras sA lu'i 'bras bu nyid
[\[145a.5\]]smin pa de bzhin du/_'du byed rnams kyi rgyu sems skad cig ma yin pas na de'i 'bras bu 'du byed rnams kyang skad cig mar rig par bya ste/_sems ni skad cig ma yin la/_de'i 'bras bu 'du byed rnams skad cig ma ma yin pa rtag pa'i mtshan nyid du 'gyur bar ni mi rigs
[\[145a.6\]]so/_/de ltar 'du byed rnams re zhig bye brag med par skad cig mar tshigs su bcad pa gnyis kyis bsgrubs so zhes bya ba la/_'di yan chad du phyi nang gi 'du byed rnams so sor ma phye bar gcig tu bsdus nas skad cig ma yin par tshigs su bcad pa gnyis kyis bstan to/_
[\[145a.7\]]zhes bya ba'i don to/_/yang nang gi rnams bsgrub pa'i phyir tshigs su bcad pa rnams su rig par bya'o zhes bya ba la/_da ni tshigs su bcad pa lnga zhig gis nang gi 'du byed sems dang sems las byung ba rnams skad cig mar sgrub bo zhes bya ba'i don to/_/thog ma je bas je
[\[145b\]]
[\[145b.1\]]che dang /_/zhes bya ba la sogs pa la/_nang gi 'du byed skye ba la rnam pa bcu bzhi yod de/_thog mar skye ba dang /_je bas je cher skye ba dang /_sogs pa skye ba dang gnas kyi dngos por skye ba dang /_'gyur bar skye ba dang /_smin par skye ba dang /_tha ma'i skye ba dang /_de bzhin du
[\[145b.2\]]mchog gi skye ba dang /_'od gsal bar skye ba dang /_'od mi gsal bar skye ba dang /_yul gzhan du 'gro ba'i skye ba dang /_sa bon can gyi skye ba dang /_sa bon med pa'i skye ba dang /_gzugs brnyan du skye ba ste/_skye ba rnam pa bcu bzhi yod pa la ni rnam pa bcu bzhi po de skad
[\[145b.3\]]cig mar sgrub pa'i rgyu dang tshad ma ni/_rgyu dang tshad kyi bye brag dang /_/zhes bya ba nas sems kyi rjes su 'brang ba nas/_'dus byas thams cad skad cig ma/_/zhes bya ba'i bar dag gis bstan to/_/je bas je che zhes bya ba nas zhes bya ba la/_thog mar je che je che dang /_/zhes
[\[145b.4\]]bya ba nas brtsams te/_'dus byas thams cad skad cig ma'o/_/zhes bya ba'i bar dag gi tshigs su bcad pa lngas nang gi 'du byed rnams skad cig mar sgrub bo zhes bya ba'i don to/_/de dag gis ji ltar skad cig ma 'grub ce na zhes bya ba ni tshigs su bcad pa lnga po de dag gis
[\[145b.5\]]nang gi 'du byed rnams ji ltar skad cig mar 'grub ce na zhes bya ba'i don to/_/thog mar skye ba ni dang por lus mngon par 'grub pa gang yin pa'o zhes bya ba la/_nang gi 'du byed sna la skye ba bcu bzhi yod pa'i mtshan nyid de je bstan nas/_de dag ji ltar skad cig ma yin pa ni gtan
[\[145b.6\]]tshigs kyis phyis 'chad do/_/de la thog ma skye ba zhes bya ba ni 'chi ba'i char gtogs pa'i rnam par shes pa 'gags nas ma'i mngal du skad cig ma dang po la rnam par shes pa zhugs te brgyal nas skye ba'i nying mtshams sbyar ba gang yin pa la/_thog ma skye ba zhes bya ste/_
[\[145b.7\]]gal te rtag pa zhig yin na ni 'chi ba'i char gtogs pa rnam par shes pa 'gags nas skye ba'i char gtogs pa rnam par shes pa 'byung mi srid de/_de lta ni ma yin te/_'chi ba'i char gtogs pa rnam par shes pa 'gags nas skye ba'i char gtogs pa rnam par shes
[\[146a\]]
[\[146a.1\]]pa 'byung ba na/_skad cig mar rig par bya'o/_/je bas je che ba ni dang po skyes pa'i skad cig ma phan chad do zhes bya ba la/_je bas je cher skye ba ni skad cig ma dang po la/_ma'i mngal du rnam par shes pa zhugs pa skad cig ma ma rtogs pa skad cig
[\[146a.2\]]ma gnyis pa phan chad nur nur po dang mer mer po dang ltar ltar po la sogs pa skyes pa la bya ste/_gal te skad cig ma ma yin na ni nur nur po'i rang bzhin 'gags nas mer mer po la sogs pa skye mi srid de/_de lta ni ma yin gyi nur nur po la sogs pa snga ma 'gags
[\[146a.3\]]nas mer mer po la sogs pa gzhan skye bar 'gyur te/_de bas na skad cig mar rig par bya'o/_/sogs pa ni kha zas dang /_nyal ba dang /_tshangs par spyod pa dang /_snyoms par 'jug pa la sogs pa'o zhes bya ba la sogs pa'i don ni lus chung zhing rid pa las nyam che
[\[146a.4\]]zhing brtas par 'gyur bar byed pa la bya ste/_'dod pa'i khams na ni kha zas dang gnyid dang tshangs par spyod pas lus nyam chung ngu las nyam chen po dang ldan par byed do/_/gzungs la sogs pa'i khams na ni ting nge 'dzin la snyoms par zhugs pas lus brtas par
[\[146a.5\]]'gyur ro/_/gal te dngos po 'di dag rtag pa yin na ni kha zas la sogs pas kyang lus nyam chung ngu las nyam chen por 'gyur mi srid de/_de lta na ni ma yin gyi/_kha zas la sogs pas lus nyam chung ngu las nyam chen por skyed par byed pas na/_dngos po rnams skad cig
[\[146a.6\]]mar rig par bya'o/_/gnas kyi dngos po ni gang mig gi rnam par shes pa la sogs pa mig la sogs pa'i gnas kyis so zhes bya ba la/_gnas kyi dngos por skye ba ni mig gi rnam par shes pa nas yid kyi rnam par shes pa'i bar du rnam par shes pa drug ni gnas
[\[146a.7\]]pa zhes bya'o/_/mig gi dbang po nas yid kyi dbang po'i bar du dbang po drug ni gnas zhes bya ste/_gnas par byed pa rnam par shes pa rnams skad cig ma yin pas de'i dbang po rnams kyang skad cig ma ma yin du mi rung ste/_de bas na skad cig mar 'gyur ro/_/'gyur
[\[146b\]]
[\[146b.1\]]bas na gang 'dod chags la sogs pas kha dog la sogs pa 'gyur ba'i phyir ro zhes bya ba la/_'gyur ba'i skye ba ni nam sems 'dod chags la sogs pa'i rnam par skyes pas na lus kyang sngon dang mi 'dra bar bzhin 'dzum pa dang /_kha dog mdangs can du 'gyur ba
[\[146b.2\]]dang /_nam zhe sdang gi rnam par skye ba na/_lus la sogs pa yang khro gnyer bsdus pa dang /_so gtsigs pa la sogs pa'i rnam pa gzhan du 'gyur te/_de lta bu dag kyang rtag pa'i chos rnams la mi srid kyi/_mi rtag pa'i chos rnams la srid de/_de bas na 'du byed
[\[146b.3\]]rnams skad cig mar rig par bya'o/_/smin pa ni gang skyes nas dang /_byis pa dang /_gzhon nu dang /_dar la bab pa dang /_dar byid pa dang /_rgas pa'i gnas so zhes bya ba la/_dang po ma'i mngal nas byung ma thag pa la ni skyes nas zhes bya'o/_/de nas de las 'das la 'gro
[\[146b.4\]]nus la thug gi bar la ni byis pa zhes bya'o/_/de nas de las 'das nas rtsed mo nus kyi bar la ni gzhon nu zhes bya'o/_/de nas de las 'das nas sems dang lus kyi mthu rdzogs par 'gyur ba la ni dar la bab pa zhes bya'o/_/de las 'das la nam che rgas pa la sogs
[\[146b.5\]]pa 'gyur ba la ni dar byed pa zhes bya'o/_/ru zhom par gyur pa la ni rgas pa zhes bya ste/_dngos po rtag pa rnams la ni de lta bu gzhan rnams gzhan du 'gyur ba 'byung mi srid de/_de lta ni ma yin gyi/_dngos po rnams gzhan nas gzhan du 'byung ba na skad cig mar
[\[146b.6\]]rig par bya'o/_/tha ma dang mchog ni gang ngan 'gro dang /_bde 'gror skye ba rnams te rim bzhin no zhes bya ba la/_tha ma dang mchog gi skye ba ni rim bzhin du ngan 'gro gsum du skyes pa ni tha mar skyes pa/_lha dang mi'i nang du skyes pa ni mchog tu skyes pa'o/_/de
[\[146b.7\]]la rtag pa'i chos rnams la ni ngan song gsum du skyes pa las 'gags nas lha dang mir skye ba dang /_lha dang mir skyes pa la 'gags nas/_ngan song du skye ba ni mi srid de/_de lta ni ma yin gyi/_ngan song gsum las shi 'phos nas/_lha dang mi'i nang du skye ba dang /_lha dang
[\[147a\]]
[\[147a.1\]]mi'i nang nas shi 'phos nas ngan song gsum du skyes te/_de bas na mi rtag par rig par bya'o/_/'od gsal ba ni gang 'dod pa'i sprul pa dang /_'dod pa'i gzhan 'phrul dang /_gzugs dang gzugs med par skyes pa rnams sems tsam
[\[147a.2\]]la rag las pa'i phyir ro zhes bya ba la/_'od gsal bar skyes pa ni 'dod pa'i khams kyi lha drug las 'phrul dga' dang /_gzhan 'phrul dbang byed dang /_gzugs kyi khams kyi lha ril dang /_gzugs med pa'i khams kyi lha thams cad la 'od gsal bar skyes pa zhes bya
[\[147a.3\]]ste/_ci'i phyir zhe na/_de skyes pa'i lha rnams bya ba thams cad rang gi sems la rag lus te/_bsams pa tsam gyis don thams cad 'grub pa'i phyir ro/_/ji lta zhe na/_'phrul dga'i lha rnams kyang lha'i bu mo gang dang gang 'dod pa kun du spyod pa 'dod pa de na/_lha'i bu mo
[\[147a.4\]]de'i sems dang mthun pa'i lus kyi kha dog dang gos dang rgyan la sogs pa sems kyis sprul na de bzhin du snang bar 'gyur ro/_/lha'i bu mo dag kyang lha'i bu gang 'dod pas kun du spyod par 'gyur ba na/_de lta bu'i rkyen dang /_lus kyi kha dog dang /_gos la sogs pa snang
[\[147a.5\]]bar 'gyur ro/_/gzhan 'phrul dbang byed rnams kyang lha gzhan dag dang 'dod pa'i longs spyod myong bar bya ba'i phyir/_longs spyod dag sems kyis 'phrul na de bzhin du snang bar 'gyur ro/_/gzugs dang gzugs med pa'i khams kyi lha rnams kyis kyang /_so so'i
[\[147a.6\]]ting nge 'dzin la sogs pa gang la 'jug 'dod pa de bsams pa tsam gyis de dag 'grub par 'gyur zhing mngon sum du 'gyur te/_de ltar rtag pa'i dngos po la ni de lta bu 'byung mi srid kyi/_mi rtag pa'i dngos po la srid pas na/_'du byed thams cad skad cig ma'o/_/'od
[\[147a.7\]]mi gsal ba ni gang de las gzhan du skyes pa rnams kyi'o zhes bya ba la 'od mi gsal bar skyes pa ni gang gong du bshad pa la ma gtogs pa rgyal chen bzhi'i ris dang /_dga' ldan dang /_mtshe ma dang /_sum cu rtsa gsum pa dang /_gling bzhi pa'i mi rnams dang /_ngan song
[\[147b\]]
[\[147b.1\]]gsum dag ste/_de dag ni bsams pa tsam gyis don thams cad mi 'grub pas na 'od mi gsal ba zhes bya ste/_'di ltar 'od gsal ba las mi gsal bar 'gyur ba dang /_'od mi gsal ba las gsal bar 'gyur ba yang /_rtag pa'i chos la mi srid kyi/_mi
[\[147b.2\]]rtag pa'i chos la srid pas na/_skad cig ma yin par rig par bya'o/_/yul gzhan du 'gro ba ni gang yul gzhan du skyes pa 'gags nas yul gzhan du skye ba'o zhes bya ba la yul gzhan du 'gro ba'i skye ba ni dngos po 'ga' zhig yul gzhan du phyin cing skye ba de
[\[147b.3\]]yang sngon yul gzhan na gnas pa de 'gags nas phyis de ma yin pa'i yul gzhan du 'phos shing skyes pa la bya ste/_de lta bu yang skye ba dang 'gag pa'i chos can la srid kyi/_rtag pa'i chos can la mi srid de de bas na skad cig ma'o/_/sa bon dang bcas pa ni gang dgra
[\[147b.4\]]bcom pa tha ma'i phung po ma gtogs pa'o zhes bya ba la/_sa bon ni khams gsum du skye bar byed pa'i nyon mongs pa'i bag chags la bya ste/_sa bon dang bcas pa'i skye ba ni mthong ba dang bsgom pas spang bar bya ba'i nyon mongs pa thams cad spangs pa'i dgra bcom pa'i
[\[147b.5\]]phung po'i lhag ma dang bcas pa'i mya ngan las 'das pa thob pa dang /_phung po'i lhag ma ma lus par spong ba'i dgra bcom pa'i phung po tha ma ma gtogs pa dgra bcom pa la 'jug pa dang /_phyir mi 'ong ba dang /_lan cig phyir 'ong ba dang /_rgyun du zhugs pa dang /_so
[\[147b.6\]]so'i skye bo rnams ni sa bon dang bcas par skye ba zhes bya ste/_nyon mongs pa'i rgyus tshe gcig nas gcig tu len pas so/_/de ltar tshe len pa yang rtag pa'i dngos po la ni mi srid kyi/_mi rtag pa'i dngos po la srid pas na/_'dus byas rnams skad cig mar rig par
[\[147b.7\]]bya'o/_/sa bon med pa ni gang de dag gi tha ma'o zhes bya ba la/_sa bon med pa'i skye ba ni dgra bcom pa rnams kyi phung po'i lhag ma dang bcas pa'i mya ngan las 'das pa dang /_phung po lhag ma ma lus par spangs pa'i mya ngan las 'das pa'i dbyings su 'jug pa'i phung po
[\[148a\]]
[\[148a.1\]]tha ma la bya ste/_skad cig ma ma yin na ni sa bon dang bcas pa las phyis sa bon med par skye mi srid kyi/_mi rtag pa rnams la sngon sa bon dang bcas pa las phyis sa bon med par 'gyur srid pas na skad cig mar rig par bya'o/_/gzugs brnyan la
[\[148a.2\]]gang rnam par thar pa la bsgom pa rnams kyi ting nge 'dzin gyi dbang gis zhes bya ba la sogs pa la/_gzugs brnyan du skye ba ni gang rnam par thar pa brgyad la bsgom pa'i bsam gtan pa'i gang zag gi ting nge 'dzin gyi mthu thams cad skyed la/_thams cad sngon po dang
[\[148a.3\]]thams cad ser po dang /_thams cad dmar po la sogs pa'i gzugs brnyan snang ba ste/_gal te rtag pa zhig yin na ni sngon gzugs brnyan mi snang ba las phyis gzugs brnyan snang bar 'gyur mi srid kyi/_mi rtag pa las de ltar 'gyur srid pas na skad cig mar rig
[\[148a.4\]]par bya'o/_/skye ba rnam pa bzhi po 'di dag las zhes bya ba la sogs pa la/_nang gi 'du byed skye ba la rnam pa bcu bzhi yod de/_skye ba rnam pa bcu bzhi po thams cad skad cig ma'o/_/gtan tshigs gang gis skad cig mar 'gyur zhe na/_rgyu dang tshad kyi bye brag la sogs
[\[148a.5\]]pa'i gtan tshigs dang /_tshad mas skad cig mar rig par bya'o/_/thog mar skye ba la ni rgyu'i bye brag gi phyir te zhes bya ba la/_thog mar ma'i mngal du skye ba la ni rgyu'i bye brag gi gtan tshigs kyis na skad cig mar rig par bya ste/_'di ltar dang po rnam par shes pa ma'i
[\[148a.6\]]mngal du skyes pa des rgyu byas nas de'i 'og tu nur nur po 'byung ngo /_/nur nur pos rgyu byas nas mer mer po la sogs pa snga ma dang mi 'dra ba gzhan dag 'byung ste/_de bas na skad cig mar rig par bya'o/_/gal te de'i rgyur bye brag med du zin kyang de phyis 'du byed 'byung ba
[\[148a.7\]]phyi ma phyi ma'i bye brag mi dmigs par 'gyur te zhes bya ba la/_gal te dang po ma'i mngal du skyes pa skad cig ma de rtag pa gcig pu zhig yin te/_skad cig ma snga ma 'gag cing phyi ma gzhan skye ba rgyu gcig ste bye brag tu med du zin na phyis nur nur po las de dang mi 'dra ba'i mer mer
[\[148b\]]
[\[148b.1\]]po 'byung ba dang /_mer mer po las de dang mi 'dra ba'i ltar ltar po la sogs pa phyi ma phyi ma'i dus na snga ma dang mi 'dra ba'i rang bzhin gzhan dang gzhan dag 'byung zhing dmigs par 'gyur mi srid do zhes bya ba'i don to/_/rtag pa las ci'i phyir mi 'dra ba'i bye brag 'byung bar mi
[\[148b.2\]]srid snyam pa la rgyu bye brag med pa'i phyir ro zhes smos te/_rtag pa gcig pu la ni rgyu'i bye brag du ma med de/_rgyu gcig tu zad pas rgyu gcig tu zad pa ni 'bras bu du ma 'byung bar mi 'gyur te/_dper na nas kyi sa bon las nas dang 'bras la sogs pa 'bras bu du ma mi
[\[148b.3\]]'byung ba bzhin no/_/bye brag yod du zin na ni de phyi ma dang tha dad pas skad cig ma 'grub bo zhes bya ba la/_gal te rgyu la bye brag yod de/_dang po'i rgyu ni skad cig ma gzhan yin la/_de 'gags pa'i 'og tu snga ma dang mi 'dra bar phyi ma'i phyi ma'i gzhan skye ste/_rgyu la mi 'dra ba'i bye
[\[148b.4\]]brag yod na 'bras bu la yang nur nur po dang mi 'dra ba'i mer mer po la sogs pa gzhan skye ste/_de ltar gyur na ni skad cig mar 'grub po/_/gal te rtag pa zhig yin na ni rtag tu yang nur nur po 'ba' zhig tu snang bar 'gyur gyi/_mer mer po la sogs pa'i dngos po
[\[148b.5\]]mi 'dra ba gzhan dang gzhan snang bar mi 'gyur ro/_/je che je cher skye ba ni tshad kyi bye brag gi phyir te zhes bya ba la nur nur po las mer mer po la sogs pa'i chen por skye ba yang tshad kyi bye brag gi gtan tshigs kyis ni skad cig mar rig par bya ste/_gang gi phyir skad
[\[148b.6\]]cig ma yin pas nur nur po'i dus kyi lus chung ngu 'gags nas mer mer po lta bur dngos po chen por skye bar 'gyur ro/_/tshad ces bya ba'i don bstan pa'i phyir/_tshad ces bya ba ni bong zhes bya ba'i don to zhes bya ba la/_tshad ces bya ba'i don ni bong skyed je che je cher gyur pa
[\[148b.7\]]la bya'o/_/skad cig ma re re la tha dad pa ma yin na ni tshad kyi bye brag med par 'gyur ro zhes bya ba la/_gal te dngos po de rtag pa zhig yin te/_skad cig ma snga ma 'gags nas skad cig ma phyi ma la gzhan dang gzhan skye ba ma yin na ni nur nur po'i tshe bong chung ngur gnas pa las
[\[149a\]]
[\[149a.1\]]mer mer po'i tshe bong chen por 'gyur ba la sogs pa'i snga phyi la tshad che chung gi bye brag med par 'gyur te/_dang por nur nur po'i dus gang yin pa rtag tu yang de 'ba' zhig snang bar 'gyur gyi/_mer mer po la sogs pa'i tshad chen por snang ba nam du
[\[149a.2\]]yang mi 'gyur ro/_/de lta ni ma yin gyi nur nur po'i dus 'gags nas phyis mer mer po la sogs pa 'byung ba na skad cig mar rig par bya'o/_/sogs par skye ba la ni sogs pa don med par mi 'gyur ba'i phyir te zhes bya ba la sogs pa skye ba la yang sogs pa don med par
[\[149a.3\]]mi 'gyur ba'i gtan tshigs kyis na nang gi 'du byed rnams skad cig mar rig par bya'o/_/sogs pa'i don bstan pa'i phyir/_ston pa ni sogs pa'o zhes smos te sngon dus su nyam chung zhing rid par gnas pa las/_phyis kha zas dang gnyid la sogs pa'i nyam che zhing
[\[149a.4\]]tshon por brtas shing brtan pa la sogs pa zhes bya'o/_/'di ltar 'du byed rnams skad cig ma yin pas kha zas la sogs pas brtan pa na sngon nyam chung zhing rid pa'i dngos po 'gags nas phyis nyam tsho zhing chen po'i dngos por skyed par byed pas na/_sogs pa don med par 'gyur
[\[149a.5\]]ba ma yin no/_/skad cig ma med na ni de bzhin du 'dug pa'i phyir de yang don med par 'gyur ro zhes bya ba la/_gal te dngos po rnams skad cig snga ma ni 'gags/_phyi ma skye ba lta bur skad cig ma'i rang bzhin ni ma yin gyi/_rtag pa zhig yin na ni rtag pa ni mi 'gyur zhing rtag
[\[149a.6\]]tu de bzhin du gnas par 'gyur te/_de ltar na sngon rid cing nyam chung ba'i dngos po rnams kha zas la sogs pas brtas kyang rid pa nyid kyi ngo bor 'dug gi_/tshon po dang nyam chen por 'gyur du mi btub pas kha zas la sogs pas nams kyang nyam chen po dang brtas par
[\[149a.7\]]ma byas pas na/_kha zas la sogs pa zos pa don med par 'gyur ro/_/de lta ni ma yin gyi/_sngar nyam chung zhing rid pa las phyis kha zas la sogs pa bzos pa ni/_phyis nyam che zhing tshon por 'gyur ba la sogs pa don med pa ma yin pa'i phyir 'du byed rnams skad cig ma'o/_/
[\[149b\]]
[\[149b.1\]]rtag pa yin na sogs pa'i skabs su yang skyon gzhan yang yod par bstan pa'i phyir sogs pa nyid kyang mi rung ba'i phyir te/_skad cig ma re re la shin tu skye ba 'byung ba med de sogs pa mi rung ngo zhes smos te/_gal te skad cig ma re re la gzhan nas gzhan du 'jig
[\[149b.2\]]cing 'gyur ba ma yin gyi/_kha zas nyid kyang lus brtas par byed pa'i mtshan nyid du mi rung ste/_ci'i phyir zhe na/_rtag pa la ni skad cig ma re re la yang skad cig ma dang mi 'dra ba'i bong je che je cher 'gyur ba'am/_nyam chen po dang /_tshon bor 'gyur bar 'gog pa med
[\[149b.3\]]pas kha zas zos kyang brtas pa'i las ma byas pa'i phyir kha zas brtas par byed pa'i mtshan nyid du mi 'grub bo/_/gnas kyi dngos por skye ba la ni gnas par mi srid pa'i phyir te zhes bya ba la/_gnas kyi dngos por skye ba la yang gnas kyi dngos po ni mig gi dbang po nas
[\[149b.4\]]yid kyi dbang po'i bar du dbang po drug go/_/de la gnas pa ni mig gi rnam par shes pa nas/_yid kyi rnam par shes pa'i bar du rnam par shes pa drug go/_/de la rnam par shes pa rnams skad cig ma yin te/_gnas pa rnam par shes pa rnams la rtag pa med pas
[\[149b.5\]]de'i gnas dbang po rnams la yang rtag pa yod par mi srid pa'i phyir/_dbang po rnams skad cig mar rig par bya'o/_/gal te gzhan dag 'di skad du gnas dbang po ni rtag pa yin la/_de la gnas pa'i rnam par shes pa rnams ni mi rtag pa yin no snyam du sems na de ltar yang mi
[\[149b.6\]]rigs par bstan pa'i phyir/_gnas 'dug pa yin la/_de la gnas pa mi 'dug par ni mi rung ste zhes smos te/_gal te mig gi dbang po la sogs pa dbang po rnams ni skad cig ma ma yin te/_rtag pa'i mtshan nyid du 'dug na/_de la gnas shing brten pa'i
[\[149b.7\]]rnam par shes pa rnams skad cig ma ste/_mi rtag pa ma yin par ni mi rung ngo /_/de lta bas na dbang po rtag pa zhig yin na ni rnam par shes pa yang rtag par 'gyur ro/_/gal te rnam par shes pa mi rtag pa zhig yin na ni dbang po yang mi rtag par 'gyur ro/_/de'i dpe bstan
[\[150a\]]
[\[150a.1\]]pa'i phyir smras pa/_bzhon pa 'dug pa la zhon pa mi 'dug pa bzhin no zhes bya ba la sogs pa ste/_bzhon pa ni rta la sogs pa'o/_/zhon pa ni de dang 'brel pa'i mi la sogs pa ste/_gal te bzhon pa rta gar yang ma song ste gnas gcig na 'dug
[\[150a.2\]]na/_de la zhon pa'i mi gnas gzhan du phyin par mi rigs te mi'ang 'dug par 'gyur ro/_/gal te rta la zhon pa'i mi gnas gzhan zhig tu phyin na de khyer bar byed pa'i rtas kyang gdon mi za bar gnas gzhan du phyin par 'gyur ro/_/gzhan yang ras tshig na ra sa la
[\[150a.3\]]brten pa'i kha dog sngon po la sogs pa yang gdon mi za bar tshig par 'gyur ro/_/gal te kha dog sngon po ma tshig na ras kyang tshig par mi rigs so/_/de ma yin na ni gnas su yang mi rung ngo zhes bya ba la/_gal te rnam par shes pa skad cig ma ma yin/_dbang po rnams
[\[150a.4\]]skad cig ma ma yin te/_rtag pa yin na ni dbang po rnams rnam par shes pa'i gnas dang rten du mi rung ngo /_/'gyur ba dang smin pa skye ba dang gnas pa la mi srid de zhes bya ba la/_'dod chags dang zhe sdang la sogs pa'i dbang gis lus kyi mdog gzhan du skye bar 'gyur
[\[150a.5\]]ba dang /_byis pa la sogs pa'i gnas las dar la bab pa la sogs pa'i mtshan nyid smin par skyes pa yang skad cig ma ma yin zhing /_rtag par gnas pa'i dngos po la ni rnam pa de ltar 'gyur mi srid do/_/ji ltar mi srid pa bstan pa'i phyir/_thog ma nas 'jig cing
[\[150a.6\]]mi 'gyur ba'i phyir zhes bya ba smos te/_rtag pa'i dngos po rnams ni thog ma'i rang bzhin 'jig cing med par yang mi 'gyur la/_sngon dang mi 'dra ba'i mtshan nyid gzhan len par yang mi 'gyur te/_rang bzhin gcig par gnas pa ni rnam pa du mar mi 'gyur bas rtag pa la
[\[150a.7\]]ni 'dod chags la sogs pa'i dbang gis bdag gi lus dang bzhin la sogs pa gzhan du 'gyur mi srid la/_byis pa las dar la bab pa la sogs pa smin par yang mi 'gyur ro/_/don de nyid zhib tu bstan pa'i phyir/_de ltar gnas pa la ni 'dod chags la sogs
[\[150b\]]
[\[150b.1\]]pas 'gyur bar yang mi 'gyur la gnas gzhan du yang smin par mi 'gyur te zhes smos te/_rtag pa'i mtshan nyid gnas pa rnams la ni 'dod chags kyi sems skyes pa'i dbang gis gzhan gyi kha dog sngon dang mi 'dra ba'i 'dzum pa la sogs pa'i mtshan nyid phyis gzhan du
[\[150b.2\]]'gyur ba mi 'byung la/_byis pa la sogs pa las kyang phyis dar la bab pa la sogs pa'i mtshan nyid du lus bong chen por smin par mi 'gyur ro/_/ji ltar mi 'gyur ba bstan pa'i phyir/_thog mar mi 'jig tu zin na/_tha mar yang 'gyur ba med pa'i phyir ro zhes smos te/_
[\[150b.3\]]'gyur ba'i skye ba la yang 'dod chags kyi sems skyes pa na/_dang po sems ma skyes pa'i kha dog la sogs pas ma zhig ma 'gags na ni 'dod chags kyi sems skyes pa'i dus na yang bzhin la sogs pa'i kha dog 'dzum pa la sogs pa'i mtshan nyid du gzhan du 'gyur bar
[\[150b.4\]]mi snang gi 'dod chags 'byung ba'i dus na yang 'dod chags ma byung ba'i dus kyi bzhin de nyid snang bar 'gyur ro/_/rnam par smin pa mang yang gal te rtag pa zhig yin yang byis pa'i mtshan nyid gzhan du gyur nas mi 'jig tu mi btub na ni dar la bab pa'i dus na yang lus kyi
[\[150b.5\]]bong tshod chen po la sogs par gzhan du mi 'gyur gyi/_dus thams cad du yang byis pa'i rang bzhin 'ba' zhig tu gnas shing snang bar 'gyur ro/_/de lta ni ma yin gyi/_'dod chags kyi sems skyes pa na sngon gyi bzhin dang kha dog 'gags nas phyis de ma yin pa'i
[\[150b.6\]]bzhin dang kha dog gzhan 'byung ba dang /_smin pa la yang byis pa la sogs pa'i dus kyi lus kyi bong tshod la sogs pa 'gags nas phyis de ma yin par/_dar la bab pa la sogs pa'i lus kyi bong tshod gzhan skyes te/_de bas na skad cig mar grub bo/_/de ltar thog
[\[150b.7\]]mar mi 'jig pa dang mi 'gyur ba'i gtan tshigs kyis 'gyur ba dang /_smin pa'i skye ba gnyis skad cig mar bsgrubs so/_/yang thog mar mi 'jig cing mthar mi 'gyur ba'i gtan tshigs de nyid mchog dang tha ma'i skye ba'i skad cig mar bsgrub pa'i phyir/_de bzhin du tha ma
[\[151a\]]
[\[151a.1\]]dang mchog skye ba la yang skad cig mar rig par bya'o zhes smos te/_ji ltar 'gyur ba dang /_smin pa skye ba la thog ma nas mi 'jig cing mi 'gyur ba'i gtan tshigs kyis skad cig ma bsgrubs pa de bzhin du tha ma dang /_mchog tu skyes pa la yang thog ma
[\[151a.2\]]nas mi 'jig cing mi 'gyur ba'i gtan tshigs de nyid kyis skad cig mar bsgrubs par rig par bya'o/_/gtan tshigs de nyid kyis ji ltar skad cig mar sgrub pa bstan pa'i phyir/_ji ltar smin pa skye ba bzhin du 'du byed de bzhin gnas pa la yang las kyi bag chags 'jog
[\[151a.3\]]par mi 'gyur ro zhes bya ba smos te/_ji ltar byis pa las dar la bab pa la sogs par smin par 'gyur ba la/_dang po byis pa'i dus mi 'jig cing /_dar la bab pa'i dus la yang gzhan du ma gyur na ni rtag tu byis pa 'ba' zhig tu snang bar 'gyur gyi/_dar la bab pa la
[\[151a.4\]]sogs pa'i mtshan nyid du nams kyang snang bar mi 'gyur ro/_/de bzhin du 'du byed rnams de bzhin du gnas te rtag pa zhig yin na ni sngon lha dang mi la sogs pa'i gnas na dge ba byed byed pa las/_dge ba byed pa'i las 'gags nas mi dge ba'i las byas pa'i bag
[\[151a.5\]]chags kyis phyis ngan song gsum du sdug bsngal gyi 'bras bu myong bar yang mi 'gyur te/_lha dang mi'i gnas su yang sdug bsngal gyi rang bzhin nyid dang ldan par 'gyur ba dang /_sngon ngan song gsum gyi gnas na sdug bsngal ba'i rang bzhin du gnas pa las dge ba'i las
[\[151a.6\]]byas pa'i bag chags kyis sngar sdug bsngal myong ba 'gags nas phyis bde ba myong bar mi 'gyur gyi/_rtag tu sdug bsngal ba dang ldan pa nyid du 'gyur ro/_/gang gi phyir ngan 'gror skye ba dang /_bzang 'gror skye ba yang rim gyis rgyud yongs su 'gyur ba'i bye brag las ni 'jug
[\[151a.7\]]pa rnyed par 'gyur ro zhes bya ba la/_de lta ni ma yin gyi/_sngon ngan song gsum gyi gnas su gnas pa na mi dge ba byed byed pa'i skad cig ma 'gags nas phyis dge ba byas pa'i rgyud bag chags je brtas su 'gyur ba'i bye brag las phyis lha dang mi'i bde 'gror 'bras bu bde
[\[151b\]]
[\[151b.1\]]ba myong bar 'gyur ba dang /_sngon lha dang mi'i nang na gnas pa na las dge ba byed byed pa las sngar las dge ba byas pa 'gags nas phyis las mi dge ba byas pa'i bag chags je brtas je brtas su gyur pas mjug tu ngan song gsum du sdug bsngal ba'i 'bras bu myong bar 'gyur te/_
[\[151b.2\]]mi rtag pa la ni de ltar 'gyur gyi/_rtag pa zhig na ni yang na rtag tu sdug bsngal 'ba' zhig myong bar 'gyur/_yang na rtag tu bde ba 'ba' zhig myong bar 'gyur gyi/_bar 'ga' bde bar 'gyur/_bar 'ga' sdug bsngal bar 'gyur ba lta bur rnam pa du mar ni mi 'gyur ro/_/
[\[151b.3\]]thog mar ni mi 'jig cing mthar mi 'gyur ba'i gtan tshigs des 'od gsal ba dang /_'od mi gsal ba la yang skad cig mar bsgrub pa'i phyir/_'od gsal ba dang /_'od mi gsal ba'i skye ba ni/_de bzhin du skad cig mar rung ngo zhes bya ba smos te/_gal te thog ma nas mi
[\[151b.4\]]'jig cing mi 'gyur ba med la/_dngos po rnams skad cig mar 'gyur na ni sngon 'od gsal ba las phyis 'od mi gsal bar 'gyur ba dang /_sngon 'od gsal ba las phyis 'od mi gsal bar rung ngo /_/rtag pa las sngon 'od mi gsal ba las phyis 'od gsal ba ni mtshan nyid
[\[151b.5\]]du mi rung bar bstan pa'i phyir/_'od gsal ba ni de ltar gnas pa las mi 'byung ba'i phyir te/_'byung ba ni sems la rag lus pa'i phyir ro zhes smos te/_mi 'jig cing 'gyur ba med de rtag pa'i mtshan nyid du gnas pa las ni sngon 'od mi gsal ba las phyis 'od
[\[151b.6\]]gsal ba'i mtshan nyid 'byung mi srid de yang na ni rtag par 'od mi gsal bar 'gyur/_yang na ni rtag par 'od gsal bar 'gyur te/_sngon 'od mi gsal ba las phyis 'od gsal bar 'gyur na ni skad cig ma yin no/_/ci'i phyir zhe na/_'phrul dga' la sogs pa'i
[\[151b.7\]]lha'i ris ni 'od mi gsal ba las 'od gsal ba 'byung ba ni sems la rag lus shing sems kyi rgyu las skyes te/_de bas na sems skad cig ma yin pa'i phyir/_de las skyes pa'i bzhin gyi mdog dang lus la sogs par 'bras bur gyur pa'i chos rnams kyang skad cig
[\[152a\]]
[\[152a.1\]]ma yin par rig par bya'o/_/'jig pa med cing mi 'jig pa'i dngos po la/_'od gsal ba las 'od mi gsal bar 'gyur ba mi srid par bstan pa'i phyir/_'od gsal ba ma yin pa la yang thog ma 'jig pa med par mthar 'gyur ba mi rung ba'i phyir ro
[\[152a.2\]]zhes smos te/_thog mar 'od gsal ba'i rang bzhin du gnas pa las phyis 'od mi gsal ba'i rang bzhin du 'gyur ba yang thog ma nas 'jig pa med cing rtag pa'i dngos po la ni sngon 'od gsal ba las tha mar 'od mi gsal ba lta bur 'gyur bar mi rung ste/_de bas na
[\[152a.3\]]sngon 'od gsal bar gnas pa'i dngos po 'gags nas phyis 'od mi gsal ba'i ngo bo 'byung bas na dngos po rnams skad cig ma yin par rig par bya'o/_/yul gzhan du skye ba 'gro ba la yang 'gro ba med pa'i phyir te zhes bya ba la/_yul gzhan du skye ba'i 'gro ba la yang
[\[152a.4\]]'gro ba med pa'i gtan tshigs kyis na skad cig mar rig par bya ste/_'di ltar dngos po rnams skad cig ma'i ngang gis yul gcig nas gcig tu 'phos pa ma gtogs par yul gcig nas gcig tu 'pho bar byed pa'i 'gro ba zhes bya ba gang yang med pas na/_'du byed rnams
[\[152a.5\]]skad cig mar rig par bya'o/_/don de nyid bstan pa'i phyir/_'du byed rnams yul gzhan du 'pho ba'i mtshan nyid 'gro ba zhes bya ba'i byed pa gang yang med de zhes smos te/_'du byed rnams skad cig ma snga ma ni 'gags/_skad cig ma phyi ma ni skye ba'i tshul gyis yul gzhan
[\[152a.6\]]du 'pho zhing phyin par zad kyi/_de la ma gtogs par 'du byed rnams yul gcig nas gcig tu 'pho bar byed pa'i mtshan nyid 'gro ba zhes bya ba'i byed pa po rdzas gzhan ni gang yang med do zhes bya ba'i don to/_/'du byed skad cig ma las ma gtogs pa'i 'gro ba byed pa po gang
[\[152a.7\]]yang med par gtan tshigs kyis bstan pa'i phyir/_de'ang 'gro ba skyes pa'am ma skyes pa'am yul gzhan du byed grang na zhes smos te/_'gro ba des 'du byed rnams yul gzhan du 'pho bar byed na/_'du byed gnas pa'i mtshan nyid zhig yin pa las/_'gro ba zhes bya ba'i chos
[\[152b\]]
[\[152b.1\]]skyes nas gdong 'du byed rnams yul gcig nas gcig tu 'pho bar byed dam/_'on te 'gro ba ma skyes pas 'du byed yul gzhan nas gzhan du 'pho bar byed ces bya grang na de gnyi ga ltar yang mi rigs so/_/de la phyogs dang po bstan pa mi rigs pa'i phyir/_gal te skyes
[\[152b.2\]]pa yin na ni de'i phyir 'gro ba'i dus na gar yang ma song bas 'dug pa la ni 'gro ba mi rung ngo zhes smos te/_gal te 'gro ba skyes pa zhig gis 'du byed gnas pa yul gzhan du 'pho ba byed ces bya bar yang 'du byed nyid gnas pa'i rang bzhin can yin te/_'du byed de la 'pho ba'i rang
[\[152b.3\]]bzhin med pas na/_'gro ba skyes pa'i dus na 'du byed gar yang ma song ste 'dug pas na/_'gro bar byed pas 'du byed yul du gzhan du spos shing 'gro bar byas pa ni mi rung ngo /_/gal te 'du byed rnams gnas pa'i rang bzhin can ma yin te/_yul gzhan du 'gro ba'i rang
[\[152b.4\]]bzhin can yin na ni 'du byed nyid yul gzhan du song bas de la ma gtogs pa'i 'gro bar byed pa'i rdzas gzhan yod par mi rung ngo /_/phyogs gnyis pa mi rigs par bstan pa'i phyir/_de ste ma skyes pa yin na ni de'i phyir 'gro ba med par song ba zhes byar mi rung ngo zhes smos te/_
[\[152b.5\]]'di ltar 'gro ba da dung ma skyes pas 'du byed yul gzhan spos zhes byar yang mi rung ste/_'gro ba med pa des 'du byed yul gzhan du sbod par mi nus pa'i phyir ro/_/'du byed de ma gtogs par 'gro bar byed pa rdzas gzhan med par gtan tshigs gzhan gyis kyang dpyad de/_'di
[\[152b.6\]]ltar 'gro bar byed pa des 'du byed yul gzhan du spos na 'gro bar byed pa nyid yul 'di na gnas pas 'du byed yul gzhan du sbod par byed dam/_'on te 'gro bar byed pa yul gzhan la gnas pas 'du byed yul 'di na gnas yul gzhan du sbod par byed grang na/_gnyi ga ltar
[\[152b.7\]]yang mi rigs so/_/de la dang po'i phyogs mi rigs par bstan pa'i phyir/_byed pa de yang yul de de na gnas bzhin du 'du byed kyi bya ba byed na/_gnas pas yul gzhan du phyin par mi rung ngo zhes smos te/_'gro bar byed pa yul 'di na gnas pa des bdag nyid yul de na
[\[153a\]]
[\[153a.1\]]gnas pa bzhin du 'du byed rnams yul gzhan du phyin par byed pa ni mi 'gyur te/_bdag nyid yul de na gnas te yul gzhan du ma song na/_'du byed yul gzhan du phyin par ni mi rung ngo /_/dper na rtas mi khyer te/_yul gzhan du phyin par byed pa yin na/_
[\[153a.2\]]gal te rta nyid yul de na gnas te/_yul gzhan du ma phyin na rta de la zhon pa'i mi yul gzhan du phyin cing bskyal to zhes bya bar mi rung ba bzhin no/_/phyogs gnyis pa mi rigs par bstan pa'i phyir/_des te yul gzhan du gnas pa yin na ni/_byed pa med par yul gzhan
[\[153a.3\]]du mi phyin pa'i phyir mi rung ngo zhes smos te/_gal te 'gro bar byed pa yul gzhan la gnas pas 'du byed 'di na gnas pa 'pho bar byed do zhes bya ba ni 'gro bar byed pa yul gzhan la gnas par byed pa yin pas 'du byed 'di na gnas pa yul gzhan du 'pho bar byed par mi rung bar
[\[153a.4\]]'gyur te/_dper na shar phyogs na gnas pa'i rtas nub phyogs na gnas pa'i mi yul gzhan du bskyal bar mi nus pa bzhin pas de ltar yang mi rung ngo /_/gzhan yang 'di dpyad par bya ste/_'gro bar byed pas 'du byed yul gzhan du phyin par byed na 'du byed sngar skyes la 'gro
[\[153a.5\]]bar byed pa phyis skyes pas 'du byed yul gzhan du phyin par byed dam/_yang 'du byed sngar skyes pa la/_'gro bar byed la phyis skyes pas 'du byed yul gzhan du phyin par byed dam/_yang 'du byed dang 'gro bar byed pa gnyi ga mgo mnyam du skyes pas 'gro bar byed pas 'du byed spod
[\[153a.6\]]grang na/_rnam pa gsum char ltar yang mi rigs so/_/de la 'gro bar byed pa sngar skyes pas/_'du byed phyis skyes pa spong par byed ces byar ni 'gro bar byed pa skyes pa'i dus na 'du byed ma skyes pas na/_'du byed med pa la 'gro bar byed pas yul gzhan du spor med de/_lha sbyin
[\[153a.7\]]skyes pas bu ma skyes pa gsor med pa bzhin no/_/gal te 'du byed sngar skyes la 'gro bar byed pa phyis skyes pas 'du byed yul gzhan du spod par byed ces byar yang 'du byed skyes pas na/_'gro bar byed pa da dung ma skyes te med pas 'gro bar byed pa med pa des/_'du byed
[\[153b\]]
[\[153b.1\]]yul gzhan du spod mi nus te/_dper na rta da dung ma skyes pas mi yul gzhan du bskyal bar mi nus pa bzhin no/_/'du byed dang 'gro bar byed pa gnyis mgo mnyam du skyes pas kyang /_'gro bar byed pas 'du byed yul gzhan du sbod par mi nus te/_dper na glang gi rwa g.yas
[\[153b.2\]]g.yon gnyis mgo mnyam du skyes pa gang gis kyang gang skyed pa'i rgyu ma byas pa dang 'dra bar 'du byed dang /_'gro bar byed pa gnyi ga mgo mnyam du yul gzhan du phyin na/_'gro bar byed pa gnyi ga 'du byed cung zad kyang yul gzhan du spos pa med do/_/byed pa ni yul de
[\[153b.3\]]dang gzhan du gnas pa'i 'du byed las kun la yang mi dmigs te zhes bya ba la/_'du byed rnams skad cig ma'i ngang gis skye zhing 'gags nas skad cig ma phyi ma la yul gzhan du phyin pa la ma gtogs par 'gro bar byed pa zhes bya ba rdzas gzhan ni gang yang med do zhes bya
[\[153b.4\]]ba'i don to/_/don de nyid bstan pa'i phyir/_de bas na 'du byed rnams yul gzhan du skye ba las 'gro ba gzhan med do zhes smos te/_gong du bshad pa ltar na 'du byed rnams skad cig ma'i ngang gis rgyun mi 'chad par yul gzhan du 'phos pa ma gtogs pa'i 'gro bar byed pa
[\[153b.5\]]zhes bya ba'i rdzas gzhan ni gang yang med do zhes bya ba'i don to/_/tshig de dag gi mjug bsdu ba'i phyir/_de med pa'i phyir skad cig mar grub bo zhes smos te/_de ltar 'du byed rnams yul gzhan du phyin par byed pa'i 'gro bar byed pa gzhan gang yang med pas na/_'du byed
[\[153b.6\]]rnams skad cig mar grub bo zhes bya ba'i don to/_/yul gzhan du bar chad med par skye ba'i mtshan nyid 'gro ba la ni rgyu mang po rig par bya ste zhes bya ba la/_skad cig ma snga ma 'jig phyi ma skyes pa'i tshul du 'du byed rnams yul gzhan du phyin par byed pa la/_rgyu mang pos yul
[\[153b.7\]]gzhan du phyin par byed pa yod do zhes bya ba'i don to/_/sems kyi dbang gis 'gro ba yang yod do zhes bya ba la/_sems kyi rgyu byas nas 'du byed rnams yul gzhan du phyin pa la yod de/_dper na 'chag pa bsams pa'i sems kyi dbang gis lus la sogs pa'i skad cig
[\[154a\]]
[\[154a.1\]]ma'i rgyun gyis gom pa bor nas yul gzhan du phyin pa'o/_/sngon gyi las kyis 'phangs pa yang yod do zhes bya ba la/_sngon gyi las kyi rgyu'i shugs kyis 'du byed rnams yul gzhan du phyin pa yod de/_dper na srid pa bar mdo'i sems can lta bu
[\[154a.2\]]sngon gyi las kyi dbang gis ma'i mngal du 'pho ba'o/_/'phen pa'i dbang gis 'gro ba yang yod de zhes bya ba la/_'phen pas rgyu byas nas 'du byed rnams yul gzhan du phyin pa yang yod de/_dper na mda' 'phen pa'i mi'i dbang gis mda' yul gzhan du phyin pa lta bu'o/_/
[\[154a.3\]]'brel ba'i dbang gis 'gro ba yang yod de zhes bya ba la/_kha cig 'brel pa'i dbang gis rgyu byas nas 'du byed yul gzhan du phyin pa yang yod de/_dper na rta la mi zhon te rta dang mir 'brel pa yul gzhan du phyin na mi'ang yul gzhan du phyin pa dang /_chu dang gzings su 'brel pas
[\[154a.4\]]chu gang du phyin par gzings kyis kyang phyin pa lta bu'o/_/bskyod pa'i dbang gis 'gro ba yang yod de zhes bya ba la/_bskyod pas rgyu byas nas 'du byed yul gzhan du phyin pa'ang yod de/_dper na rlung gis bskyod nas rlung gi dbang gis rtswa dang 'dab ma la sogs pa yul gzhan du phyin pa lta
[\[154a.5\]]bu'o/_/rang bzhin gyi dbang gis 'gro ba yang yod zhes bya ba la/_rang bzhin gyis rgyu byas nas 'du byed rnams yul gzhan du phyin pa'ang yod de/_dper na rlung thad kar 'gro ba'i rang bzhin yin pas 'di langs pa'i rlung yul gzhan du phyin par snang ba dang /_me gyen du
[\[154a.6\]]'bar ba'i rang bzhin yin pas nam mkha'i phyogs mthon po dag tu me lce 'bar bas phyin par snang ba dang /_chu thur du 'bab pa'i rang bzhin yin pas gshong la sogs pa thur du bab nas yul gzhan du phyin pa lta bu'o/_/mthus 'gro ba yang yod do zhes bya ba la/_'du byed kha
[\[154a.7\]]cig ni mthus rgyu byas nas yul gzhan du phyin pa yang yod de/_dper na sngags pa dag sngags kyi mthus yul gcig nas gcig tu phyin par byed pa dang /_sman 'thungs pa'am/_lus la bskus pa'i mthus sems can rnams yul gzhan du phyin pa dang /_rdo khab len
[\[154b\]]
[\[154b.1\]]gyi mthus lcags 'gul zhing gyen du 'byung ba dang thad kar 'gro bar byed pa dang /_rdzu 'phrul thob pa'i sems can dag la rdzu 'phrul gyi mthus yul gzhan nas gzhan du phyin pa'o/_/sa bon can dang /_sa bon med pa'i dngos po skye bas skad cig mar rig par bya ste zhes bya ba la/_
[\[154b.2\]]sngon nyon mongs pa'i sa bon dang bcas par gnas pa las 'phags pa'i lam bsgoms pa'i mthus phyis nyon mongs pa med pa'i dngos por skyes te/_de bas na skad cig mar rig par bya'o/_/tshad ma gang gis de skad cig mar rig par bya zhe na/_de'i phyir gnas pa la mi rung
[\[154b.3\]]ba dang /_tha mal mi srid pa'i phyir ro zhes smos te/_dngos po rnams skad cig ma ma yin te/_rtag pa'i rang bzhin du gnas pa la ni sngon sa bon can las phyis sa bon med par 'gyur bar yang mi rung ste/_rtag tu sa bon dang bcas par 'gyur ro/_/de ltar rtag par sa bon dang
[\[154b.4\]]bcas par gyur na ni 'phags pa dgra bcom pa'i phung po lta bu phung po'i lhag ma dang bcas pa'i mya ngan las 'das pas sa bon med pa'i rang bzhin dang /_phung po lhag ma ma lus par spangs pa'i mya ngan las 'das pa'i dbyings su 'jug pa'i phung po tha ma zhes bya ba yang yod mi
[\[154b.5\]]srid par 'gyur ro/_/don de nyid zhib tu bstan pa'i phyir/_sa bon dang sa bon med pa'i dngos por skye ba skad cig ma ni gnas par mi rung ba'i phyir te zhes smos te/_sngar sa bon dang bcas par gnas pa las de 'gags nas phyis kyang nyon mongs pa'i sa bon dang bcas pa'i
[\[154b.6\]]sems gzhan du 'byung ba dang /_sngar sa bon dang bcas par gnas pa las skad cig ma de 'gags nas phyis sa bon med pa'i dngos po skad cig ma skye ba yang skad cig ma ma yin pa rtag par gnas pa'i dngos po la ni de lta bu 'byung bar mi rung ngo /_/de la rtag pa'i dngos po la ni sa bon
[\[154b.7\]]dang bcas pa'i sems snga ma 'gags nas/_sa bon dang bcas pa'i sems phyi ma skye ba mi rigs par bstan pa'i phyir/_skad cig ma re re la rgyu 'gyur ba med par de bzhin du gnas pa la ni dus gzhan gyi tshe sa bon gyi dngos por mi rung ngo zhes smos te/_'di ltar sa bon dang
[\[155a\]]
[\[155a.1\]]bcas pa las sa bon dang bcas par 'byung ba yang /_sa bon dang bcas pa'i skad cig ma snga ma 'gags pas rgyu byas nas sa bon dang bcas pa skad cig ma phyi ma skye ba yin na/_rtag pa'i dngos po de bzhin du mi 'gyur bar gnas pa rnams la ni
[\[155a.2\]]skad cig ma snga ma snga ma ni rgyu/_phyi ma phyi ma ni 'bras bu lta bur 'byung ba med de/_de ltar ma byung na sa bon dang bcas pa'i skad cig ma snga ma 'gags nas phyi ma sa bon dang bcas pa'i skad cig ma gzhan skyes byar yang mi rung ste/_rtag tu yang rang bzhin gcig pa 'ba' zhig tu
[\[155a.3\]]gnas par 'gyur ro/_/de yang dper na sa bon las myu gu skye ba sngar sa bon 'gags nas phyis gdong myu gu skye ba yin gyi/_sa bon ma 'gags pa ni nam yang myu gu mi skye ba bzhin no/_/rtag pa'i dngos po rnams la sngar sa bon yod par gnas pa las phyis sa bon med pa'i
[\[155a.4\]]dngos por 'gyur bar mi srid par bstan pa'i phyir/_skad cig ma tha ma la sa bon med pa yang mi rung ste zhes smos te/_gal te ngos po rtag pa yin te/_mi 'jigs par rtag tu de gzhan du gnas na ni sngar sa bon dang bcas pa las dgra bcom pa thob pa'i dus kyi skad cig ma
[\[155a.5\]]tha ma la sa bon med pa'i dngos por mi 'gyur bar mi rung ste/_rtag pa la ni sa bon dang bcas pa dang sa bon med pa rnam pa gnyis su 'gyur mi srid do/_/rtag pa la sngar sa bon dang bcas pa las phyis sa bon med pa'i mtshan nyid du ci'i phyir 'gyur mi srid pa bstan pa'i phyir/_
[\[155a.6\]]sngon sa bon dang bcas pa la skad cig ma tha ma la sa bon med par khas blang du mi rung ngo zhes smos te/_sa bon ni sa bon dang bcas pa'i skad cig ma 'gags nas skad cig ma tha ma la sa bon med pa'i skad cig ma skye ba yin na/_rtag pa la ni sngar sa bon nas phyi ma gzhan skye ba med
[\[155a.7\]]pas so so'i skye bo'i dus na ni sems dang sems las byung ba sa bon dang bcas par gnas pa las/_tha ma dgra bcom pa'i phung po'i dus na ni sa bon med par 'gyur ro zhes khas blang bar mi nus so/_/de med na tha ma yang mi srid de 'di ltar tha ma nyid kyang mi 'byung ngo zhes bya ba
[\[155b\]]
[\[155b.1\]]la/_gal te sa bon dang bcas pa'i skad cig ma ni 'gags/_phyis sa bon med pa'i skad cig ma skyes pa ni ma yin gyi/_dus thams cad du rtag par gnas na ni/_rtag tu yang sa bon dang bcas pa'i dngos por gnas kyi sa bon med par 'gyur bar ni phyis kyang med par 'gyur
[\[155b.2\]]te/_sa bon med pa'i dngos po phyis med par gyur pas na/_dgra bcom pa'i phung po tha ma zhes bya ba yang yod mi srid par 'gyur ro/_/de ltar phung po tha ma mi srid par gyur na/_dgra bcom pa'i phung po tha ma 'byung ngo zhes bya ba yang mi 'byung bar gyur pas dgra bcom pa la sogs
[\[155b.3\]]pa yang med par 'gyur ro/_/gzugs brnyan skye ba la skad cig ma ni sems kyi rjes su 'brang ba las rig par bya ste zhes bya ba la/_rnam par thar pa brgyad bsgom pa dag sems las thams cad sngon por snang ba dang /_thams cad ser por snang ba la sogs pa'i gzugs
[\[155b.4\]]brnyan 'byung ba yang sems kyi dbang gis 'byung bas na skad cig mar rig par bya'o/_/don de nyid gsal bar bstan pa'i phyir/_skad cig ma re re la yang sems kyi dbang gis de skye ba'i phyir ro zhes bya ba smos te/_skad cig ma re re la ser po dang sngon po la sogs pa gzugs
[\[155b.5\]]brnyan snang ba yang rnal 'byor pa'i sems kyis ji lta ji ltar bsams pa de lta de ltar snang ste/_sems kyi dbang gis snang la sems kyang skad cig ma yin pas na sems las skyes pa'i sngon po la sogs pa'i gzugs brnyan yang skad cig mar rig par bya ste/_rgyu skad cig ma
[\[155b.6\]]yin pa las 'bras bu skad cig ma yin par 'byung ba mi srid pa ni gong du sun phyung ba bzhin no/_/de ltar tshigs su bcad pa lngas nang gi 'du byed rnams skad cig mar bsgrubs nas/_da ni tshigs su bcad pa gsum zhig phyi'i 'du byed rnams skad cig mar bsgrub bo/_/'byung ba
[\[155b.7\]]rnams dang don drug la/_/skad cig mar ni brjod par bya/_/zhes bya ba la/_phyi'i 'du byed 'di dag ste/_sa dang chu dang me dang rlung ste/_'byung ba chen po dang /_kha dog dang dri dang ro dang reg dang sgra dang chos kyi skye mched kyi gzugs so/_/de la chos kyi skye mched kyi gzugs ni rnam
[\[156a\]]
[\[156a.1\]]par rig byed ma yin pa'i gzugs te/_de rnams skad cig mar brjod do/_/skam dang skye dang zhes bya ba la/_'byung ba chen po bzhi las chu'i khams ni skam pa dang /_skye ba'i gtan tshigs kyis skad cig mar brjod do/_/rang bzhin gyis/_g.yo
[\[156a.2\]]zhing skye dang 'bri ba'i phyir/_/zhes bya ba la/_rlung gi khams ni rang bzhin gyis g.yo ba dang skye zhing 'bri ba'i gtan tshigs kyis skad cig mar brjod do/_/sa ni de las 'byung ba dang /_/zhes bya ba la sa'i khams ni chu dang rlung las 'byung ba'i gtan tshigs nyid kyis skad cig mar
[\[156a.3\]]brjod do/_/kha dog dang dri ro reg pa yang mtshungs pas de yang de bzhin no zhes bya ba la/_don drug las kha dog dang dri dang ro dang reg pa bzhi ni/_chu dang sa dang rlung la brten te/_de dag dang rang bzhin gcig pas na sa dang chu dang rlung gi skabs skam pa dang skye ba la sogs pa'i
[\[156a.4\]]gtan tshigs nyid kyis skad cig mar brjod do/_/'byung ba shing la rag lus shing /_/zhes bya ba la/_me'i khams skad cig mar 'byung ba yang shing la rag lus pa'i gtan tshigs kyis skad cig mar brjod do/_/je che je cher dmigs pa'i phyir/_/zhes bya ba la/_sgra ni
[\[156a.5\]]je che je cher dmigs pa'i gtan tshigs kyis skad cig mar brjod do/_/sems kyi rjes 'brang zhes bya ba la/_chos kyi skye mched kyi gzugs rnam par rig byed ma yin pa'i gzugs kyang sems kyi rjes su 'brang ba'i gtan tshigs kyis skad cig mar rig par bya'o/_/'dri
[\[156a.6\]]ba la/_phyi rol rnams kyang skad cig ma/_/zhes bya ba la/_skad cig mar mi 'dod pa rnams la 'dri ba'i gtan tshigs kyis 'byung ba chen po bzhi dang /_don drug po thams cad skad cig mar rig par bya'o/_/ji ltar brjod ce na zhes bya ba ni 'byung ba chen po bzhi dang /_
[\[156a.7\]]don drug po rnams gtan tshigs dang tshad ma gang gi skad cig mar brjod ces bya ba'i don to/_/chu ni skam zhing skye ste zhes bya ba la/_chu'i khams ni skam pa dang skye ba'i gtan tshigs kyis skad cig mar brjod do zhes bya ba'i don to/_/don de nyid bstan pa'i phyir/_lteng ka dang /_
[\[156b\]]
[\[156b.1\]]mtsho dang rdzing bu la sogs pa'i chu bags kyis skye ba dang skam par dmigs te zhes smos te/_lteng ka dang mtsho la sogs pa dbyar lta bu char chu che ba'i dus na ni char zhag du ma'i snga rol nas bab la/_chu nyid gcig gis lhug ces chen por snang bar mi 'gyur gyi/_skad cig ma
[\[156b.2\]]re re khad kyis je che je cher snang ba dang /_dgun dpyid la sogs pa char chung zhing nyi ma tsha ba la sogs pa'i dus na yang nyin gcig tu lhug ces mi skam gyi skad cig ma re re khad kyis je chung je chung ngu skam zhing 'bri bas na chu skad cig ma yin par mngon no/_/skad cig ma re re mi
[\[156b.3\]]'byung ba med na phyis bye brag tu 'gyur ba'i rgyu med pa'i phyir te gnyi ga yang mi rung ngo zhes bya ba la/_gal te chu 'di rtag pa zhig ste/_skad cig ma re re la snga ma ni 'gags nas phyi ma ni je che je cher 'gyur ba med pa dang /_'bri ba'i dus na yang khad kyis je chung je chung ngu
[\[156b.4\]]'gyur ba med na ni dus gcig tu cher snang ba'i rgyu yang med la/_dus gcig tu chung ngu snang ba'i rgyu yang med pas rtag pa zhig na ni yang na rtag par chen po 'ba' zhig tu snang bar 'gyur/_yang na rtag par chung ngu 'ba' zhig tu snang bar 'gyur gyi/_bar 'ga' je cher snang
[\[156b.5\]]pa dang bar 'ga' je chung je chung du snang ba gnyis 'byung du mi rung ngo /_/rlung yang rang bzhin gyis g.yo ba dang skye ba dang 'bri ba'i phyir te zhes bya ba la/_rlung yang skad cig mar brjod pa ni rang bzhin gyis g.yo ba'i gtan tshigs dang /_skye ba'i gtan tshigs dang /_'bri ba'i
[\[156b.6\]]gtan tshigs kyis skad cig mar brjod do zhes bya ba'i don to/_/de nyid kyi don rgyas par bstan pa'i phyir/_gnas pa la ni g.yo ba med par 'gyur te/_'gro ba med pa de ni bsgrubs zin to zhes bya ba la/_skad cig ma ni ma yin gyi/_rtag pa'i mtshan nyid du gnas pa'i
[\[156b.7\]]dngos po la ni gnas gcig nas gcig tu phyin par byed pa'i rang bzhin med de/_rtag pa la 'gro ba med par ni sngar bsgrubs zin te/_ji ltar bsgrubs she na/_dngos po rnams skad cig ma'i ngang gis yul gzhan du phyin pa la ma gtogs par dngos po yul gcig nas
[\[157a\]]
[\[157a.1\]]gcig tu phyin par byed pa ni gang yang med do zhes bsgrubs zin to/_/rlung ni de lta ma yin gyi/_/shar gyi phyogs la sogs pa nas langs nas nub la sogs pa'i phyogs su phyin par 'gro bas na skad cig mar rig par bya'o/_/de bzhin du gnas pa'i
[\[157a.2\]]phyir skye ba dang 'bri ba med do zhes bya ba la/_rtag pa'i dngos po ni dus thams cad du yang skye ba dang 'bri ba med par gnas pa'i phyir bar 'ga' skye/_bar 'ga' 'bri bar mi 'gyur/_de lta na ni ma yin gyi rlung 'di dang po chung ngur langs pa las phyis je che je cher ldang ba dang /_dang
[\[157a.3\]]por chen por langs pa las phyis je chung je chung ngu 'gyur bas na skad cig mar rig par bya'o/_/sa ni de las skyes pa dang /_'gyur ba bzhi'i phyir te zhes bya ba la/_sa skad cig mar brjod pa yang de las skyes pa'i gtan tshigs dang /_'gyur ba bzhi'i gtan tshigs kyis
[\[157a.4\]]skad cig mar brjod do zhes bya ba'i don to/_/de las skyes zhes bya ba'i sgra gang la bya bar bstan pa'i phyir/_de zhes bya ba ni chu dang rlung gnyis la bya'o zhes smos te/_de zhes bya ba'i sgra chu dang rlung gnyis la bya ste/_chu dang rlung gnyis las sa skyes pas na skad cig mar rig par
[\[157a.5\]]bya'o/_/chu dang rlung gnyis las ji ltar sa skyes pa bstan pa'i phyir/_chags pa ni chu dang rlung du bcas pa las 'byung ste/_de'i phyir de'i 'bras bu'o zhes bya ba smos te/_dang po 'jig rten chags pa na thog ma nyid du las kyi dbang gis nam mkha' la rlung gi khams chags
[\[157a.6\]]so/_/de nas 'khor lo'i rgyun tsam gyi char bab nas chu'i khams chags so/_/de nas rlung gis chu bskyod pas chu'i dbu ba las ri rab dang /_gling bzhi la sogs par 'gyur te/_de bas na sa ni chu dang rlung gi 'bras bu yin la/_chu dang rlung ni sa'i rgyu yin no/_/de'i
[\[157a.7\]]'bras bu yin pas na de'ang skad cig mar rig par bya'o zhes bya ba las/_chu dang rlung gi 'bras bu yin la/_chu dang rlung gnyis ni skad cig ma yin par bsgrubs pas/_de'i 'bras bu yang skad cig ma yin par rig par bya ste/_rgyu skad cig ma yin pa las 'bras
[\[157b\]]
[\[157b.1\]]bu skad cig ma ma yin par rtag pa 'byung bar ni mi srid pas gong du bsgrubs zin to/_/sa la 'gyur ba rnam pa bzhi dmigs te zhes bya ba las 'di la sngon dang mi 'dra bar kha dog dang dbyibs la sogs pa gzhan dang gzhan du 'gyur ba rnam pa bzhi dmigs pas na/_skad
[\[157b.2\]]cig mar rig par bya'o/_/sems can rnams kyi las kyi bye brag gi phyir/_las kyis byas pa dang zhes bya ba la/_sa la las kyis byas pa'i dbang gis gzhan du 'gyur ba yod de/_'di ltar mtho ris la sogs pa'i gnas na lha rnams kyi las dge ba'i dbang gis sa
[\[157b.3\]]gzhi shing bal bzhin du 'jam zhing mnyen pa dag 'byung ba dang /_sems can dmyal ba la sogs pa'i gnas na sems can dmyal ba las mi dge ba'i las kyi bye brag gi dbang gis sa gzhi lcags bsregs pa rab tu tsha ba dang bcas pa dang ngam grog dang tsher ma la sogs
[\[157b.4\]]pa'i sdug bsngal rnam pa sna tshogs 'byung ba dag kyang snang ngo /_/gzhan yang sa gzhi gcig las sems can gyi rmo brko dang lag byad kyis ma phyin pa'i dus na ni lo tog la sogs pa mi 'khrungs la/_sa de nyid las rmo brko ba la sogs pa lag byad kyis phyin pa'i dus na lo tog bzang
[\[157b.5\]]du skye bas na skad cig ma ste/_'di ni 'gyur ba rnam pa gcig go/_/bsnun pa la sogs pa dag gis 'jig pa byas pa dang zhes bya ba la/_tho ba dang 'jor la sogs pas bsnun cing brko ba'i dbang gis kyang sa gzhan du 'gyur te/_sngon khung dang gshong du mi gnas pa las
[\[157b.6\]]'jor gyis brkos pa dang /_khung bu dang gshong du 'gyur te/_'di ni 'gyur ba rnam pa gnyis so/_/me la sogs pa 'byung bas byas pa dang zhes bya ba la/_me la sogs pa 'byung ba chen po'i dbang gis kyang sa gzhan du 'gyur te/_mes bsregs na kha dog sngon po dang /_
[\[157b.7\]]dmar por 'gyur ba dang /_rlung gis bdas nas mtho ba las dma' bar 'gyur ba dang /_chur bcug na gsher ba dang /_zhig par 'gyur ba ste/_'di ni 'gyur ba rnam pa gsum mo/_/dus gzhan du 'pho ba'i phyir dus kyis byas pa'o zhes bya ba la/_sa'i dus kyis
[\[158a\]]
[\[158a.1\]]byas nas gzhan du 'gyur ba yod de/_dus bzang po'i tshe la 'brul la sogs pa bzang du 'khrungs pa'i gzhi byed pa las dus ngan pa'i tshe na 'bru la sogs pa ngan du 'khrungs pa'i rgyu byed pa dang /_dbyar gyi tshe na rtswa la sogs pa sngon po skyed par byed la/_dgun
[\[158a.2\]]gyi dus na ni skya bor 'gyur zhing 'khyags pa la sogs pa'i rang bzhin du 'gyur ba dang /_sa phyogs kha cig na sngon dgon par gnas pa las phyis grong dang 'gro ba lang long dag na gnas par gyur pa dang /_sngon grong na gnas par gyur pa las/_phyis dgon par gyur pa dag
[\[158a.3\]]snang ste 'di ni 'gyur ba rnam pa bzhi'o/_/de'ang skad cig ma re re la 'jug pa'i rgyu med na de skye bar mi rung ngo zhes bya ba la/_de ltar 'gyur ba rnam pa bzhi po de yang skad cig ma re re la skye zhing 'jig par 'gyur ba med de/_rtag pa'i dngos po la ni gzhan nas gzhan du 'gyur ba
[\[158a.4\]]rnam pa bzhi 'byung bar mi rung ste/_de lta na ni ma yin gyi/_'gyur ba rnam pa bzhi dmigs pas na/_sa yang skad cig ma yin pa rig par bya'o/_/kha dog dang dri dang ro dang reg pa rnams ni sa la sogs pa dang mtshungs pa'i phyir/_de bzhin du skad cig mar rig par bya'o
[\[158a.5\]]zhes bya ba la/_kha dog dang dri dang ro dang reg pa ste/_don rnam pa bzhi yang sa dang chu dang me dang rlung dang rang bzhin gcig cing rgyur byas pa'i gzugs de dag 'byung ba chen po bzhi la brten pas 'byung ba chen po bzhi skam pa dang /_skye ba dang /_rang bzhin gyis g.yo ba
[\[158a.6\]]dang /_de las 'byung ba dang yongs su 'gyur ba rnam pa bzhi'i gtan tshigs kyis skad cig mar bsgrubs te/_grub na de la brten pa'i kha dog la sogs pa yang skad cig mar grub par rig par bya'o/_/dper na lha sbyin gyi lus bsregs pa dang /_lha sbyin la brten pa'i
[\[158a.7\]]kha dog dang dri la sogs pa yang ma bsregs pa ma yin te/_bsregs pa bzhin du me skad cig mar bsgrubs na me la yod pa'i kha dog ser po dang dri la sogs pa yang skad cig mar ma bsgrubs pa ma yin kyi skad cig mar bsgrubs pa nyid do/_/me yang skad cig ma'i 'byung ba
[\[158b\]]
[\[158b.1\]]shing la rag las pa'i phyir te zhes bya ba la/_me skad cig mar brjod pa yang me 'byung ba chen po shing la rag las shing 'byung ba'i gtan tshigs kyis skad cig mar brjod de/_shing la ji ltar rag las she na/_shing yod na ni me 'byung /_shing med na ni me mi 'byung /_shing
[\[158b.2\]]mang du bcug na ni me cher 'bar/_shing nyung ngu bcug na ni me chung ngu 'bar bas na skad cig mar rig par bya'o/_/me shing la rag las pas na rag las pa'i gtan tshigs bstan pa'i phyir/_me 'byung la me dang lhan cig skyes pa'i shing de bzhin du mi gnas te zhes bya ba la/_
[\[158b.3\]]kha cig me skad cig mar 'dod kyang /_shing skad cig mar mi 'dod pa de sun 'byin te/_dang po shing gis me byung la me dang lhan cig tu 'brel zhing gnas pa'i shing de yang ji tsam ci tsam du mes shing bsregs te me 'das shing mi gnas te/_zhigs pa de tsam du shing yang zhigs shing mi
[\[158b.4\]]gnas te/_de bas na me dang shing lhan cig tu gnas pa yang min la/_me bzhin du shing yang mi rtag pa yin no/_/gal te gzhan dag 'di skad du shing ni mi rtag pa yin la/_me ni rtag pa yin no snyam na/_de ltar mi rigs par bstan pa'i phyir/_tha mar shing med par yang
[\[158b.5\]]gnas par mi rung ba'i phyir/_shing tshig pa'i tshe ni gnas par mi nus so zhes smos te/_mes shing bsregs na shing zad de med par gyur pa na/_mjug tu me yang gnas par mi nus te/_shing tshig ste zad pa dang /_me yang mi gnas te mi snang bar gyur pas na me skad cig mar
[\[158b.6\]]grub bo/_/gal te me rtag pa zhig yin na ni/_shing zad pa'i 'og tu yang me snang bar 'gyur ba'i rigs so/_/gzhan gyis brgal ba/_'byung ba chen po bzhi rim bzhin du skad cig mar bsgrubs nas/_de nas gdod kha dog dang dri dang ro dang /_reg skad cig mar bsgrub
[\[158b.7\]]pa'i rigs na/_de ltar ni ma bsgrubs kyi sa dang chu dang rlung gsum skad cig mar bsgrubs nas/_de nas kha dog la sogs pa'i don bzhi la skad cig mar bsgrubs te/_de'i 'og tu gdod me skad cig mar bsgrub ces rgol ba la/_tshigs su bcad pa sbyar ba la bde bar kha
[\[159a\]]
[\[159a.1\]]dog la sogs pa sngar bshad de/_me ni phyis bshad do zhes smos te/_tshigs bcad sbyar ba la mi bde bas tshigs bcad sbyar ba bde bar bya ba'i phyir/_kha dog la sogs pa don bzhi sngar skad cig mar bsgrubs nas/_me phyis skad cig mar
[\[159a.2\]]bsgrubs te bshad do/_/kha cig 'di skad du sgra ni rtag pa yin gyi/_mi rtag pa ma yin te/_gal te sgra skad cig ma re re la 'jig cing skye ba yin na ni/_dril bu la sogs pa'i sgra skyes ma thag tu 'gags pas phyis sgra mi 'byung ba'i rigs na/_phyis kyang sgra 'byung bar snang bas sgra
[\[159a.3\]]rtag pa'o zhes zer ba la/_/de ltar mi rigs par bstan pa'i phyir/_sgra dus gzhan du dmigs pa de yang skad cig mar rig par bya ste/_je chung je chung dmigs pa'i phyir ro zhes bya ba smos te/_dril bu la sogs pa'i sgra dus gzhan du 'byung zhing grag pa yang skad cig mar
[\[159a.4\]]rig par bya ste/_ci'i phyir zhe na/_dril bu'i sgra dang po cher grag pa las/_de'i 'og tu cher grag pa 'gags nas/_de bas chung ngu grag go/_/de nas de'ang 'gags nas je chung je chung du gyur pa'i rjes la mi grag par gyur pas na skad cig mar gyur par rig par bya'o/_/sgra
[\[159a.5\]]rtag pa yin na skyon yod par bstan pa'i phyir/_skad cig ma med du zin na ni skad cig ma re re la je chung ngu 'gyur bar dmigs par mi 'gyur ro zhes smos te/_gal te dril bu la sogs pa'i sgra skad cig ma ma yin te/_rtag pa zhig yin du zin na ni/_sgra de je chung je chung du 'gyur
[\[159a.6\]]nas mjug tu mi grag par mi 'gyur gyi/_dus thams cad du grag pa'i skyon du 'gyur ro zhes bya ba'i don to/_/chos kyi skye mched kyi gzugs kyang sems kyi rjes su 'brang ba'i phyir skad cig mar grub ste ji ltar sngar bshad pa bzhin te zhes bya ba la/_chos kyi skye mched ni rnam
[\[159a.7\]]par rig byed ma yin pa'i gzugs la bya ste/_de'ang so sor thar pa'i sdom pa dang bsam gtan gyi sdom pa dang /_zag pa med pa'i sdom pa rnam pa gsum mo/_/sdom pa de gsum sems kyi rjes su 'brang zhing sems kyi rgyu las skyes pas ni sems skad cig yin pa'i phyir/_
[\[159b\]]
[\[159b.1\]]de'i 'bras bur gyur pa rnam par rig byed ma yin pa'i gzugs kyang skad cig mar 'gyur te/_chos gang sems las skyes pa de dag ni skad cig ma yin no zhes sngar bsgrubs zin to/_/dri ba las kyang 'du byed thams cad skad cig mar grub ste zhes bya ba la/_mu stegs
[\[159b.2\]]pa dang 'jig rten pa dag 'du byed rnams mi rtag pa 'di ni 'dod kyi skad cig mar mi 'dod do/_/ji ltar mi rtag par 'dod ce na/_nang gi 'du byed rnams kyang mjug tu 'chi bar snang la/_bum pa la sogs pa yang mjug tu chag par snang bas na mi rtag pa yin no zhes zer ro/_/
[\[159b.3\]]de ltar mi rtag par 'dod la/_skad cig mar mi 'dod pa de dag la ji ltar skad cig ma mi 'dod pa dris nas dris pa'i lan med pa'i gtan tshigs kyis kyang 'du byed rnams skad cig mar grub bo/_/ji ltar zhe na zhes bya ba la sogs pa la 'du byed mi rtag par 'dod la skad cig mar mi
[\[159b.4\]]'dod pa de dag la ji ltar dri bar bya zhe na/_de dag la 'di skad du dri bar bya'o zhes bya ba'i don to/_/khyod mi rtag par 'dod la/_ci'i phyir 'du byed rnams skad cig mar mi 'dod ces bya ba la/_mi rtag par 'dod la skad cig mar mi 'dod pa de dag la 'di skad dri bar bya ste/_ji
[\[159b.5\]]skad du dri bar bya zhe na/_khyed 'du byed mi rtag pa'o zhes zer zhing mi rtag par 'dod na/_'du byed rnams skad cig mar ci'i phyir mi 'dod ces dri bar bya'o/_/gal te 'di skad du skad cig ma re re la mi rtag par mi rig go zhes zer na zhes bya ba la/_de skad du dris pa dang /_
[\[159b.6\]]skad cig mar mi 'dod pa de dag 'di skad du 'du byed rnams mjug tu 'chi ba dang /_bum pa la sogs pa chag par mthong bas de'i phyir mi rtag par ni mi 'dod de/_de bzhin du 'dus byas rnams skad cig ma re re la 'jig par mthong na ni skad cig mar bdag cag
[\[159b.7\]]'dod na/_de ltar skad cig ma re re la mi rtag cing 'jig par mi rig cing ma mthong bas na skad cig ma mi 'dod do zhes zer ro/_/de la 'di skad ces dri bar bya'o zhes bya ba la/_skad cig ma re re la 'jig par ma mthong bas na skad cig mar mi 'dod do zhes zer ba de la yang
[\[160a\]]
[\[160a.1\]]'di skad ces dri bar bya'o zhes bya ba'i don to/_/ji skad du dri bar bya zhe na/_de'i phyir/_skad cig mar grub pa'i mar me la sogs pa mi g.yo ba'i tshe na yang de mi rig na ji ltar skad cig mar 'dod ces smos te/_gang dang gang skad cig mar mi rig par
[\[160a.2\]]de dang de skad cig mar mi 'dod na zhi mar me dang chu'i rgyun la sogs pa skad cig ma yin par ni sangs rgyas dang mu stegs pa gnyi ga la grub ste/_de ltar de dag skad cig ma yin yang mar me dang chu la sogs pa rlung gis bskyed de mi g.yo ba'i dus na skad cig ma yin par
[\[160a.3\]]rig na/_ci'i phyir de dag la yang skad cig ma yin par 'dod ces dri bar bya'o/_/gal te 'di skad du sngon gyi bzhin du phyis mi mthong ba'i phyir ro zhes zer ba de la yang 'di skad ces dri bar bya'o zhes bya ba la/_de skad du dris pa dang /_gal te 'di skad du mar me ni sngon che zhing
[\[160a.4\]]kha dog gsal ba las phyis de dag mi snang gi_/mar me chung zhing mi gsal bar gyur nas/_je chung je chung ba'i mjug tu mar me de nyid shi nas mi snang bar 'gyur ba'i phyir skad cig mar 'gyur zhes zer ba la/_de la ma gtogs pa'i bum pa la sogs pa 'du byed gzhan
[\[160a.5\]]dag ni lo dang zla bar bzhag na yang /_je chung je chung du mi 'gyur bas na skad cig mar mi 'dod do zhes zer na yang de la 'di skad du dri'o/_/ji skad du dri bar bya zhe na/_de'i phyir/_'o na yang 'du byed rnams la yang phyis de ltar ci'i phyir mi 'dod ces smos te/_de ltar dang po
[\[160a.6\]]snang la/_phyis mi snang ba rnams skad cig mar 'dod la/_myu gu dang /_khang khyim dang /_bum pa la sogs pa yang dang po snang la/_bar du dbyibs dang kha dog la sogs pa gzhan du gyur nas/_phyis mi snang bar gyur na/_ci'i phyir skad cig mar mi 'dod do zhes dri bar
[\[160a.7\]]bya'o/_/gal te 'di skad du mar me la sogs pa dang /_de ma yin pa'i 'du byed rnams mtshan nyid tha dad pa'i phyir ro zhes zer na zhes bya ba la/_de skad du dris pa dang /_gal te gzhan dag 'di skad du mar me dang /_bum pa la sogs pa 'du byed gzhan dag mtshan nyid mi
[\[160b\]]
[\[160b.1\]]'dra ste/_mar me ni skad cig ma'i ngang gis 'byung zhing /_tsha ba dang snang bar byed pa'i mtshan nyid yin la/_bum pa la sogs pa ni nam zhig na phyis zhig cing sra ba dang /_chu blugs su rung ba'i mtshan nyid yin pas mtshan nyid mi 'dra ba'i phyir/_mar me ni skad cig
[\[160b.2\]]ma yin la/_'du byed gzhan skad cig ma ma yin no zhes zer na/_de la yang 'di skad du bstan par bya'o/_/ji skad du bstan par bya zhe na/_de'i phyir/_mtshan nyid mi mthun pa ni rnam pa gnyis te/_rang bzhin mi mthun pa dang /_'jug pa mi mthun pa'o zhes smos te/_
[\[160b.3\]]de la 'du byed rnams phan tshun mi mthun pa la rnam pa gnyis yod de/_rang bzhin mi mthun pa dang /_'jug pa mi mthun pa'o/_/de la rang bzhin mi mthun pa ni me'i rang bzhin tsha ba dang /_chu'i rang bzhin gsher ba lta bu'o/_/'jug pa mi mthun pa ni mar me la sogs pa skad
[\[160b.4\]]cig ma re re la skye zhing 'jig la/_bum pa la sogs pa'i 'du byed gzhan rnams ni skyes nas dus tha gi zad cig gis chod de/_phyis 'jig pa'i tshul 'jug go/_/de la gal te rang bzhin mi mthun par 'dod na ni de'i phyir dpe rung ste zhes bya ba la/_gal te mar me ni tsha ba
[\[160b.5\]]dang /_gsal ba'i rang bzhin yin la/_de ma yin pa'i bum pa la sogs pa 'du byed gzhan ni sra ba dang chu blugs su rung ba'i rang bzhin yin pas/_rang bzhin mi mthun par 'dod na ni/_de ltar na mar me skad cig ma de 'du byed/_skad cig mar bsgrub pa'i dper rung gi_/mthun pa gcig gi
[\[160b.6\]]dper mthun pa gcig ston par ni mi rigs so/_/don de nyid bstan pa'i phyir/_de rang bzhin nyid ni de'i dpe ma yin te/_ji ltar mar me la mar me dang /_ba lang la ba lang bzhin no zhes smos te/_'di ltar 'du byed 'ga' zhig rtag pa'am/_mi rtag par bsgrub na/_de la rang bzhin
[\[160b.7\]]mi gcig pa'i dpe gzhan gyis bsgrubs te/_dper na nyi ma'i 'od tsha bar sgrub pa la/_de dang rang bzhin gcig pa me dper gzhag ste/_tsha ba khyad med bzhin zhes bya ba dang /_ba men bsgrub pa la dper na ba lang gzhag ste/_ba men ni dper na ba lang 'dra ste zhes dper
[\[161a\]]
[\[161a.1\]]gzhag go/_/rang bzhin gcig pa ni dper gzhag par mi rigs pa ste/_dper na mar me dang mar me 'dra'o/_/ba lang dang ba lang 'dra'o zhes dper mi 'jog pa bzhin no/_/de ste 'jug pa mi mthun na yang de bas na dper bstan te zhes bya ba la/_
[\[161a.2\]]gal te mar me de las gzhan pa/_bum pa la sogs pa'i 'du byed skye zhing 'gags pa'i 'jug pa mi mthun zhes zer ba yang /_de'i phyir bum pa la sogs pa'i dper mar me gzhag ste/_'di ltar mar me ni skad cig mar 'jig rten du grags te/_bum pa skad cig ma
[\[161a.3\]]yin yang skad cig mar 'jig rten du ma grags te/_de bas na mar me skad cig mar grags pa des dper byas nas/_bum pa skad cig mar ma grags par skad cig mar sgrub po/_/de la 'di skad ces dris te/_bzhon pa 'dug la zhon pa 'gro bar 'dod dam zhes bya ba la/_
[\[161a.4\]]mi rtag par 'dod la skad cig mar mi 'dod pa de dag la yang 'di skad du dri bar bya ste/_khyed skad cig mar mi 'dod pa rnams la rta la mi zhon pa rta ni yul gar yang ma song ste 'dug la/_de la zhon pa'i mi yul gzhan du phyin par 'dod dam zhes zer te/_gal te bzhon pa
[\[161a.5\]]rta yul gzhan du ma phyin na de la zhon pa'i mi yang gdon mi za bar yul gzhan du mi phyin par 'gyur ro/_/gal te mi yul gzhan du phyin na gdon mi za bar bzhon pa rta yang yul gzhan du phyin par 'gyur ro/_/de ltar mi 'dod do zhes zer na zhes bya ba la/_de skad du dris pa dang /_skad
[\[161a.6\]]cig mar mi 'dod pa dag 'di skad zer te/_rta la mi zhon la mi yul gzhan du phyin na/_rta yul gzhan du ma phyin par mi 'dod kyi/_mi bzhin du rtas kyang yul gzhan du phyin par 'dod do zhes zer na yang /_de la yang 'di skad du dri bar bya'o/_/ji skad du dri zhe na/_de'i phyir mig la sogs pa
[\[161a.7\]]'dug la gnas pa'i rnam par shes pa rgyun du 'gro'o zhes byar mi rung ngo zhes smos te/_dper na rta la zhon pa'i mi yul gzhan du phyin na rtas kyang yul gzhan du phyin pa dang 'dra bar/_gal te mig la sogs pa'i dbang po la gnas pa'i rnam par shes pa rnams skad cig mar 'dod na ni
[\[161b\]]
[\[161b.1\]]de'i gnas su gyur pa mig la sogs pa'i dbang po lnga yang skad cig mar mi 'gyur du mi rung ngo /_/gal te mig la sogs pa'i dbang po ni rtag par 'dug na/_de la gnas pa'i rnam par shes pa rnams skad cig ma'i rgyun gyis rgyun du 'gro bar mi rung ste/_mig la sogs pa'i dbang po rtag
[\[161b.2\]]na ni/_de la gnas pa'i rnam par shes pa yang rtag par 'gyur ro/_/gal te rnam par shes pa mi rtag na ni dbang po rnams kyang mi rtag par 'gyur ro/_/gal te 'di skad du mar me snying po la gnas la rgyun du 'gro yang snying po ni gnas so zhes zer na yang /_de la 'di skad ces dri bar
[\[161b.3\]]bya'o zhes bya ba la/_gal te skad cig mar mi 'dod pa dag 'di skad du zer te/_mar me ni mar me'i snying po la gnas shing 'bar la mar me nyid rgyun du 'gro zhing 'jig tu zin kyang de'i snying po mi 'jig cing rtag par gnas pas mthong ngo /_/de bzhin du rnam par shes pa mig la
[\[161b.4\]]sogs pa'i dbang po la gnas la/_rnam par shes pa ni 'jig cing rgyun du 'gro ba'i dbang po ni mi 'jig cing rgyun du gnas so zhes zer na/_de la yang 'di skad du dri zhing lan glan par bya'o/_/ji skad du lan glan zhe na/_de'i phyir/_snying po ni skad cig ma re re la rgyun du 'gyur
[\[161b.5\]]zhing skye ba'i phyir ma mthong ngo zhes smos te/_'di ltar ji srid du mar me'i me lces snying po bsregs nas/_mar me'i rgyun skad cig ma re re la 'das shing zhigs pa de tsam du snying po bsregs pa yang skad cig ma re re zhig nas gzhan du gyur bas na/_mar me ni zhig gi_/snying po
[\[161b.6\]]ni ma zhig ste/_phyi na gnas pa ma mthong ste/_de dang 'dra bar rnam par shes pa skad cig ma yin na/_de'i gnas dbang po rnams skad cig mar 'gyur ro/_/gal te 'di skad du 'du byed rnams skad cig ma yin na/_mar me la sogs pa bzhin du ci'i phyir/_skad cig mar ma
[\[161b.7\]]grub ces zer na yang zhes bya ba la/_gal te skad cig mar mi 'dod pa dag 'di skad du 'dri ste/_gal te mar me skad cig ma yin pa bzhin du bum pa la sogs pa'i 'du byed gzhan yang skad cig ma yin na/_ji ltar mar me skad cig ma yin par 'jig rten du grags pa bzhin du
[\[162a\]]
[\[162a.1\]]bum pa la sogs pa'i 'du byed gzhan yang skad cig mar ci'i phyir 'jig rten du ma grags shing ma grub ces zer na/_'di skad du lan glan par bya'o/_/ji skad du lan glan zhe na/_de'i phyir/_phyin ci log gi dngos po'i phyir 'dra ba'i rgyud rgyun du 'byung
[\[162a.2\]]bas de dag skad cig mar mi shes so zhes bya ba smos te/_bum pa la sogs pa'i dngos po 'di dag mi rtag pa yin mod kyi/_mi gtsang ba la gtsang ba'i 'du shes dang /_mi rtag pa la rtag pa'i 'du shes phyin ci log skyes pa'i dngos po dang /_rgyu byed pas skad cig ma
[\[162a.3\]]ma yin yang rtag pa'i 'du shes skye'o/_/ji ltar zhe na/_skad cig ma'i rgyun gyis 'byung bas na/_skad cig ma phyi ma rnams kha dog dang /_dbyibs la sogs pa skad cig ma snga ma dang 'dra ba sha stag rgyun du 'byung bas na/_de dag gis skad cig mar ma shes so/_/don de nyid
[\[162a.4\]]gsal bar bstan pa'i phyir/_gang gi phyir gcig nas gcig tu 'gyur ba yod kyang de nyid ni 'di yin no zhes phyin ci log skye ste zhes smos te/_'di ltar 'du byed rnams skad cig ma'i rgyun gyis 'byung bas na skad cig ma snga ma snga ma ni 'gags/_phyi ma phyi ma gzhan dag skye ste/_gcig
[\[162a.5\]]nas gcig tu 'gyur ba'i bye brag yod du zin kyang skad cig ma phyi ma phyi ma skye ba rnams snga ma 'dra ba sha stag skye bas na skad cig ma ni ma yin par rig gi_/snga ma mthong ba nyid bdag gis phyis kyang de mthong ngo snyam du blo phyin ci log skye'o/_/de lta ma yin na ni mi rtag pa la rtag pa phyin ci
[\[162a.6\]]log pa yang med par 'gyur ro zhes bya ba la/_gal te 'dus byas rnams skad cig ma yin pa las/_skad cig ma phyi ma phyi ma rnams snga ma dang 'dra ba 'ba' zhig skyes pas snga ma ma yin yang snga ma nyid mthong ngo snyam pa'i blo phyin ci log skyes pa ni ma yin gyi/_dngos po rnams
[\[162a.7\]]rtag tu gnas pas phyis mthong ba'i dus na yang /_snga ma nyid mthong bar gyur na ni/_des dngos po rnams phyin ci ma log pa mthong bas mi gtsang ba la gtsang bar 'dzin pa dang /_mi rtag pa la rtag par 'dzin pa'i phyin ci log med par 'gyur ro/_/de med na yang kun nas nyon mongs
[\[162b\]]
[\[162b.1\]]pa yang med par 'gyur na/_rnam par byang ba ga la yod ces dris pa las kyang 'du byed thams cad skad cig mar grub po zhes bya ba la/_gal te sems can rnams la phyin ci log med par gyur na ni phyin ci log med pas 'dod chags la sogs pa kun nas nyon mongs par
[\[162b.2\]]'gyur ba yang med par 'gyur te/_ci'i phyir zhe na/_kun nas nyon mongs pa thams cad ni phyin ci log las 'byung ngo /_/de ltar na kun nas nyon mongs pa med par gyur na sems can rnams rang bzhin gyis thar par 'gyur bas mjug tu rnam par byang zhing mya ngan las 'das par
[\[162b.3\]]'gyur ba ga la yod de/_mya ngan las 'das par 'gyur ba yang med par 'gyur ro/_/de lta ni ma yin gyi sngar kun nas nyon mongs pa las phyis mya ngan las 'das par gyur te/_de ltar na dris pa las lan med pa'i sgo nas kyang 'du byed thams cad skad cig mar grub bo/_/gang zag la
[\[162b.4\]]bdag med par grub pa'i phyir/_bdag med pa rnam par dbye ba la tshigs su bcad pa bcu gnyis so zhes bya ba la/_chos kyi mdo bzhi las 'dus byas thams cad mi rtag pa'i don bstan te/_de'ang rnam pa gnyis su bshad do/_/gang zhe na/_med pa'i don kyang mi rtag
[\[162b.5\]]pa'i don du bstan la/_skad cig mar 'jig pa'i don kyang mi rtag pa'i don du bstan to/_/da ni chos thams cad la bdag med pa zhes bya ba'i chos kyi mdo'i don rgya cher ston te/_chos thams cad bdag med par tshigs su bcad pa bcu gnyis sgrub pa'i sgo nas/_gang zag
[\[162b.6\]]la yang bdag med par sgrub bo/_/gong du skad cig mar bstan pa'i sgo nas yang gang skad cig ma yin pa des bdag med pa yin pas de'i skabs su bdag med par bsgrubs zin mod kyi/_mu stegs pa dang /_'jig rten pa dag phung po la ma gtogs pa'i bdag dang /_byed pa
[\[162b.7\]]po dang /_lta ba po dang /_tshor ba po dang /_shed can dang /_shed bdag la sogs pa yod par phyin ci log tu mngon par zhen te/_de dag gi phyin ci log dang bral ba'i phyir gtan tshigs gzhan gyis kyang gang zag la bdag med pa sgrub bo/_/gang zag yod ces bya ba'am med ces bya
[\[163a\]]
[\[163a.1\]]zhes bya ba la/_bdag dang gang zag yod par smra ba rnams/_gang zag rang bzhin med par 'dod pa la 'di skad du 'dri ste/_'di ltar bcom ldan 'das kyis kyang so so'i skye bo'i gang zag dang /_rgyun du zhugs pa'i gang zag dang /_lan cig phyir 'ong ba'i
[\[163a.2\]]gang zag dang /_phyir mi 'ong ba'i gang zag dang /_dgra bcom pa'i gang zag dang /_byang chub sems dpa'i gang zag dang /_gang zag gcig 'jig rten du 'byung ba na 'jig rten kun la phan pa dang bde bar byed pa ste/_'di ltar de bzhin gshegs pa'i gang zag go zhes
[\[163a.3\]]gsungs la/_rang gi sde pa las kyang /_a sam bi ti pa dag phung po dang gcig pa yang ma yin/_tha dad pa yang ma yin pa'i gang zag rdzas su yod la/_tshig gis brjod du med par yang 'dod cing /_mu stegs pa dang 'jig rten pa dag bdag dang gang zag yod par 'dod na/_
[\[163a.4\]]khyed gang zag med par 'dod pa rnams gang zag ces bya ba 'di yod pa zhig tu 'dod dam/_med pa zhig tu 'dod pa smros shig ces dri'o/_/smras pa zhes bya ba ni de skad du 'dri ba la gang zag med par 'dod pa rnams kyis lan smras pa zhes bya ba'i don btags par yod par
[\[163a.5\]]brjod pa ste zhes bya ba la/_btags pa zhes bya ba dang /_tshig tsam zhes bya ba dang /_tha snyad tsam zhes bya ba dang /_ming tsam zhes bya ba dag don gcig go/_/rdzas su yod ces bya ba yang /_rang bzhin yod ces bya ba dang /_don dam par yod ces bya ba dag dang don gcig
[\[163a.6\]]ste/_gang zag ces bya ba btags pa dang /_ming tsam dang /_tha snyad tsam du ni yod ces bya la/_rdzas dang rang bzhin du ni yod pa ma yin te med pa zhes bya'o/_/de bas na 'phags pa blo gros mi zad pa'i mdo las kyang /_gang zag gi sgra de dag thams cad ni de bzhin gshegs
[\[163a.7\]]pas kun rdzob kyi tshig gi gnas kyi sems can drang ba'i phyir bstan te zhes bya ba la sogs pa rgya cher gsungs so/_/gang zag yod par 'dod pa rnams kyis smras pa/_khyed cag gang zag med par 'dod pa rnams yang na gang zag yod do zhes bya ba'i phyogs bzung ste/_
[\[163b\]]
[\[163b.1\]]gang zag yod par mi smra ba/_yang na ni gang zag med do zhes bya ba'i phyogs bzung ste/_gang zag med par mi smra bar ci'i phyir btags par ni yod par yang smra la/_rdzas su med par smra ste/_phyogs gcig tu chang par mi smra zhe na/_lan du ji ltar phyogs gcig ma yin par
[\[163b.2\]]bzung na yod pa'i nyes pa dang med pa'i nyes pa'i skabs su yang mi 'gyur ro zhes smos te/_'di ltar yod pa'i phyogs 'ba' zhig bzung na yang yod pa'i skyon gyis gos par 'gyur ro/_/med pa'i phyogs 'ba' zhig bzung na yang med pa'i skyon gyis gos par 'gyur te/_
[\[163b.3\]]de ltar phyogs gcig kho nar chad pa ma yin par bzung na ni yod pa'i nyes pas kyang mi gos/_med pa'i nyes pas mi gos pas na phyogs gcig tu chad par ma bzung ste/_phyogs gcig tu bzung na nyes pas ji ltar gos par 'gyur ba ni phyis 'chad do/_/de'ang rdzas su med par
[\[163b.4\]]ji ltar rig par bya zhe na zhes bya ba ni gang zag yod par smra ba rnams 'di skad du gang zag de rdzas kyi dngos por med cing rang bzhin med par ci mngon zhe na zhes 'dri'o/_/de'i gtan tshigs bstan pa'i phyir/_mi dmigs pa'i phyir te zhes smos so/_/kA ri kA de nyid kyi don dgrol
[\[163b.5\]]ba'i phyir/_de ni gzugs la sogs pa bzhin du rdzas su mi dmigs so zhes smras te/_de la dngos po rnams rdzas su yod par sgrub pa'i tshad ma ni gnyis te/_mngon sum gyi tshad ma dang /_rjes su dpag pa'i tshad ma'o/_/'di ltar gzugs nas chos kyi bar du chos 'di
[\[163b.6\]]dag yod pa yin pas mig gi dbang po dang mig gi rnam par shes pa la sogs pas dmigs shing mngon sum du mthong ste/_mngon sum gyi tshad mas bcad pa de bzhin te gang zag ni dbang po dang rnam par shes pa gang gis kyang ma dmigs shing ma mthong ste/_mngon sum gyi
[\[163b.7\]]tshad mas ma bcad pas na gang zag rdzas su yod pa ma yin no/_/dmigs pa zhes bya ba ni blos rig par bya ste/_gang zag tu smra ba rnams kyis gang zag ni blos mi rig pa ma yin no zhes bya ba la/_gang zag mi dmigs so zhes bshad pa dang /_gang zag tu smra ba rnams 'di skad
[\[164a\]]
[\[164a.1\]]du rgol te/_gang mig gis mthong ba de 'ba' zhig rdzas su yod pa yin gyi/_gzhan rdzas su yod pa ma yin no zhes byar yang mi rung ste/_mig gis mi mthong la rdzas su yod cing blos rig pa yang yod de/_'di ltar sems dang sems las byung ba'i tshogs
[\[164a.2\]]bzhin no/_/'di ltar dmigs pa zhes bya ba yang /_mig gis mthong ba 'ba' zhig la dmigs pa zhes bya bar yang ma zad kyi/_yid kyi rnam par shes pas 'di ni 'di lta bu zhig go zhes blos rig cing bcad pa la yang dmigs pa zhes bya ste/_de bas na gang zag de gzhan dag gis
[\[164a.3\]]ma rig ma dmigs su zin kyang /_bdag cag gang zag tu smra ba rnams kyi blos ni gang zag mi dmigs pa dang mi rig pa ma yin gyi/_gang zag dag gcig gis rig cing dmigs te/_de ltar na gang zag blos mngon sum du byas pas mngon sum gyi tshad mas bcad
[\[164a.4\]]pa'i phyir/_gang zag rdzas su yod do zhes zer ro/_/gang zag dmigs su rung ba 'jug gi tshad mas kyang sgrub pa'i phyir/_bcom ldan 'das kyis kyang tshe 'di nyid la bdag tu dmigs shing 'dogs so zhes gsungs na ji ltar dmigs pa yin zhes smos te/_gang zag
[\[164a.5\]]rdzas su med cing dmigs pa yin na/_mdo dag las bcom ldan 'das kyis sems can dag tshe 'di nyid la gang zag tu dmigs gang zag tu 'dogs so zhes bka' mi stsol ba'i rigs so/_/de lta ma yin gyi bcom ldan 'das kyis kyang /_sems can dag tshe 'di nyid la
[\[164a.6\]]gang zag la dmigs shing 'dogs so zhes bka' stsal na/_ji ltar gang zag mi dmigs pa yin zhes zer ro/_/de la dmigs zhes bya ba ni sems kyis mthong zhes bya ba'i don to/_/'dogs so zhes bya ba ni tshig tu yang smra'o zhes bya ba'i tha tshig go/_/de ni de ru
[\[164a.7\]]dmigs kyang rdzas su dmigs par 'gyur ba ma yin te/_ci'i phyir zhe na/_phyin ci log gi phyir ro zhes bya ba la/_gang zag tu smra ba rnams kyis gang zag dmigs su zin kyang gang zag rdzas su yod pa las de dag gis dmigs shing mthong ba ni ma yin gyi/_gang zag rdzas
[\[164b\]]
[\[164b.1\]]su med bzhin du/_de dag gis dmigs shing mthong ste/_de bas na de dag gis gang zag dmigs pa yang phyin ci log yin no/_/bcom ldan 'das kyis mdo las/_tshe 'di nyid la bdag tu dmigs shing 'dogs so zhes bka' stsal pa yang /_gang zag nyid yang dag par rdzas su yod pa
[\[164b.2\]]la dgongs te bdag dmigs so zhes gsungs pa ni ma yin gyi/_sems can rnams kyi bdag med bzhin du bdag tu lta zhing bdag tu dmigs so zhes phyin ci log tu smra ba la dgongs nas/_tshe 'di nyid la bdag tu dmigs shing 'dogs so zhes bka' stsal to/_/'di ji ltar shes
[\[164b.3\]]she na zhes bya ba la/_gang zag tu smra bas dris pa/_gang zag 'di yod pa las gang zag tu dmigs shing 'dogs pa ni ma yin gyi/_gang zag tu dmigs pa phyin ci log tu yin par ci mngon zhe na zhes bya ba'i don to/_/lan du kun nas nyon mongs pa'i phyir te zhes smos te/_gang zag dang
[\[164b.4\]]bdag tu lta ba kun nas nyon mongs pa'i rang bzhin yin pas na phyin ci log yin par mngon no/_/de la kun nas nyon mongs pa rnam pa drug ste/_'dod chags dang /_khong khro ba dang /_nga rgyal dang /_ma rig pa dang /_lta ba dang /_the tshom ste drug yod pa las/_gang zag tu lta ba 'di kun nas nyon
[\[164b.5\]]mongs pa gang gi rang bzhin yin zhe na/_de'i phyir/_kun nas nyon mongs pa 'di ni 'jig tshogs la lta ba nyon mongs pa'i mtshan nyid de ltar nga dang nga'i zhes bya'o zhes smos te/_kun nas nyon mongs pa drug yod pa las nga dang nga'i zhes lta ba'i kun nas nyon mongs pa'i 'di ni 'jig tshogs la
[\[164b.6\]]lta ba'i kun nas nyon mongs pa'i mtshan nyid yin no/_/gal te gang zag tu smra ba dag 'di skad du gang zag tu lta ba 'di kun nas nyon mongs pa'i mtshan nyid yin yang phyin ci log gi mtshan nyid ma yin no snyam pa la/_mi rigs par bstan pa'i phyir/_phyin ci log ma yin pa ni kun
[\[164b.7\]]nas nyon mongs par 'gyur bar mi 'os so zhes smos te/_gang dang gang du kun nas nyon mongs pa yin pa de dang de dag phyin ci log yin te/_dper na rtag pa dang gtsang par 'dzin pa lta bu'o/_/gang dang gang kun nas nyon mongs pa med pa de dang de dag la phyin ci log med de/_dper na mi
[\[165a\]]
[\[165a.1\]]rtag pa dang mi gtsang bar 'dzin pa lta bu'o/_/de bas na bdag dang gang zag tu 'dzin pa 'di kun nas nyon mongs pa'i rang bzhin du gyur na ni phyin ci log ma yin par 'gyur bar mi rigs te gdon mi za bar phyin ci log tu 'gyur ro/_/de nyon mongs pa yin par ji ltar rig ce
[\[165a.2\]]na zhes bya ba ni bdag tu smra ba dang /_gang zag tu smra ba'i rnams 'dri ba ste/_'jig tshogs la lta ba nyid kun nas nyon mongs pa'i rang bzhin yin par ci mngon zhes 'dri'o/_/lan du/_kA ri kA las/_nyon mongs rgyus zhes bya ba smos so/_/kA ri kA de nyid kyi don dgrol bar bya ba'i phyir/_'di ltar
[\[165a.3\]]'di'i rgyu las 'dod chags la sogs pa'i nyon mongs pa rnams 'byung ngo zhes smos te/_'di ltar nga dang bdag tu lta ba'i 'dod chags dang /_zhe sdang dang /_gti mug la sogs pa'i nyon mongs pa rnams 'byung ste/_de ltar bdag tu lta ba 'di nyon mongs pa'i rgyu byed pa'i phyir 'jig tshogs
[\[165a.4\]]su lta ba ni nyon mongs pa'i rang bzhin yin par mngon no/_/gang zag yod par smra ba rnams 'di skad du rgol te/_'di ltar gang zag rdzas su med kyi btags par yod do zhes smras na/_btags pa yang gzhi med par 'dogs mi srid de/_dper na bum pa zhes bya ba bum pa med par
[\[165a.5\]]'dogs mi srid kyi/_bum pa la brten nas bum pa zhes 'dogs pa dang 'dra bar/_gang zag 'di ci la brten te 'dogs she na/_lan du gang zag ces 'dogs pa 'di yang gang zag rdzas su yod pa las 'dogs pa ni ma yin te/_nye bar len pa'i phung po lnga la 'dogs pa tsam du zad do/_/de
[\[165a.6\]]bas na mdo las kyang /_dge sbyong ngam bram ze'am/_gang su yang rung ba bdag gam bdag gi zhes 'dogs pa de dag ni nye bar len pa'i phung po lnga nyid la nga'am bdag gi zhes lta zhing 'dogs par zad do zhes gsungs so/_/de skad du lan glan pa dang /_gzhan dag gis dris pa/_gzugs
[\[165a.7\]]la sogs pa'i dngos po gang la/_gang zag du gdags pa de las gang zag gcig ces dri'am/_de ste tha dad ces bya zhes smos te/_khyed gang zag med par 'dod pa rnams gzugs kyi phung po nas rnam par shes pa'i bar dag phung po lnga la gang zag tu 'dogs na phung po lnga dang gang zag tu gcig
[\[165b\]]
[\[165b.1\]]ste/_phung po lnga gang yin pa gang zag kyang de yin/_gang zag gang yin pa phung po lnga yang de yin te/_rang bzhin gcig las phung po lnga la gang zag tu 'dogs pa'am/_'on te phung po lnga dang gang zag tha dad de phung po lnga la ma gtogs par gang zag logs shig na yod pa phung po lnga la gdags
[\[165b.2\]]zhes 'dri'o/_/smras pa zhes bya ba ni gang zag med par smra ba rnams kyis lan smras so zhes bya ba'i don to/_/gcig dang tha dad mi brjod de/_de ni de'i phyir zhes bya ba la/_gang zag de ni gong du bshad pa ltar na btags pa tsam du yod kyi rdzas su med pas na gang zag dang phung po rang bzhin gcig pa zhes
[\[165b.3\]]kyang mi brjod de/_phung po nyid bdag yin no zhes mi smra'o/_/phung po lnga dang gang zag tu tha dad pa zhes kyang mi brjod de/_phung po la ma gtogs par bdag logs shig na yod do zhes kyang mi smra'o zhes bya ba'i don to/_/ci'i phyir zhe na zhes bya ba ni gang zag tu smra ba rnams 'dri ba'i tshig ste/_khyed
[\[165b.4\]]phung po dang gzugs gang zag tu gcig bar yang ci'i phyir mi smra la/_tha dad par yang ci'i phyir mi smra zhes bya ba'i don to/_/skyon gnyis kyi phyir te zhes bya ba ni gang zag med par 'dod pa rnams kyis lan 'debs pa'i tshig ste/_phung po dang gang zag gcig par smras na yang skyon med par 'gyur
[\[165b.5\]]tha dad ces smras na yang skyon yod par 'gyur te/_nyes pa gnyis 'byung bar 'gyur bas na gcig par yang mi smra/_tha dad par yang mi smra'o zhes bya ba'i don to/_/skyon gnyis po gang yin pa bstan pa'i phyir/_phung po bdag tu 'gyur ba dang /_de nyid rdzas su 'gyur ba'i phyir zhes bya ba smos te/_gal te phung po
[\[165b.6\]]dang gang zag gcig go zhes smras na ni ji ltar bdag ni rtag pa'i rang bzhin yin pa bzhin du/_phung po lnga yang rtag pa'i rang bzhin du 'gyur te/_de bas na phung po lnga nyid bdag yin no zhes mi smra ste/_phung po lnga nyid kyang bdag gi rang bzhin ma yin no/_/gzhan yang phung po lnga dang bdag gcig par gyur
[\[165b.7\]]na/_phung po rdzas su yod pa bzhin du gang zag kyang rdzas su yod par 'gyur te/_gang zag ni rdzas su yod pa ma yin gyi btags par yod pa'i phyir ro/_/'di ni nyes pa gcig go/_/gal te phung bo lnga la ma gtogs par gang zag logs shig na yod do zhes smras na ni ji ltar mu stegs pa rnams kyis
[\[166a\]]
[\[166a.1\]]bdag ces bya ba phung po la ma gtogs par logs shig na rdzas su yong ngo zhes smras pa ltar na/_gang zag ces bya ba yang logs shig na rdzas su yod pa'i skyon du 'gyur te/_gang zag ces bya ba ni phung po la ma gtogs par logs shig na yang rdzas dang rang bzhin grub
[\[166a.2\]]par yod pa ma yin no/_/de ltar gang zag btags par yod pas na brjod du med par mi rung ngo zhes bya ba la/_gong du bshad pa ltar na gang zag rdzas su med par 'gyur te/_btags pa tsam du yod pas na/_gang zag gi phung po dang rang bzhin gcig par 'gyur ro/_/phung po nyid gang zag
[\[166a.3\]]gi rang bzhin yin no zhes kyang ma brjod la/_phung po la ma gtogs par gang zag logs shig na yod par yang mi brjod la/_don du na phung po la yang gang zag gi rang bzhin med/_phung po la ma gtogs par gang zag ces bya ba logs shig na yang rdzas su med do zhes bya ba'i don to/_/de'i phyir lung
[\[166a.4\]]du ma bstan pa'i dngos por grub bo zhes bya ba la/_gang gi phyir phung po dang gang zag gnyis gcig par yang mi brjod/_tha dad par yang mi brjod pa'i phyir na/_gal te gzhan dag phung po dang gang zag gcig gam zhes 'dri na gcig pa yin no zhes lung mi bstan to/_/gal te phung po dang gang zag
[\[166a.5\]]tha dad pa gcig yin nam zhes 'dri na yang /_tha dad pa yin no zhes kyang lung du mi bstan te/_ci'i phyir zhe na/_gang zag rang bzhin med pa'i phyir phung po dang gcig par yang bstan du mi rung la/_tha dad pa yang bstan du mi rung ste/_dper na mo gsham gyi bu la kha dog nag por yang bstan du
[\[166a.6\]]med/_dmar por yang bstan du med pa bzhin no/_/'di yan chad du spyir mu stegs pa bdag tu smra ba dang /_sangs rgyas pa gang zag yod par smra ba gnyi ga spyir bsdus te sun phyung ste/_da ni bstan pa 'di la zhugs pa saM bi ti pa dag gang zag rdzas su yod par 'dod pa'i lta ba sun dbyung ba'i phyir/_
[\[166a.7\]]gang rnams ston pa'i bstan pa las 'das te gang zag rdzas su yod par 'dod pa de la 'di skad ces brjod par bya'o zhes bya ba smos te/_gang rnams zhes bya ba ni saM bi ti pa dag go/_/ston pa ni sangs rgyas bcom ldan 'das so/_/de'i bstan pa ni gsung rab yan lag bcu gnyis te/_chos
[\[166b\]]
[\[166b.1\]]thams cad mi rtag pa dang /_sdug bsngal ba dang /_stong pa dang /_bdag med par bshad pa'o/_/'das pa ni gsung rab kyi don phyin ci log tu gsungs pa ste/_ji ltar phyin ci log tu gsungs she na/_'di ltar gang zag ces bya ba rdzas su yod la/_de yang phung po lnga dang
[\[166b.2\]]gcig pa zhes kyang mi brjod/_tha dad pa zhes kyang mi brjod ces 'dod cing zer te/_de dag la 'di skad du dri bar bya'o zhes bya ba'i don to/_/ji skad du dri bar bya zhe na/_de'i phyir/_rdzas kyang yod la mi brjod la/_/dgos pa smra bar bya ba yin/_/zhes smos te/_ji ltar bdag cag gang zag med par 'dod pa rnams kyis
[\[166b.3\]]phung po dang gang zag gcig par smras na ni phung po yang bdag bzhin du rtag par 'gyur ba dang /_gang zag kyang phung po bzhin du rdzas su yod pa'i skyon du 'gyur bas gcig par mi smra la/_phung po dang tha dad par smras na ni gang zag de mu stegs kyis brtags pa'i bdag bzhin du rdzas su yod pa'i
[\[166b.4\]]skyon du 'gyur bas na tha dad par yang mi smra'o zhes dgos pa brjod pa bzhin du/_khyed kyi gang zag rdzas su yang yod la phung po dang gcig par yar mi brjod/_tha dad par yang mi brjod na/_ci'i phyir phung po dar gcig tu brjod du med pa dang /_ci'i phyir phung po dang tha dad par yang brjod du med pa'i gtan
[\[166b.5\]]tshigs dang /_dgos pa smra dgos so zhes bya ba'i don to/_/ci'i phyir zhe na zhes bya ba ni gang zag tu smra ba rnams la 'dri ba ste/_gang zag dang phung po gcig par yang mi brjod/_tha dad par yang mi brjod pa'i dgos pa ci'i phyir smra dgos she na zhes bya ba'i don to/_/de'i lan du/_gcig dang tha dad mi
[\[166b.6\]]brjod na/_/dgos pa med par mi rung ngo /_/zhes smos te/_ji ltar phung po dang gang zag tu rang bzhin gcig par yang mi brjod na ni ci'i phyir gcig par mi brjod pa'i dgos pa dang gtan tshigs med du mi rung ngo /_/gal te tha dad par yang mi brjod na ni ci'i phyir tha dad par mi brjod pa'i
[\[166b.7\]]dgos pa dang gtan tshigs smra dgos te/_dgos pa dang gtan tshigs med pa ni gang zag rdzas su yod par mi 'gro'o/_/gzhan yang gal te/_phung po dang gang zag gcig par yang mi brjod na ni gang na gcig par mi brjod par de na tha dad par 'gyur te/_dper na me dang chu gnyis tha
[\[167a\]]
[\[167a.1\]]dad pas na gcig par mi brjod pa bzhin te/_de lta na ni phung po dang gang zag tha dad par 'gyur ro/_/gal te phung po dang gang zag tha dad par mi brjod na ni gcig par 'gyur te/_dper na me dang me'i tsha ba gnyis gcig pas na tha dad par mi 'gyur ba bzhin te/_
[\[167a.2\]]de lta na ni phung po dang gang zag gcig pa nyid du 'gyur gyi/_gcig pa ma yin te/_tha dad do zhes bya ba'i tshig mi 'grub bo/_/ci ste dpe tsam gyi phyir gang zag mi brjod par 'dod de zhes bya ba la/_gal te gang zag tu smra ba rnams 'di skad du zer te/_gang zag rdzas su yod la/_phung
[\[167a.3\]]po dang gcig par yang mi brjod/_tha dad par yang mi brjod pa dngos su 'di 'dra zhes ni bstan du mi rung gi_/'jig rten na rdzas su yod la gcig par yang mi brjod/_tha dad par yang mi brjod pa de bzhin du/_gang zag 'di yang rdzas su yang yod la phung po dang gcig par yang mi
[\[167a.4\]]brjod/_tha dad par yang mi brjod par bdag cag 'dod do zhes zer ro/_/dpe gang yin pa bstan pa'i phyir smras pa/_dper na me dang sreg pa gnyis tha dad par yang ma yin/_tha mi dad par yang ma yin par brjod pa bzhin no zhes bya ba smos te/_bsreg pa ni shing la bya'o/_/'di ltar me dang
[\[167a.5\]]shing gnyis rdzas su yod kyang /_me dang shing gnyis tha dad pa ma yin te/_gang gi phyir shing las me 'byung ba na me dang shing gnyis tha dad pa ma yin no/_/gal te me dang shing gnyis tha dad na ni shing med par yang me 'byung bar 'gyur te/_shing med par me 'byung ba ma mthong bas de bas na
[\[167a.6\]]tha dad pa ma yin no/_/me dang shing gnyis tha mi dad cing gcig pa yang ma yin te/_shing ni me'i rgyu yin la/_tsha ba'i rang bzhin med pa yin la/_me ni shing gi 'bras bu yin te/_tsha ba'i rang bzhin can yin pas rang bzhin gcig pa yang ma yin te/_gal te rang bzhin gcig na ni me la reg na
[\[167a.7\]]'tshig par 'gyur ba bzhin du shing la reg na yang tshig par 'gyur ba'i skyon du 'gyur ba dang /_shing la reg na mi 'tshig pa bzhin du me dang shing gnyis rang bzhin gcig pas me la reg na yang mi 'tshig pa'i skyon du 'gyur ro/_/de yang 'dra bar gang zag rdzas su yod la phung po gcig pa
[\[167b\]]
[\[167b.1\]]zhes kyang mi brjod/_tha dad par yang mi brjod do zhes smra'o/_/yang de la 'di skad ces brjod par bya'o zhes bya ba la/_gang zag tu smra ba rnams de skad du smra ba la/_'di skad du lan gdab par bya'o zhes bya ba'i don to/_/me dang bsreg pa mi brjod pa'i mtshan nyid 'jig rten mthong ba
[\[167b.2\]]dang /_gtsug lag las kyang mi rung ste/_nye bar dmigs pa gnyis su'o zhes bya ba la/_khyed kyi me dang shing gnyis gcig par mi brjod/_tha dad par yang mi brjod ces smras pa de mi rigs te/_ci'i phyir zhes me dang shing gnyis tha dad pa'i phyir/_tha dad pa ma yin par yang mi
[\[167b.3\]]rung ngo /_/ji ltar tha dad ce na/_mtshan nyid tha dad pas tha dad pa dang /_'jig rten pa dag gis mthong bas na tha dad pa dang gtsug lag las me dang shing gnyis gcig par ma bshad kyi/_tha dad par bshad pas na tha dad pa'i phyir gcig tu mi rung ba dang /_nye bar dmigs pa'i tshad mas
[\[167b.4\]]kyang tha dad pa dang gnyis su dmigs pa'i phyir yang tha dad do zhes bya ba'i don to/_/gcig pa dang tha dad par mi rung ste zhes bya ba la/_me dang shing gnyis gcig pa mi rung ste/_tha dad par 'gyur ro zhes bya ba'i don to/_/mtshan nyid tha dad pa'i don bstan pa'i phyir me zhes bya ba ni me'i khams
[\[167b.5\]]so/_/sreg pa ni 'byung ba lhag ma rnams te/_de dag gi mtshan nyid tha dad pas me dang shing du tha dad do zhes smos te 'byung ba chen po bzhi las/_me zhes bya ba ni me'i khams la bya ste/_de ni tsha ba'i mtshan nyid do/_/shing zhes bya ba ni sa dang chu dang rlung gi khams gsum la bya ste/_de la sra ba'i
[\[167b.6\]]mtshan nyid ni sa'i khams so/_/sdud pa'i mtshan nyid ni chu'i khams so/_/g.yo ba ni rlung gi khams so/_/de ltar na me dang shing gnyis mtshan nyid tha dad pas me dang shing tha dad pa zhes bya'o/_/'jig rten na me dang shing tha dad par mthong ba bstan pa'i phyir/_'jig rten na yang me med par
[\[167b.7\]]bsreg shing la sogs pa dang /_bsreg pa med par me yang mthong ste tha dad par grub bo zhes smos te/_'jig rten na yang me dang shing gnyis tha dad par mthong gi gcig par ma mthong ste/_'di ltar skabs 'ba' zhig tu me med par shing 'ba' zhig yod par mthong ste/_gang gi tshe shing
[\[168a\]]
[\[168a.1\]]dang me 'brel pa'i tshe'o/_/dus kha cig tu ni shing med par me 'ba' zhig 'byung bar mthong ste/_shing med par me 'byung ba'i don ni phyis brjod par bya'o/_/de ltar 'jig rten pa dag gis kyang me dang shing tha dad par mthong bas na de gnyis gcig pa ma yin te tha dad par grub bo/_/
[\[168a.2\]]gtsug lag las me dang shing gnyis gcig par yang ma bshad kyi/_tha dad par bstan pa'i phyir/_gtsug lag las kyang bcom ldan 'das kyis gang du yang me dang bsreg pa brjod du med par ma gsungs so zhes smos te/_mngon pa'i chos 'bum gyi gzhung las kyang /_bcom ldan 'das
[\[168a.3\]]kyis me dang shing gnyis gcig par yang brjod du med/_tha dad par yang brjod du med par ni ma gsungs kyi/_shing dang me gnyis tha dad pa nyid du bka' stsal te/_ji ltar zhe na/_me ni tsha ba'i rang bzhin no/_/sa ni sra ba'i rang bzhin no/_/chu ni gsher ba'i rang bzhin no/_/rlung ni g.yo ba'i
[\[168a.4\]]rang bzhin no zhes bka' stsal pa'i phyir ro/_/de bas na 'di ni mi rung ngo zhes bya ba la/_gong du bshad pa'i gtan tshigs kyis me dang shing gnyis gcig pa'i mtshan nyid du mi rung ngo zhes bya ba'i don to/_/bsreg pa med par me yod do zhes bya ba ni ji ltar shes she na zhes bya ba ni gong du 'jig rten na shing med
[\[168a.5\]]par yang me yod do zhes smras pa la/_shing med par me yod par ji ltar shes she na zhes bya ba'i don to/_/de'i lan du kA ri kA las nye bar dmigs zhes smos te/_'jig rten na shing med par yang me yod par mthong ngo zhes bya ba'i don to/_/de nyid kyi don dgrol ba'i phyir/_ji ltar rlung
[\[168a.6\]]gis me 'phangs pa/_rgyang ring por yang 'bar ba bzhin du 'gro'o zhes bya ba smos te/_dus kha cig tu spang ngam/_nags la sogs pa mes tshig pa las rlung gi shugs kyis me lce bcad nas rlung gis 'phangs te/_me lce rgyang ring por song ba na shing med par yang me 'ba' zhig 'bar
[\[168a.7\]]bar mthong ste/_de bas na shing med par me 'ba' zhig gnas pa mthong ngo /_/de ste des na g.yo ba rlung yin no zhes bya ba ni zhes bya ba la gal te gang zag tu smra ba rnams me lce rlung gis khyer na ni shing lta bur me 'bar bar byed pa'i rgyu ni rlung yin no zhes smra na/_de'ang mi rigs par bstan pa'i
[\[168b\]]
[\[168b.1\]]phyir/_gang de'i phyir me dang rlung gnyis tha dad par grub bo zhes smos te/_de ltar rlung ni de'i tshe me lce yul gzhan du phyin par byed pa'i las byed pas g.yo ba'i rang bzhin yin la/_me lce ni tsha ba'i rang bzhin yin pas na/_de gnyis tha dad par grub kyi/_gcig pa'i rang bzhin ma yin no/_
[\[168b.2\]]zhes bya ba'i don to/_/ci'i phyir zhe na zhes bya ba ni gang zag yod par smra ba rnams 'dri ba ste/_rlung gis me lce khyer ba'i dus na rlung dang me lce gnyis ji ltar gcig par grub ce na zhes bya ba'i don to/_/lan du gnyis su ste/_dmigs pa zhes bya ba dang sbyar ro zhes smos te/_kA ri kA las
[\[168b.3\]]gnyis su zhes 'byung gi_/dmigs pa zhes bya ba ni tshig mi 'byung mod kyi/_rlung gis me lce khyer ba na rnam pa gnyis su dmigs te/_rlung ni g.yo bar byed pa'i mtshan nyid du dmigs la/_me lce la ni de'i tshe tsha ba'i mtshan nyid du dmigs pas na de gnyis tha dad do zhes bya ba'i don to/_/
[\[168b.4\]]de ltar saM bi ti pa dag gang zag rdzas su yod par 'dod pa'i lta ba sun phyung ste bkag go/_/da mu stegs pa bdag ces bya ba dang /_gang zag ces bya ba yod par 'dod pa sun phyung ba'i phyir/_gang 'di ltar lta ba po nas rnam par rig pa po dang /_za ba po dang /_shes pa po dang grol ba po'i
[\[168b.5\]]bar du gang zag yod do zhe na zhes bya ba la/_mu stegs pa dag ni 'di skad du da'i bdag ces bya ba yod de/_gzugs la lta ba'i bya ba byed pa nas/_chos la shes pa'i bya ba byed pa dang /_las dge ba dang mi dge ba'i 'bras bu bde ba dang sdug bsngal yang bdag des myong bas na/_las dge ba dang mi dge
[\[168b.6\]]ba yang bdag des da ltar 'khor ba'i rnams kyang bdag des byed pa yin no/_/sems can rnams 'ching ba ni rnam pa gsum ste/_sems can dang /_rdul dang /_mun pa'o/_/de ltar sems can gyi 'ching ba rnam pa gsum las thar nas grol zhing mya ngan las 'das par yang bdag de 'gyur te/_de ltar
[\[168b.7\]]na nga'i bdag de ni byed pa po yin no zhes de skad du zer ro/_/bdag byed pa por ni mi rigs par bstan pa'i phyir/_da ni lta ba po nas grol ba po'i bar du mi rung ngo zhes smos te/_bdag de ni lta ba po'i bya ba byed pa nas/_grol ba po'i bar gyi byed pa por mi rung ste zhes bya ba'i don to/_/ji ltar mi rung bar
[\[169a\]]
[\[169a.1\]]bstan pa'i phyir/_de'ang lta ba po zhes bya ba'i rnam par shes pa rnams kyi rkyen gyi dngos por byed par 'gyur ba'am/_bdag por 'gyur ba bgrang na zhes bya ba smos te/_'di ltar gzugs la lta ba ni mig gi rnam par shes pa yin pa dang /_sgra la nyan pa ni rna ba'i rnam par shes pa
[\[169a.2\]]yin pa nas/_chos la shes par byed pa ni yid kyi rnam par shes pa yin na/_gal te bdag de byed pa por gyur na/_dper na mig gi dbang pos rkyen dang grogs byas nas mig gi rnam par shes pa skye ba de bzhin du/_bdag des kyang mig gi rnam par shes pa skye ba'i rkyen dang grogs byas nas
[\[169a.3\]]mig gi rnam par shes pa gzugs la lta ba'i bya ba byed pa byung nas mig gi rnam par shes pa la gzugs kyi ji 'dra ba 'byung ba bdag des mthong bar 'gyur bas na de lta bu'i tshul du lta ba la sogs pa'i bya ba byed par 'dod dam/_'o na dper na rje bo dang dpon po bran la dbang bas/_de'i dbang
[\[169a.4\]]gi mthus bran rnams kyi dgongs pa rnams rje bo la 'bul bar byed pa bzhin du/_mig gi rnam par shes pa la sogs pa rnam par shes pa rnams la bdag de dbang byed de bdag gi mthus rnam par shes pa rnams gzugs la lta zhing rnam par shes pa la gzugs ji ltar snang ba bdag des mthong
[\[169a.5\]]zhing myong bar 'gyur bas de lta bu'i sgo nas byed pa po zhes bya grang na/_de gnyis ka ltar yang mi rigs so/_/de la dang po rnam par shes pa bskyed pa'i rkyen du mi rigs par bstan pa'i phyir de la re zhig_/rnam shes gnyis la brten nas ni/_/'byung phyir de ni rkyen ma yin/_/zhes smos te/_
[\[169a.6\]]mig gi rnam par shes pa ni gzugs la yang brten/_mig gi dbang po la yang brten nas rkyen rnam pa gnyis las byung ba'i phyir bdag ces bya ba gang yin pa ni mig gi rnam par shes pa skyed pa'i rkyen ma yin no/_/de ci'i phyir zhe na/_don med pa'i phyir zhes bya ba la/_rkyen gnyis las mig gi
[\[169a.7\]]rnam par shes pa skyes kyang /_bdag de ci'i phyir rnam par shes pa skyed pa'i rkyen ma yin zhe na/_'di ltar shing gis me bskyed zin na chu de'i tshe cung zad kyang me bskyed mi dgos te/_chus cung zad kyang me bskyed par bya ba byed mi nus pa de bzhin du/_gzugs dang mig gnyis kyis mig gi rnam par
[\[169b\]]
[\[169b.1\]]shes pa skyed zin na ni de'i tshe bdag des cung zad kyang ci bya mi dgos te/_bdag de na med pa dang /_bdag gis cung zad kyang ci mi byed par 'gyur ro/_/bdag de rnam par shes pa la bdag po yang byed par mi rigs par bstan pa'i phyir/_bdag po yin na mi rtag dang /_/mi 'dod pa ni 'byung
[\[169b.2\]]mi byed/_/ces smos te/_gal te bdag de rnam par shes pa rnams la dbang byed de/_rnam par shes pa la gzugs dang sgra la sogs pa ci snang ci byung ba rnams bdag des myong bar 'gyur ro zhe na/_de lta na ni sems can dag rtag tu bde ba 'ba' zhig dang ldan par 'dod kyi/_sdug bsngal
[\[169b.3\]]dang nam du yang phrad par mi 'dod pa yin pas/_bde ba dang ldan pa'i rnam par shes pa rnams ni par 'ga' 'byung /_bar 'ga' mi 'byung bar mi rtag pa'i mtshan nyid du mi 'byung bar 'gyur gyi bde ba dang ldan pa'i rnam par shes pa ni rtag tu 'byung bar byed pa'i skyon du 'gyur ro/_/mi 'dod
[\[169b.4\]]pa dang mi bde ba dang ldan pa'i rnam par shes pa ni nams kyang 'byung bar mi byed pa'i skyon du 'gyur te/_ci'i phyir zhe na/_rnam par shes pa rnams la ni bdag de dbang byed la rnam par shes pa la bde ba dang sdug bsngal ci 'byung yang bdag des myong bar gyur pas na/_bdag des rtag tu
[\[169b.5\]]bde ba dang ldan pa'i rnam par shes pa 'ba' zhig skyed par byed par 'gyur gyi sdug bsngal dang ldan pa'i rnam par shes pa ni nams kyang 'byung bar mi byed par 'gyur ro/_/de dag gi don mjug bsdu ba'i phyir/_de bas na gnyis kar yang mi srid pa'i phyir zhes bya ba la sogs pa smos te/_
[\[169b.6\]]de ltar gong du bshad pa'i rigs pas na/_bdag ces bya ba de rnam par shes par skyed pa'i rkyen du yang mi rung /_rnam par shes pa la bdag po byed par yang mi rung bar bstan pas na/_bdag de lta ba po byed pas na/_grol ba pa'i bar bdag byed pa mi rung ngo zhes bya ba'i don to/_/gang zag
[\[169b.7\]]yod par smra ba la nyes pa'i skyon gzhan yang yod par bstan pa'i phyir/_de yi las dang mtshan nyid sgrub/_/ces bya ba smos te/_'di ltar mig gi dbang po dang /_rnam par shes pa la sogs pa rdzas su yod na/_de dag la las kyang yod mtshan nyid kyang yod do/_/de la mig gi dbang po dang /_rnam
[\[170a\]]
[\[170a.1\]]par shes pa'i las ni gzugs la lta ba'i bya ba byed pa'o/_/mig gi dbang po'i mtshan nyid ni gzugs dang ba'o/_/mig gi rnam par shes pa'i mtshan nyid gzugs sngon po la sogs pa shes pa'i rang bzhin no/_/gal te gang zag ces bya ba de yang rdzas su yod par 'dod
[\[170a.2\]]na ni gang zag de las ci byed pa'i las kyang sgrub dgos la/_gang zag de'i mtshan nyid ji lta bu yin pa'i mtshan nyid kyang sgrub dgos so/_/gal te de'i las dang mtshan nyid med na ni de ri bong gi rwa dang mo gsham gyi bu bzhin du med pa yin no/_/gang zag rdzas su yod par smra ba la/_nyes pa'i
[\[170a.3\]]skyon gzhan yang yod par bstan pa'i phyir/_yang de rdzas su 'dod na ni/_/zhes bya ba smos te/_gal te gang zag de rdzas su 'dod na ni yang nyes pa 'di dag 'byung bar 'gyur ro zhes bya ba'i don to/_/nyes pa gang dag 'byung zhe na/_de'i phyir/_sangs rgyas bcom ldan 'das kyis/_rdzogs
[\[170a.4\]]pa'i byang chub gsum la gnod/_/ces bya ba smos te/_'di ltar sangs rgyas zhes bya ba yang ji snyed du yod pa'i chos thams cad kyi don phyin ci ma log par thugs su chud pa la sangs rgyas zhes bya ste/_de bas na sA lu ljang pa'i mdo las kyang /_de la sangs rgyas bcom ldan 'das gang zhe na/_gang gis
[\[170a.5\]]chos thams cad thugs su chud pa'i phyir sangs rgyas zhes bya ste/_de dang 'phags pa'i chos kyi sku dang shes rab kyi spyan gyis/_byang chub byed pa dang /_slob pa dang mi slob pas chos gzigs so zhes gsungs so/_/gal te gang zag yod na ni thams cad mkhyen pa des gang zag de gzigs
[\[170a.6\]]par 'gyur ro/_/gal te gang zag gzigs shing mkhyen par gyur na ni chos rnam pa gsum mngon par byang chub cing thugs su chud pa la sangs rgyas dar 'gyur ro zhes bya ba ni mngon par 'gyur te/_de bas na/_rdzogs par byang chub gsum la gnod/_/ces bya ste/_gnod ces bya ba'i
[\[170a.7\]]chos gsum thugs su chud pa med par zhes bya ba'i don to/_/chos gsum gang zhe na de'i phyir/_zab mo mngon par rdzogs par byang chub pa dang /_thun mong ma yin par mngon par byang chub pa dang /_'jig rten las 'das pa mngon par byang chub pa'o zhes bya ba smos te/_de la chos la bdag
[\[170b\]]
[\[170b.1\]]med par thugs su chud pas na/_zab mo mngon par byang chub pa'o/_/gang zag la bdag med par thugs su chud pas na/_thun mong ma yin pa'i mngon par byang chub pa zhes bya ste/_su dang thun mong ma yin zhe na/_mu stegs pa dag dang thun mong ma yin pa ste/_ci'i phyir zhe na/_mu stegs pa rnams ni
[\[170b.2\]]bdag yod par lta'i/_gang zag la bdag med par mi lta ba'i phyir ro/_/de ltar chos la bdag med pa dang /_gang zag la bdag med par thugs su chud pa nyid 'jig rten las 'das par byang chub pa zhes bya'o/_/'jig rten pa rnams kyis ni chos dang gang zag la bdag med par ma rtogs
[\[170b.3\]]pa'i phyir ro/_/yang na kun brtags rang bzhin med par mkhyen pas na/_zab mo mngon par byang chub pa zhes bya'o/_/gzhan gyi dbang kun brtags kyi chos dang /_kun brtags kyi gang zag gi rang bzhin gnyis bral ba/_sems dang sems las byung ba tsam du med pa ma yin zhing /_yod pa
[\[170b.4\]]tsam du thugs su chud pas na/_thun mong ma yin pa mngon par byang chub pa zhes bya ste/_de ltar mu stegs la sogs pa gang gis kyang ma rtogs pas na thun mong ma yin pa zhes bya'o/_/yongs su grub pa'i mtshan nyid thugs su chud pas na 'jig rten las 'das pa mngon par byang chub pa zhes
[\[170b.5\]]bya ste/_yongs su grub pa'i mtshan nyid ni 'jig rten pa su la yang med pas 'jig rten las 'das pa zhes bya'o/_/gal te gang zag mngon par byang chub cing gang zag thugs su chud par 'gyur ba ni zab mo ci'ang thugs su chud pa ma yin no/_/de ci'i phyir zhe na/_'di ji ltar 'dzin pa de ni
[\[170b.6\]]'jig rten thams cad kyis khong du chud pa dang zhes smos te/_gang zag dang bdag yod par ni 'jig rten kun gyis kyang khong du chud pas 'jig rten las lhag par sangs rgyas kyis zab mo ci'ang khong du chud pa med do/_/gzhan yang gang zag khong du chud pa med na ni mu stegs pa dang ma 'dres
[\[170b.7\]]pa yang ma yin no/_/ci'i phyir zhe na mu stegs pa rnams mngon par chags pa dang zhes smos te/_mu stegs pa rnams kyang bdag yod par lta bas/_mu stegs pa la lhag par sangs rgyas kyis thun mong ma yin pa'i chos gang yang mkhyen par gyur pa med do/_/gzhan yang gal te bcom ldan 'das
[\[171a\]]
[\[171a.1\]]kyis gang zag thugs su chud par 'gyur na ni de ltar na 'jig rten ma 'ongs pa'ang ma yin no/_/ci'i phyir zhe na/_'khor ba yun ring po dang mthun pa zhes smos te/_so so'i skye bo rnams ni 'khor ba thog ma med pa nas bdag tu lta ba la zhen pas na/_sangs rgyas bcom ldan 'das
[\[171a.2\]]kyis 'jig rten las 'das pa gang yang lhag par thugs su chud pa ma yin no/_/gang zag rdzas su yod par lta na nyes pa gzhan yang yod par bstan pa'i phyir/_yang gang zag ni lta ba po nas rnam par rig pa po'i bar du yin na lta ba la sogs pa 'bad pa dang bcas pa dang 'bad pa med par
[\[171a.3\]]'gyur grang na zhes bya ba smos te/_'di ltar gang zag de lta ba po nas rnam par rig pa po'i bar du byed pa yin na ni de rnam pa gnyis su brtag go/_/ji lta zhe na/_'di ltar dang po lta ba 'dod pa skye'o/_/de nas mig 'byed pa la sogs pa'i 'bad pa byas nas gzugs la lta ba'i bya ba byed par 'dod
[\[171a.4\]]dam/_'on te mig 'byed pa la sogs pa'i 'bad pa med par gzugs la lta ba'i bya ba byed par 'dod grang na/_gnyis ka ltar yang mi rigs so/_/de la thang cig 'bad pa dang bcas pa'i sgo nas lta ba la sogs pa'i bya ba byed par mi rigs par bstan pa'i phyir/_'bad pa dang bcas pa
[\[171a.5\]]yin na yang 'bad pa de yang rang byung ba glo bur ba'am/_de'i rkyen las 'byung bar 'gyur ro zhes bya ba smos te/_'bad pa dang bcas pas gzugs la sogs pa la lta ba'i bya ba byed par 'dod na yang 'bad pa de la rnam pa gnyis su brtag ste/_ji lta zhe na/_'bad pa de rang 'byung ba ste gzugs la
[\[171a.6\]]sogs pa la lta ba'i bya ba byed par 'dod grang na gnyi ga ltar mi rigs so/_/de la 'bad par rang 'byung mi rigs par bstan pa'i phyir/_lta ba la sogs pa byed pa de rang byung ma yin gsum las kyang zhes bya ba smos te/_gzugs la lta ba dang sgra la nyan pa la sogs byed pa'i 'bad pa de rgyu med par rang
[\[171a.7\]]'byung bar yang mi rigs te/_ci'i phyir zhe na/_'bad pa rang 'byung bar gyur na ni 'og nas bshad pa lta bu'i nyes pa gsum 'byung ba'i phyir te/_de bas na 'bad pa rang 'byung bar mi rigs so/_/de'i rkyen las 'bad pa byung ba mi rigs par bstan pa'i phyir byed pa de'i rkyen kyang ste/_de ma yin zhes bya ba dang sbyar ro
[\[171b\]]
[\[171b.1\]]zhes bya ba smos te/_gzugs la sogs pa lta ba'i bya ba byed pa'i 'bad pa de bdag des rgyu dang rkyen byas nas 'byung ba yang ma yin te/_ci'i phyir zhe na/_mig gi rnam par shes pa la sogs pa gzugs la lta ba'i bya ba byed pa de mig gi dbang po dang gzugs kyi rkyen gyis byung ba yin pas na/_bdag
[\[171b.2\]]gi rkyen las gzugs la lta ba'i bya ba byed pa'i rnam par shes pa byung ba ma yin no zhes sngar yang smras la/_phyis kyang bdag de'i rkyen du mi 'gyur bar 'chad do/_/'bad pa med par lta ba la sogs pa'i bya ba byed par mi rigs par bstan pa'i phyir/_'bad pa med pa zhig yin na ni grub pa
[\[171b.3\]]yin no zhes bya ba smos te/_gal te bdag de gzugs la lta ba'i bya ba byed pa'i 'bad pa mi byed pa nas sgra la nyan pa'i bar gyi bya ba byed pa'i 'bad pa mi byed na ni bdag de byed pa po ma yin par grub bo zhes bya ba'i don to/_/ji ltar grub snyam pa la de'i phyir/_lta la sogs pa byed pa med/_/ces bya ba
[\[171b.4\]]smos te/_'di ltar bdag de gzugs la lta ba'i 'bad pa yang med pas na sgra la sogs pa la nyan pa'i 'bad pa med na/_bdag de gzugs la yang mi lta/_sgra la sogs pa la yang mi nyan pa nas lta bar byed pa po ma yin pa nas/_nyan pa la sogs pa'i bar gyi byed pa po mi byed pas na/_
[\[171b.5\]]bdag de lta ba'i byed pa po byed pa nas nyan pa'i byed pa po byed pa'i bar du byed pa'i byed par ji ltar 'gyur te mi 'gyur ro zhes bya ba'i don to/_/gsum gyi phyir zhes bya ba'i nyes pa gsum po gang gi phyir zhes bya ba la gong du gal te 'bad pa glo bur du byung ste/_rgyu med pa las byung bar gyur na
[\[171b.6\]]nyes pa rnam pa gsum 'byung ngo zhes gleng ba las nyes pa rnam pa gsum po gang yin zhe na zhes bya ba'i don to/_/nyes pa rnam pa gsum po bstan pa'i phyir/_byed pa ma yin mi rtag dang /_/cig car rtag tu 'jug pa'i phyir/_/zhes bya ba smos te/_nyes pa gsum ni bdag byed pa po ma yin
[\[171b.7\]]pa'i nyes pa dang /_'bad pa la sogs pa'i byed pa yang mi rtag par 'gyur gyi/_rtag par 'gyur ba'i nyes pa dang /_'bad pa rtag par gyur pas cig car 'byung ba dang /_rtag tu 'byung ba'i nyes par 'gyur te/_don de dag gi bar du dbye ba zhib tu ni 'grel pa'i skabs su bstan to/_/de bas na lta ba la sogs pa'i
[\[172a\]]
[\[172a.1\]]byed pa ni rang 'byung bar yang mi rigs zhes bya ba smos te/_byed par byung bar gyur na ni nyes pa rnam pa gsum yod par 'gyur bas/_lta ba la sogs pa'i byed pa de rang byung ngo zhes bya ba yang mi rigs so zhes bya ba'i don to/_/gal te lta ba la sogs pa la byed pa glo bur du byung na
[\[172a.2\]]ni lta ba la sogs pa de dag_/gang zag byed pa ma yin na/_/zhes bya ba la/_gal te lta ba'i bya ba byed pa nas shes pa'i bya ba byed pa'i bar de dag gi glo bur du byung ste/_rgyu gang las kyang byung ba ma yin na ni de lta na gang zag dang gang gis lta ba'i bya ba byed pa yang ma byas pa bskyed pa nas/_nyes pa'i bya ba byed pa'i
[\[172a.3\]]bar dag gang yang gang zag gis ma byas ma bskyed pa na/_gang zag de lta ba'i bya ba byed pa po ma yin pas na/_shes pa'i bya ba byed pa po ma yin pa'i bar du byed pa po ma yin par 'gyur ro/_/glo bur yin na ni ltos pa med pa'i phyir byed pa nam yang med par mi 'gyur te/_mi rtag pa med par
[\[172a.4\]]'gyur ro zhes bya ba la/_gal te lta ba la sogs pa'i bya ba byed pa 'di glo bur du byung gi/_/rgyus bskyed pa ma yin na ni gang rgyu la ltos pa de dag rgyu yod na ni skye la/_rgyu med na ni mi skye bas bar 'ga' med par mi 'gyur gyi/_rgyu med pa'i chos rnams ni rgyu rkyen la ltos pa med pas na/_lta ba la
[\[172a.5\]]sogs pa'i byed pa 'di nam yang med par mi 'gyur gyi/_dus thams cad du lta ba la sogs pa'i bya ba byed pa dang ldan par 'gyur ro/_/de ltar gyur na ni lta ba la sogs pa'i bya ba byed pa 'di mi rtag par mi 'gyur gyi/_rtag pa'i mtshan nyid du 'gyur ro/_/byed pa rtag na ni lta ba la sogs pa
[\[172a.6\]]cig car ram/_rtag tu 'byung ba'i nyes par 'gyur/_/zhes bya ba la/_gal te lta ba la sogs pa'i byed pa 'di rtag pa'i mtshan nyid yin par 'gyur na ni lta ba la sogs pa'i bya ba byed pa cig car du thal zhes bya ba'am/_dus thams cad du rtag tu 'byung ba'i nyes par 'gyur ro/_/ci'i phyir zhe na/_mi
[\[172a.7\]]rtag pa'i chos la ni cig car mi 'byung gi_/kha cig 'byung kha cig mi 'byung bar 'gyur ba dang /_bar 'ga' 'byung /_bar 'ga' mi 'byung bar mi 'gyur gyi/_rtag pa'i chos la ni rnam pa du mar gzhag tu med pas na/_nam mkha' bzhin du thog thag tu khyab par 'byung ba dang /_dus thams cad du 'byung ba'i skyon
[\[172b\]]
[\[172b.1\]]du 'gyur ro/_/de lta bas na lta ba la sogs pa'i byed pa 'di glo bur du 'byung zhes bya bar yang mi rigs so/_/bdag de lta ba la sogs pa'i byed pa'i rkyen du yang mi rigs par bstan pa'i phyir/_de bzhin gnas dang zhig pa las/_/snga na med cing mi rtag phyir/_/gsum pa'i phyogs kyang med pas na/_/rkyen
[\[172b.2\]]du yang ni mi rung ngo /_/zhes smos te/_'di ltar bdag ni lta ba la sogs pa'i bya ba byed pa'i rgyu dang rkyen du yang mi rung ngo /_/ci'i phyir zhe na/_gal te bdag de lta ba la sogs pa'i rgyu dang rkyen byed na/_bdag de rtag pa zhig yin te/_rtag pa des rkyen byed dam/_gal te bdag mi rtag pa zhig yin te mi rtag
[\[172b.3\]]pa des rkyen byed dam/_yang na bdag de rtag pa yang ma yin mi rtag pa yang ma yin te/_de lta bus lta ba la sogs pa'i rkyen byed grang na gsum char ltar yang mi rigs so/_/ji ltar mi dmigs she na/_bdag de de bzhin du gnas te rtag pa zhig yin na ni rgyu rtag pa las byung ba'i 'bras bu rnams par
[\[172b.4\]]'ga' 'byung /_bar 'ga' mi 'byung bar mi rigs kyi/_dus thams cad du 'byung bar 'gyur ba'i phyir nam mig bltas pa'i tshe na ni lta ba'i bya ba byed pa yod la/_ma bltas pa'i snga rol na lta ba'i bya ba byed pa med par mi 'gyur te/_de'i snga rol na yang lta ba'i bya ba byed pa yod par 'gyur bas snga ma med
[\[172b.5\]]par mi 'gyur ro/_/gal te bdag de mi rtag par te zhig pa'i rang bzhin yin pa la lta ba la sogs pa'i rkyen byed do zhes zer na ni de lta na bdag de mi rtag par 'gyur ba'i phyir rtag par khas blangs pa don med do/_/rtag pa dang mi rtag pa'i phyogs la ma gtogs pa rtag pa yang ma yin mi rtag pa
[\[172b.6\]]yang ma yin par gzhag pa'i phyogs gsum pa gang yang med do/_/ci'i phyir zhe na/_rtag pa dang mi rtag pa gnyis 'gal ba'i chos yin pas gang na rtag pa yod pa de na mi rtag pa med do/_/gang na mi rtag pa yod pa de na rtag pa med de/_de bas na chos gcig la rtag pa yang ma
[\[172b.7\]]yin mi rtag pa yang ma yin par rnam pa gnyis su gzhag tu mi rung ngo /_/yang rtag pa ma yin na ni mi rtag par 'gyur te/_mi rtag pa'i skyon yang sngar smras zin to/_/mi rtag pa ma yin na ni rtag par 'gyur te/_rtag pa'i skyon yang sngar smras zin to/_/de ste yang gang zag gi rkyen gyis
[\[173a\]]
[\[173a.1\]]byed pa byung na yang de de bzhin du gnas pa rkyen du mi rung ste/_snga na med pa'i phyir ro zhes bya ba la/_'di ltar gang zag gi rgyu dang rkyen byas nas gzugs la lta ba la sogs pa'i byed pa 'byung bar yang mi rigs te/_ci'i phyir zhe na/_gang zag ni de bzhin du rtag
[\[173a.2\]]par gnas pa yin pas/_ji ltar mig phye ba'i dus na gzugs mthong ba de bzhin du mig ma phye ba'i tshe na yang gzugs mthong bar 'gyur ba'i rigs ni mig ma phye ba'i snga rol na gzugs mthong ba med de/_phyis gzugs gdod mthong bas na gang zag byed pa'i rgyu rkyen du
[\[173a.3\]]'gyur ba'i phyir mi rigs so/_/don de nyid bstan pa'i phyir/_de'i rkyen las byung ba yin na ni gang zag rnams kyang med par mi 'gyur bas gang gi tshe skyes pa na byed pa snga na ci'i phyir med par 'gyur zhes smos te gang zag gi rkyen las gzugs la lta ba la sogs pa byed pa byung ba yin na ni de
[\[173a.4\]]lta na ni gang zag nams kyang med pa yin te/_gang zag rtag par yod pas gzugs la lta ba la sogs pa'i byed pa yang nams kyang med par mi 'gyur gyi/_dus thams cad du yod pa'i rigs na de ltar ni mi 'gyur gyi gang gi tshe mig phye nas gzugs la bltas pa de'i tshe 'ba' zhig
[\[173a.5\]]na gzugs la lta ba'i byed pa skyed kyi de'i snga rol na ci'i phyir mi skye ste/_de'i snga rol na yang gzugs la lta ba'i bya ba byed pa'i skye ba'i rigs na/_sngar ma skyes pa'i phyir gang zag rkyen du mi rigs so/_/'di ltar bar 'ga' skye/_bar 'ga' mi skye na ni rgyu rtag pa las byung bar mi rigs so/_/
[\[173a.6\]]zhig pa yang rkyen du mi rung ste/_mi rtag pa'i phyir ro zhes bya ba la/_gang zag 'jig cing mi rtag pa'i rang bzhin yang rkyen du mi rung ste/_ci'i phyir zhe na/_gang zag ni gzhan dag gis rtag pa'i rang bzhin yin par khas blangs pas gang zag mi rtag par gyur pa'i phyir rtag par khas
[\[173a.7\]]blangs pa'i don med do/_/gang gnas pa yang ma yin zhig pa yang ma yin par 'gyur ba'i phyogs gsum po gang yang med pa nas zhes bya ba la/_gong du rtag pa yang rkyen du mi rung bar bshad/_mi rtag pa yang rkyen du mi rung bar bshad pa'i phyir na rtag pa yang ma yin mi rtag pa yang
[\[173b\]]
[\[173b.1\]]ma yin pa'i phyogs gsum du gzhag pa ni med de/_dngos po gcig la rtag pa yang ma yin/_mi rtag pa yang ma yin zhes gnyis su gzhag tu mi rung la/_rtag pa ma yin na ni mi rtag pa'i phyogs su ltung /_mi rtag pa ma yin na ni rtag pa'i phyogs su ltung bas phyogs de yang sngar sun phyung
[\[173b.2\]]zin to/_/de ltar gcig pa la brten te rdzas su gang zag mi dmigs so zhes bya ba la 'di man chad mngon sum gyi tshad ma dang rjes su dpag pa'i tshad mas gang zag rdzas su med par bsgrubs nas da ni lung gi tshad mas kyang gang zag rdzas su med par sgrub bo/_/chos rnams thams cad bdag
[\[173b.3\]]med de/_/dam pa'i don du stong pa'o/_/bdag tu dmigs pa nyes par yang /_/gang phyir de yang bshad pas so/_/zhes bya ba la/_lung las kyang gang zag rdzas su med par bshad de/_lung las she na/_chos kyi mdo bzhi las/_'dus byas thams cad mi rtag pa dang /_'dus byas thams
[\[173b.4\]]cad sdug bsngal ba dang /_chos thams cad bdag med pa dang /_zhi ba mya ngan las 'das pa'o zhes 'byung ba'i nang nas 'dus byas thams cad dang 'dus ma byas kyi chos thams cad la bdag med do zhes gsungs so/_/nyan thos kyi mdo sde don dam par stong pa zhes bya ba las kyang /_chos
[\[173b.5\]]thams cad don dam par stong ngo zhes bka' stsal to/_/nyan thos kyi gzhung gcig las brtsams pa dang /_lung ring po zhes bya ba la sogs pa gzhung mang du yod pa las lung ring po'i gzhung gi nang nas chos gcig las brtsams pa dang /_gnyis las brtsams ba dang /_
[\[173b.6\]]gsum las brtsams pa dang /_bzhi las brtsams pa dang /_lnga las brtsams pa'i char gyi nang nas lnga lngas las brtsams pa'i lnga phrugs bshad pa'i skabs su/_gang gi phyir bdag tu bltas na nyes pa rnam pa lnga 'byung ngo zhes gsungs te/_de bas na gang zag rdzas
[\[173b.7\]]su yod pa ma yin no/_/las kyang yod rnam par smin pa yang yod de zhes bya ba la/_las yod pa ni las dge ba dang mi dge ba byas pa yod pa'o/_/rnam par smin pa yod pa ni 'bras bu bde ba dang sdug bsngal myong bar 'gyur ba yod pa'o/_/chos kyi tha snyad ma gtogs par/_/
[\[174a\]]
[\[174a.1\]]zhes bya ba la sogs pa la ma rig pa'i rkyen gyis 'du byed nas/_skye ba'i rkyen gyis rga shi la sogs pa rten cing 'brel te 'byung ba yan lag bcu gnyis tshul gyis 'khor bar skye ba ni chos kyi tha snyad ces bya ste/_de lta bu'i tshul gyis skye ba ma gtogs pa'i phung po 'di
[\[174a.2\]]'dor zhing phung po gzhan len pa'i phung po dag ni med do zhes bka' stsal to/_/bdag tu lta ba dang /_srog tu lta ba yin zhes bya ba la gang zag rdzas su yod par khas blangs na/_bdag dang bdag gi med pa'i phung po la bdag dang srog tu lta bar 'gyur te/_'di ni nyes pa rnam pa gcig go/_/
[\[174a.3\]]mu stegs can rnams dang bye brag med pa zhes bya ba la/_'di ltar mu stegs pa rnams kyang bdag dang gang zag yod par lta ba la/_gang zag rdzas su yod par lta ba 'di'ang bdag dang gang zag tu lta bas mu stegs pa rnams dang gang zag tu lta bar khyad par med de/_'di ltar nyes pa rnam pa gnyis so/_/
[\[174a.4\]]lam log par zhugs pa yin zhes bya ba la/_mya ngan las 'das pa dang /_thar pa'i lam ni 'du byed thams cad mi rtag pa dang /_sdug bsngal ba dang /_stong pa dang /_bdag med par bsgom pa yin na/_gang zag tu lta ba 'dis bdag dang gang zag tu bltas pas lam log par zhugs pa yin te/_
[\[174a.5\]]'khor ba dang ngan song du skye ba'i lam la zhugs pa yin zhes bya ba'i don to/_/'di ni nyes pa rnam pa gsum mo/_/stong pa nyid la de'i sems mi 'jug ces bya ba la/_stong pa nyid ni bdag dang bdag gi med pa'i chos te gang zag rdzas su yod par bltas pas stong pa nyid la de'i sems mi 'jug pa zhes
[\[174a.6\]]bya'o/_/mi 'jug pa nyid bstan pa'i phyir/_mi dad mi gnas mi mos pa dang zhes bya ba smos te nyan pa'i dus na dad pa med pas na mi dad pa'o/_/sems pa'i dus na rtogs pa mi 'byung bas na mi gnas pa'o/_/bsgom pa'i dus na yang stong pa nyid mthong bar mi 'byung bas na mi mos pa zhes bya
[\[174a.7\]]ste/_'di ni nyes pa rnam pa bzhi'o/_/de'i 'phags pa'i chos rnam par byang bar mi 'gyur zhes bya ba la de'i zhes bya ba ni gang zag rdzas su yod par smra ba'i gang zag tu lta ba de zhes bya ba'i don to/_/'phags pa'i chos ni mthong ba'i lam dang bsgom pa'i lam la bya ste/_mthong ba'i lam dang
[\[174b\]]
[\[174b.1\]]bsgom pa'i lam la brten nas/_mthong ba dang bsgom pas spang bar bya ba'i nyon mongs pa spangs te mya ngan las 'das pa mngon sum du thob pa mi 'byung bas na 'phags pa'i chos rnam par byang bar mi 'gyur ro zhes bya ba'i don to/_/'di ni nyes pa rnam pa lnga pa ste/_de ltar lung gi tshig rigs pa dang
[\[174b.2\]]sbyar na yang gang zag rdzas su yod par mi rung ngo /_/bcom ldan 'das kyis de dang der zhes bya ba la sogs pa ni gang zag tu smra ba'i rnams yang rgol ba'i tshig ste/_'di ltar bcom ldan 'das kyis mdo sde de dang de dag gi nang nas kun shes pa'i gang zag dang /_shes par byed pa'i
[\[174b.3\]]gang zag dang /_khur bor ba'i gang zag dang /_dad pa'i rjes su 'brang ba'i gang zag dang /_chos kyi rjes su 'brang ba'i gang zag ces bya ba la sogs pa gang zag rnam pa mang po bshad de/_de ste gang zag med pa zhig yin na ni ci'i phyir bcom ldan 'das kyis gang zag gi rnam grangs mang por bshad
[\[174b.4\]]cing bka' stsal/_gal te gang zag rdzas su med na ni bcom ldan 'das kyis gang zag gi rnam grangs bka' stsal par mi 'gyur na/_bcom ldan 'das kyis bka' stsal cing bshad pas na lung las 'byung ba'i phyir gang zag rdzas su yod ces rgol lo/_/de skad du rgol ba la gang zag rdzas su yod
[\[174b.5\]]pa'i phyir bcom ldan 'das kyis gsungs pa ni ma yin gyi/_gang zag ces bya ba ming du btags pa'i sgo nas kun nas nyon mongs pa'i chos dang rnam par byang ba'i chos la tha snyad du bya ba'i phyir gang zag ming du btags so zhes bstan pa'i phyir/_kun nas nyon mongs rnam par byang /_/
[\[174b.6\]]gnas dang chad pa tha dad pa/_/'jug dang rgyud kyang tha dad par/_/gang zag gis ni shin tu bstan/_/zhes bya ba smos te gal te gang zag ces bya ba'i ming dang tha snyad ma btags na ni kun nas nyon mongs pa tha dad pa dang /_rnam par byang ba tha dad pa dang /_gnas pa tha dad pa dang /_chad
[\[174b.7\]]pa tha dad pa dang /_'jug pa tha dad pa dang /_rgyu tha dad pa dag bstan du mi rung gi_/de dag tha dad par bstan pa yang /_gang zag tu btags pa'i ming gi sgo nas de dag bstan par mi nus te/_gang zag rdzas su med kyang gang zag ming du btags so/_/de la kun nas nyon mongs pa'i chos dang /_
[\[175a\]]
[\[175a.1\]]ldan na kun nas nyon mongs pa'i dus na ni kun nas nyon mongs pa dang bcas pa'i gang zag ces bya'o/_/rnam par byang ba'i chos dang ldan pa ni de'i dus na rnam par byang ba dang ldan pa'i gang zag ces bya'o/_/de la kun nas nyon mongs pa la yang gnas rnam pa mang ste/_kun
[\[175a.2\]]nas nyon mongs pa chung ngu la gnas pa dang /_kun nas nyon mongs pa 'bring po la gnas pa dang /_kun nas nyon mongs pa chen po la gnas pa'o/_/de la kun nas nyon mongs pa chung ngu la gnas pa na gang zag 'di ni 'dod chags chung ngu zhes gdags so/_kun nas nyon mongs pa 'bring
[\[175a.3\]]la gnas na ni gang zag 'di ni 'dod chags 'bring dang ldan pa zhes bya'o/_/kun nas nyon mongs pa chen po la gnas pa'i tshe na ni gang zag 'di ni 'dod chags chen po dang ldan pa zhes bya'o/_/de bzhin du zhe sdang la sogs pa la yang sbyar ro/_/rnam par byang ba'i chos la yang rnam
[\[175a.4\]]par byang ba chung ngu la gnas pa dang /_rnam par byang ba 'bring la gnas pa dang /_rnam par byang ba chen po la gnas pa ste/_rnam par byang ba la yang gnas pa tha dad pa rnam pa gsum mo/_/de la rnam par byang ba chung ngu la gnas pa la ni lam chung ngu thob pa zhes bya'o/_/rnam par byang
[\[175a.5\]]ba 'bring la gnas pa la ni lam 'bring po thob pa'i gang zag ces bya'o/_/rnam par byang ba chen po la gnas pa la ni lam chen po thob pa'i gang zag ces bya'o/_/de la gang zag gang gcig tu mi dge ba'i las byed pa rnams ni kun nas nyon mongs pa'i phyogs su ltung zhing chad pa'i
[\[175a.6\]]gang zag ces bya'o/_/gang zag gang gcig tu dge ba rnams la ni rnam par byang ba'i phyogs su ltung zhing chad pa'i gang zag ces bya'o/_/kun nas nyon mongs pa la spyod pa rnams la ni kun nas nyon mongs pa la spyod pa'i gang zag ces bya'o/_/rnam par byang ba la spyod pa rnams la
[\[175a.7\]]ni rnam par byang ba la 'jug pa'i gang zag ces bya'o/_/gang zag gang kun nas nyon mongs pa la gnas pa'i gang zag de dag la ni gang zag 'di sems kyi rgyud kun nas nyon mongs pa dang ldan pa zhes bya'o/_/gang zag gi gang rnam par byang ba'i chos la gnas pa de dag la ni
[\[175b\]]
[\[175b.1\]]gang zag 'di sems kyi rgyud rnam par byang ba'i chos dang ldan pa zhes bya ste/_de ltar gang zag tu gdags pa med par chos de dag tha dad par dbye zhing bstan par mi rung ngo /_/kun nas nyon mongs pa dang /_rnam par byang ba gnas tha dad pa dang /_chad pa'i bye brag la gang zag
[\[175b.2\]]btags pa med par 'jug pa tha dad pa dang /_rgyu tha dad par bstan par mi nus so zhes bya ba la gal te gang zag ces bya ba'i ming ma bstan ma btags par ni kun nas nyon mongs pa dang /_rnam par byang ba tha dad par bstan pa dang /_kun nas nyon mongs pa dang rnam par byang
[\[175b.3\]]ba'i gnas tha dad pa dang /_gang zag 'di ni dge ba byed par chad/_gang zag 'di mi dge ba byed par chad pa la sogs pa tha dad par bstan pa dang /_gang zag 'di ni mi dge ba la 'jug pa/_gang zag 'di ni dge ba la 'jug pa'o zhes 'jug pa tha dad par bstan pa dang /_gang zag
[\[175b.4\]]'di'i sems kyi rgyud kun nas nyon mongs pa dang ldan pa'i gang zag 'di'i sems kyi rgyud rnam par byang ba dang ldan zhes rgyud tha dad par bstan pa la sogs pa tha dad pa rnam pa mang po bstan par mi nus te/_de bas na tha dad pa rnam pa sna tshogs bstan pa'i phyir gang zag ces bya ba'i
[\[175b.5\]]ming btags shing bshad do/_/yongs su shes pa'i mdo sde las yongs su shes par bya ba'i chos ni kun nas nyon mongs pa'o/_/yongs su shes par byed pa ni rnam par byang ba'o zhes bya ba la yongs su shes pa'i mdo sde'i nang nas yongs su shes par bya ba'i chos dang /_
[\[175b.6\]]yongs su shes par byed pa ste rnam pa gnyis su gsungs so/_/de la sdug bsngal gyi bden pa dang /_kun 'byung ba'i bden pa gnyis la ni yongs su shes pa'i chos zhes bya ste/_de ni kun nas nyon mongs pa'i phyogs su bsdu'o/_/'gog pa'i bden pa dang /_lam
[\[175b.7\]]gyi bden pa gnyis la ni yongs su shes par byed pa zhes bya ste/_de ni rnam par byang ba'i phyogs su bsdu'o/_/de la gal te gang zag ma brtags na 'di ni yongs su shes par bya ba'i gang zag 'di ni yongs su shes par byed pa'i gang zag ces gang zag de dag gi 'jug pa tha
[\[176a\]]
[\[176a.1\]]dad pa dang /_rgyud tha dad pa bstan cing bshad par mi rung ste/_de bas na gang zag gi ming btags so/_/de la yongs su shes par bya ba'i gang zag ni kun nas nyon mongs pa'i phyogs la zhugs shing kun nas nyon mongs pa'i chos dang sems kyi rgyud dang
[\[176a.2\]]ldan pa zhes bya ba'o/_/yongs su shes par byed pa'i gang zag ni rnam par byang ba'i chos la zhugs shing rnam par byang ba'i chos dang sems kyi rgyud dang ldan pa zhes bya'o/_/khur khyer ba'i mdo las kyang khur dang khur khyer ba ni nyon mongs pa'o/_/khur bor ba ni rnam par
[\[176a.3\]]byang ba'o zhes bya ba la khur khyer ba'i mdo sde'i nang nas kyang /_khur khyer ba'i gang zag dang /_khur bor ba'i gang zag ces gang zag rnam pa gnyis su bshad do/_/de la sdug bsngal gyi bden pa la ni khur zhes bya'o/_/kun 'byung gi bden pa la ni khur khyer ba'am/_khur len
[\[176a.4\]]pa zhes bya ste de gnyis ni kun nas nyon mongs pa'i phyogs su gtogs so/_/khur bor ba la yang rnam pa gnyis te gang du khur bor ba dang gang gis khur bor ba'o/_/de la gang du khur bor zhe na 'gog pa'i dus su khur bor ro/_/gang gis khur bor zhe na/_lam gyi bden pas
[\[176a.5\]]khur bor te/_'di gnyis ni rnam par byang ba'i phyogs su gtogs so/_/de la gang gis sdug bsngal dang kun 'byung ma spangs pa'i gang zag rnams ni khur khyer ba la 'jug cing /_khur dang sems kyi rgyud ldan pa/_/zhes bya'o/_/gang gis 'gog pa'i bden pa dang /_lam
[\[176a.6\]]gyi bden pa thob pa'i gang zag gnyis la ni khur por ba la 'jug cing khur bor ba'i chos dang sems kyi rgyud ldan pa zhes bya ste/_de ltar de dag gi 'jug pa tha dad pa dang sems kyi rgyud tha dad pa yang gang zag ces bya ba'i ming btags pa med pa 'di ni khur khyer ba'i gang zag go/_/
[\[176a.7\]]'di khur bor ba'i gang zag go zhes bstan par mi nus so/_/byang chub kyi phyogs kyi chos rnams kyang sbyor ba dang /_mthong ba dang /_bsgom pa dang /_mthar thug pa'i lam gyi bye brag tha dad pas gnas rnam pa mang ste zhes bya ba la byang chub kyi phyogs sum cu rtsa bdun bsgom pa la
[\[176b\]]
[\[176b.1\]]yang sbyor ba'i lam gyi gnas na bsgom pa dang /_mthong ba'i lam gyi gnas na bsgom pa dang /_bsgom pa'i lam gyi gnas na bsgom pa dang /_mthar thug pa'i lam gyi gnas na bsgom pa la sogs te bsgom pa'i gnas rnam pa mang du yod do/_/de la sbyor ba'i lam ni mos pa
[\[176b.2\]]spyod pa'i sa bzhi la bya ste/_de'i dus na byang chub kyi phyogs la bsgom pa'i tshe na ni gang zag de mos pa spyod pa'i gang zag ces bya'o/_/mthong ba'i lam gyi dus na ni byang chub sems dpa' rnams kyis sa dang po thob pa'am/_nyan thos rnams kyis rgyun du zhugs pa'i lam thob pa
[\[176b.3\]]ste/_de'i dus na byang chub kyi phyogs kyi chos sum cu rtsa bdun la bsgom pa'i gang zag la ni mthong ba'i lam la gnas pa'i gang zag ces bya'o/_/theg pa chen po'i tshul gyis ni sa gnyis pa yan chad bsgom pa'i lam yin la/_theg pa chung ngu'i tshul gyis ni rgyun du zhugs pa'i
[\[176b.4\]]'bras bu thob pa yan chad bsgom pa'i lam la gnas pa zhes bya ste/_de'i tshe byang chub kyi phyogs la bsgom pa'i tshe na ni bsgom pa'i lam la gnas pa'i gang zag ces bya'o/_/nyan thos kyi tshul gyis dgra bcom pa'i 'bras bu thob pa dang /_theg pa chen po'i tshul gyis mngon par
[\[176b.5\]]sangs rgyas pa dag ni mthar thug pa'i lam zhes bya ste/_de'i dus na byang chub kyi phyogs la gnas pa'i gang zag la ni mi slob pa'i gang zag ces bya ste/_de ltar tha dad pa rnam par gzhag pa la yang gang zag ces bya ba'i ming ma btags par 'jug pa tha dad pa dang /_rgyud tha dad par bstan
[\[176b.6\]]par mi nus te de'i phyir gang zag ces bya ba'i ming btags nas bshad do/_/de'i phyir gang zag rdzas su yod pa ma yin yang zhes bya ba la sogs pa la/_bcom ldan 'das kyis mdo de dang de dag gi nang nas gang zag ces bya ba bshad cing bstan pa yang dgongs pa de dag gi phyir
[\[176b.7\]]bshad cing bstan to zhes bya ba'i don to/_/de lta ma yin na ni gang zag kyang rdzas su med la/_bcom ldan 'das kyis gang zag tu btags pa rnams kyang don med pa dang dgos pa med par 'gyur ro zhes bya ba'i don to/_/gal te gang zag yod par smra ba rnams 'di skad du 'di ltar
[\[177a\]]
[\[177a.1\]]sems can rnams kun sems kyi rgyud la bdag tu lta ba ma skyes pa'i sems kyi rgyud la bdag tu lta ba skyed pa'i phyir bcom ldan 'das kyis gang zag bshad do zhe na/_de ltar yang mi rigs par bstan pa'i phyir/_de ni bdag tu lta ba skye ba'i don du yang mi rung ste
[\[177a.2\]]zhes smos te/_bcom ldan 'das kyis gang zag yod do zhes bshad pa de bdag tu lta ba bskyed pa'i phyir bcom ldan 'das kyis bshad do zhes byar yang mi rung ngo zhes bya ba'i tha tshig go/_/ci'i phyir de ltar mi rung snyam pa la gang gi phyir bdag tu lta ba bskyed pa ma yin/_snga nas skyes
[\[177a.3\]]pa'i phyir ro zhes bya ba smos te/_sems can rnams kyi sems kyi rgyud la bdag tu lta ba bskyed pa'i phyir gang zag yod do zhes bshad pa yang ma yin te/_ci'i phyir zhe na/_bdag tu lta ba ni 'khor ba thog ma med pa'i dus nas sems kyi rgyud la skyes zin pas na bskyed pa'i phyir
[\[177a.4\]]ro zhes byar yang mi rung ngo /_/gal te gang zag tu smra ba rnams 'di skad du sems can gyi sems kyi rgyud la bdag tu lta ba skyes kyang bdag tu lta ba de la sems can gyis goms par mi bya ste/_de bas na bdag tu lta ba la goms pa bskyed pa'i phyir/_bcom ldan 'das kyis
[\[177a.5\]]gang zag bshad do zhe na yang mi rigs par bstan pa'i phyir/_de goms par bya ba'i phyir yang ma yin te zhes bya ba smos te/_bdag tu lta ba la goms par bya ba'i gang zag yod par gsungs pa dang mi rigs so zhes bya ba'i don to/_/ji ltar mi rigs par bstan pa'i phyir gang
[\[177a.6\]]gi phyir bdag tu lta ba ni thog ma med pa'i dus nas goms pa ste zhes bya ba smos te 'di ltar bdag tu lta ba ni 'khor ba thog ma med pa'i dus nas sems can gyis goms pa dang /_'dris par byas zin pas na de la goms par bya ba'i phyir bshad ces byar mi rung ngo /_/yang
[\[177a.7\]]gal te bdag mthong bas thar bar 'gyur ba'i phyir bshad do zhe na zhes bya ba la yang gal te gang zag yod par smra ba rnams 'di skad du sems can rnams bdag tu lta ba la goms par byas shing bdag ces bya ba ming tsam gyi sgo nas shes par 'gyur yang sems can gyis bdag
[\[177b\]]
[\[177b.1\]]mthe bong tsam mam yungs 'bru tsam gyi mtshan nyid ma mthong bas sems can thar pa dang grol bar 'gyur te/_de bdag mthe bong tsam dang yungs 'bru tsam mthong ba'i sgo nas sems can thar pa dang mya ngan las 'das pa thob par bya ba'i phyir/_bcom ldan 'das kyis gang zag
[\[177b.2\]]bshad do zhe na yang mi rigs so zhes bya ba'i don to/_/de ltar mi rigs par bstan pa'i phyir/_de lta ma yin na ni/_'bad pa ma byas thams cad kyis/_/thar pa'am zhes bya ba smos te gal te bdag tu lta bas thar par 'gyur na ni so so'i skyo bo phal pa bden pa bzhi ma mthong
[\[177b.3\]]ba rnams la yang bdag tu lta ba yod pas/_de lta na ni bden pa mthong bar bya ba'i phyir/_mnyan pa dang /_bsam pa dang /_bsgom pa la sogs pa'i 'bad pa ma byas par yang sems can thams cad thar pa thob pa dang /_mya ngan las 'das pa thob pa'i skyon du 'gyur
[\[177b.4\]]ro/_/yang na thar pa yang don med par 'gyur te zhes bya ba la gal te bdag tu mthong bas thar par 'gyur ro zhe na/_de lta na ni bdag tu lta ba nyid 'ching ba yin pa'i phyir/_des bcings par 'gyur gyi thar par mi 'gyur bas na sems can thar par bya ba'i phyir/_bcom
[\[177b.5\]]ldan 'das kyis gang zag bshad do zhes bya ba yang don med do/_/de nyid kyi don dgrol ba'i phyir/_sngon bdag dang bdag med par bzung la/_bden pa mthong ba rtogs par 'gyur ba'i tshe/_bdag yod par 'dzin te zhes bya ba la sogs pa smos te/_'di ltar bdag
[\[177b.6\]]yod par mthong ba nyid bden pa mthong ba dang 'dra ste/_sngon chad ma bsgoms pa'i tshe na ni bdag yod pa'i chos la bdag yod par ma mthong gi_/bdag med par mthong bas na thar bar 'gyur gyi bsgoms nas phyis bdag yod par 'gyur ba dang /_thar pa dang mya ngan las
[\[177b.7\]]'das par gyur to zhes bya ba'i don to/_/ji ltar sdug bsngal la sdug bsngal du sngon mi 'dzin pa las kyang phyis 'dzin pa bzhin no zhes bya ba smos te/_dper na mnyan pa dang bsam pa dang bsgom pa la sogs pa ma byas pa'i sngon rol na sdug bsngal la sogs pa'i bden
[\[178a\]]
[\[178a.1\]]pa bzhi ma thob pas na sems can rnams thar par ma gyur gyi phyis sdug bsngal la sogs pa'i bden pa bzhi mthong ba dang gdod thar par gyur pa dang 'dra bar sems can rnams kyis kyang bdag yod pa'i chos la bdag yod par sngon ma mthong bas sems
[\[178a.2\]]can thar bar ma gyur gyi/_phyis bsgom pa la sogs pa'i mthus phyis bdag yod par mthong ba dang /_gdod thar par 'gyur ro zhes zer na yang mi rigs par bstan pa'i phyir sngon ji lta ba bzhin du phyir kyang de bzhin du thar par 'gyur ro zhes bya ba smos te/_ji ltar
[\[178a.3\]]bdag mthong bas thar par 'gyur ba yin na ni sngon sems can rnams bdag tu lta ba yod pa de'i rkyen gyis 'dod chags la sogs pas nyon mongs pa byung nas/_des bcings pa'i phyir thar par ma gyur pa de bzhin du bsgoms nas mthong bar gyur na yang 'di ltar bdag tu
[\[178a.4\]]mthong ba las nyon mongs pa thams cad 'byung ste/_bdag dang mthun pa rnams la ni 'dod chags skye/_bdag dang mi mthun pa rnams la ni zhe sdang skye ste/_'di ltar nyon mongs pa skyes par gyur na nyon mongs pas bcings par 'gyur gyi thar par nams kyang mi 'gyur te/_de bas
[\[178a.5\]]na bdag tu lta ba las thar par 'gyur ro zhes bya ba 'gal ba yin no/_/de yod na ni nyes pa de dag tu 'gyur ro zhes bya ba ni bdag tu lta ba yod na gong du bshad pa'i nyes pa rnams 'byung bar 'gyur ro zhes bya ba'i tha tshig go/_/da ni ngo tsha ba nas brtsams te/_gang zag la bdag med
[\[178a.6\]]par bshad pa'i bar dag gis byang chub kyi phyogs rnams kyi las mdor bstan pa'i phyir/_de ltar yon tan de dag dang /_/byang chub sems dpa' rtag ldan pas/_/bdag gi don kyang mi 'dor zhing /_/gzhan gyi don kyang sgrub pa yin/_/zhes bya ba smos te de ltar zhes bya ba ni gong du bshad pa ltar te gang
[\[178a.7\]]du bshad pa ltar byang chub sems dpa' ngo tsha ba dang bstan pa la sogs pa'i yon tan dang ldan pa rnams las rnam pa gnyis byed de/_las rnam pa gnyis ni bdag gi don mi 'dor ba dang gzhan gyi don kyang bsgrub pa'o/_/de la bdag gi don kyang spangs pa phun sum tshogs pa dang /_
[\[178b\]]
[\[178b.1\]]ye shes phun sum tshogs pa'i bdag nyid de rnam pa gnyis po de dag spang ba ni nyon mongs pa dang shes bya'i sgrib pa spang ba'o/_/ye shes ni gang zag la bdag med par khong du chud pa dang /_chos la bdag med par khong du chud pa ste de dag thob pa las nams kyang nyams par mi 'gyur
[\[178b.2\]]ba ni bdag gi don mi 'dor ba zhes bya'o/_/sems can rnams kyang spangs pa dang ye shes nyid la 'god par byed pa ni gzhan gyi don kyang sgrub pa zhes bya'o/_/byang chub kyi phyogs kyi skabs bshad pa rdzogs so//_//da 'di man chad ni yon tan gyi skabs bshad do/_/
[\[178b.3\]]de la byang chub kyi phyogs kyi skabs su byang chub sems dpa' rnams kyi dmigs pa dang /_rnam pa dang /_rang bzhin dang /_khyad par la sogs pa rnam pa thams cad du byang chub sems dpa'i bslab pa'i lam rdzogs par bshad do/_/de la bslab pa'i lam de dag la slob pa'i
[\[178b.4\]]byang chub sems dpa' ni yon tan rnam pa gnyis dang ldan par 'gyur te/_yon tan gnyis po gang zhe na/_bsgrub pa'i yon tan dang /_rab tu bsngags pa'i yon tan te/_de bas na byang chub kyi skabs kyi 'og tu yon tan gyi skabs bshad par 'brel to/_/de la bsgrub
[\[178b.5\]]pa'i yon tan ni rnam pa gsum ste/_rgyu mthun pa'i yon tan dang /_'brel ba'i yon tan dang /_sems can la mngon du lta ba'i yon tan no/_/de la rgyu mthun pa'i yon tan ni bslab pa'i lam de dag la dus ring por goms par byas pas byang chub sems dpa' nyid lam gyi
[\[178b.6\]]ngo bor 'gyur te/_de bas na rtag tu yang lam sngar skyes pa rnams bstan pa dang /_dge ba ma skyes pa rnams phyir zhing 'phel bar 'gyur te/_de yang /_rang gi lus ni yongs su gtong /_/zhes bya ba nas brtsams te/_rtog pa med pa'i shes rab ni/_/blo ldan dag gis ngo mtshar
[\[178b.7\]]shes/_/zhes bya ba tshigs su bcad pa gnyis kyis bstan to/_/'brel pa'i yon tan ni mthong ba dang /_bsgom pa'i lam gnyis kyis nyon mongs pa dang shes bya'i sgrib pa gnyis spangs nas sangs rgyas kyi sar gnas rnam par dag pa thob pa ste/_de yang de bzhin
[\[179a\]]
[\[179a.1\]]gshegs pa'i rigs su ste zhes bya bas ni mthong ba'i lam bstan to/_/lung bstan pa ni thob pa dang /_dbang bskur ba dang zhes bya bas ni bsgom pa'i lam bstan to/_/byang chub kyang thob par ngo mtshar che bar 'dod ces bya bas sgrib pa gnyis dang bral
[\[179a.2\]]ba'i gnas rnam par dag pa thob par bstan to/_/de lta bu'i byang chub sems dpa' de ni sems can thams cad dang bdag tu mnyam pa nyid kyi sems thob par 'gyur te/_de yang /_ji ltar blo ldan sems can la/_/byams pas rab tu byed pa bzhin/_/zhes bya ba la
[\[179a.3\]]sogs pa tshigs su bcad pa gsum gyis bstan to/_/sems can la mnyam pa nyid kyi sems thob pa'i byang chub sems dpa' de rtag tu sems can rnams la phan 'dogs par byed de/_de yang /_snod du yang ni byed pa yang /_/zhes bya ba la sogs pa tshigs su
[\[179a.4\]]bcad pa bcu drug gis bstan te/_de ltar sems can la sems mnyam pa nyid thob pa dang /_sems can la phan 'dogs par byed pa nyid sems can la mngon par lta ba'i yon tan can zhes bya ba'o/_/ngo mtshar che ba'i rnam par dbye ba'i tshigs su bcad pa gsum mo
[\[179a.5\]]zhes bya bas/_gang so so'i skye bo dang /_nyan thos dang /_rang sangs rgyas la sogs pa la med cing mi srid pa'i yon tan dang ldan pa ni ngo mtshar che ba zhes bya ste/_ngo mtshar che ba'i chos de la dbye na du yod pa tshigs su bcad pa gsum gyis ston to zhes bya ba'i don to/_/
[\[179a.6\]]de la tshigs su bcad pa gsum gyis bsdus pa'i don ni pha rol tu phyin pa drug pa sgrub pa la ngo mtshar che ba dang /_'bras bu thob pa la ngo mtshar che ba bstan to/_/rang gi lus ni yongs su gtong /_/zhes bya ba la sbyin pa'i pha rol tu phyin pa la yang bza' ba dang /_bgo ba
[\[179a.7\]]la sogs pa tsam gyi dngos po gtong ba ni 'jig rten pa dag dang /_nyan thos dang /_rang sangs rgyas la yang srid pas ngo mtshar che ba ma yin gyi/_gang 'dod pa rnam pas mgo dang rkang lag la sogs pa yang yongs su gtong bar byed pa ni byang chub sems dpa' rnams
[\[179b\]]
[\[179b.1\]]kyis sbyin pa la ngo mtshar du bya ba yin no zhes bya ba'i don to/_/sdom pa'i phyir ni phun sum tshogs/_/zhes bya ba la/_tshul khrims kyi pha rol tu phyin pa la yang dge slong pha dang dge slong ma la sogs pa sdom pa'i tshul khrims yang dag par blang ba'i phyir 'khor los
[\[179b.2\]]sgyur ba la sogs pa longs spyod phun sum tshogs pa yang mi gtsang ba dang mchil ma'i rdog bu bzhin du bor nas khyim nas khyim med par rab tu byung bar byed pa ni byang chub sems dpa' rnams kyi tshul khrims kyi pha rol tu phyin pa yang dag par len pa la ngo mtshar du bya ba yin
[\[179b.3\]]no/_/nyam chung ba la bzod pa dang /_/zhes bya ba la rgyal po dang blon po la sogs pa dbang dang mthu dang stobs la sogs pa che bas gnod pa byas pa rnams nyams su len cing bzod par byed pa ni ngo mtshar ci che sprang po dang gdol bu la sogs pa mthu dang dbang chung ba
[\[179b.4\]]rnams kyis gnod pa sna tshogs byas pa la yang nyams su len cing bzod pa ni byang chub sems dpa'i bzod pa'i pha rol tu phyin pa la ngo mtshar bya ba yin no zhes bya ba'i don to/_/lus dang srog la mi lta bar/_/brtson 'grus rtsom pa dang zhes bya ba la brtson 'grus
[\[179b.5\]]la yang nyan pa dang sems pa la sogs pa'i dge ba 'ga' tsam byed pa'am dge ba cung zad tsam byed pa ngo mtshar du bya ba ma yin gyi/_dge ba'i chos la 'jug pa na/_lus la grang ba dang /_tsha ba la sogs pa'i sdug bsngal byung ba nyams su len cing srog la bab pa
[\[179b.6\]]na yang brtson 'grus mi gtong bar lus dang srog la mi phangs par byas nas brtson 'grus rgya chen por rtsom pa ni byang chub sems dpa'i brtson 'grus la ngo mtshar du bya ba yin no zhes bya ba'i don to/_/bsam gtan gyi bde ba dag la ma chags te zhes bya ba la bsam
[\[179b.7\]]gtan gyi pha rol tu phyin pa la yang bsam gtan dang po dang gnyis pa la sogs pa'i bde ba dam pa mchog thob na yang de la dga' ba dang bde bar bya ba 'dzin cing bsam gtan gyi bde ba spangs nas/_slar 'dod pa'i khams su ngan song gsum la sogs pa'i gnas man
[\[180a\]]
[\[180a.1\]]chad du skye bar byed pa ni ngo mtshar du bya ba yin no zhes bya ba'i don to/_/rtog pa med pa'i shes rab ste/_/blo ldan dag gis ngo mtshar shes/_/zhes bya ba la/_shes rab kyi pha rol tu phyin pa la yang shes rab ni chos rnams kyi rang dang spyi'i mtshan nyid 'byed
[\[180a.2\]]pa yin na/_'dus byas dang /_'dus ma byas kyi chos la yang yod pa dang med pa la sogs pa gang la yang mi rtog pa ni byang chub sems dpa' rnams kyi shes rab la ngo mtshar du bya ba yin te/_de ltar tshigs su bcad pa gnyis kyis pha rol tu phyin pa drug bsgrub pa la
[\[180a.3\]]ngo mtshar che ba bstan to/_/da ni 'bras bu thob pa la ngo mtshar che ba ston te/_de la 'bras bu la yang slob pa'i 'bras bu dang /_mi slob pa'i 'bras bu ste rnam pa gnyis so/_/de bzhin gshegs pa'i rigs su ste/_/zhes bya ba la mos pa spyod pa'i sa man
[\[180a.4\]]chad na so so'i skye bo'i rigs su gnas pa las sa dang po thob pa'i dus na de bzhin gshegs pa'i rigs su skyes pa thob ste/_de yang ngo mtshar du bya ba yin no/_/de la de bzhin gshegs pa'i rigs ni chos kyi dbyings dang rnam par mi rtog pa'i ye shes te/_des sa dang po thob
[\[180a.5\]]pa nas sa dang po la de bzhin gshegs pa'i rigs su skyes pa zhes bya'o/_/de bas na sa bcu pa'i mdo las kyang de'i tshe de'i bdag nyid kyis chos thob pa nas de bzhin gshegs pa'i rigs su skyes pa zhes bya'o zhes gsungs te/_'di ni slob pa'i 'bras bu rnam pa gcig thob
[\[180a.6\]]pa'o/_/lung bstan pa thob pa dang zhes bya ba la sa brgyad pa thob pa'i dus na rtsol ba dang 'bad pa thams cad las 'das nas rnam par mi rtog pa'i ye shes lhun gyis grub pa thob ste/_de'i tshe phyogs bcu'i de bzhin gshegs pa thams cad kyis bla na med pa'i byang chub tu lung bstan pa
[\[180a.7\]]thob pa yang byang chub sems dpa' rnams kyi ngo mtshar du bya ba yin no zhes bya ba'i don to/_/'di ni slob pa'i 'bras bu rnam pa gnyis thob pa'o/_/dbang bskur ba dang zhes bya ba la sa dgu pa las 'das nas sa bcu thob pa dang /_phyogs bcu'i de bzhin gshegs pa thams cad
[\[180b\]]
[\[180b.1\]]kyis chos kyi rgyal po'i rgyal tshab tu dbang bskur bar mdzad de/_de'ang byang chub sems dpa' rnams kyi ngo mtshar du bya ba yin no zhes bya ba'i don to/_/'di ni slob pa'i 'bras bu gsum thob pa'o/_/byang chub kyang thob pa zhes bya ba la/_sangs rgyas kyi sar bla na med pa'i byang
[\[180b.2\]]chub tu mngon par sangs rgyas pa thob pa yang byang chub sems dpa' rnams kyi ngo mtshar du bya ba ste/_'dis ni mi slob pa'i 'bras bu mchog thob pa bstan to/_/'di dag la ni ci zhig ngo mtshar che zhe na/_gong du bshad pa'i chos de lta bu dag ni so so'i skye bo dang /_nyan thos dang /_
[\[180b.3\]]rang sangs rgyas la sogs pa la yod pa mi srid pas de'i phyir ngo mtshar du bya ba'o/_/ngo mtshar mi che bar rnam par dbye ba'i tshigs su bcad pa zhes bya ba la/_gong du bshad pa lta bu'i chos de dag 'jig rten dang nyan thos la sogs pa de dag la ltos na ni ngo mtshar du bya ba yin mod kyi/_
[\[180b.4\]]byang chub sems dpa' bsam pa rlabs po che dang 'dra ba rnams la/_de ngo mtshar du bya ba ma yin par bstan pa'i phyir tshigs su bcad pa gcig rtsom mo zhes bya ba'i don to/_/'dod chags bral dang snying rje dang /_/sgom pa dag ni dam pa dang /_/de bzhin sems ni mnyam pa la/_/de
[\[180b.5\]]la sbyor ba ngo mtshar min/_/zhes bya ba la gang 'dod chags dang bral ba'i sems rnyed pa dang /_snying rje chen po dang ldan pa dang /_/bsgom pa dam pa la bsgom pa dang /_bdag dang sems can du mnyam pa'i sems rnyed pa dag gis gong du bshad pa lta bu pha rol tu phyin pa dag la sbyor
[\[180b.6\]]zhing byang chub dam pa'i bar dag thob par gyur pa la/_ngo mtshar mi che ba zhes bya ba'i don to/_/de la 'khor los sgyur ba'i longs spyod la sogs pa la yang mi gtsang ba lta bur 'du shes pa rnyed cing longs spyod la chags pa'i 'dod chags dang bral ba rnams phyi nang gi dngos po yongs su
[\[180b.7\]]gtong bar byed pa ni ngo mtshar du che ba ma yin no/_/sems can thams cad kyi sdug bsngal bsal bar bya'o snyam du sems pa'i snying rje chen po dang ldan pa rnams kyis sems can gyi srog mi gcod pa dang nor la ma byin par mi len pa la sogs pa'i tshul khrims srung bar byed pa ni ngo
[\[181a\]]
[\[181a.1\]]mtshar du mi che ba yin no/_/gzhan yang snying rje khyad par can dang ldan pas bdag gi lus dang srog las kyang sems can la phangs par 'dzin te/_sems can gyi sdug bsngal bsal bar bya ba'i phyir bdag nyid sdug bsngal rnam pa sna tshogs nyams su len
[\[181a.2\]]pa des sems can gzhan gyi gnod pa byas nas slar gnod pa mi byed cing bzod pa byed pa ngo mtshar du bya ba ma yin no/_/'di ltar lo re re nyi ma re re skad cig ma re re la dge ba rgyun ma chad par sgom nus pa'i brtson 'grus dang ldan pa dang /_theg pa chen po'i chos zhi gnas sgom pa'i sems
[\[181a.3\]]dang ldan pa dang /_theg pa chen po'i lhag mthong bsgom pa'i sems dang ldan pa dang /_lus dang srog la'ang mi lta bar brtson 'grus rtsom pa dang /_bsam gtan gyi sar ro la ma chags pa'i bsam gtan dang ldan pa dang /_ci la yang mi rtog pa'i shes pa dang ldan pa dang /_
[\[181a.4\]]bsgom pa dam pa ste de lta bu dang ldan pa rnams sa dang po la de bzhin gshegs pa'i rigs su skyes pa dang /_sa brgyad pa la rtsol ba dang 'bad pa thams cad las 'das pas rnam par mi rtog pa lhun gyis grub pa thob pa'i phyir/_de bzhin gshegs pa rnams kyis lung
[\[181a.5\]]bstan pa thob pa dang /_sa bcu la dbang bskur ba thob pa dang /_sangs rgyas kyi sar mngon par byang chub pa yang ngo mtshar du bya ba ma yin no zhes bya ba'i don to/_/gzhan yang bdag gang yin pa sems can yang de yin/_sems can gang yin pa bdag kyang de yin no
[\[181a.6\]]zhes bdag dang gzhan du mnyam pa nyid kyi sems thob pa rnams pha rol tu phyin pa drug sgrub pas bdag gi don la 'jug pa bzhin du sems can thams cad kyi don du pha rol tu phyin pa drug sgrub pa yang ngo mtshar mi che ba'o zhes bya ba'i don to/_/bsgom pa dam pa la brten
[\[181a.7\]]nas sa brgyad pa la mngon par 'du byed pa med cing /_rnam par mi rtog pa'i brtson 'grus la sogs pa la sbyor ba ni ngo mtshar ma yin no zhes bya ba la bsgom pa dam pa ni skad cig ma re re la yang dge ba rgyun mi 'chad par bsgom pa dang /_theg pa chen po'i zhi gnas
[\[181b\]]
[\[181b.1\]]bsgom pa dang /_theg pa chen po'i lhag mthong bsgom pa ste/_bsgom pa thob pa de lta bu thob pa la brten nas lus dang srog la yang mi phangs par brtson 'grus rtsom pa dang /_bsam gtan gyi ro la mi chags pa dang /_rnam par mi rtog pa'i shes rab dang ldan pa dang
[\[181b.2\]]sa brgyad pa thob nas/_mngon par 'du mi byed cing /_rtsol ba dang 'bad pa med pa'i brtson 'grus dang /_bsam gtan dang shes rab thob pas/_lung bstan pa thob pa dang /_sa bcu dbang bskur ba thob pa dang /_sangs rgyas kyi sar mngon par byang chub pa thob pa ni ngo
[\[181b.3\]]mtshar du bya ba ma yin no zhes bya ba'i don to/_/sems mnyam pa la tshigs su bcad pa gsum mo zhes bya ba la gong du bshad pa ltar/_ngo mtshar chen po'i chos dang /_ngo mtshar mi che ba dang /_byang chub sems dpa' de sems can thams cad la sems mnyam par 'gyur te/_
[\[181b.4\]]ji ltar sems mnyam pa de tshigs su bcad pa gsum gyis bstan to/_/tshigs su bcad pa gsum gyis bsdus pa'i don ni sems can la sems mnyam pa dang /_sems can gyi don du pha rol tu phyin pa drug sgrub pa la mnyam pa'o/_/ji ltar blo ldan sems can la/_/
[\[181b.5\]]byams pa rab tu byed pa bzhin/_/de ltar bdag dang chung ma dang /_/bu grogs rtsa lag rnams la min/_/zhes bya ba la/_ji ltar blo dang ldan pa'i byang chub sems dpa' dag sems can thams cad la byams pa dang sdug pa dang phangs pa dang gces pa'i sems su thams cad
[\[181b.6\]]'byung ba de ltar sems can dag bdag nyid la/_bdag nyid de tsam du sdug pa'i bsam pa mi 'byung ba dang /_khyim thab chung ma la de tsam du sdug pa'i bsam pa mi 'byung ba dang /_pha ma bu la de tsam du sdug pa'i bsam pa mi 'byung ba dang grogs rnams la de tsam du
[\[181b.7\]]sdug pa'i bsam pa mi 'byung ba dang /_nye du dag kyang nye du la de tsam du sdug pa'i bsam pa mi 'byung ba ste/_de ci'i phyir zhe na/_sems can dag la bar 'ga' bdag nyid la bdag nyid zhe sdang skyes nas dug za ba dang /_g.yang du mchong ba la sogs pa byed cing bdag
[\[182a\]]
[\[182a.1\]]nyid kyis bdag nyid la gsod pa yod do/_/de bzhin du nye du la sogs pa dang /_nye du dag la brdeg btsog pa dang /_gsad pa la sogs pa'i las byed pa dang /_sems mnyam pa ma yin gyi/_byang chub sems dpa' rnams ni sems can thams cad
[\[182a.2\]]la sdug par byed cing dus thams cad du sdug par byed pas na sems can la sems mnyam pa ste/_'dis ni sems can la sems mnyam pa bstan to/_/'dod pa la ni nye mgon med/_/ces bya ba la 'dod pa la ni bza' ba dang bgo ba la sogs pa'i zang zing bram ze dang
[\[182a.3\]]khyim bdag la sogs pa ste/_nye mgon med pa ni mdza' ba dang bshes pa 'ba' zhig la zang zing gtong ba ma yin gyi mdza' ba dang /_mi mdza' ba dang /_phongs pa dang ma phongs par kun la yang 'dra bar yo byad yongs su gtong ba ni nye mgon med pa zhes bya'o/_/de
[\[182a.4\]]lta bu ni sbyin pa'i pha rol tu phyin pa la mnyam par bsgrub pa'o/_/tshul khrims rtag tu ma nyams shing /_/zhes bya ba la tshul khrims rnam pa gnyis te/_rang bzhin gyi kha na ma tho ba srung ba dang bcas pa'i kha na ma tho ba srung ba'o/_/de la rang bzhin gyi kha na ma tho ba srung
[\[182a.5\]]ba ni phas pham pa bzhi mi 'byung bar srung ba'o/_/bcas pa'i kha na ma tho ba srung ba ni phyed yol phan chad zan mi bza'o zhes bcas pa dang /_rtsa mi bcad do zhes bya ba la sogs pa bcas pa'i rnam pa bsrung ba ste/_de la ji ltar rang bzhin gyi kha na ma tho ba mi 'byung bar srung ba bzhin du bcas
[\[182a.6\]]pa'i kha na ma tho ba rdul tsam tshun chad kyang mi 'byung bar srung zhing /_de la bar 'ga' srung /_bar 'ga' mi srung ba ma yin gyi dus thams cad du srung ste/_de ni tshul khrims rtag tu ma nyams pa zhes bya ste/_de lta bu'i tshul khrims kyi pha rol tu phyin pa la mnyam par bsgrub pa'o/_/
[\[182a.7\]]thams cad du bzod pa dang zhes bya ba la yul thams cad du bzod pa dang dus thams cad du bzod pa dang sems can thams cad du bzod pa zhes bya'o/_/de la shar phyogs su ni bzod par bya'i/_nub phyogs su ni bzod par mi bya zhes bya ba med pas phyogs bcu thams cad du yang
[\[182b\]]
[\[182b.1\]]bzod par byed pa ni yul thams cad du bzod pa zhes bya'o/_/'das pa'i dus su ni bzod par bya'i ma 'ongs pa'i dus su ni mi bzod ces bya ba med kyi dus gsum thams cad du'ang bzod par byed pa ni dus thams cad du bzod pa'o/_/de la bshes pa dang mdza' ba rnams la ni bzod
[\[182b.2\]]par bya'i dgra la sogs pa la bzod par mi bya'o/_/dbang dang mthu che ba rnams la ni bzod par bya'i/_dbang chung zhing nyam chung ba rnams la ni bzod par mi bya zhes bya ba med par ji ltar mdza' ba'i rnams la bzod pa bzhin du dgra la yang bzod par byed la/_'di ltar dbang mthu
[\[182b.3\]]che ba'i rnams la bzod par byed pa bzhin du mthu chung ngu'i rnams la yang bzod par byed pas na sems can thams cad la bzod pa zhes bya ste/_de lta bur bzod pa'i pha rol tu phyin pa la mnyam par bsgrub pa'o/_/thams cad don la brtson chen rtsom/_/zhes bya ba la ji ltar bdag
[\[182b.4\]]gi don bsgrub par bya ba'i phyir brtson 'grus rtsom pa de ltar sems can thams cad kyi don bsgrub par bya ba'i phyir brtson 'grus rtsom pa dang /_ji ltar dge ba gcig 'grub par bya ba'i phyir brtson 'grus rtsom pa de ltar dge ba thams cad 'grub par bya ba'i phyir yang brtson 'grus rtsom
[\[182b.5\]]pa'i don chen thams cad la brtson chen rtsom pa zhes bya ste/_de lta bu ni brtson 'grus kyi pha rol tu phyin pa la mnyam par bsgrub pa'o/_/rtag tu dge ba'i bsam gtan dang /_/zhes bya ba la bsam gtan rnam pa gsum ste nyon mongs pa can dang dag par gyur pa dang zag pa med pa'o/_/
[\[182b.6\]]de la bsam gtan gyi bde ba'i ro la chags pa'i bsam gtan ni nyon mongs pa can zhes bya'o/_/bsam gtan gyi ro la ma chags pa'i bsam gtan ni dag par gyur pa zhes bya ste/_byang chub sems dpa' rnams nyon mongs pa can gyi bsam gtan la mi gnas kyi dag par gyur pa'i bsam gtan dang /_zag pa med pa'i
[\[182b.7\]]bsam gtan la bsgom la/_de'ang bar 'ga' bsgom/_bar 'ga' mi bsgom pa ma yin gyi dus thams cad du bsgom pas rtag tu dge ba'i bsam gtan pa zhes bya ste/_de lta bu ni bsam gtan gyi pha rol tu phyin pa la mnyam par bsgrub pa'o/_/shes rab kyang ni rnam mi
[\[183a\]]
[\[183a.1\]]rtog_/zhes bya ba la/_shes rab kyis chos thams cad nam mkha'i ngos bzhin du rtog gi yod par yang mi rtog_/med par yang mi rtog_/rtag par yang mi rtog_/mi rtag par yang mi rtog pa ni shes rab rnam par mi rtog pa zhes bya ste/_de lta bu ni shes rab
[\[183a.2\]]kyi pha rol tu phyin pa la mnyam pa nyid du bsgrub pa'o/_/de la byang chub sems dpa' yi/_/sems mnyam par ni shes par bya/_/zhes bya ba la pha rol tu phyin pa drug po de dag la gong du bshad pa lta bur bsgrub pa ni pha rol tu phyin pa bsgrub pa la sems mnyam pa yin par shes par bya ste/_de ltar tshigs
[\[183a.3\]]su bcad pa gnyis kyis ni sems can gyi don du pha rol tu phyin pa drug bsgrub pa la sems mnyam pa bstan to/_/phan 'dogs pa rnam par dbye ba la tshigs su bcad pa bcu drug go zhes bya ba la/_sems can thams cad la mnyam pa nyid kyi sems thob pa de sems can la
[\[183a.4\]]sems mnyam pas byams pa dang sdug par sems pa tsam du ma zad kyi/_lus dang srog dag gi sgo nas phan 'dogs par byed de/_de ltar phan 'dogs par byed pa de rnam par dbye ba la tshigs su bcad pa bcu drug gis bstan pa la de la tshigs su bcad pa gnyis kyis ni pha
[\[183a.5\]]rol tu phyin pa drug gis phan 'dogs par byed pa bstan to/_/tshigs su bcad pa bcu bzhis ni pha ma la sogs pas bu tsha la sogs pa la phan 'dogs pa bzhin du/_byang chub sems dpa' sems can la phan 'dogs par byed pa bstan to/_/snod du yang ni byed
[\[183a.6\]]pa dang /_/zhes bya ba la/_sems can rnams la bza' ba dang bgo ba la sogs pas phongs nas/_nyan pa dang sems pa la sogs pa'i dge ba byed mi nus pa ni snod du ma gyur pa zhes bya'o/_/de la byang chub sems dpa' sems can bza' ba dang /_bgo ba la
[\[183a.7\]]sogs pa'i yo byad kyis phongs par gyur nas dge ba spyod mi nus pa rnams la zang zing byin nas/_phongs pa dang brel ba med par byas te/_dge ba byed du bcug pa ni snod du byed pa zhes bya ste/_sbyin pas ni de ltar phan 'dogs par byed do/_/de bzhin tshul khrims
[\[183b\]]
[\[183b.1\]]'jog pa dang /_/zhes bya ba la/_byang chub sems dpa' nyid byang chub sems dpa'i sdom pa'i tshul khrims la gnas pa bzhin du sems can gzhan yang sdom pa'i tshul khrims la 'jog par byed de/_tshul khrims kyis ni de ltar phan 'dogs so/_/gnod pa la
[\[183b.2\]]ni bzod pa dang /_/zhes bya ba la sems can gzhan dag gis lus kyi sgo nas brdeg pa la sogs pa byas pa dang /_ngag gi sgo nas tshig rtsub po smras kyang slar lus dang ngag gis lan mi ldon pa ni gnod pa la bzod pa zhes bya ste/_bzod pas ni de ltar phan
[\[183b.3\]]'dogs par byed do/_/don spyod par ni 'gro ba dang /_/zhes bya ba la don spyod pa ni sems can gyi las su bya ba la sgrub pa ste/_sems can gyi las su bya ba ni grogs bya ba'i phyir thag ring po'i gnas dang /_sdug bsngal ba'i gnas dag tu yang 'gro zhing grogs
[\[183b.4\]]byed pa ni don spyod pas 'gro ba zhes bya ste/_brtson 'grus kyis ni de ltar phan 'dogs so/_/bstan pa la yang 'dzud par byed/_/ces bya ba la gang bsam gtan dang ldan pa de dag ni rdzu 'phrul gyi mthu rnyed pa yin te/_de bas na bsam gtan gyis 'bar ba dang 'thul ba la
[\[183b.5\]]sogs pa'i rdzu 'phrul bstan nas/_sems can dad pa bskyed nas skyabs su 'gro ba la sogs pa byed du bcug pa ni bstan pa la 'jug pa zhes bya ste bsam gtan gyis ni de ltar phan 'dogs par byed do/_/the tshom yang dag sel bar byed/_/ces bya ba la/_sems can
[\[183b.6\]]rnams theg pa gsum gyi chos mi shes shing de dag la yod dam med snyam du blo gnyis su 'jug pa ni the tshom zhes bya ste/_de dag la theg pa gsum gyi mtshan nyid phyin ci ma log par bshad nas shes pa dang blo rnam pa gnyis med par byas pa ni the tshom yang dag par sel ba zhes bya
[\[183b.7\]]ste/_shes rab kyis ni de ltar phan 'dogs so/_/blo ldan rnams kyis sems can la/_/phan 'dogs par ni 'di dag 'dod/_/ces bya ba la gong du bshad pa lta bur pha rol tu phyin pa drug gis sems can gyi don sgrub pa ni pha rol tu phyin pa las phan 'dogs pa zhes bya ste/_
[\[184a\]]
[\[184a.1\]]de ltar tshigs su bcad pa gnyis kyis ni pha rol tu phyin pa drug gis phan 'dogs par byed pa bstan to/_/tshigs su bcad pa lhag mas ni ma la sogs pa dang 'dra bar phan 'dogs pa bstan to zhes bya ba la/_'di man chad tshigs su bcad pa bzhis ni mas
[\[184a.2\]]bu la phan 'dogs pa dang /_phas bu la phan 'dogs pa dang /_nye dus nye du la phan 'dogs pa dang /_grogs pos grogs po la phan 'dogs pa dang /_bran gyis rje bo la phan 'dogs pa dang /_slob dpon gyis slob ma la phan 'dogs pa dang /_mkhan pos slob ma la
[\[184a.3\]]phan 'dogs pa dang 'dra bar byang chub sems dpas kyang sems can la phan 'dogs par byed pa bstan to/_/las lnga dag gis sems can gyi/_/rgyal sras ma dang 'dra ba'o/_/zhes bya ba la/_mas bu la las rnam pa lngas phan 'dogs par byed pa de bzhin du byang chub sems
[\[184a.4\]]dpas kyang las rnam pa lngas sems can la phan 'dogs par byed de/_de bas na byang chub sems dpa' rnams ni sems can thams cad kyi ma dang 'dra ba yin no/_/de la mas bu la phan 'dogs par byed pa'i las lnga po gang zhe na/_skye gnas 'dzin pa dang gcig_/skyed par
[\[184a.5\]]byed pa dang gnyis/_mthun par byed pa dang gso ba dang shin tu skyed par byed pa dang gsum/_ngan las srung bar byed pa dang bzhi/_smra ba yang slob par byed pa dang lnga'o/_/bsam pa mtshungs pas sems can rnams/_/rtag tu de bzhin 'dzin par byed/_/ces bya ba la 'di ltar
[\[184a.6\]]ma ni bu ma byung gi bar du mi bde ba bzhin du/_bu mngal na 'dzin par byed pa de bzhin du byang chub sems dpa' snying rje chen po'i bsam pas sems can sdug bsngal ba gcig mi gtong ste/_'dzin pa bzhin du snying rje'i sems de nyid kyis sems can sdug bsngal ba thams cad kyang mi gtong zhing
[\[184a.7\]]'khor ba'i mtha'i bar du 'dzin par byed de/_de bas na byang chub sems dpa' ni ma dang 'dra'o/_/de la byang chub sems dpa' ni ma lta bu'o/_/snying rje chen po ni ma ma lta bu'o/_/'phags pa'i sar ni skyed pa dang /_/zhes bya ba la mos pas spyod pa'i sa 'jig rten gyi chos mchog
[\[184b\]]
[\[184b.1\]]'das nas nyan thos kyi tshul gyis kyang rgyun du zhugs pa dang /_lan cig phyir 'ong ba dang /_phyir mi 'ong ba dang /_dgra bcom pa'i 'bras bu dang /_'gog par yang snyoms par 'jug pa thob pa dag ni 'phags pa'i sa'o/_/byang chub sems dpa'i tshul gyis ni 'jig rten
[\[184b.2\]]gyi chos mchog 'das nas sa dang po yan chad sangs rgyas kyi sa man chad la 'phags pa'i sa zhes bya ste/_'di ltar mas bu ma shi ba dang /_mi gnod par lto nas 'byin cing skyed pa de bzhin du byang chub sems dpa' rnams kyang sems can rnams 'phags pa'i sa de dag tu 'byin cing
[\[184b.3\]]'jog la skyed par byed pas na ma lta bur gyur pa'o/_/dge ba yang ni 'phel bar byed/_/ces bya ba la ji ltar mas bu skyes nas nu ma nu par byed pa dang /_kha zas kyis gsos par byed pa dang /_chus bkrus pa dang /_mar gyis mnye ba la sogs pa'i sgo nas bu'i lus cher bskyed pa
[\[184b.4\]]la sogs pa de bzhin du byang chub sems dpa' rnams kyis kyang /_sems can rnams 'jig rten gyi dge ba dang /_'jig rten las 'das pa'i dge ba thams cad 'phel zhing skyed par byed pas na ma dang 'dra'o/_/de la 'jig rten gyi dge ba ni so so'i skye bo'i dus na pha rol tu
[\[184b.5\]]phyin pa drug spyod pa'o/_/'jig rten las 'das pa'i dge ba ni sa dang po yan chad pha rol tu phyin pa drug dang /_byang chub kyi phyogs kyi chos rnams bsgrub pa'o/_/nyes byas yongs su bsrung ba dang /_/zhes bya ba la/_ji ltar mas bu la g.yang sa dang /_ngam grog la
[\[184b.6\]]sogs par mi ltung bar 'gyur ba srung bar byed pa de bzhin du byang chub sems dpa' rnams kyis kyang sems can rnams ngan song gsum du ltung bar 'gyur ba'i lus kyi nyes pa byed pa dang /_ngag gi nyes pa byed pa dang /_yid kyi nyes pa byed pa las bsrung zhing bzlog
[\[184b.7\]]par byed pas na ma dang 'dra ba yin no/_/nyan cing shes par byed pa ste/_/zhes bya ba la/_ji ltar mas bu la 'jig rten gyi ming dang /_tshig dang /_brda dang /_tha snyad rnams lobs pa dang mkhas par gyur pa slob par byed pa de bzhin du byang chub sems dpas kyang sangs rgyas
[\[185a\]]
[\[185a.1\]]dang byang chub sems dpa' rnams las dam pa'i chos nyan pa nas/_ji ltar mnyan pa'i chos sems can la ston cing slob par byed de/_de bas na ma dang 'dra'o/_/las lnga yis ni sems can gyi/_/rgyal sras pha dang mtshungs pa'o/_/zhes bya ba la ji ltar
[\[185a.2\]]phas bu la las rnam pa lngas phan 'dogs par byed pa de bzhin du byang chub sems dpas kyang las rnam pa lngas sems can la phan 'dogs par byed pas na byang chub sems dpa' rnams ni sems can gyi pha dang 'dra ba yin no/_/ji ltar phas las rnam pa lngas bu la phan 'dogs she na/_
[\[185a.3\]]las rnam pa lnga ni sa bon 'debs par byed pa dang /_bzo slob par byed pa dang /_mthun pa'i mna' ma len par byed pa dang /_grogs po dam pa la phan 'dogs par byed pa dang /_bu lon med par byed pas phan 'dogs so/_/dad pa sems can thams cad la/_/thams cad
[\[185a.4\]]du ni skyed pa dang /_/zhes bya ba la/_ji ltar phas bu'i lus skyed par byed pa'i sa bon khu ba ma bzhag na ni bu'i lus skye bar mi 'gyur bas lus rgyu khu ba 'jog par byed do/_/de bzhin du dad pa yang theg pa gsum gyi lus thob par byed pa'i sa bon yin te/_de bas na byang chub
[\[185a.5\]]sems dpa' de rnams dkon mchog gsum gyi gdung mi gcod pa'i phyir/_sems can gyi sems kyi rgyu la dad pa'i sa bon 'jog par byed de/_de'i phyir pha dang 'dra'o/_/lhag pa'i tshul khrims la sogs slob/_/ces bya ba la/_ji ltar phas bu la so so'i rigs dang
[\[185a.6\]]mthun pa'i bzo slob par byed de/_rgyal rigs zhig yin na ni dgra chos la sogs pa rgyal rigs kyis bslab par bya ba gang yin pa slob par byed pas na dmangs rigs pa sogs pa yang so so'i bzo slob par byed pa de bzhin du/_byang chub sems dpa' yang sems can la
[\[185a.7\]]lhag pa'i tshul khrims kyi bslab pa dang /_lhag pa'i sems kyi bslab pa dang /_lhag pa'i shes rab kyi bslab pa gsum slob par byed pas na pha dang 'dra'o/_/rnam par grol ba sbyor ba'i phyir/_/zhes bya ba la ji ltar phas chung ma'i bde ba dang dga' ba bus myong bar bya ba'i
[\[185b\]]
[\[185b.1\]]phyir/_bu dang rjes su mthun pa'i mna' ma len par byed pa de bzhin du byang chub sems dpas kyang sems can rnams mya ngan las 'das pa'i bde ba dang dga' ba sems can gyis myong bar bya ba'i phyir/_rnam par grol ba'i gnas su sems can rnams 'jog cing der sbyor
[\[185b.2\]]bar byed pas pha dang 'dra'o/_/sangs rgyas la ni gsol ba 'debs/_/zhes bya ba la/_ji ltar phas bu de'i bu'i srog dang srid la phan par 'gyur ba'i grogs po dam pa dag la bu 'doms shing gtod par byed pa de bzhin du byang chub sems dpa' rnams kyis kyang sems can
[\[185b.3\]]thams cad la phan par bya ba'i don du de bzhin gshegs pa rnams mya ngan las mi 'da' zhing bzhugs su gsol bar gsol ba 'debs pa dang /_chos kyi 'khor lo bskor bar gsol ba 'debs te de bas na pha dang 'dra'o/_/sgrib pa de dag rnam par spang /_/zhes bya ba la/_ji ltar phas
[\[185b.4\]]bdag la bu lon yod pa'i snam bu la khrin dang gnyer du mi 'gyur bas snga nas sbyong bar byed pa de bzhin du byang chub sems dpa' rnams kyis kyang sems can rnams 'khor ba las 'dar mi ster cing mya ngan las 'das pa'i gnas su 'jug tu mi ster ba'i sgrib pa dang /_shes bya'i
[\[185b.5\]]sgrib pa sbyong bar byed de de bas na pha dang 'dra'o/_/dad pa ni sems can rnams 'phags pa'i lus so sor thob par 'gyur ba'i sa bon no zhes bya ba la ji ltar pha'i khu ba bu'i lus kyi sa bon yin te/_de las bsgrub pa bzhin du theg pa gsum gyis chos so so la yang dad
[\[185b.6\]]pa'i dad pas kyang theg pa gsum du 'phags pa rnams kyi lus thob par byed pas na/_dad pa ni 'phags pa'i lus thob par byed pa'i sa bon no/_/bzo ni slob pa zhes bya ba la/_sems can rigs bzhi so so'i rigs kyi bzo slob pa dang 'dra bar byang chub sems dpa' lhag pa'i
[\[185b.7\]]tshul khrims la sogs pa bslab pa rnam pa gsum ni bzo'i las lta bu zhes bya ba'i don to/_rnam par grol ba ni chung ma ste zhes bya ba la mya ngan las 'das pa ni chung ma lta bu ste/_ji ltar chung mas dga' ba dang bde ba myong bar byed pa de bzhin du byang chub sems dpa' mya ngan
[\[186a\]]
[\[186a.1\]]las 'das pa thob na yang bde ba dang dga' ba myong bar 'gyur bas na chung ma lta bu ste/_bde ba ni lus la phan pa'o/_/dga' ba ni sems la phan pa'o/_/sgrib pa ni bu lon no zhes bya ba la/_ji srid du bu lon chags pa yod pas de srid du mi bde ba yod pa de
[\[186a.2\]]bzhin du ji srid du sgrib pa gnyis ma spangs pa de srid du sems can rnams 'khor ba las mi 'da' zhing mya ngan las 'das pa'i gnas mi thob pas na nyon mongs pa dang shes bya'i sgrib pa gnyis ni bu lon lta bu'o/_/las lnga dag gis sems can gyi/_/rgyal sras rtsa lag 'dra ba'o/_/
[\[186a.3\]]zhes bya ba la dper na nye dus nye du rnams la las rnam pa lngas phan 'dogs par byed pa de bzhin du byang chub sems dpa' rnams kyang las rnam pa lngas sems can la phan 'dogs par byed de/_de bas na byang chub sems dpa' rnams ni sems can rnams kyi rtsa lag lta bur gyur pa'o/_/
[\[186a.4\]]de la rtsa lag rnams rtsa lag la las rnam pa lngas phan 'dogs par byed pa ni gsang thub par byed pa dang /_nyes par byed pa la smod par byed pa dang /_legs par byed pa la stod par byed pa dang /_bya ba rnams rab tu ston par byed pa dang /_nyon mongs pa'i gnas las zlog par
[\[186a.5\]]byed pa'o/_/gang yang bstan par mi rigs par/_/sems can rnams la ston par byed/_/ces bya ba la ji ltar nye du rnams kyis nye du'i lus dang srog la gnod par 'gyur ba'i gsang ba dag gzhan la mi sgrogs shing sbed par byed pa dang /_nye dus gsang ba'i tshig smras te gzhan
[\[186a.6\]]pa'i rnams thub par byed pa de bzhin du byang chub sems dpa' yang sems can thos pa nyung ngu dang /_nyan thos dang /_rang sangs rgyas kyi theg pa rnams la zab cing rgya che ba'i chos zab mo dag mi ston cing gsang bar byed de/_de dag la zab mo bstan na skrag par 'gyur ba'i phyir
[\[186a.7\]]ro/_/bslabs las nyams pa smod pa dang /_/zhes bya ba la 'di ltar nye dus lus dang srog la gnod par 'gyur ba'i las ngan pa srog gcod pa la sogs pa byas na khyed kyis ma legs pa zhig byas so zhes smod par byed pa de bzhin du sems can rnams kyis lhag pa'i tshul
[\[186b\]]
[\[186b.1\]]khrims kyi bslab pa dang /_lhag pa'i sems kyi bslab pa dang /_lhag pa'i shes rab kyi bslab pa nyams pa rnams la ma legs so zhes smod par byed do/_/de bzhin phun sum tshogs la bsngags/_/zhes bya ba la ji ltar nye dus nye du dag lus dang srog la phan par 'gyur
[\[186b.2\]]ba'i las legs pa zhig byas nas las 'di lta bu dag byas pa legs so zhes stod par byed pa de bzhin du sems can rnams lhag pa'i tshul khrims dang sems dang shes rab phun sum tshogs par 'gyur na legs so zhes stod par byed do/_/lung ston par byed ces bya ba la
[\[186b.3\]]ji ltar gnyen rnams gnyen gyi phyi dang nang gi bya ba rnams kyi grogs byed cing ston par byed pa de bzhin du byang chub sems dpa' rnams kyis kyang /_sems can sa dang po la sogs par khong du chud par bya ba'i phyir bklag pa dang /_bsam gtan bsgom pa la sogs pa'i man
[\[186b.4\]]ngag sbyin par byed do/_/bdud rnams kyang ni rig par byed/_/ces bya ba la ji ltar gnyen gyis gnyen rnams btson du bzung ba dang /_rgyal po dang /_rkun po dang /_me dang /_chu la sogs pa'i 'jigs pa byung na/_'jigs pa de las bzlog cing 'jigs pa'i skyabs byed pa
[\[186b.5\]]de bzhin du byang chub sems dpa' rnams kyis kyang sems can rnams 'dod pa'i yon tan lnga la sogs pa la sems g.yengs pa rnams/_'di dag ni bdud kyi las yin no zhes bstan cing bslabs te bdud kyi las yin par rig par byas nas bdud kyi las byed pa las
[\[186b.6\]]zlog par byed do/_/las lnga dag gis sems can gyi/_/rgyal sras grogs po 'dra ba'o/_/zhes bya ba la/_ji ltar grogs pos grogs po la las rnam pa lngas phan 'dogs par byed pa de bzhin du byang chub sems dpas kyang las rnam pa lngas sems can la phan 'dogs
[\[186b.7\]]par byed pas na byang chub sems dpa' rnams ni sems can thams cad kyi grogs por 'gyur ba'o/_/de la grogs pos grogs po la ji ltar na las rnam pa lngas phan 'dogs she na/_'di ltar las rnam pa lnga ni grogs po la phan pa dang /_bde ba phyin ci ma log par
[\[187a\]]
[\[187a.1\]]shes pa dang /_bde ba dang phan pa stobs pa dang /_mi skyo ba dang /_mi phyed pa dang /_rtag tu phan pa dang bde bar 'dod pa'o/_/nyon mongs rnam par byang ba las/_/bdag gi 'khrul pa med pa'i blos/_/zhes bya ba la ji ltar grogs pos grogs po la ji
[\[187a.2\]]ltar byas na phan pa dang bde bar 'gyur ba phyin ci ma log par shes so/_/de bzhin du byang chub sems dpa' rnams kyis kyang nyon mongs pa'i phyogs dang /_rnam par byang ba'i phyogs kyi chos la blo 'khrul pa med de nyon mongs pa'i phyogs la rnam par byang ba'i chos su mi 'dzin/_
[\[187a.3\]]rnam par byang ba'i chos la nyon mongs pa'i phyogs su mi 'dzin gyi nyon mongs pa la yang nyon mongs pa nyid du shes rnam par byang ba'i chos la yang rnam par byang ba'i chos nyid du shes pa'o/_/de la sdug bsngal dang kun 'byung gi bden pa gnyis ni nyon mongs pa'i phyogs so/_/
[\[187a.4\]]'gog pa dang lam gnyis ni rnam par byang ba'i phyogs so/_/yang na ma rig pa'i rkyen gyis 'du byed nas skye ba'i rkyen gyis rga shi ni nyon mongs pa'i phyogs so/_/ma rig pa 'gags na 'du byed 'gag pa nas skye ba 'gags na rga shi 'gag pa'i bar dag ni rnam par byang ba'i
[\[187a.5\]]phyogs so/_/'jig rten 'byor pa ma lus dang /_/zhes bya ba la ji ltar grogs pos grogs po la 'phral du srog dang srid pa bde bar 'gyur ba stobs pa de bzhin du byang chub sems dpas kyang sems can rnams brgya byin dang /_tshangs pa dang /_'khor los sgyur ba la sogs
[\[187a.6\]]pa'i 'jig rten gyi phun sum tshogs pa'i bde ba la sems can 'god par byed cing de lta bu dag sbyin par byed do zhes bya ba'i don to/_/'jig rten pa yang ma yin sbyin/_/zhes bya ba la/_ji ltar grogs pos grogs po la nam nam zhar zhar srog dang srid la phan par 'gyur
[\[187a.7\]]ba'i phan yon stobs pa bzhin du byang chub sems dpa' rnams kyis kyang sems can rnams 'jig rten las 'das pa'i phun sum tshogs pa theg pa chen po'i mya ngan las 'das pa la 'jog pas na phan par byed pa yin no/_/de la 'jig rten gyi phan pa dang bde ba ni
[\[187b\]]
[\[187b.1\]]'phral du srog dang srid la phan pa ni bde ba'o/_/yun ring srog dang srid la phan pa ni phan pa'o/_/skyo ba med cing zhes bya ba la ji ltar grogs po dag grogs po la phan pa dang bde ba bya ba la skyo ba med pa de bzhin du byang chub sems dpa' yang sems can rnams 'jig rten gyi phun sum
[\[187b.2\]]tshogs pa bde ba dang /_'jig rten las 'das pa'i phun sum tshogs pa phan pa la sems can 'god par bya ba la skyo ba cung zad kyang med do/_/mi phyed pa zhes bya ba la ji ltar grogs po dag gis bdag gi grogs dang 'bye bar 'gyur ba'i phra ma smras kyang phyed par mi 'gyur
[\[187b.3\]]ba de bzhin du byang chub sems dpa' rnams sems can gyi don du dka' ba spyod pa rnam pa sna tshogs pa spyod cing pha rol tu phyin pa drug spyod pa la bdud la sogs pa'i dbang du mi 'gyur ba dang /_grang ba dang tsha ba la sogs pa sdug bsngal rnam pa sna tshogs kyi dbang du mi
[\[187b.4\]]'gyur te/_byang chub sems dpa'i spyod pa las phyed par mi 'gyur ro/_/rtag tu bde dang phan 'dod do/_/zhes bya ba la ji ltar grogs pos grogs po rnams dus thams cad du bde ba dang /_phan pa'i chos dang ldan par 'dod cing dad la sems can la yang rtag tu
[\[187b.5\]]de ltar sems pa de bzhin du byang chub sems dpa' yang dus thams cad du sems can rnams phan pa dang bde ba dang ldan zhing rtag tu chos de dag dang 'grogs par 'dod do/_/'jig rten gyi phun sum tshogs pa ni bde ba ste zhes bya ba la brgya byin dang /_tshangs pa la
[\[187b.6\]]sogs pa'i 'jig rten gyi phun sum tshogs pa rnams la bkod pa ni bde ba zhes bya ste/_de'i dus na 'jig rten 'jig rten gyi longs spyod kyi bde ba myong ba'i phyir ro/_/nyon mongs pa'i nad kyi gnyen po'i phyir zhes bya ba la sogs pa la 'jig rten las 'das pa'i mya ngan
[\[187b.7\]]las 'das pa dang /_de'i lam la bkod pa la ni phan pa zhes bya ste/_ci'i phyir zhe na dper na sman 'thungs na nad la phan pa bzhin du 'jig rten las 'das pa'i chos kyis kyang nyon mongs pa'i nad thams cad sel bar byed pas ni phan pa zhes bya'o/_/las lnga dag gis
[\[188a\]]
[\[188a.1\]]sems can gyi rgyal sras bran dang 'dra ba'o zhes bya ba la ji ltar bran las rnam pa lngas jo bo la phan 'dogs par byed pa de bzhin du byang chub sems dpas kyang las rnam pa lngas sems can la phan 'dogs par byed de/_de bas na byang chub sems dpa' ni sems
[\[188a.2\]]can thams cad kyi bran dang 'dra'o/_/bran jo bo la las rnam pa lngas phan 'dogs pa'i las rnam pa lnga gang zhe na/_bya ba la spro ba dang ldan pa yin/_mi slu ba yin spyo zhing brdegs kyang bzod pa yin/_'dod pa thams cad bya ba la mkhas pa yin/_thabs mkhas la khong gzo ba
[\[188a.3\]]shes pa can yin no/_/sems can yongs su smin byed la/_/thams cad du ni brtson pa dang /_/zhes bya ba la ji ltar bran jo bo'i bya ba la spro ba dang ldan pa yin te skyo ba dang le lo med cing /_brtson par byed pa de bzhin du byang chub sems dpa' yongs su sbyin par bya ba la bar 'ga' byed/_bar
[\[188a.4\]]'ga' mi byed pa ma yin gyi/_dus thams cad du sems can gyi don byed de skyo ba dang le lo med cing brtson 'grus dang ldan pa yin no/_/yang dag 'byung bar smra ba dang /_/zhes bya ba la ji ltar bran brdzun dang /_g.yo sgyu med de/_jo bo la mthong ba dang /_thos pa la sogs pa drang por
[\[188a.5\]]smra zhing mi slu ba yin pa de bzhin du byang chub sems dpa' rnams kyis kyang sdug bsngal dang /_kun 'byung gnyis la ni nyon mongs pa'i phyogs yin par ma nor bar ston/_'gog pa dang lam gnyis la ni rnam par byang ba'i phyogs gnyis ka ma nor bar ston cing nyon mongs pa dang /_
[\[188a.6\]]las dang /_sdug bsngal las 'byung bar 'gyur ba'i chos ma nor bar smra zhing ston pas na bran dang 'dra ba'o/_/log par byed la bzod pa dang /_/zhes bya ba la ji ltar bran jo bos tshig drag pos spyo zhing brdegs kyang sdug bsngal bzod cing nyams su len la jo bo mi gtong ba de bzhin
[\[188a.7\]]du/_sems can rnams kyis lus dang ngag gi sgo nas byang chub sems dpa' la gnod pa rnam pa sna tshogs byas pa dang /_phan btags kyang slar log par gnod pa nyams su len cing sems can yongs su mi gtong bas na bran lta bu'o/_/phun sum tshogs pa gnyis gtong
[\[188b\]]
[\[188b.1\]]ba/_/zhes bya ba la/_ji ltar bran 'dod pa thams cad bya ba la mkhas pa yin te/_jo bo gang dang gang dgos pa'i rnam pa yid bzhin du sbyor zhing stobs par byed pa de bzhin du byang chub sems dpas kyang sems can thams cad la 'jig rten gyi phun sum tshogs pa dang /_'jig
[\[188b.2\]]rten las 'das pa'i phun sum tshogs pa gtong zhing stobs par byed pas na bran dang 'dra'o/_/yang na phun sum tshogs pa gnyis gtong ba ni bsod nams kyi tshogs rdzogs par byed pa dang /_ye shes kyi tshogs rdzogs par byed pa'o/_/de dag gi ni thabs la mkhas/_/zhes bya ba
[\[188b.3\]]la ji ltar bran thabs la khong gzo bas shes pa can yin te/_jo bo'i las su bya ba ci dang ci bya ba rnams/_myur du 'grub par bya ba'i thabs la mkhas pa de bzhin du byang chub sems dpa' yang sems can rnams kyis 'jig rten gyi phun sum tshogs pa dang /_'jig rten las 'das
[\[188b.4\]]pa'i phun sum tshogs pa 'grub par 'gyur ba'i thabs la mkhas pa yin te/_'jig rten gyi phun sum tshogs pa 'grub par 'gyur ba'i thabs ni sbyin pa dang tshul khrims la sogs pa'o/_/'jig rten las 'das pa'i phun sum tshogs pa'i thabs ni byang chub kyi phyogs sum
[\[188b.5\]]cu rtsa bdun bsgom pa'o/_/las lnga dag gis sems can gyi/_/rgyas sras slob dpon 'dra ba'o/_/zhes bya ba la ji ltar las rnam pa lngas slob dpon gyis slob ma la phan 'dogs par byed pa de bzhin du byang chub sems dpa' rnams kyis kyang /_las rnam pa lngas sems
[\[188b.6\]]can la phan 'dogs par byed do/_/slob dpon gyi las rnam pa lnga gang zhe na/_bdag nyid shin tu bslab pa dang /_thams cad slob par byed pa dang /_myur du slob par byed pa dang /_/de'i rang bzhin can gyi phyir mdangs can dang /_zang zing med pa'i sems dang ldan pa'o/_/
[\[188b.7\]]mi skye ba'i chos la bzod pa thob pa zhes bya ba la 'di ltar slob dpon bdag nyid shin tu bslabs pa yin te/_bshad par bya ba dang /_shes par bya ba'i chos thams cad ma lus par shes pa dang /_gdod phan 'dogs par byas par slob dpon yin pa de bzhin du/_byang chub
[\[189a\]]
[\[189a.1\]]sems dpa' sa brgyad thob pa ni mi skye ba'i chos la bzod pa thob pas shes par bya ba dang /_mngon par 'du bya ba dang /_bsgom par bya ba dang /_spang bar ba ba'i chos rnams la lhun gyis grub par spyod pa'i rnam par mi rtog pa'i ye shes thob pas na/_
[\[189a.2\]]slob dpon shin tu bslab pa dang 'dra ba yin no/_/gang 'dod pa/_theg pa thams cad ston pa dang /_/zhes bya ba la ji ltar slob dpon thams cad slob par byed de/_kha cig slob kha cig mi slob pa ma yin gyi/_bdag ci shes pa rnams slob ma la ma lus par slob par byed pa
[\[189a.3\]]de bzhin du byang chub sems dpa' rnams kyang /_sems can mi skye ba'i chos la bzod pa thob par 'dod pa rnams la theg pa 'ga' ston pa ma yin gyi/_nyan thos dang /_rang sangs rgyas dang /_theg pa chen po'i chos thams cad ma lus par ston cing /_slob par
[\[189a.4\]]byed pas na/_slob dpon lta bu'o/_/rnal 'byor grub par sbyor ba dang /_/zhes bya ba la ji ltar 'jig rten pa'i slob dpon sgra'i gtsug lag dang /_rgyu'i gtsug lag la sogs pa 'chad pa/_slob ma nye g.yog tu bkol ba'i phyir/_slob ma de dag myur du lobs par mi
[\[189a.5\]]byed kyi/_dus ring pos lobs par byed do/_/slob dpon yang dag pa dag ni de lta ma yin te/_slob ma bslab pa'i rnams bslab ba'i las dag myur du lobs par byed pa de bzhin du rnal 'byor gyi sgra ni zhi gnas dang lhag mthong bsgom pa la bya ste/_sems can rnams kyis
[\[189a.6\]]zhi gnas dang lhag mthong sgrub pa'i ting nge 'dzin myur du 'grub par 'gyur bar sbyor bar byed pas na/_slob dpon lta bu yin no/_/mdangs can dang ni zhes bya ba la ji ltar slob dpon dag slob ma la byams pa'i sems yin pas/_bzhin khro gnyer med cing /_rtag tu
[\[189a.7\]]yang 'dzum pa dang tshig 'jam por smra ba de bzhin du/_byang chub sems dpa' rnams kyang sems can thams cad la byams pa'i sems dang ldan pas khro gnyer med cing bzhin mdangs can ston pa la/_tshig 'jam pos smra bas na slob dpon lta bu'o/_/phyir bya ba dang /_rnam par
[\[189b\]]
[\[189b.1\]]smin pa re ba med/_/ces bya ba la/_ji ltar slob dpon slob ma la chos ston cing 'chad pa la sogs pa byed pa yang /_rnyed pa dang bkur sti la sogs pa'i sems zang zing can gyis ston pa ma yin gyi/_slob ma'i sdug bsngal med par bya'o snyam pa'i sems snying rje dang
[\[189b.2\]]ldan pas ston pa de bzhin du/_byang chub sems dpa' sems can rnams la phan pa dang bde ba byed pa yang /_tshe 'di la phan btags pa'i lan la re ba med pa dang /_tshe phyi ma rnam par smin pa'i 'bras bu la re ba med pas phan 'dogs par byed de/_de bas na slob
[\[189b.3\]]dpon dang 'dra'o/_/las lnga dag gis sems can gyi/_/rgyal sras mkhan po 'dra ba'o/_/zhes bya ba la ji ltar mkhan pos slob ma rnams la las rnam pa lngas phan 'dogs par byed pa de bzhin du byang chub sems dpas kyang las rnam pa lngas sems can
[\[189b.4\]]la phan 'dogs par byed pas na byang chub sems dpa' ni sems can thams cad kyi mkhan po lta bu yin no/_/mkhan po las rnam pa lngas slob ma la phan 'dogs pa'i las rnam pa gang zhe na/_rab tu 'byung bar byed pa dang /_bsnyen par rdzogs par byed pa dang
[\[189b.5\]]nyes pa yongs su spong ba ston par byed pa dang /_zang zing gis sdud pa dang /_chos kyis sdud pa'o/_/sems can don la rab brtson pa/_/tshogs ni rdzogs par byed pa dang /_/zhes bya ba la ji ltar mkhan pos slob ma khyim nas khyim med par rab tu 'byung ste/_
[\[189b.6\]]dge sbyong gi bslab pa byin nas/_rab tu 'byin par byed pa de bzhin du/_byang chub sems dpa' sems can gyi don la brtson pa rnams kyang /_sems can bsod nams dang ye shes kyi tshogs ma rdzogs pa rnams/_tshogs gnyis rdzogs par 'byin par byed
[\[189b.7\]]pas na mkhan po lta bu'o/_/tshogs bsags grol bar byed pa dang /_/zhes bya ba la/_ji ltar mkhan pos slob ma rab tu byung nas/_bslab pa nyis brgya lnga bcu byin te/_bsnyen par rdzogs par byed pa de bzhin du/_byang chub sems dpa' rnams kyis kyang
[\[190a\]]
[\[190a.1\]]sems can tshogs gnyis rdzogs pa dag rnam par grol ba mya ngan las 'das pa'i gnas su phyin par byed pas na/_byang chub sems dpa' rnams mkhan po lta bu'o/_/mi mthun phyogs ni nyams par byed/_/ces bya ba la ji ltar mkhan
[\[190a.2\]]pos slob ma la/_phas pham pa dang ltung ba dang nyes byas la sogs pa gang dang gang yin pa ston cing /_nyes pa la 'jug pa las zlog cing spong bar byed pa de bzhin du byang chub sems dpas kyang sems can rnams la rnam par grol ba dang /_mya ngan las 'das pa thob
[\[190a.3\]]par bya ba la bgegs su gyur pa/_pha rol tu phyin pa drug gi mi mthun pa'i phyogs nyams shing spong bar byed pas na mkhan po lta bu'o/_/'jig rten phun sum tshogs sna tshogs/_/zhes bya ba la ji ltar mkhan pos slob ma la/_chos gos dang lhung bzed la sogs
[\[190a.4\]]pa'i yo byad 'jig rten gyi zang zing gis phan 'dogs par byed pa de bzhin du/_byang chub sems dpas kyang sems can thams cad brgya byin dang /_tshangs pa la sogs pa 'jig rten gyi phun sum tshogs pa rnam pa sna tshogs pa thob par byed pas mkhan po lta bu'o/_/
[\[190a.5\]]'jig rten ma yin sbyor bar byed/_/ces bya ba la ji ltar mkhan pos slob ma la chos bstan pa'i sgo nas kyang phan 'dogs par byed pa de bzhin du/_byang chub sems dpa' rnams kyis kyang /_sems can 'jig rten las 'das pa'i phun sum tshogs pa theg pa gsum gyi
[\[190a.6\]]lam dang /_mya ngan las 'das pa la 'jog par byed pas na mkhan po lta bu'o/_/drin gzo ba'i rnam par dbye ba'i tshigs su bcad pa gnyis so zhes bya ba la byang chub sems dpa' pha rol tu phyin pa drug la sogs pa la sems can la phan btags na phan btags pa'i sems
[\[190a.7\]]can rnams byang chub sems dpa' la drin du gzo ba la/_byang chub sems dpa' sems can pha rol tu phyin pa drug la gnas na/_sems can la drin du gzo bar byed de/_de ltar na sems can dang /_byang chub sems dpa' gnyi ga phan tshun gcig la gcig drin du gzo bar byed
[\[190b\]]
[\[190b.1\]]pa tshigs su bcad pa gnyis kyis bstan to zhes bya ba'i don to/_/longs spyod la ni ma chags shing /_/zhes bya ba la sems can bza' ba dang /_bgo ba la sogs pa'i yo byad kyis phongs pa rnams la/_yo byad thams cad byin te longs spyod dang ldan par byas na sems can/_
[\[190b.2\]]de dag byang chub sems dpa' la drin du gzo bar byed do/_/de bzhin du sems can longs spyod dang ldan pa/_de dag gis longs spyod dang ldan pa dang /_ser sna spangs nas sbyin pa la sogs pa la 'jug pa na/_sems can 'di dag gis
[\[190b.3\]]phan btags pa zhes sems can de dag la byang chub sems dpa' drin du gzo bar byed do/_/tshul khrims kyang ni ral ba med/_/ces bya ba la/_byang chub sems dpa' sems can rnams tshul khrims la bkod na/_sems can de dag byang chub sems dpa' la drin du gzo
[\[190b.4\]]bar byed pa de bzhin du sems can rnams kyis kyang /_ji ltar byang chub sems dpa' tshul khrims la bkod pa'i sems can de dag gis tshul khrims nyams par ma byas te/_phas pham pa la bag bya ste/_bsrung ba bzhin du nyes byas la sogs pa nyes pa phra mo rnams
[\[190b.5\]]la yang /_bag byas na byang chub sems dpa' sems can de dag la drin du gzo bar byed do/_/drin du gzo ba dang ldan pa ste zhes bya ba la sems can rnams kyis lus dang ngag gi sgo nas byang chub sems dpa' la gnod pa byas kyang byang chub sems dpa' gnod pa
[\[190b.6\]]dang ldan pa des/_sems can la slar gnod pa mi byed pa rnams la/_slar phan 'dogs par byed de/_des na sems can rnams byang chub sems dpa' bdag cag la gnod pa ma byas so zhes byang chub sems dpa' drin du gzo bar byed la/_byang chub sems dpa'
[\[190b.7\]]bzod pa la dga' bas sems can de dag kyang bzod pa la gnas par gyur na/_sems can de dag la byang chub sems dpa' yang drin du gzo bar byed do/_/bsgrub pa la yang sbyor ba'o/_/zhes pa la/_sems can rnams byang chub sems dpas brtson 'grus bsgrub pa
[\[191a\]]
[\[191a.1\]]dang /_bsam gtan bsgrub pa dang /_shes rab bsgrub pa la bkod na/_sems can de dag byang chub sems dpa' la drin du gzo bar byed pa de bzhin du/_byang chub sems dpas ji ltar bkod pa ltar/_/sems can brtson 'grus bsgrub pa
[\[191a.2\]]dang /_bsam gtan bsgrub pa dang /_shes rab bsgrub pa na/_byang chub sems dpa' sems can de dag la drin du gzo bar byed do/_/pha rol phyin pa drug la ni/_/de ltar lus can sgrub par byed/_/de bzhin byang chub sems dpa' la/_/phyir yang drin du gzo
[\[191a.3\]]bar 'gyur/_/zhes bya ba la 'di ltar byang chub sems dpa' sems can rnams pha rol tu phyin pa drug la bkod na/_sems can rnams byang chub sems dpa' la drin du gzo ba byed do/_/de bzhin du pha rol tu phyin pa drug la sems can bkod de/_lus can sems
[\[191a.4\]]can rnams kyis pha rol tu phyin pa drug sgrub par byed na/_'di dag gis bdag la phan btags so zhes de dag la byang chub sems dpa' drin du gzo bar byed do/_/de bzhin zhes bya ba ni ji ltar byang chub sems dpa' la drin du gzo ba de ltar ro zhes bya ba la sems can
[\[191a.5\]]rnams pha rol tu phyin pa drug spyod pa la bkod na/_sems can de dag byang chub sems dpas bdag cag la phan btags so zhes byang chub sems dpa' la drin du gzo bar byed pa de bzhin du/_sems can rnams pha rol tu phyin pa drug sgrub par byed na yang /_sems can
[\[191a.6\]]'di dag gis bdag la phan btags so zhes sems can de dag la byang chub sems dpa' slar drin du gzo bar byed do/_/tshul khrims la'o zhes bya ba ni byang chub sems dpa' sems can tshul khrims la bkod na/_sems can de dag byang chub sems dpa' la
[\[191a.7\]]drin du gzo bar byed pa ltar/_sems can de dag tshul khrims la gnas na yang /_sems can de dag la byang chub sems dpa' drin du gzo bar byed do/_/bzod pa la dga' ba/_byang chub sems dpas phan pa byas pa la drin du gzo ba'i phyir/_drin du gzo
[\[191b\]]
[\[191b.1\]]ba dang ldan pa ni bzod pa'o zhes bya ba la sems can gyis byang chub sems dpa' la gnod pa byas kyang /_sems can de dag la byang chub sems dpa' gnod pa mi byed pas gnod pa byas pa'i sems can des byang chub sems dpa' bzod pa la dga' ba shes nas/_
[\[191b.2\]]byang chub sems dpa' phan btags pa'i sems can de la phan pa byas la drin du gzo ba'i phyir/_drin du gzo ba'i sems kyis byang chub sems dpa' bzod pa la dag pa'i sems dang mthun par bzod pa la gnas par byed na/_sems can de la byang chub
[\[191b.3\]]sems dpa' drin du gzo bar byed do/_/gang gis gang du sgrub par byed pa'i phyir/_/zhes bya ba la gang gis sgrub par byed ce na/_brtson 'grus kyis sgrub par byed do/_/gang la sgrub par byed ce na/_bsam gtan dang shes rab la sgrub par byed do/_/re ba rnam par
[\[191b.4\]]dbye ba'i tshigs su bcad pa zhes bya ba de ltar sems can la phan 'dogs pa la zhugs pa'i byang chub sems dpa' de gnas rnam pa lnga ji ltar thob par bya zhe na re ba dang smon pa skye ste/_de bstan pa la tshigs su bcad pa gcig brtsams so zhes bya ba'i don to/_/
[\[191b.5\]]'phel ba dang ni zhes bya ba la byang chub sems dpa' rnams rtag tu sbyin pa'i pha rol tu phyin pa nas shes rab kyi pha rol tu phyin pa'i bar du pha rol tu phyin pa drug ji ltar 'phel bar 'gyur zhes re zhing 'dod de/_'di ni re ba'i gnas rnam pa gcig go/_/'bri bar
[\[191b.6\]]'dod ces bya ba la byang chub sems dpa' rnams pha rol tu phyin pa drug gi mi mthun pa'i phyogs/_ser sna nas 'chal ba'i shes rab kyi bar dag rtag tu ji ltar 'phri zhing nyams par 'gyur zhes re zhing 'dod de/_'di ni re zhing 'dod pa'i gnas rnam pa gnyis
[\[191b.7\]]so/_/sems can rnams ni smin pa dang /_/zhes bya ba la byang chub sems dpa' rnams ni sems can rtag tu dad pa ma skyes pa rnams ni dad pa skyed/_dad pa skyes pa rnams ni dge ba la 'god/_dge ba la bkod pa rnams ni yongs su smin par bya'o zhes re zhing 'dod
[\[192a\]]
[\[192a.1\]]de/_'di ni re ba'i gnas rnam pa gsum mo/_/sa la khyad par 'gro ba dang /_/zhes bya ba la byang chub sems dpa' rnams ni rtag tu sa dang po thob nas/_sa gnyis pa ji ltar thob par bya zhes 'dod pa nas/_sa dgu pa thob na sa bcu pa ji ltar
[\[192a.2\]]thob par bya zhes 'dod cing re ste/_'di ni re ba'i gnas rnam pa bzhi pa'o/_/rtag tu bla med byang chub la'o/_/zhes bya ba ni byang chub sems dpa' rnams dus thams cad du sa bcu las 'das nas/_sangs rgyas ji ltar thob par bya zhes 'dod de/_'di ni re ba'i
[\[192a.3\]]gnas rnam pa lnga pa ste/_byang chub sems dpa' rnams re zhing 'dod na yang gnas lnga po de dag la re zhing 'dod pa skye ste/_'jig rten gyi phun sum tshogs pa'am/_nyan thos dang /_rang sangs rgyas kyi lam dang /_mya ngan las 'das pa la ni re ba cung zad kyang mi
[\[192a.4\]]skye'o/_/sbyor ba chud mi za ba'i rnam par dbye ba'i tshigs su bcad pa zhes bya ba la nyan thos dag gis sbyor ba byas pa nas/_bdag gi don du zhus pas sems can gyi don med pa'i phyir chud zos pa dang /_'jig rten pa dag gi sbyor ba ni phal cher 'bras bu med par 'gyur
[\[192a.5\]]bas chud zos pa yin gyi/_byang chub sems dpa' re ba phyin ci ma log cing re ba phun sum tshogs pa dang ldan pas las su ji dang ji byas pa rnams de bzhin du 'bras bu grub cing 'bras bu med par mi 'gyur na sbyor ba chud mi za ba zhes bya ste/_de'ang sbyor ba rnam pa bzhi chud mi za'o/_/
[\[192a.6\]]'jigs pa spangs dang zhes bya ba la gal te theg pa chen po'i chos zab cing rgya che ba la skrag na ni byang chub sems dpa' de theg pa chen po la sbyor ba las chud zos pa yin na ni/_byang chub sems dpa' rnams ni zab cing rgya che ba'i chos la bdag nyid kyang skrag cing 'jigs pa
[\[192a.7\]]med pa/_sems can rnams theg pa chen po'i don la/_skrag cing 'jigs pa yang sel bar byed pas na/_sbyor ba chud mi za ba zhes bya ste/_'di ni chud mi za ba rnam pa gcig go/_/de la chos dang gang zag bdag med pa ni zab pa'o/_/sa dang pha rol tu phyin pa rnams ni
[\[192b\]]
[\[192b.1\]]rgya che ba'o/_/bskyed pa dang zhes bya ba la/_gal te byang chub sems dpa' bdag dang sems can dag 'jig rten gyi phun sum tshogs pa 'dod pa'i phyir sems bskyed dam/_nyan thos dang /_rang sangs rgyas kyi phun sum tshogs pa 'dod pa'i sems bskyed na ni sbyor ba chud zos
[\[192b.2\]]pa yin na/_byang chub sems dpa' ni de ltar mi mdzad kyi/_bdag dang sems can rnams kyang bla na med pa'i byang chub tu sems skyed par byed pas na/_byang chub kyi sems las ma nyams pa'i phyir sbyor ba chud ma zos te/_'di ni chud ma zos pa rnam pa gnyis pa'o/_/the tshom
[\[192b.3\]]yang ni gcod pa dang /_/zhes bya ba la gal te sems can bla na med pa'i byang chub tu sems bskyed pa rnams theg pa chen po'i chos la the tshom bcad na ni sems can de dag byang chub tu sems bskyed pa las log par 'gyur ba chud za ba yin na/_byang chub tu sems bskyed pa rnams
[\[192b.4\]]theg pa chen po'i chos la the tshom za ba'i the tshom gcod par byed pas na byang chub kyi sems las mi ldog pa'i phyir sbyor ba chud mi za ste/_'di ni chud mi za ba rnam pa gsum pa'o/_/bsgrub pa dag ni gdams ngag rnams/_/rgyal sras rtag tu chud mi za/_/zhes bya ba la gal te byang chub
[\[192b.5\]]sems dpa' rnams kyi sangs rgyas dang byang chub sems kyis/_sa dang pha rol tu phyin pa'i gdams ngag bstan pa bzhin du/_bdag nyid kyang mi bsgrub cing /_sems can la yang bsgrub pa'i gdams ngag mi ston na sbyor ba chud zos pa yin na/_byang chub sems dpa'i
[\[192b.6\]]bdag nyid kyang yang dag pa'i gdams ngag dang man ngag bzhin du sgrub par byed pa yin la/_sems can la yang yang dag pa'i gdams ngag dang man ngag ston par byed pas sbyor ba chud mi za ste/_'di ni chud mi za ba rnam pa bzhi pa ste/_'di ni chud mi za ba gong du bshad pa'i
[\[192b.7\]]chos bzhi ni byang chub sems dpa' rnams kyi rtag tu chud mi za ba'i chos zhes bya'o/_/yang dag pa'i sbyor ba'i rnam par dbye ba'i tshigs su bcad pa gnyis so zhes bya ba la sbyor ba ni las su byed pa la bya ste/_de ltar chud mi za ba la gnas pa'i byang chub sems dpa' lus
[\[193a\]]
[\[193a.1\]]dang ngag dang yid gsum gyi sgo nas las su byed pa rnams ma nor bar byed par 'gyur te/_de bas na las su byed pa la ma nor bar byed pa tshigs su bcad pa gnyis kyis bstan to/_/sbyin pa la ni re ba med/_/ces bya ba la brel ba dang phongs pa rnams
[\[193a.2\]]la chos dang zang zing dang /_mi 'jigs pa'i sbyin pa byas kyang /_tshe 'di la phan 'dogs pa'i lan yang re ba med la/_tshe rabs gzhan du yang longs spyod chen po'i rnam par smin pa la re ba med par gtong ste/_de ltar gtod pa ni sbyin pa'i pha rol tu phyin pa yang dag
[\[193a.3\]]par sbyor ba'o/_/tshul khrims sred par 'dod pa med/_/ces bya ba la tshul khrims bsrungs nas lha dang mi'i nang du skye bar 'gyur ba yin na/_byang chub sems dpa' tshul khrims bsrung ba ni srid pa'i bde ba lha dang mi'i gnas thob par bya ba'i phyir bsrung ba ma yin
[\[193a.4\]]gyi/_bla na med pa'i byang chub thob par bya ba'i phyir bsrung ste/_'di ni tshul khrims kyi pha rol tu phyin pa la yang dag par sbyor ba'o/_/thams cad du ni bzod pa dang /_/zhes bya ba la lus kyi sgo nas mi rdeg pa dang ngag gi sgo nas tshig rtsub po tsam mi 'byin kyang sems la
[\[193a.5\]]khong khro ba yod na/_thams cad du bzod pa ma yin gyi/_byang chub sems dpa' ni lus dang ngag gi gnod pa mi byed pa bzhin du yid la yang khong khro ba med pas na/_thams cad du bzod pa zhes bya ste/_'di ni bzod pa'i pha rol tu phyin pa la yang dag par sbyor ba'o/_/
[\[193a.6\]]brtson 'grus dge ba thams cad 'byung /_/zhes bya ba la pha rol tu phyin pa 'ga' tsam bsgrub pa'i phyir brtson 'grus rtsom pa'am/_theg pa 'ga' tsam gyi chos la brtson 'grus rtsam pa ni dge ba thams cad 'byung ba'i brtson 'grus zhes mi bya'i/_byang chub sems
[\[193a.7\]]dpa' rnams ni pha rol tu phyin pa thams cad dang /_theg pa gsum char gyi chos la yang brtson 'grus rtsom pas na/_dge ba thams cad 'byung ba'i brtson 'grus zhes bya ste/_'di ni brtson 'grus kyi pha rol tu phyin pa la yang dag par sbyor ba'o/_/de bzhin gzugs
[\[193b\]]
[\[193b.1\]]med ma yin bsam gtan dang /_/zhes bya ba la byang chub sems dpa' rnams bsam gtan bsgom pa ni bsam gtan gyi 'bras bu 'dod pa'i khams dang /_gzugs kyi khams su skye bar 'gyur bar bsgom gyi gzugs med pa'i khams su skye bar 'gyur ba'i
[\[193b.2\]]bsam gtan mi bsgom ste/_gzugs med pa'i khams su skyes nas bdag nyid sangs rgyas kyi chos yongs su smin par bya ba dang /_sems can yongs su smin par bya ba'i mtha' med pa'i phyir te/_de lta bu'i bsam gtan ni bsam gtan gyi pha rol tu phyin pa
[\[193b.3\]]la yang dag par sbyor ba zhes bya'o/_/shes rab thabs dang ldan na ni/_/zhes bya ba la thabs yod la shes rab med pa dang shes rab yod pa la thabs med pa ni byang chub sems dpa'i 'ching ba yin pas/_chos rnams stong pa nyid du shes pa'i shes rab de sems can
[\[193b.4\]]yongs su smin par byed pa'i thabs bsdu ba'i dngos po bzhi dang ldan na/_thabs kyis yongs su zin pa'i shes rab yin te/_de lta bu ni byang chub sems dpa'i shes rab kyi pha rol tu phyin pa'i yang dag pa'i sbyor ba'o/_/pha rol phyin pa drug rnams la/_/bstan pa
[\[193b.5\]]rnams kyis yang dag sbyor/_/zhes bya ba la gong du bshad pa lta bur pha rol tu phyin pa drug la sbyor na bstan pa byang chub sems dpa' rnams pha rol tu phyin pa rnams la yang dag pa dang ma nor bar sbyor ba yin no zhes bya ba'i don to/_/ji ltar dkon mchog brtsegs pa las
[\[193b.6\]]kyang zhes bya ba la sogs pa la gong du bshad pa lta bur pha rol tu phyin pa drug la sbyor na/_pha rol tu phyin pa drug la yang dag par sbyor ba yin par/_'phags pa dkon mchog brtsegs pa'i mdo las kyang bshad de/_ji skad du gsungs she na/_rnam par smin
[\[193b.7\]]pa la mi re ba'i sbyin pa dang /_srid pa'i skye ba thams cad la mi gnas pa'i tshul khrims dang /_sems can thams cad la khong khro ba med pa'i bzod pa dang /_dge ba'i rtsa ba thams cad yang dag par sdud pa'i brtson 'grus dang /_gzugs med pa'i khams kyis
[\[194a\]]
[\[194a.1\]]ma gos pa'i bsam gtan dang thabs la mkhas pas bsdu ba'i dngos po bzhi dang rab tu ldan pa'i thabs kyis yongs su zin pa'i shes rab dang zhes bya ba gsungs so/_/nyams pa dang khyad par gyi phyogs kyi chos rnam par dbye ba la tshigs su
[\[194a.2\]]bcad pa rnam pa gnyis so zhes bya ba la chos gang gnas na pha rol tu phyin pa drug las nyams par 'gyur ba'i nyams pa'i phyogs kyi chos zhes bya'o/_/chos gang la gnas na pha rol tu phyin pa rnams 'phel zhing 'bogs par 'gyur ba'i chos la ni khyad par gyi
[\[194a.3\]]phyogs kyi chos zhes bya ste/_byang chub sems dpa' yang dag pa'i sbyor ba la gnas pa de dag pha rol tu phyin pa drug gi mi mthun pa'i phyogs ni nyams shing 'bri bar 'gyur la/_de'i gnyen por gyur pa'i chos rnams ni zla ba yar gyi ngo bzhin du 'phel bar 'gyur te/_
[\[194a.4\]]de bas na nyams pa dang 'phel bar 'gyur ba tshigs su bcad pa gnyis kyis bstan to/_/longs spyod chags dang zhes bya ba la gzugs la sogs pa'i 'dod pa lnga'i yon tan la chags pa ni longs spyod la chags pa zhes bya ste/_byang chub sems dpa' longs
[\[194a.5\]]spyod la chags na sbyin pa yongs su gtong bar mi nus pas/_sbyin pa'i pha rol tu phyin pa las nyams par 'gyur ro/_/ral bar bcas zhes bya ba la byang chub sems dpas bslab tshig phra mo dag kyang nyams par byas na/_des tshul khrims kyi pha rol tu phyin pa
[\[194a.6\]]las nyams par 'gyur ro/_/nga rgyal dang ni zhes bya ba la/_mkhan po dang slob dpon dang gang zag yon tan can la lus dang ngag dang yid kyis gus pa med pa ni nga rgyal dang bcas pa zhes bya ste/_yod pa'i rnams la bzod par mi nus mi srid pa srid pas nga rgyal gyis
[\[194a.7\]]ni bzod pa'i pha rol tu phyin pa nyams par 'gyur ro/_/nyams rangs dang zhes bya ba la nyal ba dang 'phros pa la sogs pa'i bde ba tsam la chags pa ni nyams rangs zhes bya ste/_de ltar nyams rangs yod na brtson 'grus kyi pha rol tu phyin pa la 'jug tu mi btub pas
[\[194b\]]
[\[194b.1\]]brtson 'grus kyi pha rol tu phyin pa las nyams par 'gyur ro/_/myong dang zhes bya ba la myang ba ni bsam gtan gyi ro la chags pa ste/_bsam gtan gyi ro myongs na bsam gtan las nyams par 'gyur bas na bsam gtan gyi pha rol tu phyin pa las nyams par 'gyur ba'i
[\[194b.2\]]rgyu'o/_/rnam par rtog pa ni zhes bya ba la bdag dang sems can dang /_rdzas kyi dngos po la sogs pa yod par rtog pa ni rnam par rtog pa zhes bya ste/_de ltar brtags na rnam par mi rtog pa'i shes rab mi 'byung bas/_shes rab las nyams par 'gyur ba'i rgyu'o/_/
[\[194b.3\]]de rnams kyi ni gnyen po la/_/gnas pa'i byang chub sems dpa' ni/_/de dag las ni bzlog pas na/_/khyad par phyogs chos shes par bya/_/zhes bya ba la de rnams kyi sgras ni gong du bshad pa'i longs spyod la chags pa nas/_rnam par rtog pa dang ldan pa'i nyams par
[\[194b.4\]]gyur pa'i rgyu drug la bya ste/_rgyu drug po de'i gnyen po ni longs spyod la ma chags pa dang /_tshul khrims ma ral ba dang /_nga rgyal med pa dang /_rang nyams med pa dang /_bsam gtan gyi ro la mi myang ba dang /_bdag dang sems can dang /_chos rnams la yod par mi rigs
[\[194b.5\]]pa ste/_gnyen po'i chos de drug la gnas pa ni nag po'i chos las bzlog ste/_dkar po'i phyogs la gnas pas sbyin pa'i pha rol tu phyin pa nas shes rab kyi pha rol tu phyin pa'i bar du pha rol tu phyin pa drug 'bogs shing khyad par du 'gro ba'i chos yin no zhes bya ba'i don
[\[194b.6\]]to/_/yon tan gyi gzugs brnyan du gyur pa dbye ba la tshigs su bcad pa drug ste/_gcig rtsa ba drug pa'o zhes bya ba la pha rol tu phyin pa drug las nyams par 'gyur ba'i rgyu dang /_pha rol tu phyin pa drug 'phel bar 'gyur ba'i rgyur bshad de/_de la byang chub sems
[\[194b.7\]]dpa' pha rol tu phyin pa drug nyams par 'gyur ba'i rgyu la gnas na ni yon tan gyi gzugs brnyan la gnas pa zhes bya ba ste/_de la yang dag pa'i yon tan med kyi/_yon tan sgyu ma tsam la gnas pa'o/_/gal te pha rol tu phyin pa'i rgyu la gnas na ni byang chub sems
[\[195a\]]
[\[195a.1\]]dpa' de yang dag pa'i yon tan la gnas pa zhes bya ste/_de bstan pa'i phyir tshigs su bcad pa gnyis rtsom mo/_/de la tshigs su bcad pa dang po ni rtsa ba drug pa'o/_/stobs pa dang zhes bya ba la phyi dang nang gi sbyin no zhes tshig gis stobs par byed pa tsam
[\[195a.2\]]du zad kyi/_phyi nang gi dngos po gtong ba'i sbyin pa sgrub pa med pa na sbyin pa yang dag pa ma yin gyi/_sbyin pa'i gzugs brnyan la gnas pa zhes bya ste/_tshul 'chos dang zhes bya ba phas pham pa dang ltung ba la sogs pa'i nyes pa ni mi srung zhing nyes pa rgyun du 'byung la/_
[\[195a.3\]]spyod lam tsam gyi sgo nas tshul 'chos pa la yon tan dang 'dra bar ston pa ni tshul khrims kyi gzugs brnyan la gnas pa zhes bya'o/_/ngag 'jam pa dag ston pa dang /_/zhes bya ba la/_sems la sems can thams cad kyi zhe sdang spangs pa'i byams pa med pa la/_
[\[195a.4\]]rtag tu sems can la gsod par bya ba'i zhe sdang dang /_sems ldan zhing tshig gi sgo nas 'jam zhing snyan pa tsam smra ba ni bzod pa'i gzugs brnyan la gnas pa zhes bya'o/_/glo bur 'jug pa de bzhin te/_/zhes bya ba la rgyun du dge ba la brtson 'grus byed pa ni med kyi skye bo mang
[\[195a.5\]]po'i nang du brtson 'grus che ba dang phul 'phral la glo bur du brtson 'grus rtsom pa ni brtson 'grus kyi gzugs brnyan la gnas pa'o/_/lus dang ngag yid de bzhin ni/_/zhes bya ba ni lus zhi ste shing drung dang brag la sogs pa'i gnas na gnas pa dang /_ngag
[\[195a.6\]]zhi ste smra ba mang po mi smra bar byed kyang sems la rgod pa dang g.yeng ba rnam pa sna tshogs rgyun du 'byung ste/_de ni bsam gtan gyi gzugs brnyan la gnas pa'o/_/tshig snyan phun sum tshogs pa dang /_/zhes bya ba la theg pa gsum gyi chos rnams kyi rang dang spyi'i
[\[195a.7\]]mtshan nyid la shes pa ni med kyi/_'jig rten gyi sgra'i gtsug lag dang rgyu'i gtsug lag shes shing smra ba'i dus na tshig 'brel ba tsam du smra bar zad kyi don gang la bya gtol med na shes rab kyi gzugs brnyan la gnas pa zhes bya'o/_/bsgrub pa rab tu spangs pa ste/_/
[\[195b\]]
[\[195b.1\]]yang dag ma yin par yang bshad/_/ces bya ba la stobs pa tsam la gnas nas tshig snyan pa phun sum tshogs pa la gnas par zad kyi sbyin pa sgrub pa nas chos kyi rang dang spyi'i mtshan nyid rtogs pa'i sgrub pa med na/_byang chub sems dpa' de yang dag pa'i byang chub
[\[195b.2\]]sems dpa' ma yin par bshad de/_pha rol tu phyin pa'i gzugs brnyan tsam la gnas pa'i byang chub sems dpa' yin par bshad do/_/bzlog pa rab tu sbyor ba ni/_/yang dag par ni de bshad do/_/zhes bya ba la gong du bshad pa'i stobs pa nas tshig snyan pa phun
[\[195b.3\]]sum tshogs pa spyod pa las bzlog ste/_sbyin pa la sogs pa nas chos kyi mtshan nyid rtogs pa'i shes rab la spyod pa na byang chub sems dpa' de yang dag pa'i yon tan la gnas par bshad do/_/'dul ba rnam par dbye ba la tshigs su bcad pa zhes bya ba la/_
[\[195b.4\]]de ltar yang dag pa'i yon tan la gnas pa'i byang chub sems dpa' des ni sems can gyi sems kyi rgyud la pha rol tu phyin pa drug dang /_mi mthun pa yod pa'i phyogs rnams 'dul bar byed par nus te/_de bas na 'dul ba rnam par dbye ba la tshigs su bcad pa
[\[195b.5\]]gcig gis bstan to/_/de'ang mdor na/_gang gis 'dul ba dang /_sa gang la gnas pa na 'dul ba dang /_chos gang bsgrubs pas 'dul ba dang /_gang gis 'dul ba dang /_gang 'dul bas 'dul ba rnam par dbye ba bstan to/_/blo ldan zhes bya ba las kun ni sa
[\[195b.6\]]bcu kun la bya ste/_sa gang la gnas pa'i tshe 'dul zhe na/_sa bcu la gnas pa'i tshe 'dul lo/_/sbyin pa la sogs nyer bsgrubs pas/_/zhes bya ba la chos gang bsgrubs she na/_sa bcu rnams su pha rol tu phyin pa drug gi chos rnams bsgrubs pas 'dul lo/_/sems can rnams kyis zhes bya ba la su
[\[195b.7\]]yis 'dul zhe na/_sems can rnams kyis 'dul lo/_/mi mthun phyogs rnams drug ni 'dul bar byed/_/ces bya ba la ci zhig 'dul zhe na/_sems can rnams kyi sems kyi rgyud la pha rol tu phyin pa drug gi mi mthun pa'i phyogs ser sna nas 'chal ba'i shes rab
[\[196a\]]
[\[196a.1\]]kyi bar dag yod par 'dul te/_de la byang chub sems dpa' sbyin pa bsgrubs pas ni sems can gyi ser sna 'dul lo/_/tshul khrims bsgrubs pas ni sems can gyi ngan pa'i ngang tshul 'dul lo/_/bzod pa bsgrubs pas ni khong khro ba 'dul lo/_brtson 'grus bsgrubs pas ni sems can gyi le lo
[\[196a.2\]]'dul lo/_/bsam gtan bsgrubs pas ni sems can gyi sems g.yeng ba 'dul lo/_/shes rab bsgrubs pas ni sems can gyi 'chal ba'i shes rab 'dul lo/_/lung bstan pa rnam par dbye ba'i tshigs su bcad pa zhes bya ba la de ltar byang chub sems dpa' bdag nyid
[\[196a.3\]]kyang yang dag pa'i yon tan la gnas shing sems can gyi sems kyi rgyud la pha rol tu phyin pa drug dang mi mthun pa'i phyogs yod pa 'dul ba la zhugs pa de bdag nyid bla na med pa'i byang chub tu lung bsgom pa 'thob par 'gyur zhing mi skye ba'i chos la bzod pa thob pa'i gnas/_sa
[\[196a.4\]]brgyad pa la yang 'jug par 'gyur te/_de bas na lung du bstan pa rnam par dbye ba'i tshigs su bcad pa gsum gyis bstan to/_/blo ldan lung bstan rnam gnyis te/_/gang zag dus kyi bye brag gis/_/zhes bya ba la blo dang ldan pa byang chub sems dpa' rnams bla na med pa'i
[\[196a.5\]]byang chub tu lung bstan pa rnam pa gnyis yod de/_gang zag gi bye brag gis lung bstan pa dang /_dus kyi bye brag gis lung bstan pa'o/_/de la gang zag gi bye brag gis bstan pa la rnam pa bzhi ste/_rigs la gnas pa'i gang zag lung bstan pa dang /_byang chub tu
[\[196a.6\]]sems bskyed pa'i gang zag lung bstan pa dang /_mngon du gyur pa'i gang zag lung bstan pa dang /_mngon du gyur pa ma yin pa'i gang zag lung bstan pa'o/_/de la rigs la gnas pa'i gang zag lung bstan pa ni sbyin pa nas shes rab kyi pha rol tu phyin pa drug gi rigs dang sa
[\[196a.7\]]bon yod pas byang chub tu sems bskyed kyang pha rol tu phyin pa drug gi mtshan ma snang na gang zag de de bzhin gshegs pa rnams kyis bla na med pa'i byang chub tu 'tshang rgya bar 'gyur ro zhes lung ston gyi theg pa chen po'i rigs yod kyang rig pa'i mtshan ma med pa rnams ni 'tshang rgya bar 'gyur
[\[196b\]]
[\[196b.1\]]bar lung mi ston te/_sems bskyed pa'i lung bstan pa rigs la gnas pa'i gang zag las bdag dang sems can phan par 'dod pa'i phyir dad pa dang /_mos pa chen po'i shugs kyis dkon mchog gsum la mchod pa rgya chen po byas nas bla na med pa'i byang chub tu sems bskyed na/_
[\[196b.2\]]de la de bzhin gshegs pa rnams kyis gang zag 'di ma 'ongs pa'i dus na 'tshang rgya bar 'gyur ro zhes lung bstan to/_/mngon sum du 'gyur bar lung bstan pa ni de bzhin gshegs pa chos 'chad pa'i 'og tu gang zag de 'dus na/_de la de bzhin gshegs pa gang
[\[196b.3\]]zag 'di mngon par 'tshang rgya bar 'gyur ro zhes lung bstan pa'o/_/mngon sum ma yin pa la lung bstan pa ni gang zag lung ston par 'os pa ste/_de bzhin gshegs pa chos 'chad pa'i 'khor du tshogs pa ni ma yin gyi/_de'i tshe 'jig rten gyi khams gzhan la gnas
[\[196b.4\]]pa'am/_sangs rgyas mya ngan las 'das pa'i 'og tu 'byung ba ste/_de dag la de bzhin gshegs pa rnams kyis 'jig rten gyi khams che ge mo zhig na gnas pa'i gang zag 'tshang rgya bar 'gyur ro zhes lung ston pa'am/_ma 'ongs pa na gang zag 'di lta bu dag
[\[196b.5\]]'byung ste/_de mngon par 'tshang rgya bar 'gyur ro zhes lung ston pa ste/_dper na A tsAr+ya nA ga rdzun lung bstan pa lta bu'o/_/dus kyi bye brag gis lung ston pa la rnam pa gnyis te/_dus dpag tu yod par lung ston pa dang dus dpag tu med par lung ston par lo dang
[\[196b.6\]]zla ba dang bskal pa grangs chad par byas nas lung ston pa ste/_bskal pa brgya zhe'am stong zhe'am bskal pa bye ba stong ji snyed cig na 'tshang rgya bar 'gyur ro zhes lung ston par 'gyur ro zhes ston pa'o/_/dus dpag tu med par lung ston pa ni bskal pa'i grangs chad pa
[\[196b.7\]]med de/_'di ltar gang zag 'di nam zhig na 'tshang rgya bar 'gyur ro zhes lung ston pa'o/_/byang chub pa dang lung bstan dang /_/zhes bya ba la yang lung bstan pa rnam pa gnyis te/_byang chub tu lung bstan pa dang /_lung bstan pa'i lung bstan pa'o/_/de la byang
[\[197a\]]
[\[197a.1\]]chub tu lung bstan pa ni ma 'ongs pa na/_sangs rgyas che ge mo zhig mngon par 'tshang rgya bar 'gyur ro zhes lung ston pa ste/_dper na shAkya thub pas ma 'ongs pa na sangs rgyas byams pa zhes bya ba 'byung bar 'gyur ro zhes lung ston pa'o/_/lung ston
[\[197a.2\]]pa'i lung bstan pa ni nam zhig na gang zag gang 'byung ba de bzhin gshegs pa nyid kyis lung mi ston gyi ma 'ongs pa na de bzhin gshegs pa che ge mo zhig 'byung bar 'gyur te/_des gang zag che ge mo zhig bla na med pa'i byang chub tu 'tshang rgya bar 'gyur ro zhes lung bstan
[\[197a.3\]]par 'gyur ro/_/gzhan yang chen por shin tu bshad/_/ces bya ba la/_lung bstan pa rnam pa gzhan yang yod de/_gang zhe na/_gang chen por lung bstan pa'o/_/de la chen por lung bstan pa ni sa brgyad pa'i byang chub sems dpa' rnams bla na med pa'i byang chub tu
[\[197a.4\]]lung bstan pa zhes bya'o/_/sa brgyad pa lung bstan pa la/_ci'i phyir chen por lung bstan pa zhes bya zhe na/_de'i phyir/_mi skye bzod pa thob pa dang /_/nga dang spyod pa spangs pa dang /_/sangs rgyas thams cad rgyal sras dang /_/gcig gis dngos su gyur pa'i phyir
[\[197a.5\]]ro/_/zhes bya ba smos te sa brgyad pa la mi skye ba'i chos la bzod pa thob pas/_nga spangs pa ste/_rtsol ba dang 'bad pa spangs pa dang /_spyod pa spangs pa ste/_mtshan ma dang bcas pa'i spyod pa spangs pa dang /_sangs rgyas thams cad dang /_phrin las gcig tu gyur
[\[197a.6\]]pa las sa brgyad pa la zhugs pa'i byang chub sems dpa' thams cad dang /_phrin las gcig cing rnam par mi rtog pa lhun gyis grub pa brnyes pa rang bzhin gcig pas na/_sa brgyad pa lung bstan pa ni chen por lung bstan pa zhes bya'o/_/lung bstan pa'i rnam
[\[197a.7\]]grangs gzhan yang bstan pa'i phyir/_zhing dang dus dang ming dag dang /_/de yang bskal pa'i ming dag dang /_/g.yog dang rjes su 'jug pa dang /_/dam chos rnams su de 'dod do/_/zhes bya ba smos te/_gzhan yang sangs rgyas kyi zhing bde ba can zhe'am/_che ge mo
[\[197b\]]
[\[197b.1\]]zhig tu sangs rgyas kyi mtshan snang ba mtha' yas zhe'am che ge mo zhig dus 'di srid cig 'das nas/_bskal pa'i ming skar ma can zhe'am/_che ge mo zhig tu nyan thos kyi g.yog 'di snyed cig dang /_de'i rjes su 'brang ba'i byang chub sems dpa' 'di snyed cig 'khor du
[\[197b.2\]]'gyur zhing de mngon par sangs rgyas te bshad pa'i chos rnams kyang bskal pa 'di snyed cig tu gnas par 'gyur ro zhes lung bstan pa'o/_/yang byang chub tu lung ston pa yin zhes bya ba la yang bstan pa gnyis te/_byang chub tu lung bstan pa dang /_lung bstan pa'i lung
[\[197b.3\]]bstan pa'o/_/de la byang chub tu lung bstan pa ni ma 'ongs pa na de bzhin gshegs pa che ge mo zhig mngon par rdzogs par 'tshang rgya bar 'gyur ro zhes lung ston pa'o/_/de bzhin gshegs pa 'di zhes bya bas/_dus che ge mo zhig na zhes bya ba la sogs pa'o/_/
[\[197b.4\]]lung bstan pa'i lung bstan pa ni gang zag gang zhig lung ston na/_de bzhin gshegs pa de nyid kyis de la lung mi ston gyi nam zhig na de bzhin gshegs pa che ge mo zhig 'di srid cig na/_'byung bar 'gyur te des gang zag che ge mo zhig bla na med pa'i byang chub tu
[\[197b.5\]]'tshang rgya bar 'gyur ro zhes lung ston pa ni lung ston pa'i lung ston pa zhes bya'o/_/gzhan yang lung bstan pa chen po ni sa brgyad pa la mi skye ba'i bzod pa thob pa'i phyir/_bdag sangs rgyas su 'gyur ro zhes bya ba la lung bstan pa'i grangs su gzhan yang yod de/_
[\[197b.6\]]gang zhe na/_lung bstan pa chen po zhes bya ba'o/_/de las brgyad pa la zhugs pa'i byang chub sems dpa' rnams de bzhin gshegs pa thams cad kyis/_bla na med pa'i byang chub tu lung bstan pa ni lung bstan pa zhes bya'o/_/ci'i phyir/_de'i tshe lung bstan pa zhes bya zhe na/_de'i tshe mi skye
[\[197b.7\]]ba'i chos la bzod pa thob pa'i phyir/_sa brgyad pa la zhugs pa'i byang chub sems dpa' de bdag nyid gdon mi za bar bla na med pa'i byang chub tu 'tshang rgya bar shes pas bdag 'tshang rgya bar 'gyur ro zhes bdag nyid kyis bdag nyid la yang lung ston cing de bzhin gshegs
[\[198a\]]
[\[198a.1\]]pa rnams kyis kyang lung ston par mdzad pas na/_lung ston pa zhes bya'o/_/sa brgyad pa la zhugs pa ji ltar na mi skye ba'i chos la bzod pa thob ce na de'i phyir/_nga rgyal spangs pa'i phyir dang /_mtshan ma la spyod pa spangs pa'i phyir dang /_de dang bdag gi
[\[198a.2\]]rgyud tha dad pa med par ma mthong bas zhes bya ba la sogs pa smos te/_sa brgyad pa la zhugs pa'i tshe/_rtsol ba dang 'bad pa thams cad spangs pas na nga rgyal spangs pa zhes bya'o/_/mdo sde la sogs pa'i chos mang po la mtshan ma rnam pa sna tshogs su yid la byed pa
[\[198a.3\]]spangs pas na/_mtshan ma la spyod pa spangs pa zhes bya'o/_/sa brgyad pa la zhugs pa'i byang chub sems dpa' rnams te de bzhin gshegs pa thams cad dang /_bdag nyid du rnam par mi rtog pa'i ye shes lhun gyis grub pa thob pa mi 'dra ba med de/_rgyud tha dad pa med par
[\[198a.4\]]mthong bas/_de'i tshe mi skye ba'i chos la bzod pa thob cing bdag 'tshang rgya bar 'gyur ro zhes bdag la bdag lung ston pa dang /_de bzhin gshegs pa rnams kyis kyang sangs rgyas par 'gyur ro zhes lung ston pas ni/_lung ston pa chen po zhes bya'o/_/nges par 'gyur ba
[\[198a.5\]]rnam par dbye ba'i tshigs su bcad pa rtsa ba drug pa ste/_zhes bya ba la/_gong du bshad pa lta bur lung bstan pa la sogs pa yon tan dang ldan pa byang chub sems dpa' de pha rol tu phyin pa drug sgrub pa yang de dag gi 'bras bu thob par 'dod pa'i sgrub pa ni ma yin gyi bla na
[\[198a.6\]]med pa'i byang chub thob par 'dod pa'i phyir sgrub mod kyi/_pha rol tu phyin pa'i 'bras bu rnam pa drug kyang gdon mi za ba dang /_nges par 'thob par 'gyur te/_de bas na nges par 'gyur ba'i rnam par dbye ba'i tshigs su bcad pa rtsa ba drug pa gcig gis bstan to/_/blo
[\[198a.7\]]ldan phun sum tshogs pa dang /_/skye dang skye med nges par 'gyur/_/rtag tu sgom par byed pa dang /_/mnyam par gzhag las mi nyams dang /_/bya ba 'grub dang lhun gyis 'grub/_/kun du bzod pa thob pa la/_/zhes bya ba la byang chub sems dpa' pha rol tu phyin pa
[\[198b\]]
[\[198b.1\]]drug sgrub pa na/_pha rol tu phyin pa drug gi 'bras bu rnam pa drug nges par 'thob par 'gyur te/_'bras bu nges par thob pa rnam pa drug ni phun sum tshogs pa nges par 'thob par 'gyur ba dang /_skye ba nges par 'thob par 'gyur ba dang /_mi skye ba nges par 'thob par
[\[198b.2\]]'gyur ba dang /_rtag tu bsgom pa nges par 'thob par 'gyur ba dang /_mnyam par gzhag pa las mi nyams pa nges par 'thob par 'gyur ba dang /_bya ba bsgrub pa nges par 'thob par 'gyur ba dang /_lhun gyis grub cing mi skye ba'i chos la bzod pa thob pa nges par 'thob par
[\[198b.3\]]'gyur ba'o/_/rtag tu rgya chen po'i longs spyod phun sum tshogs pa thob pa'i phyir ro zhes bya ba la sbyin pa'i pha rol tu phyin pa bsgrubs pas na phun sum tshogs pa nges par thob par 'gyur te/_sbyin pa'i mthus byang chub sems dpa' gang nas gang du skyes pa ste de dag thams
[\[198b.4\]]cad du brgya byin dang tshangs pa dang /_'khor los sgyur ba la sogs pa'i longs spyod 'thob par gdon mi za ba'i phyir ro/_/rtag tu ji ltar 'dod pa bzhin du/_skye ba yongs su 'dzin pa'i phyir ro zhes bya ba la tshul khrims kyi pha rol tu phyin pa bsgrubs pas ni skye ba nges
[\[198b.5\]]par 'thob par 'gyur te/_tshul khrims dang ldan pa byang chub sems dpa' sems can la phan pa bzhin du las dang nyon mongs pa'i dbang gis 'khor bar skye ba lta bu ni ma yin gyi/_lha dang mi la sogs pa'i gnas de dang /_de dag tu ji dgar skye bar 'gyur bar
[\[198b.6\]]gdon mi za ba'i phyir ro/_/rtag tu 'khor ba'i sdug bsngal gyis mi skyo ba'i phyir ro zhes bya ba la bzod pa'i pha rol tu phyin pa bsgrubs pas ni mi skyo ba'i nges pa 'thob par 'gyur te/_bzod pa la gnas pa rnams dus thams cad du yang bdag dang /_sems can gyi
[\[198b.7\]]don du zhugs pa na grang ba dang tsha ba la sogs pa'i sdug bsngal thams cad kyis skyo ba med pa'i sems thob par gdon mi za ba'i phyir ro/_/rtag tu bsgom pa rgyun mi 'chad pa'i phyir ro zhes bya ba ni brtson 'grus kyi pha rol tu phyin pa bsgrubs pas/_rtag tu bsgom pa
[\[199a\]]
[\[199a.1\]]nges par thob par 'gyur te/_brtson 'grus kyi mthus/_byang chub sems dpa' gar skyes gar skyes kyang de dag thams cad du 'jig rten dang 'jig rten las 'das pa'i dge ba bsgom pa la rgyun mi 'chad par bsgom pa gdon mi za ba 'thob par
[\[199a.2\]]'gyur ba'i phyir ro/_/rtag tu ting nge 'dzin las mi nyams pa dang /_sems can bya ba bsgrub pa'i phyir ro zhes bya ba la bsam gtan gyi pha rol tu phyin pa bsgrubs pas ni mnyam par gzhag pa las mi nyams pa nges par 'thob par 'gyur ba dang /_bya ba bsgrub pa
[\[199a.3\]]nges par 'thob par 'gyur te/_ji lta zhe na bsam gtan bsgrubs pa'i mthus/_byang chub sems dpa' tshe rabs gar skyes gar skyes kyang bsam gtan la gnas nas nams kyang nyams par mi 'gyur bar gdon mi za ba dang /_bsam gtan gyi mthus/_
[\[199a.4\]]rdzu 'phrul bsgrubs nas rdzu 'phrul gyis sems can gyi don bsgrub par gdon mi za bar rnam par nges par rnam pa gnyis ni bsam gtan gyi 'bras bu yin par bsdu'o/_/kun du rnam par mi rtog pa'i ye shes lhun gyis grub pa la gnas pa'i phyir ro zhes bya ba la shes
[\[199a.5\]]rab kyi pha rol tu phyin pa bsgrubs pas ni lhun gyis grub par mi skye ba'i chos la bzod pa thob par nges par 'gyur te/_ci'i phyir zhe na/_shes rab bsgoms pa'i mthus sa brgyad pa thob pa dang /_rnam par mi rtog pa'i ye shes lhun gyis grub pa la gnas pa la
[\[199a.6\]]gdon mi za bar 'thob par 'gyur te/_de bas na shes rab kyi 'bras bu ni lhun gyis grub par mi skye ba'i chos la bzod pa thob par nges pa'o/_/gdon mi za bar bya ba'i rnam par dbye ba'i tshigs su bcad pa rtsa ba drug ste zhes bya ba la chos gang ma byas na/_byang
[\[199a.7\]]chub sems dpa' bla na med pa'i byang chub tu 'tshang rgya bar mi 'gyur te/_de bas na mi byar mi rung ba'i chos la gdon mi za bar bya ba zhes bya ste/_de tshigs su bcad pa rtsa ba drug pa gcig gis bstan to/_/mchod pa dang zhes bya ba la sbyin pa'i pha rol tu phyin pas
[\[199b\]]
[\[199b.1\]]ni de bzhin gshegs pa thams cad la chos gos dang /_lhung bzed la sogs pa mchod pa mi byar mi rung ste/_'di ni sbyin pa'i pha rol tu phyin pa gdon mi za bar bya'o/_/bslab pa'i yi dam dang zhes bya ba la/_tshul khrims kyi pha rol tu phyin pas ni mkhan po dang
[\[199b.2\]]slob dpon las/_byang chub sems dpa'i tshul khrims kyi bslab pa yang dag par blangs nas bslab pa mi nyams par bya'o zhes dam bcas pa bzhin du/_bslab pa mi dral mi nyams par bya bar mi byar mi rung ste/_'di ni tshul khrims kyi pha rol tu phyin pa la gdon
[\[199b.3\]]mi za bar bya ba'o/_/snying rje zhes bya ba la/_bzod pa'i pha rol tu phyin pas ni sems can gyi sdug bsngal bar bya ba'i snying rje'i sems mi byar mi rung ste/_'di ni bzod pa'i pha rol tu phyin pa gdon mi za bar bya ba'o/_/dge ba sgom pa dang zhes bya ba la/_brtson 'grus
[\[199b.4\]]kyi pha rol tu phyin pas ni 'jig rten dang 'jig rten las 'das pa'i dge ba rgyun du bsgom pa mi byar mi rung ste/_de ni brtson 'grus kyi pha rol tu phyin pa gdon mi za bar bya'o/_/bag yod de bzhin dgon pa dang /_/zhes bya ba la/_bsam gtan gyi pha rol tu phyin pas
[\[199b.5\]]ni bag med pa'i gnas su 'du 'dzi spangs nas dgon pa na gnas pa mi byar mi rung ste/_de ni bsam gtan gyi pha rol tu phyin pa gdon mi za bar bya ba'o/_/thos pa'i don la mi ngoms pa/_/zhes bya ba la shes rab kyi pha rol tu phyin pas ni dge ba'i bshes gnyen mang po
[\[199b.6\]]la brten cing mdo sde la sogs pa gsung rab mang du mnyan pa la chog mi shes pa mi byar mi rung ste/_de ni shes rab kyi pha rol tu phyin pa gdon mi za bar bya ba'o/_/sa rnams kun la brtan pa yi/_/gdon mi za bar bya ba rnams/_/zhes bya ba gong du bshad pa'i chos mi byar
[\[199b.7\]]mi rung ba rnam pa drug ni sa bcu kun du byang chub sems dpa' rnams kyis mi byar mi rung ba yin te/_gdon mi za bar bya dgos pa yin no zhes bya ba'i don to/_/rgyun du bya ba la rnam par dbye ba'i tshigs su bcad pa rnam pa gnyis te zhes bya ba la bskal pa re re/_lo re re/_nyi ma re re/_
[\[200a\]]
[\[200a.1\]]skad cig ma re re la yang phreng ma chad par bya ba ni rgyun du bya ba zhes bya ste/_chos rnam pa drug ni rgyun du bya ba yin par tshigs su bcad pa gnyis kyis bstan to zhes bya ba'i don to/_/'dod pa'i nyes la shes pa dang /_/zhes bya ba la 'dod pa'i gzugs dang /_
[\[200a.2\]]sgra dang /_dri dang /_ro dang /_reg ste 'dod pa lnga'i yon tan la bya'o/_/byang chub sems dpas ser sna spang zhing sbyin pa'i pha rol tu phyin pa rdzogs par bya ba'i phyir/_'dod pa lnga'i nyes pa mi rtag pa dang /_sdug bsngal ba dang /_rmi lam dang /_sgyu ma lta bu dang /_dug dang /_
[\[200a.3\]]mtshon lta bu yin par rtag tu shes par bya ste/_de ltar du yid la byas na longs spyod la sogs pa'i sems mi 'byung bas sbyin pa rdzogs par 'gyur ro/_/'khrul pa dag la rnam par rtog_/ces bya ba la ngan ba'i ngang tshul spangs shing tshul khrims kyi pha rol tu phyin pa
[\[200a.4\]]rdzogs par bya ba'i phyir/_tshul khrims nyams par 'gyur ba'i rgyu lus kyi 'khrul pa ji yod pa dang /_ngag gi 'khrul pa ji yod pa dang /_yid kyi 'khrul pa ji yod pa la rtag tu brtag cing /_'khrul pa mi 'byung bar bag bya ste/_de ltar byas na ngan pa'i ngang tshul
[\[200a.5\]]dang bral zhing tshul khrims kyi pha rol tu phyin pa yongs su rdzogs par 'gyur ro/_/de bzhin sdug bsngal bzod pa dang /_/zhes bya ba la bzod pa'i pha rol tu phyin pas ni bdag dang sems can gyi don du phyi dang nang gi sdug bsngal rnam pa sna tshogs myong ba nyams su blang zhing
[\[200a.6\]]bzod par bya ba rgyun du bya ste/_de ltar byas na zhe sdang spangs shing bzod pa'i pha rol tu phyin pa rdzogs par 'gyur ro/_/dge ba dag kyang goms par byed/_/ces bya ba la brtson 'grus kyi pha rol tu phyin pas ni 'jig rten dang 'jig rten las 'das pa'i dge ba rgyun du
[\[200a.7\]]bsgom par bya ste/_de ltar na le lo spangs shing brtson 'grus kyi pha rol tu phyin pa rdzogs par 'gyur ro/_/de ltar bde ba'i ro mi myang ba zhes bya ba la/_bsam gtan gyi pha rol tu phyin pas ni bsam gtan gyi bde ba'i ro la ma chags shing bsam gtan gyi ro mi myang
[\[200b\]]
[\[200b.1\]]bar rgyun du bya ste/_de ltar byas na bsam gtan las mi nyams par 'gyur zhing bsam gtan gyi pha rol tu phyin pa myur du rdzogs par 'gyur ro/_/mtshan ma dag la mi rtog cing /_/zhes bya ba la/_shes rab kyi pha rol tu phyin pas bdag dang chos dang sems can
[\[200b.2\]]rnams la sogs pa dag la yod pa dang /_med par rtog pa'i mtshan ma la mi rtog pa rgyun du bya ste/_de ltar byas na log pa'i shes rab spangs shing shes rab kyi pha rol tu phyin pa myur du rdzogs par 'gyur ro/_/sa rnams kun la bstan pa yi/_/rtag tu bya ba rnams
[\[200b.3\]]yin no/_/zhes bya ba la gong du bshad pa'i chos drug po dag ni sa bcu thams cad du byang chub sems dpa' rnams kyis rtag tu rgyun mi 'chad par yid la bya ba yin no zhes bya ba'i don to/_/dam pa'i dngos po rnam par dbye ba'i tshigs su bcad pa rtsa ba drug pa'o zhes
[\[200b.4\]]bya ba la/_de ltar mi byar mi rung ba'i chos dang /_rgyun du bya ba'i chos la gnas pa'i byang chub sems dpa' de yon tan dam pa dang ldan par 'gyur te/_yon tan dam pa dang ldan bas na byang chub sems dpa' nyid kyang sems can thams cad kyi mchog dang dam par
[\[200b.5\]]'gyur te/_de bas na dam pa'i dngos po gang yin pa tshigs su bcad pa rtsa ba drug pa gcig gis bstan to/_/chos sbyin pa dang zhes bya ba la/_sbyin pa rnam pa gsum ste/_zang zing sbyin pa dang mi 'jigs pa sbyin pa dang /_chos sbyin pa'o/_/de la sbyin pa rnam pa
[\[200b.6\]]gsum las chos kyi sbyin pa ni sbyin pa'i dam pa yin te/_ci'i phyir zhe na/_chos sbyin pas ni 'jig rten las 'das pa'i phun sum tshogs pa 'grub la mi 'jigs pa dang /_zang zing sbyin pas ni 'jig rten gyi phun sum tshogs pa 'grub par 'gyur ba'i phyir chos
[\[200b.7\]]sbyin pa dam pa ste/_de bas na rdo rje gcod pa la sogs pa'i mdo las kyang /_gang gis stong gsum gyi stong chen po'i 'jig rten gyi khams rin po che sna bdun gyis bkang ste byin pa bas/_gang gis mdo 'di las tshig bzhi pa'i tshigs su bcad pa gcig tsam
[\[201a\]]
[\[201a.1\]]bstan cing bshad na bsod nams dpag tu med pa 'phel bar 'gyur zhes gsungs pa lta bu'o/_/tshul khrims dag ces bya ba la/_tshul khrims la rnam pa gsum ste/_so sor thar pa'i sdom pa dang /_bsam gtan gyi sdom pa dang /_zag
[\[201a.2\]]pa med pa'i sdom pa las gang 'phags pa rnams dgyes pa'i tshul khrims rnam par dag pa'i rang bzhin zag pa med pa'i sdom pa ni sdom pa rnam pa gsum gyi nang na dam pa yin no/_/yang na tshul khrims rnam pa gsum ste/_sdom pa'i tshul khrims dang /_dge
[\[201a.3\]]ba sdud pa'i tshul khrims dang /_sems can gyi don byed pa'i tshul khrims dang gsum las/_tshul khrims rnam par dag pa zhes bya ba ni/_dge ba sdud pa'i tshul khrims la bya ste/_dge ba sdud pa'i tshul khrims gsum gyi nang na dam pa yin no/_/de bzhin
[\[201a.4\]]ma skyes bzod pa dang /_/zhes bya ba la bzod pa rnam pa gsum ste/_sdug bsngal ji mi snyam pa'i bzod pa dang /_gnod pa nyams su len pa'i bzod pa dang /_chos la nges par rtog pa'i bzod pa dang gsum las chos la nges par rtog pa'i bzod pa ni bzod pa'i
[\[201a.5\]]dam pa yin no/_/de la mos pas spyod pa'i sa bzhi las bzod pa'i dus de kho na phyogs gcig la zhugs pa'i ting nge 'dzin dang ldan pa'i shes rab kyis rtogs pa la/_chos la nges par rtog pa'i bzod pa zhes bya'o/_/theg chen brtson 'grus brtsams pa
[\[201a.6\]]dang /_/zhes bya ba la 'jig rten pa dag lha dang mi la sogs pa'i 'bras bu thob par bya ba'i phyir/_dge ba la brtson 'grus rtsom pa yang yod/_'phags pa nyan thos dang /_rang sangs rgyas dag rang gi theg pa la nyan pa dang /_sems pa dang /_bsgom
[\[201a.7\]]pa'i sgo nas brtson 'grus rtsom pa yang yod mod kyi/_theg pa chen po'i chos zab cing rgya che ba nyan pa dang /_sems pa dang /_bsgom pa la sogs pa'i sgo nas/_brtson 'grus rtsom pa ni brtson 'grus thams cad kyi dam pa yin no/_/mthar ni snying rje ldan par
[\[201b\]]
[\[201b.1\]]gnas/_/zhes bya ba la gzugs kyi khams kyi bsam gtan dang po dang /_gnyis pa dang /_gsum pa dang /_bzhi pa las mtha'i sgras ni bsam gtan bzhi pa la bya ste/_tshad med pa bzhi las snying rje tshad med pa dang ldan pa'i bsam gtan bzhi pa ni bsam gtan
[\[201b.2\]]gyi nang na dam pa yin no/_/yang tshad med pa bzhi dang ldan pa'i zag pa med pa'i bsam gtan bzhi pa ni bsam gtan gyi nang na dam pa yin no/_/shes rab pha rol phyin pa la/_/zhes bya ba la pha rol tu phyin pa drug las/_sbyin pa'i pha rol tu phyin pa nas bsam
[\[201b.3\]]gtan gyi pha rol tu phyin pa'i bar du pha rol tu phyin pa lnga las/_shes rab kyi pha rol tu phyin pa dam pa yin te/_de bas na shes rab kyi pha rol tu phyin pa 'bum la sogs pa'i nang nas kyang /_gal te sbyin pa'i pha rol tu phyin pa yongs su rdzogs par 'dod na/_shes
[\[201b.4\]]rab kyi pha rol tu phyin pa la bslab par bya'o zhes bya ba la sogs pa gsungs so/_/bshad pa rnam par gzhag pa dbye ba'i tshigs su bcad pa bzhi ste zhes bya ba la de ltar yon tan mchog dang ldan pa byang chub sems dpa' de/_sems can 'dul bar bya ba'i
[\[201b.5\]]thabs kyang shes shing /_thabs de shes pas sems can rnams kyi ston par 'gyur ro/_/sems can gyi ston par 'gyur na/_sems can rnams la chos 'chad pa la yang mkhas par 'gyur te/_chos bshad pa yang rnam pa bzhi 'chad do/_/gang zhe na chos
[\[201b.6\]]rnam par gzhag pa 'chad pa dang /_bden pa rnam par gzhag pa 'chad pa dang /_rigs rnam par gzhag pa 'chad pa dang /_theg pa rnam par gzhag pa 'chad pa ste/_rnam par gzhag pa bzhi 'chad pa tshigs su bcad pa bzhis bstan to/_/mdo sogs rnam pa'i
[\[201b.7\]]bye brag gis/_/rig pa'i gnas ni rnam par gzhag_/sa rnams bdun la blo ldan pa'i/_/chos rnams rnam par gzhag rig bya/_/zhes bya ba la mdo la sogs pa ni/_mdo'i sde dang /_lung du bstan pa'i sde dang /_tshigs su bcad pa'i sde la sogs pa gsung rab yan lag
[\[202a\]]
[\[202a.1\]]bcu gnyis la bya'o/_/rnam pa'i bye brag gis zhes bya ba ni/_gsung rab yan lag bcu gnyis kyi tshul du'am/_gsung rab yan lag bcu gnyis dang mi 'gal bar zhes bya ba'i don to/_/gsung rab yan lag bcu gnyis dang mi 'gal bar nang
[\[202a.2\]]rig pa dang /_rgyu rig pa dang /_sgra rig pa dang /_gso ba rig pa dang /_bzo'i las kyi gnas rig pa rnam par gzhag cing sems can gzhan la 'chad na/_byang chub sems dpa' rnam pa bcu kun du chos rnam par gzhag pa yin par rig par bya'o/_/de nyid rnam
[\[202a.3\]]bdun brten pa las/_/bden pa dag kyang rnam gzhag yin/_/zhes bya ba la/_de kho na nyid rnam pa bdun la brten nas/_de kho na nyid rnam pa bdun 'chad cing ston pa ni bden pa bzhi rnam par gzhag pa 'chad pa yin par rig par bya'o/_/rigs dang theg pa rnam par
[\[202a.4\]]gzhag pa ni/_rnam pa bzhi dang rnam pa gsum yin no zhes bya ba la rigs pa bzhi ste/_ltos pa'i rigs pa dang /_bya ba byed pa'i rigs pa dang /_'thad pa bsgrub pa'i rigs pa dang /_chos nyid kyi rigs pa ste/_rigs pa bzhi sems can la 'chad na/_rigs pa rnam par gzhag pa 'chad pa zhes bya'o/_
[\[202a.5\]]de la 'jig rten gyi tshul gyis rigs pa bzhi bshad na/_mig dang gzugs la ltos nas/_mig gi rnam par shes pa skye ba dang /_sa bon la ltos nas myu gu skye ba ni ltos pa'i rigs pa zhes bya'o/_/de ltar dngos po rnams rgyu dang rkyen la ltos nas skyes pa'i 'og tu rang
[\[202a.6\]]gi las byed pa ni bya ba byed pa'i rigs pa zhes bya ste/_dper na mig dang gzugs la ltos nas mig gi rnam par shes pa skyes pa dang /_mig gi rnam par shes pa gzugs la lta ba'i byed pa la bya ba byed pa'i rigs pa zhes bya'o/_/mngon sum dang rjes su dpag
[\[202a.7\]]pa'i rigs pas dngos po mngon sum du gyur pa dang /_lkog tu gyur pa gnyis ni yongs su spyod pa ni 'thad pa sgrub pa'i rigs pa zhes bya ste/_mngon sum gyi rigs pas ni sa phyogs gang du bum pa mthong na/_sa phyogs de na bum pa yod pa zhes bya'i/_bum pa
[\[202b\]]
[\[202b.1\]]med pa zhes mi bya ba ni mngon sum gyi tshad ma'o/_/sngon me gang na yod pa na du ba yod par mthong nas/_phyis ri sul la sogs pa nas dud pa byung bar mthong na/_me ma mthong yang de na me yod par dpag pa ni rjes su dpag pa'i tshad ma zhes bya'o/_/'jig rten na me rang
[\[202b.2\]]bzhin gyis tsha ba dang /_chu rang bzhin gyis gsher ba ni chos nyid kyi rigs pa zhes bya'o/_/rigs pa bzhi chos kyi don dang sbyar ba ste bstan pa'i phyir/_tshul bzhin yid la byed pa ltar/_/zhes bya ba la sogs pa smos te/_nyan thos dang rang sangs rgyas kyi theg pas/_
[\[202b.3\]]mos pa spyod pa'i sar chos rnams mi rtag pa dang /_sdug bsngal ba dang /_stong pa dang /_bdag med pa tshul bzhin yid la byed pa la ltos nas/_mthong ba'i lam rgyun du zhugs pa'i tshe gang zag la bdag med par ma mthong ba'i yang dag pa'i lta ba skyes pa ni ltos
[\[202b.4\]]pa'i rigs pa zhes bya'o/_/byang chub sems dpa' rnams kyis mos pa spyod pa'i sar chos rnams mi rtag pa dang sdug bsngal ba dang /_stong pa dang /_bdag med pa tshul bzhin yid la byed pa la ltos nas/_mthong ba'i lam sa dang por gang zag dang chos la bdag
[\[202b.5\]]med par khong du chud pa'i 'jig rten las 'das pa'i lta ba skyes pa ni ltos pa'i rigs pa zhes bya'o/_/yang dag lta ba 'bras bu ldan/_/zhes bya ba la 'bras bu zhes bya ba ni rnam par grol ba mya ngan las 'das pa la bya ste/_de ltar mthong ba'i lam du yang dag
[\[202b.6\]]pa'i lta ba skyes nas yang dag pa'i lta ba des/_rnam par grol ba mya ngan las 'das pa skyed par byed pa ni bya ba byed pa'i rigs pa zhes bya'o/_/tshad mas rnam dbye zhes bya ba la mngon sum dang rjes su dpag pa'i tshad mas mngon sum du gyur pa dang /_lkog tu gyur
[\[202b.7\]]pa dag thog tu dbab cing yongs su sgrub pa ni 'thad pa sgrub pa'i tshad ma zhes bya'o/_/dper na tshe 'dir srog gcod pa la sogs pa'i las ngan pa byas na/_'phral du bcing ba dang /_brdeg pa la sogs pa'i sdug bsngal myong bar mngon sum du snang ba ni mngon
[\[203a\]]
[\[203a.1\]]sum gyi tshad ma'o/_/mig gi dbang po bltar mi snang yang mig dang /_gzugs la brten nas/_mig gi rnam par shes pa skye ba dang sbyar na mig gi rnam par shes pa skyed par byed pa'i sgo dang rten du gyur pa mig gi dbang po yod do zhes dpag pa ni
[\[203a.2\]]rjes su dpag pa'i tshad ma zhes bya'o/_/gzhan yang rgyu dang rkyen gyis byas pa de dag mi rtag pa ste/_dper na bum pa bzhin no zhes rgyu rkyen gyis byas pa'i sgo nas mi rtag pa yin par dpag pa ni rjes su dpag pa'i tshad ma zhes bya'o/_/bsam mi khyab ces bya ba
[\[203a.3\]]la chos kyi dbyings dang rnam par mi rtog pa'i ye shes la bsam gyis mi khyab pa zhes bya ste/_yang dag pa'i lta ba skyes na bsam gyis mi khyab pa'i gnas chos kyi dbyings dang rnam par mi rtog pa'i ye shes thob par 'gyur ba ni chos nyid kyi rigs pa zhes bya ste/_
[\[203a.4\]]dper na me chos nyid kyis tsha ba yin pa bzhin du/_tshul bzhin du yid la byed pa las yang dag pa'i lta ba skye la yang dag pa'i lta ba las mya ngan las 'das pa'i gnas thob pa ni/_chos nyid kyis de ltar thob pa yin pa'i phyir/_de la chos nyid kyi rigs pa
[\[203a.5\]]zhes bya'o/_/bsam pa dang ni bshad pa dang /_/sbyor ba dang ni tshogs rnams dang /_/yang dag 'byung ba'i bye brag gis/_/theg pa rnam pa gsum du 'dod/_/ces bya ba la/_rnam pa lngas theg pa gsum gyi mtshan nyid rig par bya ste/_de la bsam pa chung
[\[203a.6\]]ngu dang /_bshad pa chung ngu dang /_sbyor ba chung ngu dang /_tshogs chung ngu dang /_yang dag par 'byung ba chung ba la ni nyan thos kyi theg pa zhes bya'o/_/bsam pa 'bring dang /_bshad pa 'bring dang /_sbyor ba 'bring dang /_tshogs 'bring dang /_yang dag par 'byung ba
[\[203a.7\]]'bring la ni/_rang sangs rgyas kyi theg pa zhes bya'o/_/bsam pa chen po dang /_bshad pa chen po dang /_sbyor ba chen po dang /_tshogs chen po dang /_yang dag par 'byung ba chen po la ni theg pa chen po zhes bya'o/_/mdo dang dbyangs kyis bsnyad pa'i bye brag gis
[\[203b\]]
[\[203b.1\]]so zhes bya ba la/_rig pa'i gnas lnga mdo dang dbyangs kyis bsnyad pa la sogs pa'i gsung rab yan lag bcu gnyis dang mthun pa'i chad pa ni chos rnam par gzhag pa 'chad pa zhes bya'o/_/brgal ba/_mdo sde la sogs pa gsung rab yan lag
[\[203b.2\]]bcu gnyis ni nang rig pa zhes bya ste/_de bshad pas na rig pa bshad par zad de/_de'i nang du rgyu rig pa dang /_sgra rig pa dang /_gso ba rig pa dang /_bzo'i las kyi gnas rig pa rnams ji ltar 'dus shing bshad par 'gyur zhes rgol ba la/_theg pa chen po'i mdo
[\[203b.3\]]sde'i rig par ni gnas lnga char 'dus par yod par bstan pa'i phyir/_rig pa'i gnas gzhan dag kyang der 'dus par theg pa chen po las byang chub sems dpa' rnams la bshad do zhes smos te/_de la theg pa chen po nyid ni nang rig pa zhes bya'o/_/rgyu
[\[203b.4\]]rig pa dang /_sgra rig pa dang /_gso ba rig pa dang /_bzo'i las kyi gnas rig pa dag kyang theg pa chen po'i mdo sder bsdus nas/_bcom ldan 'das kyis byang chub sems dpa' rnams la bshad de/_dper na rgyu rig pa lta bu yang mngon sum dang /_rjes
[\[203b.5\]]su dpag pa'i tshad ma lang kar gshegs pa dang dgongs pa nges par 'grel pa la sogs pa mdo sde'i nang nas bshad de/_dgongs pa nges par 'grel pa'i mdo las/_rig pa ni rnam pa bzhir shes par bya ste/_ltos pa'i rigs pa dang /_bya ba byed pa'i
[\[203b.6\]]rigs pa dang /_'thad pa sgrub pa'i rigs pa dang /_chos nyid kyi rigs pa'o zhes bya ba la sogs pa gsungs pa'o/_/sgra rig pa yang thogs pa dang bcas pa'i phyir gzugs so/_/myong ba'i bdag nyid kyi phyir tshor ba'o zhes bya ba la sogs pa mdo sde de
[\[203b.7\]]dang /_de dag gi nang nas sgra'i mtshan nyid rgyas par bshad do/_/gso ba rig pa yang gser 'od dam pa'i mdo la sogs pa'i nang nas sman dpyad kyi cho ga bshad pa lta bu'o/_/bzo'i las kyi gnas rig pa yang theg pa chen po'i mdo sde de dang de dag gi nang nas/_gar dang glu dang
[\[204a\]]
[\[204a.1\]]rol mo la sogs pa'i bzo'i las rnam pa sna tshogs gsungs pa lta bu ste/_de bas na theg pa chen po'i mdo sde'i nang na rig pa'i gnas thams cad 'dus so/_/de bzhin nyid rnam bdun brten nas/_/zhes bya ba la sogs pa la/_de bzhin
[\[204a.2\]]nyid rnam pa bdun la brten te/_de bzhin nyid rnam pa bdun bshad pa ni bden pa bzhi'i rnam par gzhag pa bshad pa zhes bya'o/_/'jug pa'i de bzhin nyid dang zhes bya ba la 'khor ba thog ma med pa dang /_tha ma med pa la 'jug pa'i de bzhin nyid ces bya ste/_'di ltar 'khor
[\[204a.3\]]ba ni ma rig pa'i rkyen gyis 'du byed skyed pa nas/_skye ba'i rkyen gyis rga shi skyed pa'i tshul du gcig gis gcig skyed cing 'jug par byed la bden zhing ma nor bas na 'jug pa'i de bzhin nyid ces bya'o/_/mtshan nyid kyi de bzhin nyid dang zhes bya ba la kun brtags pa dang /_
[\[204a.4\]]gzhan gyi dbang dang yongs su grub pa'i mtshan nyid gsum la mtshan nyid kyi de bzhin nyid ces bya ste/_kun brtags pa'i mtshan nyid ni ri bong gi rwa bzhin du mtshan nyid med par bden/_gzhan gyi dbang gi mtshan nyid ni gzung ba dang /_'dzin pa lta bur phyin ci log tu rtog pa'i
[\[204a.5\]]gzhi dang rten du 'gyur bar bden/_yongs su grub pa'i mtshan nyid ni gzung 'dzin gnyis dang bral ba'i rang bzhin yin par bden pas na mtshan nyid kyi de bzhin nyid ces bya'o/_/rnam par rig pa'i de bzhin nyid ces bya ba la/_chos thams cad sems la snang ba tsam du zad
[\[204a.6\]]pa ni/_rnam par rig pa'i de bzhin nyid ces bya la/_'dus byas dang 'dus ma byas kyi chos rnams sems tsam du zad de/_sems las logs shig na yod pa ma yin par bden zhing phyin ci ma log pas na/_rnam par rig pa'i de bzhin nyid ces bya ste/_de bas na
[\[204a.7\]]sa bcu'i mdo las kyang /_kye rgyal ba'i sras dag khams gsum pa 'di dag ni sems tsam mo zhes gsungs so/_/gnas pa'i de bzhin nyid ces bya ba la sdug bsngal gyi bden pa la gnas pa'i de bzhin nyid ces bya ste/_sdug bsngal gyi bden pa ni skye ba dang rga shi la
[\[204b\]]
[\[204b.1\]]sogs pa'i mtshan nyid du gnas par bden zhing ma nor ba'i phyir ro/_/log par sgrub pa'i de bzhin nyid dang zhes bya ba la/_las dang nyon mongs pa'i mtshan nyid dang /_kun 'byung gi bden pa la log par sgrub pa'i de bzhin nyid ces bya ste/_kun 'byung gi bden pas sdug
[\[204b.2\]]bsngal gyi bden pa sgrub cing skyed par ma nor cing phyin ci ma log pa'i phyir ro/_/rnam par dag pa'i de bzhin nyid ces bya ba la/_'gog pa'i bden pa la ni rnam par dag pa'i de bzhin nyid ces bya ste/_sdug bsngal dang kun 'byung gi bden pa shes pa'i mtshan nyid ma
[\[204b.3\]]nor cing phyin ci ma log pa'i phyir ro/_/yang dag par sgrub pa'i de bzhin nyid ces bya ba la/_lam gyi bden pa la ni yang dag par sgrub pa'i de bzhin nyid ces bya ste/_lam gyi bden pa des 'gog pa'i bden pa sgrub par byed pa ma nor cing phyin ci ma log pa'i phyir ro/_/de
[\[204b.4\]]la 'jug pa'i de bzhin nyid dang /_gnas pa'i de bzhin nyid dang /_log par sgrub pa'i de bzhin nyid gsum gyis ni sems can thams cad 'dra zhing mnyam mo/_/mtshan nyid kyi de bzhin nyid gnyis kyis ni 'dus byas dang 'dus ma byas kyi chos thams cad 'dra zhing
[\[204b.5\]]mnyam mo/_/rnam par dag pa'i de bzhin nyid kyis ni nyan thos dang /_rang sangs rgyas dang /_de bzhin gshegs pa rnams 'dra zhing mnyam mo/_/yang dag par sgrub pa'i de bzhin nyid kyis ni nyan pa dang sems pa nas bsgom pa'i dge ba la zhugs pa rnams 'dra zhing
[\[204b.6\]]mnyam mo/_/de bas na 'phags pa dgongs pa nges par 'grel pa'i mdo las kyang /_byams pa de la kun nas nyon mongs pa dang /_rnam par byang ba'i chos de dag nyid kyi de bzhin nyid gang yin pa de ni ji lta ba bzhin yin pa ste/_de la rnam pa bdun te/_'byung ba de
[\[204b.7\]]bzhin nyid gang 'du byed rnams kyi thog ma dang tha ma med pa'o/_/mtshan nyid kyi de bzhin nyid ni gang chos rnams kyi gang zag la bdag med pa dang /_chos la bdag med pa'o/_/rnam par rig pa'i de bzhin nyid ni/_gang du 'du byed rnam par rig pa tsam mo/_/
[\[205a\]]
[\[205a.1\]]gnas pa'i de bzhin nyid ni gang ngas sdug bsngal gyi bden pa bshad pa'o/_/log pa'i nan tan gyi de bzhin nyid ni gang ngas kun 'byung gi bden pa bshad pa'o/_/rnam par dag pa'i de bzhin nyid ni gang ngas 'gog pa'i bden pa bshad pa'o/_/
[\[205a.2\]]yang dag pa'i nan tan gyi de bzhin nyid ni gang ngas lam gyi bden pa bstan pa'o/_/byams pa de la 'byung ba'i de bzhin nyid dang /_gang gnas pa'i de bzhin nyid dang /_gang log pa'i nan tan gyi de bzhin nyid ni des ni sems can thams cad mtshungs shing mnyam mo/_/
[\[205a.3\]]byams pa de la gang mtshan nyid kyi de bzhin nyid dang /_gang rnam par rig pa'i de bzhin nyid des ni chos thams cad mtshungs shing mnyam mo/_/byams pa de la gang rnam par dag pa'i de bzhin nyid des ni/_gang nyan thos kyi byang chub dang /_rang sangs rgyas kyi
[\[205a.4\]]byang chub dang bla na med pa yang dag par rdzogs pa'i byang chub dang /_byang chub thams cad mtshungs shing mnyam mo/_/byams pa gang yang dag pa'i nan tan de bzhin nyid des ni thos pa dang /_bsams pa dang bsgoms pa'i 'dres pa la dmigs pa'i zhi gnas dang lhag
[\[205a.5\]]mthong gis yongs su zin pa'i shes rab mtshungs shing mnyam mo zhes gsungs so/_/bya ba byed pa'i rigs pa ni yang dag par lta ba 'bras bu dang bcas pa'o zhes bya ba la/_'bras bu ni rnam par grol ba mya ngan las 'das pa la bya ste/_mthong ba'i lam du nyan
[\[205a.6\]]thos dang /_rang sangs rgyas kyi gang zag la bdag med par mthong ba'i yang dag pa'i lta ba skyes pa dang /_byang chub sems dpa' rnams mthong ba'i lam na gang zag dang chos la bdag med par shes pa'i yang dag pa'i lta ba skyes pas rnam par grol ba'i 'bras
[\[205a.7\]]bu thob pa byas pa ni bya ba byed pa'i rigs pa zhes bya'o/_/chos nyid kyi rigs pa ni bsam gyis mi khyab pa'i gnas te/_chos nyid ni grub pas bsam gyis mi khyab pa yin no zhes bya ba la/_chos kyi dbyings rnam par mi rtog pa'i ye shes la sogs pa bsam
[\[205b\]]
[\[205b.1\]]gyis mi khyab pa'i gnas la chos nyid kyi rigs pa zhes bya ste/_ci'i phyir de la chos nyid kyi rigs pa zhes bya na/_chos kyi dbyings la sogs pa ni chos nyid kyi tshul bzhin yid la byed pa las yang dag pa'i lta ba skye/_yang dag pa'i lta ba las mya ngan las 'das
[\[205b.2\]]pa'i 'bras bu thob pa/_chos nyid kyis de de ltar 'grub pa yin pas na/_'di la mngon sum dang rjes su dpag pa'i tshad mas ci'i phyir tshul bzhin yid la byed pa las yang dag pa'i lta ba skye/_yang dag pa'i lta ba las/_/ci'i phyir de bzhin nyid la sogs
[\[205b.3\]]pa bsam gyis mi khyab pa'i gnas 'thob ces dpyad cing /_dpag tu med pa'i phyir bsam gyis mi khyab pa'i gnas la chos nyid kyi rigs pa zhes bya'o/_/bsam pa dang bshad pa dang /_sbyor ba dang /_tshogs dang yang dag par 'byung ba tha ma ni nyan thos
[\[205b.4\]]kyi theg pa'o zhes bya ba la/_de ltar nyan thos dag ni de'i don tsam bya bar sems pas bsam pa chung ste/_de dag bsam pa chung bas na/_de'i sems dang mthun par de bzhin gshegs pa rnams kyis chos kyang chung ngu bshad do/_/chos chung ngu bshad pas de dag
[\[205b.5\]]gis lus dang ngag dang yid kyi sgo nas las su bya ba'i sbyor ba yang chung ngu la sbyar zhing las su bya la/_ji ltar sbyor ba chung ba bzhin du de ltar bsod nams dang ye shes kyi tshogs chung ba bzhin du mngon par 'byung ba ste/_'bras bu'ang chung ngu 'thob po/_/bar ma ni
[\[205b.6\]]rang sangs rgyas kyi theg pa'o zhes bya ba la rang sangs rgyas kyi theg pa pa rnams ni bsam pa bar ma dang ldan pa ste/_de'i phyir de dag la de bzhin gshegs pas chos kyang bar ma ste/_rten cing 'brel bar 'byung ba lugs bzhin pa dang lugs las zlog pa bshad do/_/
[\[205b.7\]]nyan thos rnams la chos chung ngu bshad pa ni rang bzhin tsam bshad pa'i phyir ro/_/de ltar chos bar ma bshad pas de dag gis lus dang ngag dang yid kyi sgo nas las su bya ba yang bar ma la sbyar zhing las su bya ba bar ma tsam la 'jug go/_/las su bya bya bar ma byas
[\[206a\]]
[\[206a.1\]]pas tshogs kyang bar ma bsags so/_/tshogs bar ma bsags pas 'bras bu yang dag par 'byung ba yang bar ma thob ste/_nyan thos dang rang sangs rgyas la mya ngan las 'das pa'i 'bras bu la ni bye brag med mod kyi/_mngon par shes
[\[206a.2\]]pa lnga la ni bye brag yod de/_nyan thos kyi 'phrul gyi mig gis stong gnyis las mi mthong na/_rang sangs rgyas kyi 'phrul gyi mig dang /_rna ba la sogs pas stong gsum gyi stong chen po'i 'jig rten gyi khams kyi gzugs dang sgra la sogs pa thos pa'i phyir 'bras
[\[206a.3\]]bu la khyad par yod do/_/mchog ni theg pa chen po'o zhes bya ba la byang chub sems dpa' rnams ni bdag dang gzhan gnyis ga'i don bya bar sems pas bsam pa che'o/_/de ltar de dag bsam pa che bas na/_zab cing rgya che ba'i theg pa chen po'i chos bshad
[\[206a.4\]]pa che'o/_/de dag chos ji ltar bshad pa bzhin du lus dang ngag dang yid gsum gyi sgo nas bdag dang gzhan gyi don du sbyor zhing 'jug pas na sbyor ba che ba'o/_/de dag gi sbyor ba chen po la sbyar bas bsod nams dang ye shes kyi tshogs chen po bsags pas tshogs
[\[206a.5\]]che ba'o/_/de ltar tshogs chen po bsags pas mthar bla na med pa'i byang chub chen po'i 'bras bu thob pa/_yang dag par 'byung ba de che ste/_theg pa gsum gyi bye brag ni rnam pa lnga po dag gis dbye'o/_/yongs su tshol ba rnam par dbye ba la tshigs su bcad pa zhes bya
[\[206a.6\]]ba la/_de ltar rnam par gzhag pa bshad pa rnam pa bzhi la mkhas pa de/_ji ltar tshig gi sgo nas sems can la chos ston par mkhas pa de bzhin du bdag nyid kyi sems kyang /_chos kyi mtshan nyid gang yin pa tshol zhing shes par byed de/_de bas na chos rnam pa bzhi'i
[\[206a.7\]]mtshan nyid tshol ba tshigs su bcad pa gcig gis bstan to/_/de la chos rnam pa bzhi'i tshol ba ni ming yongs su tshol ba dang /_dngos po yongs su tshol ba dang /_rang bzhin btags pa yongs su tshol ba dang /_khyad par du btags pa yongs su tshol ba ste/_yongs su
[\[206b\]]
[\[206b.1\]]tshol ba 'di dag ni mos pa spyod pa'i sa'i dus na/_tshol bar byed par rig par bya'o/_/ming dang dngos po phan tshun du glo bur du 'byung ba tshol ba ste zhes bya ba la ming ni gang gis bum pa zhe'am/_snam bu zhes rjod par byed pa la ming zhes bya'o/_/dngos po ni bum pa lta bur chu
[\[206b.2\]]blugs su rung ba dang snam bu lta bur bgor rung ba brjod par bya ba'i chos la dngos po zhes bya ste/_'di ltar bum pa la sogs pa chu blugs su rung ba'i dngos po la ming bum pa zhes btags pa ni ming nyid bum pa'i rang bzhin ma yin gyi/_ming thams cad glo bur du btags
[\[206b.3\]]shing logs shig na brla brnyan tsam du btags pa yin par shes pa ni/_ming yongs su tshol ba zhes bya'o/_/ming thams cad glo bur du yin par ci mngon zhe na/_gal te ming glo bur ba ma yin gyi/_bum pa nyid kyi rang bzhin yin na ni/_me dang tsha ba nyid rang bzhin gcig
[\[206b.4\]]pas me med par byas na tsha ba yang med par 'gro ba de bzhin du bum pa bcag ste med par byas nas ming yang med par 'gyur ba'i rigs na/_bum pa bcag kyang ming med par mi 'gyur gyi/_ming phyi na yod pa dang /_lha sbyin shi ste med kyang lha sbyin gyi ming yang med par mi
[\[206b.5\]]'gyur gyi/_ming phyi na yod pas na/_ming dang dngos po rang bzhin gcig pa ma yin no/_/'di ltar bum pa zhes bya ba'i ming la/_lto zlum po skye seng seng po chu blugs su rung du ma btags pa yang glo bur dang /_brnyan ma tsam du btags pa yin par shes na dngos po
[\[206b.6\]]yongs su tshol ba zhes bya ste/_don du na bum pa'i dngos po yang bum pa'i ming dang /_rang bzhin mi gcig par shes pa'o/_/bum pa'i dngos po dang /_ming gnyis ji ltar rang bzhin mi gcig ce na/_gal te ming dang dngos po gnyis rang bzhin gcig na ni/_ming med
[\[206b.7\]]par byas pas dngos po nyid kyang med par 'gyur ba'i skyon du 'gyur te/_dper na rab tu ma byung ba'i dus na khyim na gnas pa'i ming btags pa las rab tu byung ba'i dus na khyim na gnas pa'i ming med par byas pa dang /_dngos po yang med par 'gyur ba'i rigs na/_
[\[207a\]]
[\[207a.1\]]ming med par byas kyang dngos po phyi na yod pas na/_ming dang dngos po gnyis gcig pa ma yin no/_/btags pa rnam pa gnyis po 'di/_/de tsam nyid du tshol ba'o/_/zhes bya ba la 'di ltar rjod par byed pa'i ming dang /_brjod par bya ba'i bum pa la sogs
[\[207a.2\]]pa'i dngos po gnyis phan tshun nas 'brel pa la/_rang bzhin du btags pa dang /_khyad par du btags so/_/de la rang bzhin du btags pa ni/_sa sra ba'i mtshan nyid btags pa dang /_chu gsher ba'i mtshan nyid btags pa dang /_thogs pa dang bcas pa'i phyir
[\[207a.3\]]gzugs zhes btags pa dang /_myong ba'i bdag nyid kyi phyir tshor ba zhes btags pa ste/_de ltar chos rnams kyi rang gi mtshan nyid so sor btags pa de dag kyang btags pa tsam du yod par zad kyi/_sa sra ba'i mtshan nyid dang /_chu gsher ba'i mtshan nyid du
[\[207a.4\]]grub pa med par shes na rang bzhin du btags pa yongs su tshol ba zhes bya'o/_/de ltar rang gi mtshan nyid du btags pa'i chos de dag nyid la yang mi rtag pa dang /_sdug bsngal ba dang /_zag pa dang bcas pa dang /_zag pa med pa dang /_'dus byas dang 'dus ma
[\[207a.5\]]byas dang /_gzugs can dang /_gzugs med pa dang /_'dod pa'i khams su gtogs pa dang /_gzugs med pa'i khams su gtogs pa la sogs pa ni khyad par du btags pa zhes bya ste/_khyad par du btags pa de dag kyang ming tsam tshig tsam du zad kyi rang
[\[207a.6\]]bzhin yod pa ma yin par shes pa ni/_khyad par du btags pa yongs su tshol ba zhes bya'o/_/de la dngos po la ming glo bur yin par yongs su tshol ba ni zhes bya ba la dngos po bum pa la sogs pa'o/_/ming ni bum pa zhes bya ba'i tshig ste/_bum pa'i dngos po
[\[207a.7\]]la bum pa zhes bya ba'i ming btags pa 'di ming nyid bum pa'i rang bzhin ma yin gyi/_bla thabs dang /_bla dwags su btags par zad de zhes tshol zhing shes pa ni ming yongs su tshol ba zhes bya'o/_/ming la dngos po glo bur ba yin par yongs su tshol ba zhes bya ba
[\[207b\]]
[\[207b.1\]]la/_ming ni bum pa zhes bya ba'i tshig la bya ste/_tshig 'dis brjod par bya ba'i dngos po yang chu blugs su rung ba'i bum pa ste/_bum pa zhes bya ba'i rjod par byed pa'i ming la/_bum pa zhes bya ba rjod par byed pa'i dngos po btags pa yang glo bur dang bla thabs su
[\[207b.2\]]btags par zad kyi/_ming dang dngos po gnyis rang bzhin mi gcig par tshol ba ni/_dngos po yongs su tshol ba zhes bya'o/_/gang gnyi ga mngon par 'brel pa la rang bzhin dang khyad par du btags pa zhes bya ba la/_gnyi ga mngon par 'brel ba ni/_rjod par
[\[207b.3\]]byed pa'i ming dang /_rjod par byed pa'i dngos po gnyis 'brel pa ste/_de gnyis 'brel pa las sub la sogs pa'i chos kyi rang gi mtshan nyid du btags pa dang /_skye ba dang 'jig pa la sogs pa spyi'i mtshan nyid du btags pa gnyis kyang btags pa
[\[207b.4\]]tsam du yod par zad kyi/_rang gi mtshan nyid kyang rang bzhin du grub pa med par shes pa ni/_rang gi ngo bo yongs su tshol ba zhes bya'o/_/spyi'i mtshan nyid kyang btags pa tsam du zad kyi rang bzhin yod pa ma yin par shes pa ni khyad par du yongs su tshol ba zhes bya'o/_/
[\[207b.5\]]mdo sde rgyan bam po bdun pa'i bshad pa rdzogs so//_//yang dag pa ji lta ba bzhin du yongs su shes pa rnam par dbye ba'i tshigs su bcad pa bcu'o zhes bya ba la/_de ltar mos pa spyod pa'i sar ming dang dngos po dang /_rang bzhin dang khyad par rnams
[\[207b.6\]]yongs su btsal na/_sa dang por ming dang dngos po dang rang bzhin dang khyad par rnams stong pa nyid kyi mtshan nyid du yongs su shes par 'gyur te/_de bas na yang dag pa ji lta ba bzhin du shes pa tshigs su bcad pa bcus bstan to/_/thams cad dmigs su med
[\[207b.7\]]pa'i phyir/_/yang dag shes pa rnam pa bzhi/_/zhes bya ba la sogs pa tshigs su bcad pa gcig gis yang dag pa ji lta ba bzhin du shes pa bzhi'i mtshan nyid dang las kyi bdag nyid chen po bstan to/_/de la yang dag pa ji lta ba bzhin du shes pa bzhi ni/_ming
[\[208a\]]
[\[208a.1\]]yongs su tshol ba dang ldan pa yang dag pa ji lta ba bzhin du shes pa dang /_dngos po yongs su tshol ba dang ldan pa yang dag pa ji lta ba bzhin du shes pa dang /_rang bzhin yongs su tshol ba dang ldan pa yang dag pa ji lta ba bzhin du shes pa dang /_khyad
[\[208a.2\]]par yongs su tshol ba dang ldan pa yang dag pa ji lta ba bzhin du yongs su shes pa'o/_/de la ming thams cad dngos po med cing stong pa la dmigs su med par shes na/_ming yongs su tshol ba dang ldan pa yang dag pa ji lta ba bzhin du shes pa zhes bya'o/_/bum pa
[\[208a.3\]]la sogs pa'i dngos po thams cad kyang rang bzhin med cing stong la dmigs su med par shes na/_dngos po yongs su tshol ba dang ldan pa yang dag pa ji lta ba bzhin du yongs su shes pa zhes bya'o/_/sa'i rang gi mtshan nyid sra ba la sogs pa rang gi mtshan nyid
[\[208a.4\]]thams cad rang bzhin med cing stong la dmigs su med par shes na/_rang bzhin yongs su tshol ba dang ldan pa yang dag pa ji lta ba bzhin du shes pa zhes bya'o/_/skye ba dang 'gag pa la sogs pa'i chos rnams kyang rang bzhin med cing stong la dmigs su med par shes
[\[208a.5\]]na/_khyad par yongs su tshol ba dang ldan pa yang dag pa ji lta ba bzhin du shes pa zhes bya ste/_de ltar tshigs bcad phyed kyis ni yang dag pa ji lta ba bzhin du shes pa'i mtshan nyid bstan to/_/bstan pa thams cad don sgrub phyir/_/sa kun du ni skye bar byed/_/
[\[208a.6\]]ces bya ba la/_sa dang po nas brtsams te sa bcu man chad la sa kun zhes bya ste/_bstan pa byang chub sems dpa' rnams sa bcu thams cad du bdag dang gzhan gyi don bsgrub par bya ba'i phyir/_yang dag pa'i shes pa bzhi skye bar byed cing de dag la sgom par byed de/_/
[\[208a.7\]]tshigs bcad 'og ma phyed kyis ni yang dag pa'i shes pa'i las kyi bdag nyid che ba bstan to/_/de ltar sa dang por chos thams cad bdag med par shes pa'i ye shes de bcings pa thams cad las dgrol bar bya ba'i thabs yin te/_des bcings pa thams cad
[\[208b\]]
[\[208b.1\]]las grol bar byed do/_/de la bcings pa gang yin pa dang /_des gang bcings pa shes par bya ba'i phyir/_gnas dang longs spyod sa bon gyi/_/mtshan ma dag gis bcings pa dang /_/zhes bya ba la sogs pa smos te/_de la bcings pa ni gnas kyi mtshan ma dang /_
[\[208b.2\]]longs spyod kyi mtshan ma dang /_sa bon gyi mtshan ma'o/_/de la gnas kyi mtshan ma ni snod kyi 'jig rten te/_mtshan ma dang yul zhes bya ba dag don gcig pas snod kyi 'jig rten ni kun gzhi rnam par shes pas dmigs par bya ba'i yul yin pa'i phyir snod kyi 'jig rten la
[\[208b.3\]]gnas kyi mtshan ma zhes bya'o/_/de'i phyir sum cu pa'i bstan bcos la sogs pa las kyang kun gzhi rnam par shes pa ni gnas rnam par rig par bshad do/_/longs spyod ni mig gi rnam par shes pa nas yid kyi rnam par shes pa'i bar du/_rnam par shes pa drug la ni longs
[\[208b.4\]]spyod ces bya ste/_rnam par shes pa drug gi mtshan ma dang yul ni gzugs dang /_sgra dang /_dri dang /_ro dang /_reg bya ste yul lnga'o/_/sa bon gyi mtshan ma ni kun gzhi rnam par shes pa la bya ste/_kun gzhi rnam par shes pa ni gnas dang longs spyod la sogs pa'i mtshan
[\[208b.5\]]ma'i bag la zha ba dang /_bag chags kyi gzhi byed pa'i phyir/_sa bon gyi mtshan ma zhes bya ste/_bcing ba de gsum gyis bcings so zhes bya ba'i don to/_/des gang bcings she na de'i phyir/_rten bcas sems dang sems las byung ba dag_/ces bya ba smos te/_gong ma'i
[\[208b.6\]]bcings pa des ni rten dang sems dang sems las byung ba gsum bcings so zhes bya ba'i don to/_/de la rten gyi sgras ni mig gi dbang po nas yid kyi dbang po'i bar du/_dbang po drug dang bcas pa'i lus la bya ste/_don du na gzugs kyi phung po la bya'o/_/yid kyi dbang po
[\[208b.7\]]yang 'di'i skabs su nyon mongs pa'i yid la bya'o/_/sems kyi sgras ni rnam par shes pa brgyad la bya ste/_phung po lnga'i nang nas rnam par shes pa'i phung po la bya'o/_/sems las byung ba'i sgras ni tshor ba'i phung po dang /_'du shes kyi phung po'i gnyis dang /_reg pa dang
[\[209a\]]
[\[209a.1\]]yid la byed pa la sogs pa sems las byung ba lnga bcu rtsa gcig la bya ste/_don du bshad pa'i bcing ba des phung po lnga bcings so zhes bya ba'i don to/_/gang du bcings ji ltar bcings she na/_de'i phyir/_'dir ni sa bon ldan pas bcings/_/zhes smos te/_gang du
[\[209a.2\]]bcings she na/_khams gsum 'dir bcings so zhes bya ba'i don to/_/ji ltar bcings she na/_gnas kyi mtshan ma'i bag chags dang /_longs spyod kyi mtshan ma'i bag chags kun gzhi la bsags pas ji srid du bag chags ma spangs te/_bag chags dang ldan pa de srid du
[\[209a.3\]]thar pa med pas na de ltar bcings so/_/de la gnas kyi mtshan ma ni snod kyi 'jig rten to zhes bya ba la gnas ni snod kyi 'jig rten la bya ste/_de dag nyid kun gzhi'i gnas yin pas na gnas kyi mtshan ma zhes bya'o/_/longs spyod kyi mtshan ma ni zhes bya ba la/_longs spyod
[\[209a.4\]]ni mig gi rnam par shes pa nas yid kyi rnam par shes pa drug la bya ste/_de dag gi mtshan ma dang yul ni gzugs nas reg bya'i bar du lnga'o/_/gang de dag gi sa bon ni zhes bya ba la/_gnas dang longs spyod gnyis kyi sa bon gyi mtshan ma dang gzhir gyur pa ni kun gzhi rnam
[\[209a.5\]]par shes pa ste/_kun gzhi ni chos thams cad kyi sa bon gyi rten byed pa'i phyir ro/_/chos gang shes shing bsgoms pas bcings pa las thar par 'gyur ba'i thabs bstan pa'i phyir/_mtshan ma bdun du gang bzhag pa/_/bdag nyid kyis ni gang gnas pa/_/brten pas thams
[\[209a.6\]]cad rnam bshig na/_/byang chub mchog ni rnyed par 'gyur/_/zhes bya ba smos te/_mtshan ma mdun du gang bzhag pa/_/zhes bya ba ni gang sngon mnyan pa dang bsam pa dang bsgom pa la sogs pa'i sbyor ba la brten nas/_rnal 'byor pas 'phral du bam pa dang bsngos pa dang keng rus
[\[209a.7\]]la sogs pa'i mtshan ma mdun du bsams shing brtags te gzhag pa ni mtshan ma mdun du bzhag pa zhes bya'o/_/gang 'phral du bsams te gzhag pa ni ma yin gyi/_sems can rnams 'khor ba thog ma med pa'i dus nas bsgrims shing 'bad mi dgos pas bum pa dang
[\[209b\]]
[\[209b.1\]]snam bu la sogs pa rang gi ngang gis sems la snang ba ni/_bdag nyid kyis gang gnas pa zhes bya ste/_byang chub sems dpa' brtan pa rnams kyis mdun du bzhag pa'i mtshan ma dang /_bdag nyid kyis gnas pa'i mtshan ma gnyis bshig ste/_stong par dmigs su med pa'i mtshan
[\[209b.2\]]nyid du byas nas/_de la yod pa'i ngo bor rtog pa'i tshul du bsgoms na/_byang chub thob pa dang /_byang chub mchog thob par 'gyur ro zhes bya ba'i don to/_/de la bsgom pa'i rim pa yang dang po ni mdun du gzhag pa'i mtshan nyid stong par bshig ste/_bsgom pa de stong par
[\[209b.3\]]bshig pa dang de'i 'og tu bdag nyid kyis gnas pa'i dngos po rnams stong par bshig ste ji ltar zhe na 'di ltar bam pa dang /_bsngos pa la sogs pa 'di dag sems dang sems las byung ba la/_snang ba tsam du zad kyi rang bzhin du grub par yod pa ma yin pa de bzhin du/_
[\[209b.4\]]bum pa dang snam bu la sogs pa 'di dag kyang sems dang sems las byung ba la snang bar zad kyi/_rang bzhin gyis grub par yod pa ma yin no zhes de ltar bsgom mo/_/de la nyan thos dang rang sangs rgyas kyis rtag pa dang /_gtsang ba dang bdag dang bde ba dang ldan pa'i
[\[209b.5\]]gang zag stong par bshig ste bsgoms na ni nyan thos kyi byang chub dang /_rang sangs rgyas kyi byang chub thob po/_/byang chub sems dpa' rnams kyis gang zag dang chos gnyis stong par bshig ste bsgoms na ni bla na med pa'i byang chub mchog 'thob par 'gyur ro/_/de
[\[209b.6\]]bzhin du mi rtog pa de lta bu rim gyis smra bar bya'o zhes bya ba ni mdun du gzhag pa'i mtshan ma dang ldan pa bdag nyid gnas pa'i mtshan ma gnyis la bsgom pa'i rim pa yang /_dang por mdun du gzhag pa'i mtshan ma keng rus la sogs pa stong par bshig nas de la
[\[209b.7\]]mi rtog par bya'o/_/de nas bum pa la sogs pa bdag nyid gnas pa'i mtshan ma stong par bshig ste/_de la mi rtog par bya'o/_/gang mnyan pa dang bsam pa dang /_/zhes bya ba la sogs pa la mdun du gzhag pa'i mtshan ma zhes bya ba'i don 'chad de/_mdun du
[\[210a\]]
[\[210a.1\]]gzhag pa'i mtshan ma zhes bya ba ni gang rnal 'byor pas mnyan pa dang bsam pa dang bsgom pa'i ting nge 'dzin gyi yul la bya ste/_keng rus la sogs pa'i mtshan ma nyid 'phral du sems kyis brtags te gzhag pa'o/_/rang bzhin la gnas
[\[210a.2\]]par gyur cing zhes bya ba la/_bdag nyid gnas pa ni gang 'phral du bsams te mdun du gzhag pa ni ma yin gyi 'khor ba thog ma med pa'i dus nas bsgrims shing 'bad mi dgos par sems la rang gi ngang gis snang ba ste/_gang bum pa la sogs pa rang bzhin gyi
[\[210a.3\]]sems kyis brtags te/_sems las phyi rol du yod pa lta bur snang ba'o/_/de la bshig pa ni yod pa'i dngos po las bral ba rnam par mi rtog pa ste zhes bya ba la de gnyis stong par bshig pa'i thabs ni mdun du gzhag pa'i mtshan ma dang rang bzhin la gnas
[\[210a.4\]]pa gnyis sems la snang ba dang bral zhing /_sems la mi snang bar bya ba nas/_de la yod par rtog pa spangs te/_mi rtog pa'i tshul du bsgom pa ni gzhag pa zhes bya'o/_/de'i thabs ni mtshan ma'i gnyen po'o zhes bya ba la stong par bshig nas mi rtog pa'i
[\[210a.5\]]tshul du bsgom pa nyid mtshan mar 'dzin pa thams cad med cing 'jig par byed pa'i thabs yin no/_/mdun du gzhag pa dang /_phyir bdag nyid gnas pa zhes bya ba la sogs pa la de gnyis stong par bsgom pa'i rim pa ni dang po nyid du mdun du gzhag pa'i mtshan
[\[210a.6\]]ma keng rus la sogs pa stong par bshig ste ji ltar bshig ce na/_keng rus la sogs pa snang ba 'di dag sems la snang ba tsam du zad kyi yang dag par yod pa ma yin no zhes gzhig go/_/bum pa la sogs pa bdag nyid kyis gnas pa rnams stong par bshig
[\[210a.7\]]ste/_ji ltar bshig ce na ste/_ji ltar keng rus la sogs pa sems la snang bar zad kyi rang bzhin yod pa ma yin pa de bzhin du bum pa la sogs pa 'di dag kyang sems la snang bar ma zad kyi/_rang bzhin yod pa ma yin no zhes de de la phyin ci log bzhi
[\[210b\]]
[\[210b.1\]]dang ldan pa'i gang zag gi mtshan ma rnam par 'jig pa'i rnal 'byor can no zhes bya ba la sogs pa la rtag pa dang /_bde ba dang /_gtsang ba dang /_bdag dang ldan pa'i gang zag la yod par 'dzin pa stong par bshig nas bsgom pa'i rnal 'byor pas ni/_nyan thos kyi byang chub
[\[210b.2\]]dang /_rang sangs rgyas kyi byang chub thob par 'gyur ro/_/chos thams cad kyi mtshan ma rnam par 'jig pa ni byang chub chen por ro zhes bya ba la/_gang zag gi mtshan ma dang /_chos kyi mtshan ma gnyis stong par bshig nas bsgom pa'i rnal 'byor pas ni
[\[210b.3\]]bla na med pa'i byang chub 'thob po zhes bya ba'i don to/_/de dag gis ji lta bur bcings pa yongs su shes par thal bar 'gyur ba dang /_yang dag pa ji lta ba bzhin yongs su shes pa de dag bstan to zhes bya ba la/_gang du tshigs su bcad pa gsum bshad pa'i
[\[210b.4\]]bsdus pa'i don ni/_ji lta bus sems can yongs su bcings pa shes pa dang /_yongs su bcings pa shes pa nas/_gang gis bcings pa las thar bar 'gyur ba shes pa dang /_yang dag pa ji lta ba bzhin du shes pa'i mtshan nyid gang yin pa
[\[210b.5\]]ste/_don de gsum bstan to/_/de la/_gnas dang longs spyod sa bon gyi/_/zhes bya ba la sogs pa tshigs su bcad pa gcig gis ni bcings pa gang yin pa shes pa bstan to/_/mtshan ma mdun du gzhag pa dang /_/zhes bya ba la sogs pa'i tshigs su bcad
[\[210b.6\]]pa gcig gis ni gang yongs su shes pas thar bar 'gyur ba'i thabs bstan to/_/dang po tshigs su bcad pa/_thams cad dmigs pa med pa'i phyir/_/zhes bya ba'i tshigs su bcad pa gcig gis ni yang dag pa ji lta ba bzhin du shes pa gang yin pa bstan to/_/
[\[210b.7\]]mtshan nyid gsum yongs su shes pas kun gzhi rnam par shes pa la nyon mongs pa dang /_shes bya'i sgrib pa'i bag chags yod pa spangs nas thar bar 'gyur ba de bstan pa'i phyir/_de bzhin nyid dmigs ye shes kyis/_/zhes bya ba la sogs pa smos so/_/
[\[211a\]]
[\[211a.1\]]de la de bzhin nyid ni stong pa nyid chos kyi dbyings la bya ste/_stong pa nyid la dmigs pa'i ye shes kyis ni yongs su rdzogs pa'i mtshan nyid mngon sum du byed do zhes bya ba'i don to/_/gzung ba gnyis ni rnam par spangs/_/zhes bya ba la gzung
[\[211a.2\]]ba gnyis ni gzung 'dzin gnyis sam kun du brtags pa'i gang zag dang /_kun brtags kyi chos gnyis ri bong gi rwa bzhin du mtshan nyid med par shes na kun du brtags pa'i mtshan nyid mngon sum du byed do zhes bya ba'i don to/_/gnas ngan len tshogs mngon sum
[\[211a.3\]]dang /_/zhes bya ba la gnas ngan len gyi tshogs ni kun gzhi rnam par shes pa nyon mongs pa dang shes bya'i sgrib pa dang bcas pa la bya ste/_kun gzhi rnam par shes pa ni nyon mongs pa dang /_shes bya'i sgrib pa thams cad kyi rten du gyur pa phyin ci log tu rnam par rtog pa
[\[211a.4\]]rnams kyi gnas yin no zhes shes na/_gzhan gyi dbang mngon sum du 'gyur ro/_/brtan pa de dag zad par 'dod/_/ces bya ba la/_de ltar byang chub sems dpa' mtshan nyid gsum mngon sum du byas na/_kun gzhi rnam par shes pa gzhan gyi dbang gi mtshan
[\[211a.5\]]nyid la nyon mongs pa dang /_shes bya'i sgrib pa ci yod pa zad cing dag nas thar pa thob par 'gyur zhing 'dod do zhes bya ba'i don to/_/gnas ngan len gyi tshogs mngon sum pa'i phyir zhes bya ba la/_gnas ngan len gyi tshogs ni nyon mongs pa dang shes bya'i sgrib
[\[211a.6\]]pa la bya ste/_kun gzhi rnam par shes pa ni phyin ci log thams cad kyi rgyu yin no zhes shes na/_gzhan gyi dbang gi mtshan nyid mngon sum du 'gyur ro zhes bya ba'i don to/_/de nyid zad par bya ba ni zhes bya ba la sogs pa la gnas ngan len gyi tshogs kun gzhi
[\[211a.7\]]rnam par shes pa la nyon mongs pa dang shes bya'i sgrib pa zad par bya ba'i phyir mtshan nyid mngon sum du bya'o zhes bya ba'i don to/_/mtshan nyid gsum mngon sum du byas na/_kun gzhi rnam par shes pa la bag la nyal yod pa zad par gyur nas thar pa 'thob par
[\[211b\]]
[\[211b.1\]]'gyur ro zhes bya ba'i don to/_/de la 'phags pa nyan thos rnams kyis kyang phyin ci log bzhi dang ldan pa'i gang zag stong par shes pa'i yang dag pa'i ye shes bsgoms pas na/_'phags pa nyan thos la yang dag pa'i ye shes yod de/_'phags pa
[\[211b.2\]]nyan thos la yang dag pa'i ye shes yod pa dang /_byang chub sems dpa' rnams la yang dag pa'i ye shes yod par khyad par ci yod ce na/_yang dag pa'i ye shes kyi khyad par bstan pa'i phyir/_de bzhin mi dmigs ye shes ni/_rnam pa tha dad med
[\[211b.3\]]bsgoms pas/_/zhes bya ba la sogs pa smos te/_tshigs su bcad pa 'dis/_nyan thos rnams mtshan ma med pa la bsgom pa bas/_byang chub sems dpa' dag mtshan ma med pa bsgom pa khyad zhugs pa ston te/_ji lta zhe na/_'phags
[\[211b.4\]]pa nyan thos rnams kyis ni mtshan ma dang mtshan ma med pa gnyis tha dad pa bsgom ste/_de la mtshan ma zhes bya ba ni 'khor ba la bya'o/_/mtshan ma med pa zhes bya ba ni mya ngan las 'das pa la bya ste/_'khor ba la ni skye ba dang /_rga ba la sogs pa'i sdug bsngal
[\[211b.5\]]dang bcas pas/_ma zhi ba'i rang bzhin du yid la byed/_mya ngan las 'das pa la ni sdug bsngal thams cad spangs pas zhi ba'i mtshan nyid du yid la byed/_'khor ba ni spong bar 'dod/_mya ngan las 'das pa ni mngon sum du bya bar 'dod do/_/de la de
[\[211b.6\]]bzhin nyid la dmigs pa'i ye shes shes bya ba ni chos rnams rang bzhin gyis mya ngan las 'das pa'i mtshan nyid du dmigs pa stong pa nyid la lta ba ye shes la bya ste/_byang chub sems dpa' rnams kyis ni mtshan ma ste/_'khor ba dang de bzhin nyid la
[\[211b.7\]]dmigs pa'i ye shes te mya ngan las 'das pa gnyis tha dad pa med cing ro gcig par mthong nas 'khor ba'i stong pa nyid mya ngan las 'das pa yin no zhes bsgoms na/_nyan thos mtshan ma med par bsgoms pa bas khyad zhugs so/_/de bas na 'phags pa blo gros mi
[\[212a\]]
[\[212a.1\]]zad pa'i mdo las kyang chos kyi dbyings dang /_'khor ba'i khams dang mya ngan las 'das pa'i dbyings de ni mtshungs so/_/chos kyi dbyings dang sems can gyi khams dang chos thams cad kyi khams de ni mtshungs so/_/ci'i phyir mtshungs she
[\[212a.2\]]na/_stong pa nyid du mtshungs pas na de ni mtshungs so zhes bya ba la sogs pa gsungs so/_/de ltar mtshan ma dang de bzhin nyid tha dad pa med par bsgoms pas ji ltar na nyan thos la sogs pa'i mtshan ma med par bsgom pa bas/_khyad zhugs she na/_yod med
[\[212a.3\]]don ni mngon sum du/_/rnam par rtog las 'byor zhes bya/_/zhes smos te/_mtshan ma dang de bzhin nyid tha mi dad par bsgoms pas na/_yod pa'i don kyang mngon sum du gyur la/_med pa'i don kyang mngon sum du gyur te/_de ltar gyur pas/_sems can
[\[212a.4\]]gyis gang dang gang bsams shing ji dang ji ltar bsams pa de dang de dag de bzhin du 'grub par 'gyur te/_nam mkha' stong pa las yo byad kyi char 'bab par gyur cig ces bsams na yang /_yo byad kyi char 'bab par 'gyur bas rnam par rtog pa las
[\[212a.5\]]thams cad 'byor pa zhes bya ste/_de bas na nyan thos kyi mtshan ma med pa bas/_byang chub sems dpa' mtshan ma med par bsgom pa khyad zhugs pa yin no/_/de la yod pa ni yongs su grub pa'i mtshan nyid kyi chos kyi dbyings la bya ste/_chos kyi dbyings mngon
[\[212a.6\]]sum du gyur pas na yod pa mngon sum du gyur pa zhes bya'o/_/de la med pa ni gzung ba dang 'dzin pa kun brtags kyi mtshan ma la bya ste/_kun brtags rang bzhin med pa yang mngon sum du gyur pas na/_med pa mngon sum pa zhes bya'o/_/mtshan ma dang de
[\[212a.7\]]bzhin nyid tha dad pa med pa mthong ba'i phyir te zhes bya ba la/_mtshan ma ni 'khor ba'i chos la bya'o/_/de bzhin nyid ni chos thams cad rang bzhin gyis mya ngan las 'das pa'i mtshan nyid stong pa nyid la bya ste/_'khor ba dang mya ngan las 'das pa gnyis rang
[\[212b\]]
[\[212b.1\]]bzhin gcig par mthong bas na mtshan ma dang de bzhin nyid tha dad pa med par mthong ba zhes bya ste/_don du 'khor ba dang rang bzhin gyis stong pa gang yin pa de nyid mya ngan las 'das pa yin gyi/_mya ngan las 'das pa zhes bya ba yang 'khor ba'i stong pa
[\[212b.2\]]nyid la ma gtogs par logs shig na yod pa ma yin par mthong ba'o/_/de bas na byang chub sems dpa'i mtshan ma med pa bsgom pa ni/_nyan thos kyi mtshan ma med pa bsgom pa bas khyad zhugs pa yin no/_/ji ltar khyad zhugs pa bstan pa'i phyir ro/_/
[\[212b.3\]]de dag gi mtshan ma dang /_mtshan ma med pa tha dad par mthong nas/_mtshan ma thams cad yid la mi byed pa dang /_mtshan ma med pa'i dbyings yid la byed pas zhes bya ba ste/_nyan thos de dag gis ni mtshan ma ste 'khor ba dang /_mtshan ma med pa ste/_
[\[212b.4\]]mya ngan las 'das pa gnyis tha dad par mthong ste/_ji ltar tha dad par mthong zhe na/_'khor ba ni skye ba dang rga ba la sogs pa'i sdug bsngal rnam pa sna tshogs dang ldan pas ma zhi ba'i rang bzhin du mthong la/_mya ngan las 'das pa ni skye ba dang rga ba la sogs
[\[212b.5\]]pa'i sdug bsngal rnams spangs pas zhi ba'i rang bzhin du mthong ste/_de bas na 'khor ba ni spong 'dod pas yid la byed la/_mya ngan las 'das pa'i mngon du bya bar 'dod pas/_mya ngan las 'das pa'i dbyings ni yid la byed do/_/byang chub sems dpas ni de bzhin
[\[212b.6\]]nyid las gzhan du mtshan ma ma mthong bas/_mtshan nyid med par mthong ste zhes bya ba la/_byang chub sems dpa' rnams kyis ni de bzhin nyid stong pa nyid la ma rtogs pa'i mtshan ma zhes bya ba/_'khor ba'i chos logs shig na yod par ma mthong ste/_mtshan ma
[\[212b.7\]]ste 'khor ba nyid stong pa nyid kyi rang bzhin du mthong nas/_'khor ba dang mya ngan las 'das pa gnyis ro gcig par mthong ba'i phyir/_'khor ba yang mi spong la/_mya ngan las 'das pa yang mi len pa'i tshul du bsgoms te/_de bas na 'khor ba dang mya ngan las 'das pa tha dad pa
[\[213a\]]
[\[213a.1\]]med par bsgom pa'i phyir/_nyan thos mtshan ma med pa bsgom pa dang /_byang chub sems dpa' mtshan ma med pa bsgom pa la bye brag yod do/_/de bzhin nyid yod pa'i don dang /_/zhes bya ba la/_de bzhin nyid ni stong pa nyid la bya ste/_stong pa nyid ni yod pa'i don du
[\[213a.2\]]mngon sum du mthong ngo zhes bya ba'i don to/_/mtshan ma med pa'i don la mngon sum du gyur pa ste/_zhes bya ba la mtshan ma ni gzung ba dang /_'dzin pa la sogs pa ste/_gzung 'dzin mtshan ma rnams ni med pa'i mtshan nyid yin pa mngon sum du mthong ngo zhes bya ba'i don to/_/
[\[213a.3\]]ji ltar rnam par brtags pa bzhin du don thams cad 'byor pa'i phyir ro zhes bya ba ni de ltar med pa'i don kyang mngon sum du gyur/_yod pa'i don kyang mngon sum du gyur/_gang dang gang bsams pa rnams de bzhin du grub par 'gyur te/_de bas na rnam par rtog pa las 'byor pa
[\[213a.4\]]rnyed pa zhes bya'o/_/brgal ba/_gal te 'khor ba ni mya ngan las 'das pa'i rang bzhin yin na/_sems can thams cad la mya ngan las 'das pa yod pas/_sems can thams cad kyis mya ngan las pa mthong bar rigs na/_ci'i phyir ma mthong snyam pa la de'i phyir/_
[\[213a.5\]]nus pa dag ni yang dag bsgribs/_/yang dag ma yin kun du snang /_/zhes bya ba smos te/_'di ltar 'khor ba nyid mya ngan las 'das pa'i rang bzhin yin yang /_byis pa so so'i skye bo dag bdag dang chos su mngon par chags pa'i bag chags kyi sgrib pas yang dag par
[\[213a.6\]]bsgribs te/_stong pa nyid la yod pa'i chos ma mthong la/_yang dag pa ma yin pa gzung ba dang /_'dzin pa'i chos med pa rnams ni/_sems la snang zhing mthong ste dper na/_mi shes pas bsgribs pas/_thag pa yod pa ni mi mthong la/_thag pa la sbrul gyi rang bzhin
[\[213a.7\]]med pa'i sbrul mthong ba lta bu'o/_/yang dag byang chub sems dpa' la/_/de bsal nas ni thams cad snang /_/zhes bya ba la byang chub sems dpa' rnams ni gang zag dang /_chos su mngon par chags pa med pas/_yang dag pa stong pa nyid yod pa'i chos ni sems
[\[213b\]]
[\[213b.1\]]la snang zhing mthong la/_yang dag pa ma yin pa gzung ba dang /_'dzin pa lta bu ni bsal nas sems la mi snang ste/_dper na sngas pa dang bral ba'i mis thag pa yod pa ni mthong la sbrul med pa ni mi mthong ba bzhin no/_/rang gi ngang gis zhes bya ba la/_byis pa rnams la
[\[213b.2\]]ni gzung ba dang /_'dzin pa la sogs pa'i med pa'i chos ni bsgrim mi dgos par sems la snang ngo zhes bya ba'i don to/_/rang gi ngang gis yang dag pa nyid snang /_zhes bya ba la/_byang chub sems dpa' rnams la ni stong pa nyid kyi chos sems la bsgrim mi dgos par
[\[213b.3\]]snang zhing mthong ngo zhes bya ba'i don to/_/'phags pa rnams la stong pa nyid snang gi_/mtshan ma mi snang ngo zhes bstan pa'i don de nyid bsgrub pa'i phyir/_mi snang ba dang snang ba ni/_/yod med don du rig par bya/_/zhes bya ba la sogs pa smos te/_yod pa'i don ni stong pa
[\[213b.4\]]nyid la med pa'i don ni gzung 'dzin gyi mtshan ma rnams te/_byang chub sems dpa' rnams kyis yod pa'i don ni sems la snang zhing mthong la/_med pa'i don mtshan ma rnams ni sems la mi snang zhing mi mthong bar rig par bya'o zhes bya ba'i don to/_/gnas kyang
[\[213b.5\]]shin tu 'phos pa ste/_/de ni thar pa 'dod bzhin spyod/_/ces bya ba la/_gang gi tshe stong pa nyid yod pa'i chos kyang mthong /_mtshan ma ste med pa'i chos kyang mthong la/_de'i tshe na gzhan gyi dbang gi mtshan nyid du kun gzhi rnam par shes pa/_gnas gzhan du gyur
[\[213b.6\]]pa zhes bya ste/_gnas gzhan du gyur pa de nyid la thar pa dang mya ngan las 'das pa zhes bya ba yang gnas gzhan du gyur pa nyid la bya ba yin par rig par bya'o/_/ci'i phyir gnas gzhan du gyur pa thar pa zhes bya zhe na/_dper na skye bo la la zhig bcings pa las thar pa na/_
[\[213b.7\]]ji dgar spyod pa de bzhin du/_gnas gzhan du gyur pa de'i tshe/_sems la dbang thob ste/_dngos po gang mthong yang /_chags pa dang zhe sdang gi 'ching ba mi 'byung bar spyod pas na thar ba zhes bya'o/_/des ni mi snang ba dang snang ba de nyid thar par rig par bya'o zhes bya ba la/_stong pa nyid mthong
[\[214a\]]
[\[214a.1\]]ba dang /_mtshan ma rnams mi mthong ba'i sems rnyed pa nyid thar pa dang /_mya ngan las 'das pa yin pas rig par bya'o zhes bya ba'i don to/_/ci'i phyir zhe na/_'dod pa bzhin spyod pa'i phyir te zhes bya ba la/_yod med kyi don du mthong ba de la/_ci'i phyir thar pa zhes bya zhe na/_
[\[214a.2\]]de'i tshe ji dgar 'dod pa bzhin du spyod pas na thar pa zhes bya'o/_/ji dgar 'dod bzhin du spyod pa'i don bstan pa'i phyir/_de rang dbang thob pas rang gi sems la dbang byed pas/_rang bzhin gyis mtshan ma mi 'byung ba'i phyir ro zhes smos te/_ji srid du sems la mtshan ma
[\[214a.3\]]'byung ba de srid du 'ching ba yin no/_/nam stong pa nyid yod pa'i don mthong ba dang mtshan ma la sogs pa med pa'i don mthong ba nas/_sems la dbang thob ste/_chags pa dang zhe sdang la sogs pa gang gi dbang du yang mi 'gyur zhing /_sems nam mkha' bzhin du gnas pa'i
[\[214a.4\]]mtshan ma bcing la sems gang la yang mi 'byung ba'i phyir de'i tshe thar pa zhes bya'o/_/da tshigs su bcad pa gcig gis thabs gang gis sangs rgyas kyi zhing yongs su dag par 'gyur ba'i sangs rgyas kyi zhing dag par bya ba'i thabs bstan pa'i phyir/_thams cad chen por
[\[214a.5\]]don snang na/_/bar chad 'gyur zhes bya ba la sogs pa smos te/_chen po'i sgras ni snod kyi 'jig rten sa gzhi chen po la bya ste/_dus thams cad skad cig ma re re la yang kun gzhi rnam par shes pa las sa gzhi chen po lta bur snang bar 'gyur na/_ji srid du sems las de srid
[\[214a.6\]]du snang ba yod pa de srid du sa gzhi chen po yang ngam grog dang tsher ma dang gyo mo la sogs pa yod par ma dag par snang gi_/gser la sogs pa rin po che'i kha dog tu mi snang bas na/_sangs rgyas kyi zhing yongs su sbyang bar bya ba la bar du gcod pa yin no/_/brgal ba gal te sa
[\[214a.7\]]gzhi chen po 'di skad cig ma re re la sems la snang ba yin na/_sems can rnams ci'i phyir 'di snyam du/_khar sang sngar mthong ba'i sa gzhi nyid bdag gis di ring yang mthong ngo snyam pa'i blo skye bar 'gyur zhes rgol ba yin la/_de'i lan du gcig nas gcig brgyud dang mthun pas
[\[214b\]]
[\[214b.1\]]zhes bya ba smos te sa gzhi chen po skad cig ma'i ngang gis snang ba nas skad cig ma snga ma las sa gzhi chen po'i dbyibs dang kha dog ci 'dra bar 'byung ba skad cig ma phyi ma la yang sa gzhi chen po'i kha dog dang dbyibs snga ma dang 'dra ba sha dag brgyud mar 'byung bas na/_khar sang sngar
[\[214b.2\]]mthong ba'i sa nyid di ring yang bdag gis de mthong ngo snyam pa'i blo skye ste/_de bas na de lta bu'i blo ji srid yod kyi bar du sangs rgyas kyi zhing dag par mi 'gyur ro/_/'o na ji ltar byas pas sangs rgyas kyi zhing dag par 'gyur zhe na/_de'i phyir/_de bas na/_yongs su shes pas 'di
[\[214b.3\]]dag pa'o zhes smos te/_de ltar ji srid du sa gzhi chen po sems la snang ba yod pa de srid du/_sangs rgyas kyi zhing sbyong ba la bar du gcod pa yin par shes par byas nas/_ci nas kyang sa gzhi chen po lta bur sems la snang bar ma gyur cing sa chen po la chags pa'i sems
[\[214b.4\]]spang bar bya ste/_chags pa'i sems spangs nas/_sangs rgyas kyi zhing yongs su dag pa'i mtshan nyid sems la sbyang bar 'gyur te/_sangs rgyas kyi zhing ni de ltar sbyong ngo /_/de bas na bar chad byed par yongs su shes nas zhes bya ba la sogs pa ji srid du sems la sa
[\[214b.5\]]gzhi chen po lta bur yod par snang zhing /_yod par chags pa yod pa de srid du sangs rgyas kyi zhing yongs su dag par bya ba la bar du gcod pa yin par shes nas/_yod par chags pa spang bar bya ste/_de la yod par chags pa spangs na/_sangs rgyas kyi zhing shel gyi kha dog la
[\[214b.6\]]sogs pa dag pa'i mtshan nyid du sems la snang bar 'gyur ro/_/dpag tu med pa rnam par dbye ba la tshigs su bcad pa zhes bya ba la/_de ltar yang dag pa'i ye shes dang ldan pa'i byang chub sems dpa' bdag grol ba dang thar pa thob pa des sems can dpag tu med pa
[\[214b.7\]]rnams sgrol bar byed de/_de bas na dpag tu med pa rnam par dbye ba la tshigs su bcad pa gcig gis bstan to/_/de la dpag tu med pa rnams bsdus na/_byang chub sems dpa' rnams kyi dpag tu med pa ni rnam pa lnga'o/_/smin par bya dang rnam sbyang dang /_/thob bya smin
[\[215a\]]
[\[215a.1\]]par rung ba dang /_/yang dag bstan pa'i dngos po dang /_/blo ldan rnams kyis dpag tu med/_/ces bya ba la/_byang chub sems dpa' rnams kyi dpag tu med pa'i dngos po ni rnam pa lnga ste/_yongs su smin par bya ba'i dngos po dpag tu med pa dang /_rnam par byang ba'i dngos po
[\[215a.2\]]dpag tu med pa dang /_thob par bya ba'i dngos po dpag tu med pa dang /_yang dag par bstan par bya ba'i dngos po dpag tu med pa ste/_dpag tu med pa'i dngos po rnam pa lnga'o/_/de la yongs su smin par bya ba'i dngos po ni khyad par med par nyan thos kyi rigs la gnas pa dang /_rang sangs
[\[215a.3\]]rgyas kyi rigs la gnas pa dang /_byang chub sems dpa'i rigs la gnas pa dang /_rigs ma nges pa dang /_rigs med pa rnams te/_nam mkha'i khams mthar thug pa sems can gyi khams der thug ste/_nam mkha' bzhin du sems can gyi khams la mthar thug pa med pas
[\[215a.4\]]na/_yongs su smin par bya ba'i dngos po dpag tu med pa zhes bya'o/_/de ltar nyan thos kyi rigs can dang /_rang sangs rgyas kyi rigs can dang /_byang chub sems dpa'i rigs can ni theg pa gsum du yongs su smin par bya'o/_/ma nges pa'i rigs can rnams ni theg pa gsum
[\[215a.5\]]du yongs su smin par bya'o/_/rigs med pa ni dge ba bcu la bkod nas lha dang mi'i nang du gzhag ste/_yongs su smin par bya'o/_/rnam par sbyong ba'i dngos po ni 'jig rten gyi khams snod kyi 'jig rten te/_de dag kyang ngam grog dang tsher ma la sogs pa med cing ma gzhi shel la sogs
[\[215a.6\]]pa'i mtshan nyid du yongs su sbyang ba'i 'jig rten gyi khams kyang nam mkha'i mtha' thog thag tu za 'og gi gur bzhin du gnas pas na/_yongs su sbyong ba'i dngos po dpag tu med do/_/thob par bya ba'i chos dngos po ni dge ba'i chos dang mi dge ba'i chos rnam pa gnyis las mi dge
[\[215a.7\]]ba'i chos rnams spangs nas/_stobs dang mi 'jigs pa la sogs pa dge ba'i chos thob par bya zhing /_mngon du bya ba yang dpag tu med pa zhig yod de/_smin par rung ba'i dngos po dpag tu med pa ni 'di ltar rigs lnga las/_nyan thos kyi rigs dang /_rang sangs rgyas kyi rigs dang /_
[\[215b\]]
[\[215b.1\]]theg pa chen po'i rigs dang /_rigs ma nges pa'i gang zag rnams ni theg pa gsum la gzud cing mya ngan las 'das pa thob par bya ba'i skal pa yod pas na/_smin par byar rung ba'i dngos po zhes bya ste/_smin par byar rung ba'i sems can gyi khams la yang mtha' med pas na dpag tu
[\[215b.2\]]med pa zhes bya'o/_/yang dag par bstan par bya ba'i dngos po dpag tu med pa ni/_gdul ba'i sems can de dag gdul bar bya ba'i thabs bstan pa'i thabs kyang dpag tu med de/_'dod chags can la mi gtsang ba'i chos bstan pa dang /_zhe sdang can la byams pa'i chos bstan pa la
[\[215b.3\]]sogs pa gsung rab yan lag bcu gnyis bstan cing bshad pa yang dpag tu med pa'i phyir ro/_/de la smin par bya ba'i dngos po dang /_smin par rung ba'i dngos po gnyis la khyad par ci yod ce na/_'di ltar rigs yod pa dang /_rigs med pa la sogs pa'i sems can bye
[\[215b.4\]]brag med par sems can thams cad la ni smin pa'i dngos po zhes bya'o/_/theg pa gsum du yongs su mya ngan las 'dar rung ba'i sems can rigs yod pa'i sems can rnams la ni smin par rung ba'i dngos po zhes bya'o/_/de'ang mdor na gang la dmigs par bya ba yang dpag tu
[\[215b.5\]]med pa dang /_gang la gnas nas smin par bya ba yang dpag tu med pa dang /_gang dang ldan pas smin par bya ba yang dpag tu med pa dang /_gang smin par bya ba yang dpag tu med pa dang /_thabs gang gis smin par bya ba yang dpag tu med pa ste/_mdor na de rnams ston to/_/de la gang la dmigs
[\[215b.6\]]she na/_rigs yod pa dang rigs med pa la sogs pa'i sems can kun la dmigs te/_de'ang dpag tu med do/_/gang la gnas nas smin par byed ce na/_snod kyi 'jig rten la gnas nas smin par byed de/_snod kyi 'jig rten de'ang dpag tu med do/_/gang dang ldan pas smin par byed
[\[215b.7\]]ce na/_chos kyi khams dang pha rol tu phyin pa la sogs pa dang ldan pas smin par byed do/_/de'ang dpag tu med do/_/gang smin par byed ce na/_smin par nus pa'i sems can rigs can rnams smin par byed de/_de yang dpag tu med do/_/gang gis smin par byed ce na/_
[\[216a\]]
[\[216a.1\]]gdul bar bya ba'i thabs chos bstan pas smin par byed de/_de'ang dpag tu med do/_/bstan pa'i 'bras bu rnam par dbye ba la tshigs su bcad pa gnyis te zhes bya ba la/_thabs gang gis sems can rnams 'dul bar byed ce na/_chos bstan pa'i
[\[216a.2\]]thabs kyis sems can 'dul bar byed de/_de bas na tshigs su bcad pa gnyis kyis/_byang chub sems dpa' rnams kyis sems can rnams la chos bstan na/_'bras bu rnam pa brgyad yod par tshigs su bcad pa gnyis kyis bstan to/_/byang chub kyi ni sems
[\[216a.3\]]bskyed cing /_/de bzhin mi skye bzod pa dang /_/chung ngur dri ma med pa'i mig_/zag pa zad pa de bzhin te/_/dam chos ring du gnas pa dang /_/shes dang gcod dang longs spyod dang /_/bshad pa dag gi 'bras bu ni/_/de brtson blo ldan dag gis shes/_/zhes bya ba la blo ldan byang chub
[\[216a.4\]]sems dpa' rnams chos bshad par brtson pa la/_'bras bu rnam pa brgyad yod par shes par bya ste/_'bras bu rnam pa brgyad ni/_/byang chub tu sems bskyed pa dang /_mi skye ba'i chos la bzod pa thob pa dang /_theg pa chung ngur chos kyi mig dri ma med pa thob pa dang /_de
[\[216a.5\]]bzhin du theg pa chung ngur zag pa zad pa thob pa dang /_dam pa'i chos yun ring du gnas pa dang /_mi shes pa rnams chos kyi don shes par gyur pa dang /_the tshom du gyur pa rnams the tshom gcod pa dang /_chos kyi longs spyod chen po myong ba'o/_/'bras bu rnam pa brgyad
[\[216a.6\]]bsdus na/_'bras bu rnam pa gsum zhig ston te/_nyan thos rnams kyis chos thob pa las/_'bras bu gang thob pa dang /_byang chub sems dpa' rnams kyis 'bras bu gang thob pa dang nyan thos dang byang chub sems dpa' gnyi gas 'bras bu gang thob pa ste/_rnam pa de
[\[216a.7\]]gsum ston to/_/de la chos bshad pa na/_nyan pa'i sems can la la ni bla na med pa yang dag par rdzogs pa'i byang chub tu sems skyed par byed de/_de ni byang chub sems dpa' rnams kyis 'bras bu thob pa'o/_/de la mi skye ba'i chos la bzod pa thob pa rnam pa gsum
[\[216b\]]
[\[216b.1\]]ste/_mos pa spyod pa'i sa la bzod pa thob pa'i dus na de kho na phyogs gcig pa'i ston pa nyid khong du chud pa la yang bzod pa thob pa zhes bya'o/_/sa dang po'i dus na yang mi skye ba'i chos la bzod pa thob pa zhes bya ste/_de'i tshe gzung 'dzin gnyis dang bral ba'i chos
[\[216b.2\]]kyi dbyings mngon sum du byas pas na/_mi skye ba'i chos la bzod pa thob pa zhes bya'o/_/sa brgyad pa thob pa'i dus na yang /_mi skye ba'i chos la bzod pa thob pa zhes bya ste/_rnam par mi rtog pa lhun gyis grub pa'i ye shes rnyed pa'i phyir ro/_/de la chos bshad pa'i dus
[\[216b.3\]]na kha cig gis ni bzod pa'i dus de kho na phyogs gcig pa'i ting nge 'dzin mngon sum du byed pa dang /_kha cig gis ni sa dang po thob/_kha cig gis ni sa brgyad pa la 'jug pas/_mi skye ba'i chos la bzod pa thob pa zhes bya ste/_'bras bu 'di yang byang chub sems dpa'
[\[216b.4\]]rnams kyis thob pa'i 'bras bu'o/_/chos la dri ma med pa'i mig thob pa ni/_nyan thos kyi theg pa la gnas pa rnams la mthong ba'i lam skyes nas mthong bas spang bar bya ba'i nyon mongs pa spangs te/_rgyun du zhugs pa thob pa ni chos kyi mig dri ma med pa zhes bya ste/_
[\[216b.5\]]shes rab kyis bden pa bzhi mthong bas na/_chos kyi mig ces bya la/_mthong bas spang bar bya ba'i nyon mongs pa spangs pas na dri ma med pa zhes bya ste de bas na mdo sde dang de dag gi nang nas/_chos kyi rnam grangs 'di bshad pas na/_rdul med cing dri ma dang bral
[\[216b.6\]]ba'i chos la chos kyi mig skyes so zhes gsungs so/_/de la bzod pa'i dus na ni/_rdul med pa zhes bya ste/_bzod pas mthong bas spang bar bya ba'i nyon mongs pa rnams spong bar byed pa'i phyir ro/_/ye shes kyi dus na ni dri ma dang bral ba zhes bya ba ste/_ye shes
[\[216b.7\]]kyis rnam par grol ba mngon sum du byed pa'i phyir ro/_/mthong ba'i lam skyes pa'i gang zag dag ni chos bshad pa'i mthus/_bsgom pa'i lam dang /_mthar thug pa'i lam skyes nas/_nyon mongs pa thams cad dang bral ba'i mtshan nyid dgra bcom pa'i 'bras
[\[217a\]]
[\[217a.1\]]bu thob pa ni zag pa zad pa thob pa zhes bya ste/_dri ma med pa'i chos kyi mig thob pa dang /_zag pa zad pa thob pa gnyis ni/_'phags pa nyan thos rnams kyis ni chos thos pa'i 'bras bu'o/_/dam pa'i chos gzhan la bshad na/_des
[\[217a.2\]]kyang gzhan la bshad/_des kyang gzhan la bshad pa'i sgo nas mar me gcig las mar me mang po 'phel ba bzhin du dam pa'i chos yun ring du mi 'jig par 'gyur bas na/_dam pa'i chos yun ring du gnas pa zhes bya'o/_/sngon theg pa che chung gi chos rnams kyi rang dang spyi'i
[\[217a.3\]]mtshan nyid la shes pa med pa las/_dam pa'i chos shes nas shes pa med pa dang bral te/_theg pa che chung gi chos rnams kyi rang dang /_spyi'i mtshan nyid la mkhas par 'gyur bas na/_don shes par 'gyur ba zhes bya'o/_/sngon chos rnams kyi rang dang spyi'i mtshan nyid la
[\[217a.4\]]the tshom du gyur pa'i chos/_chos thos nas chos kyi mtshan nyid la the tshom thams cad dang bral bar 'gyur bas na the tshom gcod pa zhes bya'o/_/sngon gyi mi shes pa yang med the tshom gyi mi shes pa yang med pa nges pa'i sems thob pa rnams ni/_dam pa'i chos rgya chen po dag
[\[217a.5\]]thob nas/_chos kyi longs spyod kha na ma tho ba med pa'i don sems kyis myong bar 'gyur bas chos la longs spyod thob pa zhes bya ste/_de ltar dam chos yun ring du gnas pa dang /_mi shes pa rnams don shes par 'gyur ba dang /_the tshom gcod pa dang chos kyi longs spyod
[\[217a.6\]]myong ba rnams ni/_nyan thos dang byang chub sems dpa' gnyi ga'i chos thos pa'i thun mong gi 'bras bu'o/_/gcig nas gcig tu 'dzin pas zhes bya ba ni byang chub sems dpa' la las gzhan dag la chos bshad na/_des chos bzung nas/_gzhan la 'chad par
[\[217a.7\]]byed/_des kyang gzhan la 'chad par byed pa'i sgo nas/_dam pa'i chos yun ring du 'jig rten du gnas par 'gyur ro/_/nges pa rnams ni bya ba la/_mi shes pa med pa dang the tshom med pa'i gang zag ni nges pa zhes bya'o/_/dam pa'i chos kyi dga' ba'i ro kha na ma tho ba
[\[217b\]]
[\[217b.1\]]med pa rgya chen po la longs spyod par 'gyur ro zhes bya ba la/_mi shes pa med pa dang the tshom med pa'i gang zag rnams dam pa'i chos thos pa ni/_chos kyi dga' ba'i ro nyon mongs pa'i dri mas ma gos pas zag pa med pa'i chos kyi longs spyod chen po myong bar 'gyur ro/_/
[\[217b.2\]]theg pa chen po'i che ba po rnam par dbye ba'i tshigs su bcad pa rnam pa gnyis te zhes bya ba la/_gzhan gyi don phun sum tshogs pa la zhugs pa'i byang chub sems dpa' de gzhan gyi don phun sum tshogs par byed pa yang ma zad kyi/_bdag nyid kyi don phun sum
[\[217b.3\]]tshogs pa dang yang ldan te/_de la bdag gi don phun sum tshogs pa gang zhe na/_theg pa chen po'i bdag nyid chen po dang ldan pa'o/_/de la theg pa chen po'i bdag nyid chen po la yang bdag nyid chen po rnam pa bdun yod do/_/bdag nyid chen po rnam
[\[217b.4\]]pa bdun la theg pa chen po zhes bya'o/_/bdag nyid chen po rnam pa bdun yang /_chen po rnam pa gnyis su bsdus te/_rgyu che ba dang 'bras bu che ba'o/_/dmigs pa dag ni che ba dang /_/grub pa gnyis kyang de bzhin du/_/ye shes gnyis ni brtson 'grus
[\[217b.5\]]brtsams/_/thabs la mkhas par 'gyur ba dang /_/yang dag thob pa chen po dang /_/sangs rgyas las ni chen po'o/_/chen po de dag ldan pas na/_/theg pa chen po brjod pa'o/_/zhes bya ba la/_chen po rnam pa bdun dang ldan pas na/_theg pa chen po zhes bya ste/_chen
[\[217b.6\]]po rnam pa bdun ni/_dmigs pa che ba dang /_sgrub pa gnyis che ba dang /_ye shes gnyis che ba dang /_brtson 'grus brtsams pa che ba dang /_thabs la mkhas par 'gyur ba che ba dang /_yang dag par thob pa che ba dang /_sangs rgyas kyi las che ba'o/_/dmigs
[\[217b.7\]]pa chen po ni rgya che ba'i mdo la sogs pa dang ldan pa'i phyir ro zhes bya ba la/_nyan thos rnams ni sde snod gsum tsam la dmigs par zad kyi/_byang chub sems dpa' rnams ni zab cing rgya che ba'i mdo sde shes rab kyi pha rol tu phyin pa stong phrag brgya pa la
[\[218a\]]
[\[218a.1\]]sogs pa stong phrag brgya pa'i mdo sde dpag tu med pa la dmigs pas na dmigs pa che'o/_/sgrub pa chen po ni sgrub pa rnam pa gnyis te/_bdag gi don dang gzhan gyi don to zhes bya ba la/_nyan thos rnams ni bdag gi don tsam sgrub par zad kyi/_
[\[218a.2\]]byang chub sems dpa' dag bdag dang gzhan gnyi ga'i don bsgrubs pas na sgrub pa che'o/_/ye shes chen po ni chen po gnyis te/_gang zag la bdag med pa dang /_chos la bdag med pa ste/_rtogs pa'i dus na'o zhes bya ba la/_rtogs pa'i dus ni sa dang po la bya ste/_
[\[218a.3\]]sa dang po'i dus na gang zag la bdag med pa dang /_chos la bdag med pa gnyis rtogs pas ni/_ye shes chen po zhes bya ste/_nyan thos kyi sa rnams kyis ni/_mthong ba'i lam rgyun du zhugs pa thob pa'i dus na/_gang zag la bdag med pa las ma rtogs pa'i phyir
[\[218a.4\]]ye shes chen po zhes mi bya'o/_/brtson 'grus chen po ni bskal pa grangs med pa gsum du rtag tu gus par sbyor ba'i phyir ro zhes bya ba la/_nyan thos rnams kyi tshe gsum mam/_tshe bdun tsam zhig brtson 'grus rtsom gyi/_byang chub sems dpa' rnams kyis
[\[218a.5\]]ni rab tu nye ba/_bskal pa grangs med pa gsum gyi bar du brtson 'grus rtsom ste/_de bas na brtson 'grus brtsams pa che'o/_/thabs la mkhas pa chen po ni nyon mongs pa med par 'khor ba yongs su mi gtong ngo zhes bya ba la nyan thos rnams ni skye ba dang rga ba la
[\[218a.6\]]sogs pa'i sdug bsngal dang ldan par mthong la mya ngan las 'das pa ni zhi ba'i mtshan nyid du mthong bas/_'khor ba spangs nas/_mya ngan las 'das pa mngon sum du bya bar sems pa'i phyir thabs chen po zhes mi bya'o/_/byang chub sems dpa' rnams ni
[\[218a.7\]]shes rab dang snying rje dang ldan pas snying rjes 'khor ba yongs su mi gtong la/_shes rab kyis ni 'khor bar gnas kyang 'khor ba'i nyon mongs pas mi gos par byed de/_dper na pad+mo 'dam las skyes kyang 'dam gyi nyes pas mi gos pa bzhin du gnas pas na
[\[218b\]]
[\[218b.1\]]thabs mkhas pa che'o zhes bya'o/_/de yan chad rgyu che ba bstan to/_/yang dag par thob pa chen po ni stobs dang mi 'jigs pa dang zhes bya ba la sogs pa dang /_'phags pa nyan thos rnams kyis ni mjug tu dgra bcom pa'i 'bras bu mtha' dag skye mched
[\[218b.2\]]dang /_zil gyis gnon pa'i skye mched dang /_mngon par shes pa drug tsam las mi 'thob kyi/_byang chub sems dpa' rnams kyis ni mthar stobs dang /_mi 'jigs pa dang ma 'dres pa la sogs pa yon tan dpag tu med pa 'thob pa che ba zhes bya'o/_/
[\[218b.3\]]sangs rgyas kyi phrin las chen po ni/_mngon par byang chub ston pa dang /_/mya ngan las 'das pa yang dag_/ces bya ba la/_nyan thos rnams kyis ni/_dgra bcom pa'i 'bras bu 'thob cing mya ngan las 'das pa thob na/_mngon par byang chub pa dang /_chos kyi
[\[218b.4\]]'khor lo bskor ba la sogs pa'i las mi byed kyi/_byang chub sems dpa' rnams kyis ni mngon par sangs rgyas nas kyang sems can bsgral bar bya ba'i phyir/'og min gyi pho brang na bzhugs pa dang /_lhums su gshegs pa dang /_mngon par 'tshang rgya
[\[218b.5\]]ba la sogs pa nas/_yongs su mya ngan las 'das pa'i bar dag chos ston pa'i phrin las mdzad pas na phrin las che ba zhes bya ste/_rnam pa de gnyis kyis ni 'bras bu che bar bstan to/_/theg pa chen pos kun bsdus pas rnam par dbye ba'i tshigs su
[\[218b.6\]]bcad pa gnyis te zhes bya ba la de ltar theg pa chen po'i bdag nyid chen po dang ldan pa rnams ni nyan thos dang rang sangs rgyas kyi theg pa la brten nas/_mya ngan las 'das pa'i gnas su 'byung bar med pa ni ma yin te/_theg pa chen po'i bdag nyid chen po nyid
[\[218b.7\]]kyis mi gnas pa'i mya ngan las 'das pa'i gnas su 'byung bar byed do/_/de bas na theg pa chen po'i bdag nyid che ba'i 'og tu/_theg pa chen po bsdus pa'i skabs bshad do/_/de la theg pa chen po zhes bya ba ni shes rab kyi pha rol tu phyin pa stong phrag brgya pa
[\[219a\]]
[\[219a.1\]]las/_rmad ga cad la sogs pa la bya bas theg pa chen po'i don brjod na dpag tu med mod kyi 'on kyang dpag tu med pa de dag bsdus na chos rnam pa brgyad kyi nang du/_theg pa chen po'i don ma lus par 'dus pa na/_chos rnam pa brgyad la theg
[\[219a.2\]]pa chen po zhes bya'o/_/de la chos rnam pa brgyad bsdus pa'i don kyang rigs la gnas pa'i byang chub sems dpas bla na med pa'i byang chub tu sems bskyed nas mos pa spyod pa'i sar byang chub sems dpa'i spyod pa pha rol tu phyin pa drug bsgrubs te/_de'i 'og tu sa
[\[219a.3\]]bcu'i rim gyis bsgoms nas sangs rgyas kyi sa mngon du byas pa ste/_de rnams la theg pa chen po zhes bya'o/_/rigs dang zhes bya ba la/_rigs zhes bya ba dang sa bon zhes bya ba dang skal ba yod pa zhes bya ba'i don gcig ste/_don du na sbyin pa nas shes rab kyi pha rol
[\[219a.4\]]tu phyin pa'i bar du/_pha rol tu phyin pa drug gi sa bon yod pa la rigs zhes bya ste/_'di ni rigs la gnas pa zhes bya ba'i don bstan te/_chos rnam pa gcig go/_/chos la mos pa dang zhes bya ba la/_de ltar theg pa chen po'i rigs yod pas/_zab cing rgya che ba'i
[\[219a.5\]]chos la yang sems gcig tu dad pa ni chos la mos pa zhes bya ste 'di ni chos rnam pa gnyis so/_/de ltar sems ni bskyed pa dang /_/zhes bya ba la/_byang chub sems dpa'i rigs kyang yod/_zab cing rgya che ba'i chos la yang mos par 'gyur bas de'i 'og tu/_bdag
[\[219a.6\]]dang sems can thams cad la phan par bya ba'i phyir bla na med pa'i byang chub thob par gyur cig ces smon lam 'debs pa ni sems bskyed pa zhes bya ste/_'di ni chos rnam pa gsum ste/_de yan chad kyis rigs la gnas pas bla na med pa'i byang chub tu sems bskyed de zhes bya
[\[219a.7\]]ba'i don smras so/_/sbyin la sogs pa sgrub pa dang /_/zhes bya ba la/_de ltar bla na med pa'i byang chub tu sems bskyed nas mos pa spyod pa'i sar sbyin pa'i pha rol tu phyin pa nas shes rab kyi pha rol tu phyin pa'i bar du/_pha rol tu phyin pa drug bsgrub pa ni chos rnam pa bzhi ste/_des ni byang
[\[219b\]]
[\[219b.1\]]chub tu sems bskyed nas mos pa spyod pa'i sar pha rol tu phyin pa drug sgrub ces bya ba'i don bstan to/_/skyon med pa la 'jug pa dang /_/zhes bya ba la gzung ba dang 'dzin pa la mngon bar chags pa ni skyon te/_sa dang por gzung ba dang 'dzin pa la mngon par chags pa spangs pas na/_mos
[\[219b.2\]]pa spyod pa'i sar pha rol tu phyin pa drug bsgrubs pas sa dang po thob pa'i phyir skyon med pa zhes bya'o/_/'di ni chos lnga'o/_/sems can rnams ni smin byed dang /_/zhes bya ba la/_de nas sa gnyis nas brtsams te/_sa bdun pa man chad na byang chub kyi phyogs dang /_pha rol tu phyin pa'i chos
[\[219b.3\]]rnams kyis sems can bstan pa la ma dad pa rnams ni bstan pa la dad par byed/_bstan pa la dad pa rnams ni dge ba la bkod nas yongs su smin par byed de/_'di ni chos drug go/_/zhing yang yongs su sbyong ba dang /_/mi gnas pa'i mya ngan las 'das/_/zhes bya ba la/_de nas phyir
[\[219b.4\]]mi ldog pa'i sa/_sa brgyad pa dang /_dgu pa dang /_bcu pa la ni sangs rgyas kyi zhing yongs su sbyong ba dang mi gnas pa'i mya ngan las 'das pa'i lam la gnas par byed de/_'di ni chos bdun no/_/de sangs rgyas kyi zhing yongs su sbyong ba la ni snod kyi 'jig rten shel dang gser la
[\[219b.5\]]sogs pa'i kha dog tu snang bar byed pa'o/_/mi gnas pa'i mya ngan las 'das pa'i lam ni shes pa dang snying rje gnyis te/_snying rjes 'khor ba yongs su ma btang na/_mya ngan las 'das pa 'ba' zhig gi phyogs la mi gnas so/_/byang chub sems dpa' sems can gyi don du
[\[219b.6\]]'khor ba na gnas kyang ye shes kyi mthus/_'khor ba'i nyes pas mi gos pas na/_'khor ba na mi gnas so/_/byang chub mchog kyang rnam par ston/_/zhes bya ba la/_de nas sa bcu 'das nas sa bcu gcig pa sangs rgyas kyi sa sku gsum thob pas na byang chub pa zhes bya la/_byang
[\[219b.7\]]chub pa nas yum gyi lhums su 'jug pa dang /_lhums nas 'byung ba dang /_khab nas byung zhing rab tu 'byung ba bstan pa la sogs pa bstan nas mngon par sangs rgyas pa dang /_chos kyi 'khor lo bskor ba dang /_mya ngan las 'das pa'i bar dag ston par byed de de ni chos brgyad pa'o/_/de
[\[220a\]]
[\[220a.1\]]bas na theg pa chen po zhes bya ba yang mdor bsdus na/_rigs nas brtsams te/_yongs su mya ngan las 'das pa'i bar dag bstan pa theg pa chen po zhes bya'o/_/byang chub sems dpa' rnam par dbye ba'i tshigs su bcad pa bcu'o zhes bya ba la/_gang du byang
[\[220a.2\]]chub kyi phyogs kyi chos bsgrubs pa des yon tan rnam pa gnyis thob ste/_yon tan gnyis ni bsgrub pa'i yon tan dang /_rab tu bsngags pa'i yon tan no/_/de la sgrub pa'i yon tan la yang rgyu mthun pa'i yon tan dang bral ba'i yon tan dang sems can la mngon du lta ba'i
[\[220a.3\]]yon tan gsum ni 'di yan chad du bshad zin to/_/da ni byang chub sems dpa' rnam par dbye ba man chad kyis rab tu bsngags pa'i yon tan ston to/_/de la mos pa spyod pa'i sa nas/_sa bcu rnams la phye na byang chub sems dpa' du yod pa dang /_sa de dag la gnas pa'i byang
[\[220a.4\]]chub sems dpa' rnams kyi mtshan nyid ji lta bu yin pa bstan pa ni/_byang chub sems dpa' rnam par dbye ba zhes bya ste/_de tshigs su bcad pa bcus bstan to/_/byang chub sems dpa' lnga po ni/_/sa rnams kun du shes par bya/_/zhes bya ba la/_sa bcu'i steng du/_mos pa spyod
[\[220a.5\]]pa'i sa bstan te sa bcu gcig po de dag la/_byang chub sems dpa' rnam pa lnga zhig yod par shes par bya'o zhes bya ba'i don to/_/gcig ni mos dang ldan pa dang /_/zhes bya ba la/_byang chub sems dpa' rnam pa lnga po gang yin pa de ni ston to/_/de la gcig ces bya ba ni mos
[\[220a.6\]]pa spyod pa'i sa bzhi la gnas pa'i byang chub sems dpa' zhe bya ste/_mos pa spyod pa'i sa bzhi la gnas pa'i byang chub sems dpa' la ni mos pa dang ldan pa'i byang chub sems dpa' zhes bya'o/_/ji lta'i phyir mos pa dang ldan pa zhes bya zhe na/_de'i tshe chos kyi dbyings kun du 'gro
[\[220a.7\]]ba'i mtshan nyid mngon sum du ma byas kyi/_chos kyi dbyings kun du 'gro ba'i mtshan nyid la dad cing yid ches pa tsam yod pa'i phyir ro/_/lhag pa'i bsam pa dag pa gzhan/_/zhes bya ba la/_gzhan zhes bya ba ni/_byang chub sems dpa' gnyis pa ni/_/zhes bya ba'i don to/_/sa dang
[\[220b\]]
[\[220b.1\]]po la zhugs pa'i byang chub sems dpa' la ni lhag pa'i bsam pa rnam par dag pa'i byang chub sems dpa' zhes bya ste/_ci'i phyir lhag pa'i bsam pa rnam par dag pa zhes bya zhe na/_de'i tshe chos kyi dbyings kun du 'gro ba'i mtshan nyid rtogs pa dang /_bdag dang gzhan gyi
[\[220b.2\]]don phun sum tshogs pa'i sems dang ldan pa lhag pa zhes bya ba la/_mthong bas spang bar bya ba'i nyon mongs pa dang /_shes bya'i sgrib pa spangs pa'i phyir rnam par dag pa zhes bya'o/_/mtshan ma dang ni zhes bya ba la/_/sa gnyis pa yan chad sa drug pa man chad la gnas pa'i
[\[220b.3\]]byang chub sems dpa' la mtshan ma dang bcas pa'i byang chub sems dpa' zhes bya ste/_ci'i phyir mtshan ma dang bcas pa zhes bya zhe na/_sa gnyis pa la ni 'di ni nyan thos kyi theg pa/_'di ni rang sangs rgyas kyi theg pa/_'di ni theg pa chen po'o zhes theg pa la rnam pa sna tshogs
[\[220b.4\]]su 'byed pa'i mtshan ma spyod pa'i phyir ro/_/sa gsum pa la ni lhan cig skyes pa'i 'jig tshogs la lta ba'i mtshan ma spangs so/_/sa bzhi pa la ni sdug bsngal dang kun 'byung gi bden pa la gnod pa'i rnam par mthong ba dang /_'gog pa dang lam gyi bden pa la zhi ba'i rnam
[\[220b.5\]]par mthong ba'i mtshan ma yod pa'i phyir ro/_/sa lnga pa la ni bzo'i las kyi gnas rnam pa sna tshogs la 'jug cing rtog pa kun du 'byung ngo /_/sa drug pa la ni rten cing 'brel te 'byung ba/_ma rig pa'i rkyen gyis 'du byed la sogs pa lugs bzhin pa dang /_ma rig pa 'gags
[\[220b.6\]]pas 'du byed 'gag pa la sogs pa lugs las bzlog pa la rtogs pa'i mtshan ma yod pas/_sa de dag la gnas pa'i byang chub sems dpa' la mtshan ma dang bcas pa zhes bya'o/_/mtshan ma med ces bya ba la/_sa bdun pa la gnas pa'i byang chub sems dpa' la
[\[220b.7\]]mtshan ma med pa'i byang chub sems dpa' zhes bya ste/_ji ltar mtshan ma med pa zhes bya zhe na/_sa de la gnas pa'i byang chub sems dpa' des sa drug pa man chad la 'byung ba'i mtshan ma thams cad spangs pa'i phyir mtshan ma med pa zhes bya'o/_/mngon par 'du mi byed la spyod/_/
[\[221a\]]
[\[221a.1\]]ces bya ba la/_phyir mi ldog pa'i sa brgyad pa dang /_dgu pa dang /_bcu pa la gnas pa'i byang chub sems dpa' la ni/_mngon par 'du mi byed pa la spyod pa'i byang chub sems dpa' zhes bya ste/_ci'i phyir sa de gsum la gnas pa la mngon par 'du mi byed pa la spyod
[\[221a.2\]]pa zhes bya zhe na/_de'i tshe bdag dang gzhan gyi don sgrub pa dang /_rnam par mi rtog pa'i ting nge 'dzin la rtsol 'bad med par lhun gyis grub pa nyid du gnas pas mngon par 'du mi byed pa la spyod pa zhes bya'o/_/byang chub sems dpa' lnga po ni/_/sa rnams kun du shes par bya/_/
[\[221a.3\]]zhes bya ba la mos pa spyod pa'i sa yan chad sa bcu pa man chad sa bcu gcig rnams ni byang chub sems dpa' rnam pa lnga zhig yod par shes par bya'o zhes bya ba'i don to/_/da ni byang chub sems dpa' de lnga'i mtshan nyid bshad de/_de la gang pha rol tu phyin pa drug bsgrub
[\[221a.4\]]pa dang /_pha rol tu phyin pa drug bsgrubs pa rnams 'jig rten gyi phun sum tshogs pa dang /_nyan thos dang rang sangs rgyas kyi mya ngan las 'das par mi bsngo'o/_/bla na med pa'i byang chub chen po thob par bsngo zhing smon lam 'debs pa de/_byang chub sems dpa'i mtshan
[\[221a.5\]]nyid yin par bstan pa'i phyir 'dod la ma chags zhes bya ba la sogs pa smos so/_/de la 'dod pa la ma chags pa ni sbyin pa'i pha rol tu phyin pa ste/_sbyin pa'i pha rol tu phyin pa la gnas na/_gzugs la sogs pa 'dod pa lnga'i yon tan dang /_longs spyod la ma chags
[\[221a.6\]]shing phyi nang gi dngos po yongs su gtong bar byed do/_/las gsum rnam par dag ces bya ba la/_las gsum rnam par dag pa'i tshul khrims kyi pha rol tu phyin pa ste/_tshul khrims la gnas na lus kyi sgo nas srog mi gcod/_ma byin par mi len/_mi tshangs par mi
[\[221a.7\]]spyod pas/_lus kyi las rnam par dag pa dang ngag gi sgo nas brdzun dang /_phra ma dang /_tshig rtsub po dang /_tshig 'khyal ba mi smra bas ngag gi las rnam par dag pa dang /_yid kyi sgo nas chags sems dang gnod sems dang log pa'i lta ba med pas yid kyi las rnam par
[\[221b\]]
[\[221b.1\]]dag go/_/khro ba zil gnon zhes bya ba la/_khro ba zil gyis gnon pa ni bzod pa'i pha rol tu phyin pa ste/_bzod pa la gnas na zhe sdang gi sems mi 'byung bar zil gyis gnon pa'i phyir ro/_/yon tan mchog la brtson zhes bya ba la/_yon tan gyi sgras ni/_sbyin pa la sogs pa 'jig
[\[221b.2\]]rten las 'das pa'i dge ba la bya ste/_yon tan mchog la brtson pa ni brtson 'grus kyi pha rol tu phyin pa ste/_brtson 'grus kyis ni 'jig rten las 'das pa'i dge ba thams cad bsgrub pa la brtson pa'i phyir ro/_/chos la mi g.yo zhes bya ba la/_chos la mi g.yo ba ni bsam gtan
[\[221b.3\]]gyi pha rol tu phyin pa ste/_bsam gtan gyis ni sems rtse gcig tu gzhag pa'i sems las sems phyi rol du g.yo zhing g.yeng ba mi byed pa'i phyir ro/_/yang dag zab mo mthong zhes bya ba la/_yang dag zab mo ni gang zag dang chos la bdag med pa'o/_/yang dag zab mo mthong ba ni
[\[221b.4\]]shes rab kyi pha rol tu phyin pa ste/_shes rab kyis bdag med pa gnyis mthong zhing khong du chud pa'i phyir ro/_/'di yan chad kyi tshig gis pha rol tu phyin pa drug bsgrub pa bstan to/_/byang chub chen por mos ldan byang chub sems/_/zhes bya ba la/_gang du pha rol tu phyin pa drug
[\[221b.5\]]bsgrub pa rnams bla na med pa'i byang chub thob pa'i rgyur gyur cig ces bsngo ba ni byang chub chen por mos pa dang ldan pa zhes bya ste/_'dis ni byang chub tu smon lam 'debs pa bstan to/_/yang rnam grangs gzhan gyis pha rol tu phyin pa drug bsgrub pa dang /_byang chub tu smon lam
[\[221b.6\]]'debs pas byang chub sems dpa' yin par bstan pa'i phyir/_phan 'dogs 'dod dang zhes bya ba la sogs pa smos so/_/de la phan 'dogs par 'dod pa ni sbyin pa'i pha rol tu phyin pa ste/_sbyin pa ni bza' ba dang bgo ba la sogs pa'i yo byad kyis sems can rnams
[\[221b.7\]]la phan 'dogs pa'i phyir ro/_/gnod pa med par lta zhes bya ba la/_gnod pa med par lta ba ni tshul khrims kyi pha rol tu phyin pa ste/_tshul khrims la gnas pa rnams sems can gzhan gyi srog mi gcod pas na srog la gnod par mi byed/_nor la ma
[\[222a\]]
[\[222a.1\]]byin par mi len pas na/_longs spyod la gnod par mi byed/_gzhan gyi bud med la mi tshangs par mi spyod pas na chung ma la gnod par mi byed do/_/pha rol gnod byed dag la bzod pa dang /_/zhes bya ba la pha rol gnod byed la bzod pa ni
[\[222a.2\]]bzod pa'i pha rol tu phyin pa ste/_bzod pa la gnas pa rnams ni/_sems can gzhan gyis bdag gi srog dang longs spyod la gnod pa byas kyang /_slar gnod pa'i lan ldon par mi byed de/_'di ni bzod pa gsum las gnod pa la ji snyam pa'i bzod
[\[222a.3\]]pa bstan to/_/brtan pa zhes bya ba la brtan pa ni brtson 'grus kyi pha rol tu phyin pa brtsams pa ste/_brtson 'grus drag po dang ldan pa'i rnam pa ni/_dge ba'i phyogs la brtson 'grus rtsom pa'i tshe/_grang ba dang tsha ba la sogs pa'i sdug bsngal myong bas/_
[\[222a.4\]]mi skrag cing brtson 'grus brtsams pa las mi ldog pa'i brtan pa zhes bya'o/_/bag yod ces bya ba la 'du 'dzi mang po'i nang na gnas shing bsam gtan thob pa'i ro la chags pa'i rnam pa ni bag med pa'o/_/bsam gtan gyi pha rol tu phyin pa la gnas pa ni
[\[222a.5\]]bag yod pa zhes bya ste/_bsam gtan rdzogs par bya ba'i dgon pa na gnas shing bsam gtan gyi ro la ma chags par byed pas na bag yod pa zhes bya'o/_/mang du thos pa dang zhes bya ba la/_dge ba'i bshes gnyen mang po las chos mang du thos na/_
[\[222a.6\]]shes rab 'byung bas mang du thos pa ni shes rab kyi pha rol tu phyin pa la gnas pa ste/_'di yan chad kyis pha rol tu phyin pa drug bsgrub pa bstan to/_/pha rol don brtson byang chub sems dpa' yin/_/zhes bya ba la/_de ltar pha rol tu phyin pa drug pa sgrubs pa'i rnam pa
[\[222a.7\]]sems can yongs su bsgral bar bya ba'i don du/_bla na med pa'i byang chub tu bsngo ba ni pha rol gyi don la brtson pa zhes bya ste/_des na byang chub chen por smon lam 'debs pa bstan to/_/de ltar pha rol tu phyin pa drug kyang bsgrub la byang chub chen por smon lam 'debs pa de byang
[\[222b\]]
[\[222b.1\]]chub sems dpa' yin no zhes bya ba'i don to/_/yang rnam grangs gzhan gyis pha rol tu phyin pa drug sgrub cing byang chub chen por smon lam 'debs pa byang chub sems dpa' yin par bstan pa'i phyir rang gis yongs su bzung ba nyes par mthong ngo zhes bya ba la sogs
[\[222b.2\]]pa smos te/_rang gis yongs su bzung ba ni bdag la yod pa'i yo byad dang longs spyod la bya ste/_bdag gi longs spyod rnams la/_mi rtag pa dang /_sdug bsngal ba dang /_rmi lam dang /_sgyu ma lta bu yin zhing longs spyod la chags pa'i skyon gyis ngan song gsum du
[\[222b.3\]]skye ba dang /_'jig rten dang 'jig rten las 'das pa'i phun sum tshogs pa thos par bya ba la/_bar du gcod pa'i nyes pa yod par ma mthong ba rnams ni sbyin pa la 'jug par mi byed kyi/_byang chub sems dpa' rnams ni bdag gi longs spyod la chags na skyon dang nyes pa yod
[\[222b.4\]]par mthong bas/_phyi nang gi dngos po yongs su gtong bar byed do/_'dis ni sbyin pa'i pha rol tu phyin pa dang ldan par bstan to/_/longs spyod ma chags zhes bya ba la/_gang gis 'dod pa lnga'i longs spyod dang /_zang zing la chags pa rnams ni khyim nas khyim med par rab tu 'byung bar
[\[222b.5\]]mi nus kyi/_byang chub sems dpa' ni 'dod pa lnga'i yon tan dang zang zing la chags pa med pas khyim nas khyim med par rab tu 'byung ba ste/_'dis ni tshul khrims kyi pha rol tu phyin pa dang ldan par bstan to/_/zhe la 'dzin pa med ces bya ba la/_sems can gyis gnod pa byas pa dang
[\[222b.6\]]phrad nas 'dis bdag la 'di lta bu zhig gnod pa byas kyi/_lan ldon du btang ngo snyam du sems pa ni zhe la 'dzin pa zhes bya ste/_byang chub sems dpa' ni sems can gzhan gyis gnod pa byas kyang /_slar gnod pa bya'o snyam du sems pa'i bsam pa med pas/_zhe
[\[222b.7\]]la 'dzin pa med pa zhes bya ste/_'dis ni bzod pa'i pha rol tu phyin pa dang ldan pa bstan to/_/rnal 'byor zhes bya ba ni zhi gnas dang lhag mthong bsgom pa la sogs pa'i dge ba la rgyun du 'jug cing sgrub pa ni rnal 'byor zhes bya ste/_'dis ni brtson 'grus kyi pha rol tu phyin pa bsgrub
[\[223a\]]
[\[223a.1\]]pa dang 'dra bar bstan to/_/mtshan ma mkhas zhes bya ba la/_nam sems rtse gcig pa'i ting nge 'dzin bsgom pa na/_zhi gnas kyi mtshan ma dang /_gzengs bstod pa'i mtshan ma dang /_btang snyoms kyi mtshan ma la bsgom pa ni/_mtshan ma la mkhas pa zhes bya
[\[223a.2\]]zhe na/_gang gi tshe sems la 'dod pa lnga'i yon tan la sogs pa g.yeng bar gyur ba'i dus na ni 'khor ba'i skyon yid la bya ba la sogs pa zhi gnas kyi mtshan ma yid la byas nas sems zhi bar bya'o/_/nam sems gnyid dang rmugs pas non te mi gsal bar gyur na bsam gtan gyi 'bras
[\[223a.3\]]bu'am/_de bzhin gshegs pa'i yon tan la sogs pa yid la bya ba gzengs bstod pa mtshan ma yid la byas nas sems gso bar bya'o/_/nam zhum rgod spangs pa'i phyir bsngos na theg pa chen po'i spyod pa las mi nyams par 'gyur bas na/_nang du rab tu gnas pa zhes bya ste/_tshig
[\[223a.4\]]des byang chub chen por smon lam btab po/_/de ltar pha rol tu phyin pa drug kyang bsgrubs la/_byang chub chen po thob par bya ba'i phyir smon lam yang 'debs pa de la byang chub sems dpa' zhes bya'o zhes bya ba'i don bstan to/_/yang rnam grangs gzhan gyis pha rol tu phyin pa drug bsgrub
[\[223a.5\]]pa dang /_byang chub chen por smon lam 'debs pa ni byang chub sems dpa'i mtshan nyid yin par bstan pa'i phyir snying rje ldan pa zhes bya ba la sogs pa smos so/_/de la sems can bkres pa dang grang ba la sogs pa'i sdug bsngal gyis nyen pa rnams la snying rje med pa dag ni bza' ba
[\[223a.6\]]dang bgo ba la sogs pa'i yo byad gtong zhing sbyin par mi byed kyis/_byang chub sems dpa' ni sems can yo byad kyis phongs te/_sdug bsngal ba rnams la snying rje dang ldan pas bza' ba dang bgo ba la sogs pa gtong zhing sbyin par byed de/_'dis ni sbyin pa'i pha rol tu phyin pa bsgrub
[\[223a.7\]]pa brtan to/_/ngo tsha yon tan gnas zhes bya ba la/_gang dag srog gcod pa dang /_ma byin par len pa la sogs pas sdig pa'i las byed pa la 'dzem zhing ngo tsha ba med pa de dag la tshul khrims med kyi/_byang chub sems dpa' rnams ni ngo tsha ba'i yon tan la gnas pa ste/_
[\[223b\]]
[\[223b.1\]]srog gcod pa dang ma byin par len pa la sogs pa sdig pa'i las byed pa bag tsha zhing 'dzem pas/_de dag cung zad kyang mi byed de/_'dis ni tshul khrims kyi pha rol tu phyin pa bsgrub pa bstan to/_/sdug bsngal bzod cing zhes bya ba la/_gang dag gzhan gyis brdeg pa dang /_bcing ba
[\[223b.2\]]la sogs pa'i gnod pa byas pa la/_mi bzod pa de dag ni slar sems can la gnod pa byed na/_byang chub sems dpa' ni sems can gzhan gyis gnod pa byas pa'i sdug bsngal rnams bzod cing nyams su len pas gzhan la slar gnod pa mi byed de/_'dis ni bzod pa'i pha rol
[\[223b.3\]]tu phyin pa bsgrub pa bstan to/_/bdag gi bde la chags zhes bya ba la/_gang dag nyan pa dang /_sems pa la sogs pa'i dge ba byed na/_bkres pa dang skom pa'i sdug bsngal mi bzod cing /_nyal ba dang 'phres pa tsam gyis bdag gi bde ba la chags pa de dag ni/_bdag
[\[223b.4\]]dang gzhan gyi don du brtson 'grus rtsom par mi nus kyi/_byang chub sems dpa' rnams ni nyan pa la sogs pa'i dge ba byed pas na/_grang ba dang bkres pa la sogs pa'i sdug bsngal bzod cing nyal ba dang /_'phres pa la sogs pa'i bdag gi bde ba la ma chags pas bdag dang
[\[223b.5\]]gzhan gyi don du brtson 'grus rtsom ste/_'dis ni brtson 'grus kyi pha rol tu phyin pa'i bsgrub pa bstan to/_/dran gtso bo zhes bya ba la/_gang dag sems nyon mongs pa'i dbang du song nas bsgom par bya ba'i yul brjed pa de dag la ni bsam gtan med kyi/_byang chub sems dpa'
[\[223b.6\]]rnams ni ting nge 'dzin gyi yul ma brjed pa'i dran pa dang ldan pa dang /_rtag tu yang bsam gtan dang ldan te/_'dis ni bsam gtan gyi pha rol tu phyin pa bsgrub pa bstan to/_/shin tu mnyam gzhag nyid ces bya ba la gang sems mnyam par gzhag pa'i ting nge 'dzin med pa de
[\[223b.7\]]dag la yang dag pa ji lta ba bzhin du shes pa'i shes rab med kyi/_byang chub sems dpa' rnams ni rtag tu sems mnyam par gzhag pas/_yod med gang yang mi rtog pa'i ye shes dang ldan te/_'dis ni shes rab kyi pha rol tu phyin pa bsgrub pa bstan to/_/'di yan chad kyis
[\[224a\]]
[\[224a.1\]]pha rol tu phyin pa drug bsgrub pa bstan pa yin no/_/theg pa mi 'khrugs byang chub sems dpa'o/_/zhes bya ba la/_de ltar pha rol tu phyin pa drug bsgrub pa rnams 'jig rten gyi longs spyod dang /_theg pa chung ngu'i mya ngan las 'das par bsngos na ni theg pa
[\[224a.2\]]chen po'i spyod pa las nyams pas/_theg pa chen po las 'khrugs pa zhes bya na/_byang chub sems dpa' rnams kyis pha rol tu phyin pa drug bsgrubs pa rnams bla na med pa'i byang chub thob par bya ba'i phyir bsngos pas theg pa chen po'i spyod pa la ma nyams pa'i phyir theg pa
[\[224a.3\]]las mi 'khrugs pa zhes bya ste/_'dis ni byang chub chen por smon lam 'debs pa bstan to/_/de ltar pha rol tu phyin pa drug kyang bsgrub la/_byang chub chen por smon lam 'debs pa de la/_byang chub sems dpa' zhes bya'o zhes bya ba'i don to/_/yang rnam grangs gzhan
[\[224a.4\]]gyis pha rol tu phyin pa drug bsgrub pa dang /_byang chub chen por smon lam 'debs pa de byang chub sems dpa'i mtshan nyid yin pa'i phyir/_sdug bsngal spangs shing zhes bya ba la sogs pa smos so/_/de la sdug bsngal spangs pa ni sbyin pa'i pha rol tu phyin pa ste/_sbyin pas
[\[224a.5\]]sems can grang ba dang bkres pa la sogs pa'i sdug bsngal gyis nyen pa rnams la bza' ba dang bgo ba la sogs pa'i yo byad byin nas grang ba dang bkres pa la sogs pa'i sdug bsngal med par byed pa'i phyir ro/_/sdug bsngal byed pa med ces bya ba la/_sdug bsngal bar byed pa
[\[224a.6\]]med pa ni tshul khrims kyi pha rol tu phyin pa ste/_tshul khrims kyis sems can gyi srog mi gcod/_nor la ma byin par mi len pas na srog dang nor la sogs pa la sdug bsngal skyed par mi byed pa'i phyir ro/_/sdug bsngal bzod cing zhes bya ba la sdug bsngal bzod pa ni bzod pa'i
[\[224a.7\]]pha rol tu phyin pa ste/_bzod pa dang ldan pa rnams sems can gzhan gyis/_lus dang srog la gnod pa rnam pa sna tshogs byas shing sdug bsngal skyed kyang sdug bsngal nyams su len cing slar gnod pa'i lan mi ldon pa'i phyir ro/_/sdug bsngal 'jigs pa med ces bya
[\[224b\]]
[\[224b.1\]]ba la sogs pa sdug bsngal gyi 'jigs pa med pa ni brtson 'grus kyi pha rol tu phyin pa ste/_dge ba'i phyogs la brtson 'grus drag tu brtsams pa rnams brtson 'grus rtsom pa'i dus na/_grang ba dang tsha ba la sogs pa'i phyi nang gi sdug bsngal byung yang 'jigs pa med de/_brtson 'grus
[\[224b.2\]]brtsams pa las mi ldog pa'i phyir ro/_/sdug bsngal rnam grol zhes bya ba la sdug bsngal las rnam par grol ba ni bsam gtan gyi pha rol tu phyin pa ste/_bsam gtan dang ting nge 'dzin thob pa rnams 'dod pa'i khams kyi 'dod chags dang bral bas khams gong mar gtogs par
[\[224b.3\]]skyed pa'i phyir ro/_/'dod pa'i khams kyi ngan song gsum du skye ba'i sdug bsngal gyi sdug bsngal de la mi 'byung ba'i phyir ro/_/sdug bsngal rtog pa med ces bya ba la/_sdug bsngal la rtog pa med pa ni shes rab kyi pha rol tu phyin pa ste/_shes rab kyi pha rol tu phyin pa
[\[224b.4\]]dang ldan pa rnams bdag dang sdug bsngal skye ba'i rgyu dang sdug bsngal gsum la rang bzhin yod par mi rtog pa'i phyir te/_'di dag gis ni pha rol tu phyin pa drug bsgrub pa bstan to/_/sdug bsngal khas len byang chub sems dpa'o/_/zhes bya ba la/_sdug bsngal khas
[\[224b.5\]]len pa ni byang chub chen por smon lam 'debs pa ste/_byang chub don du smon lam 'debs pa na sems can gyi don du/_bla na med pa'i byang chub thob par shog cig ces smon lam 'debs la/_bla na med pa'i byang chub kyang sems can gyi don du 'khor ba mi gtong bar khas blangs
[\[224b.6\]]na/_gdod bla na med pa'i byang chub thob par 'gyur la/_'khor ba yang sdug bsngal gyi rang bzhin yin pas 'khor ba khas blangs na/_sdug bsngal khas blangs pa yin te/_'dis ni byang chub chen por smon lam 'debs pa bstan to/_/de ltar pha rol tu phyin pa drug kyang sgrub
[\[224b.7\]]la/_byang chub chen por yang smon lam 'debs pa de byang chub sems dpa' yin no zhes bya ba'i don to/_/yang rnam grangs gzhan gyis pha rol tu phyin pa drug sgrub pa dang /_byang chub chen por smon lam 'debs pa de la byang chub sems dpa'i mtshan nyid yin par bstan pa'i
[\[225a\]]
[\[225a.1\]]phyir/_chos dga' zhes bya ba la sogs pa smos so/_/de la chos la dga' ba ni sbyin pa'i pha rol tu phyin pa dang ldan pa ste/_sbyin pa dang ldan pa rnams phyi nang gi dngos po gtong ba'i chos la dga' ba'i phyir ro/_/rang bzhin chos la dga' zhes bya ba
[\[225a.2\]]la/_rang bzhin gyis chos la dga' ba ni tshul khrims kyi pha rol tu phyin pa dang ldan pa ste/_tshul khrims dang ldan pa rnams rang bzhin gyis kha na ma tho ba chos rdul tsam yang mi 'byung bar dga' ba'i phyir ro/_/chos la smod cing zhes bya ba la/_chos la smod pa ni/_bzod
[\[225a.3\]]pa'i pha rol tu phyin pa dang ldan pa ste/_bzod pa dang ldan pa rnams mi bzod pas 'gyur ba'i rgyu zhe sdang gi chos la smod pa byed pa'i phyir ro/_/chos la brtson zhes bya ba la chos la brtson pa ni brtson 'grus kyi pha rol tu phyin pa dang ldan pa dag ste/_brtson 'grus dang ldan pa'i
[\[225a.4\]]rnams 'jig rten dang 'jig rten las 'das pa'i dge ba'i chos la rtag tu brtson pa'i phyir ro/_/chos dbang zhes bya ba la chos la dbang byed pa ni bsam gtan gyi pha rol tu phyin pa dang ldan pa ste/_bsam gtan dang ldan pa rnams sems rtse gcig pa'i mtshan nyid du dbang sgyur zhing /_
[\[225a.5\]]'phrul gyi mig la sogs pa'i mngon par shes pa la dbang byed pa'i phyir ro/_/chos la mun pa med ces bya ba la chos la mun pa med pa ni/_shes rab kyi pha rol tu phyin pa dang ldan pa rnams te/_dper na mun pa med par gyur na/_blta bar bya ba'i dngos po rnams gsal bar
[\[225a.6\]]mthong bar 'gyur ba bzhin du/_shes rab kyi snang ba skyes pa rnams kyis kyang /_chos rnams kyi rang dang spyi'i mtshan nyid gsal bar mthong ba'i phyir/_shes rab dang ldan pa rnams chos la mun pa med pa zhes bya ste/_tshig gang dag gis pha rol tu phyin pa drug sgrub pa bstan to/_/
[\[225a.7\]]chos gtsor byed pa byang chub sems dpa'o zhes bya ba la pha rol tu phyin pa drug bsgrubs pa rnams bla na med pa'i byang chub chen po thob pa'i rgyur gyur cig ces bsngos shing der gzhal bar byas na/_chos gtsor byed pa zhes bya ste/_'dis ni byang chub chen por smon lam 'debs
[\[225b\]]
[\[225b.1\]]pa bstan to/_/de ltar pha rol tu phyin pa drug kyang bsgrubs la byang chub chen por smon lam 'debs pa de la/_byang chub sems dpa'o zhes bya ba'i don to/_/yang rnam grangs gzhan gyis pha rol tu phyin pa drug bsgrub pa dang /_byang chub chen por smon lam 'debs pa de byang chub
[\[225b.2\]]sems dpa'i mtshan nyid yin no zhes bstan pa'i phyir longs spyod bag yod ces bya ba la sogs pa smos so/_/gang dag 'dod pa lnga'i longs spyod yod pa bdag nyid spyod cing gzhan la mi gtong ba de dag ni/_longs spyod la bag med pa zhes bya ste/_byang chub sems dpa' ni 'khor los
[\[225b.3\]]sgyur ba la sogs pa'i longs spyod kyang mi gtsang ba lta bur mthong bas/_gzhan la gtong bar byed pas longs spyod la bag yod pa zhes bya ste/_'dis ni sbyin pa'i pha rol tu phyin pa dang ldan par bstan to/_/gdul ba la bag yod dang zhes bya ba la gang dag gis bcas pa'i kha na ma tho ba
[\[225b.4\]]dang /_rang bzhin gyi kha na ma tho ba ma bsrungs pa de dag ni gdul ba la bag med pa ste/_lus dang ngag dang yid gsum ma thul pa'i phyir ro/_/byang chub sems dpa' rnams ni rang bzhin gyi kha na ma tho ba dang bcas pa'i kha na ma tho ba gnyis ka srung bar byed pas gdul ba
[\[225b.5\]]la bag yod pa ste/_lus dang ngag dang yid gsum dul ba'i phyir te/_'dis ni tshul khrims kyi pha rol tu phyin pa dang ldan pa bstan to/_/bsrung ba bag yod ces bya ba la/_gang dag gzhan gyis gnod pa byas na/_sems 'khrugs nas gzhan la gnod pa byed
[\[225b.6\]]pa de dag ni/_bsrung ba la bag med de/_bdag dang gzhan gnyi ga'i sems ma bsrungs pa'i phyir ro/_/byang chub sems dpa' rnams ni gzhan gyis gnod pa byas kyang /_bdag nyid zhe mi sdang zhing gzhan la slar gnod pa mi byed pas/_bsrung ba la bag yod pa zhes
[\[225b.7\]]bya ste/_bdag gi sems kyang zhe sdang gi dbang du ma song bar bsrungs la/_gzhan gyi sems kyang 'khrugs par mi 'gyur par bsrung ba'i phyir te/_'dis ni bzod pa'i pha rol tu phyin pa dang ldan pa bstan to/_/dge ba bag yod dang zhes bya ba la/_gang le lo'i dbang du
[\[226a\]]
[\[226a.1\]]song nas dge ba mi byed pa de dag ni dge ba la bag med pa zhes bya ste/_de la dge ba 'phel ba med pa'i phyir ro/_/byang chub sems dpa' ni le lo thams cad spangs nas/_mnyan pa dang bsam pa la sogs pa'i dge ba rgyun du spyod pas/_dge ba la bag
[\[226a.2\]]yod pa zhes bya ste/_'dis ni brtson 'grus kyi pha rol tu phyin pa dang ldan par bstan to/_/dge ba la bag yod ces bya ba la/_gang dag bsam gtan thob kyang bsam gtan gyi bde ba'i ro la chags par byed pa de dag ni bde ba la bag med pa zhes bya ste/_bsam gtan khyad
[\[226a.3\]]par can mi thob cing /_sngar thob pa'i bsam gtan las kyang nyams par 'gyur ba'i phyir ro/_/byang chub sems dpa' rnams ni bsam gtan thob kyang bsam gtan gyi bde ba'i ro la chags par mi byed pas/_de la bag yod pa zhes bya ba ste/_'dis ni bsam gtan
[\[226a.4\]]gyi pha rol tu phyin pa dang ldan pa bstan to/_/chos la bag yod pa zhes bya ba la/_gang dag gis chos rnams la rtag pa dang /_bag yod pa la sogs par bzung ba de dag ni chos la bag med pa zhes bya ste/_chos kyi mtshan nyid log par bzung ba'i phyir ro/_/byang chub sems
[\[226a.5\]]dpa' rnams mi rtag pa dang /_stong pa dang /_bdag med par yang dag pa ji lta ba bzhin du shes pas chos la bag yod pa zhes bya ste/_chos kyi mtshan nyid ma nor bar bzung ba'i phyir ro/_/'dis ni shes rab kyi pha rol tu phyin pa dang ldan pa bstan te/_tshig de dag gis pha
[\[226a.6\]]rol tu phyin pa drug sgrub pa smras pa yin no/_/theg pa bag yod byang chub sems dpa'o/_/zhes bya ba la/_pha rol tu phyin pa drug bsgrub pa rnams bla na med pa'i byang chub thob par bya ba'i phyir bsngos na theg pa chen po la bag yod pa zhes bya ste/_'dis ni byang chub chen por smon
[\[226a.7\]]lam 'debs pa bstan to/_/de ltar pha rol tu phyin pa drug kyang bsgrubs la/_byang chub chen por yang smon lam 'debs pa de dag byang chub sems dpa' yin no zhes bya ba'i don to/_/yang rnam grangs gzhan gyis pha rol tu phyin pa drug bsgrubs pa dang /_byang chub chen
[\[226b\]]
[\[226b.1\]]por smon lam 'debs pa de/_byang chub sems dpa'i mtshan nyid yin no zhes bstan pa'i phyir/_sbyin med ngo tsha zhes bya ba la sogs pa smos so/_/de la dper na slong ba po rnams la bslangs pa las/_gtong bas ma byin na ngo tsha'o/_/de dang 'dra bar byang chub sems
[\[226b.2\]]dpa' ni rang bzhin gyis ma bslangs par gtong ba'i bdag nyid can yin na/_gal te slong ba po 'ongs pa'i tshe/_mig gnags nas bkyigs te ma byin na ngo tsha'o/_/de bas na byang chub sems dpa' bdag gi chos nyid dang 'gal lo zhes slong ba po 'ongs pa'i rnams la
[\[226b.3\]]phyi nang gi dngos po sbyin par byed de/_'dis ni sbyin pa'i pha rol tu phyin pa dang ldan pa bstan to/_/nyes chung ngo tsha zhes bya ba la/_byang chub sems dpa' ni rang bzhin gyis kha na ma tho ba la 'jigs par lta bas rang bzhin gyis kha na ma tho ba 'byung ba srung ba bzhin du bcas
[\[226b.4\]]pa'i kha na ma tho ba nyes pa chung ngu rdul tsam la yang 'jigs par lta bas/_gal te nyes pa chung ngu rdul tsam byung na yang ngo tsha zhing 'dzem pa yin no/_/de bas na byang chub sems dpa' chos nyid las 'das so zhes nyes pa chung ngu yang srung bar byed de/_'dis ni tshul
[\[226b.5\]]khrims kyi pha rol tu phyin pa dang ldan par bstan pa'o/_/mi bzod ngo tsha zhes bya ba la byang chub sems dpa' ni phyogs thams cad dang dus thams cad du sems can thams cad la/_bzod par byed pa'i rang bzhin can yin na gal te mi bzod pa'i sems shig byung
[\[226b.6\]]na yang byang chub sems dpa' ngo tsha bar byed do/_/de bas na byang chub sems dpa'i chos nyid las 'das so zhes dus thams cad du phyogs thams cad du sems can thams cad la bzod par byed de/_'dis ni bzod pa'i pha rol tu phyin pa dang ldan pa bstan to/_/nyams
[\[226b.7\]]pas ngo tsha ba dang zhes bya ba la/_byang chub sems dpa'i rang bzhin gyis le lo spangs nas/_brtson 'grus kyi mthus dge ba rgyun du byed pa'i bdag nyid can yin na/_gal te le lo'i dbang du byas nas brtson 'grus nyams pas dge ba rgyun du mi byed na ngo tsha ba yin no/_/
[\[227a\]]
[\[227a.1\]]de bas na byang chub sems dpa'i chos nyid dang 'gal lo zhes le lo spangs nas brtson 'grus rgyun du rtsom par byed do/_/'dis ni brtson 'grus kyi pha rol tu phyin pa dang ldan pa bstan to/_/g.yeng bas ngo tsha zhes bya ba la/_byang chub sems dpa' ni rang bzhin gyis
[\[227a.2\]]lus dben par byed de dgon pa na gnas pa dang /_sems dben par byed de gzugs la sogs pa la rtog cing g.yeng ba spong ba'i bdag nyid yin na/_gal te lus 'du 'dzi'i nang na gnas shing sems gzugs la sogs pa la g.yeng na ngo tsha bar byed de/_de bas na byang chub
[\[227a.3\]]sems dpa'i chos nyid las 'das so zhes byang chub sems dpa' rnams ni lus kyi 'du 'dzi dang sems kyi g.yeng ba gnyi ga spong bar byed de/_'dis ni bsam gtan gyi pha rol tu phyin pa dang ldan par bstan to/_/lta chung ngo tsha zhes bya ba la/_byang chub sems dpa' rnams ni rang
[\[227a.4\]]bzhin gyis shes rab chen po dang ldan pas/_lta ba chen po'i bdag nyid can te/_gang zag dang chos la bdag med par lta ba'i phyir ro/_/de lta bu yin pa las chos la bdag med par lta ba ni med kyi/_lta ba chung ngu gang zag la bdag med pa tsam du lta na/_byang chub sems
[\[227a.5\]]dpa' ngo tsha ba'o/_/de bas na byang chub sems dpa'i chos nyid las 'das so zhes byang chub sems dpa' rnams ni gang zag dang chos gnyi ga la bdag med par lta ste/_'dis ni shes rab kyi pha rol tu phyin pa dang ldan par bstan te/_tshig de dag gis pha rol tu phyin pa drug
[\[227a.6\]]sgrub pa bstan pa yin no/_/theg gzhan ngo tsha byang chub sems dpa'o/_/zhes bya ba la/_byang chub sems dpa' ni rang bzhin gyis pha rol tu phyin pa drug sgrub pa yang bla na med pa'i byang chub chen po thob par bya ba'i phyir/_bsngos shing smon lam 'debs pa yin na/_gal te pha
[\[227a.7\]]rol tu phyin pa drug sgrub pa rnams theg pa gzhan te/_nyan thos dang rang sangs rgyas kyi theg pa'i mya ngan las 'das pa thob par bya ba'i phyir bsngo zhing smon lam 'debs na ngo tsha ba yin no/_/de bas na byang chub sems dpa'i chos nyid las 'das so zhes pha rol tu phyin pa drug sgrub pa
[\[227b\]]
[\[227b.1\]]rnams byang chub chen por thob par bya ba'i sngo bar byed de 'dis ni byang chub chen por smon lam 'debs pa bstan to/_/de ltar pha rol tu phyin pa drug kyang bsgrub la/_byang chub chen por yang smon lam 'debs pa de byang chub sems dpa' yin no zhes bya ba'i don to/_/slong ba la rim gro med
[\[227b.2\]]pa'o zhes bya ba la/_slong ba 'ongs na mig gnags nas bkyigs te ster ba ni rim gro med pa zhes kyang bya ste/_de lta bu dag kyang byang chub sems dpa' ngo tsha'o/_/tshigs su bcad pa 'di dag thams cad kyis zhes bya ba la 'dod la ma chags las gsum rnam dag ces bya ba nas
[\[227b.3\]]brtsams te/_theg gzhan ngo tshas byang chub sems dpa'o/_/zhes bya ba yan chad kyis don gyi rnam grangs gzhan nas gzhan du sbyar te/_pha rol tu phyin pa drug sgrub pa dang byang chub chen por smon lam 'debs pa'i sgo nas byang chub sems dpa'i mtshan nyid gang yin pa bstan to
[\[227b.4\]]zhes bya ba'i don to/_/dgong pha rol tu phyin pa drug sgrub pa dang byang chub chen por smon lam 'debs pa'i don/_rnam grangs du mas rgyas par bshad pa'i don gyi mjug mdor bsdus te bstan pa'i phyir/_'di dang pha rol dag dang btang snyoms kyis zhes bya ba la sogs pa
[\[227b.5\]]tshigs su bcad pa gcig smos so/_/tshigs su bcad pa 'dis kyang pha rol tu phyin pa drug sgrub pa dang /_byang chub chen por smon lam 'debs pa'i sgo nas byang chub sems dpa' rnams ji ltar sems can la phan 'dogs pa de ston to/_/phan 'dogs pa yang rnam pa
[\[227b.6\]]gnyis te/_rgyu'i chos kyis phan 'dogs pa dang /_'bras bu'i chos kyis phan 'dogs pa'o/_/de la tshe 'dir phan 'dogs pa ni sbyin pa'i pha rol tu phyin pas byed de/_yo byad kyis phongs pa rnams la yo byad byin nas longs spyod pa la gzhag pa'i sgo nas phan 'dogs so/_/
[\[227b.7\]]tshe rabs pha rol du tshul khrims kyi pha rol tu phyin pas phan 'dogs te/_sems can dag tshul khrims la bkod na/_lha dang mi la sogs pa'i skye ba bzang po 'thob par 'gyur ba'i phyir ro/_/bzod pa'i pha rol tu phyin pa ni btang snyoms su 'jog pa'i sgo nas phan
[\[228a\]]
[\[228a.1\]]'dogs te/_sems can gzhan gyis gnod pa byas kyang /_slar gnod pa'i lan mi glon zhing ci'ang mi byed par btang snyoms su 'jog pa'i phyir ro/_/sbyor bar 'du byed pa dang zhes bya ba la/_sbyor ba ni sems can gyi las su bya ba'o/_/'du byed pa ni grogs
[\[228a.2\]]su 'gro ba ste/_brtson 'grus kyi pha rol tu phyin pa ni sems can gyi las su bya ba rnams kyi grogs byed pa'i sgo nas phan 'dogs so/_/'byor pa thob ces bya ba la/_'byor pa thob pa ni mngon par shes pa thob pa la bya ste/_bsam gtan gyi pha rol tu phyin pa ni mngon par shes pas
[\[228a.3\]]thob par byas nas mngon par shes pa thob pa'i sgo nas sems can la phan 'dogs so/_/mtshungs par ston dang zhes bya ba la/_theg pa gsum gyi chos gang la gang bstan na 'dul bar 'gyur ba'i chos de ston pa zhes bya ste/_shes rab kyi pha rol tu phyin pas ni sems can
[\[228a.4\]]dang 'tsham pa'i chos bshad de/_the tshom bcad pa'i sgo nas phan 'dogs so/_/de ltar tshig de dag gis pha rol tu phyin pa drug sgrub pas rgyu'i chos kyis phan 'dogs par bstan to/_/'bras bu chen pos phan 'dogs par 'jug pa byang chub sems dpa'o zhes bya
[\[228a.5\]]ba la/_de ltar pha rol tu phyin pa drug bsgrub pa bla na med pa'i byang chub tu bsngos nas bla na med pa'i byang chub thob par bya ste/_byang chub thob pa dang mngon par 'tshang rgya ba dang chos kyi 'khor lo bskor ba'i sgo nas sems can la phan 'dogs pa dang /_'jug par byed de/_
[\[228a.6\]]'dis ni byang chub chen por smon pas 'bras bu'i chos kyis phan 'dogs pa bstan to/_/de ltar rgyu'i chos kyis kyang phan 'dogs pa 'bras bu'i chos kyis kyang phan 'dogs pa de byang chub sems dpa' yin no zhes bya ba'i don to/_/byang chub sems dpa'i mtshan nyid spyir rnam
[\[228a.7\]]par dbye ba'i tshigs su bcad do zhes bya ba la/_de ltar sa bcu gcig po dag na/_byang chub sems dpa' grangs kyis du yod pa dang /_byang chub sems dpa'i mtshan nyid bshad nas da ni byang chub sems dpa' de dag la mi dbye bar mtshan du ji skad bya ba'i mtshan 'chad do/_/
[\[228b\]]
[\[228b.1\]]de la ming la rnam pa gnyis te don dang bcas pa dang don med pa'o/_/de la don dang bcas pa ni yon tan las drangs nas ming du btags pa ste/_dper na bcom ldan 'das zhes bya ba lta bu'o/_/don med pa ni dper na mi dbul po la dbang phyug ces btags pa lta bu'o/_/
[\[228b.2\]]'dir byang chub sems dpa' de dag gi mtshan gyi rnam grangs bcu drug po 'byung ste/_de dag thams cad ni yon tan las drangs nas mtshan du btags pas don dang bcas par rig par bya'o/_/gang zag dang chos la bdag med pa'i mtshan nyid kyis shes bya zab mo la
[\[228b.3\]]dad pas na/_byang chub sems dpa' zhes bya'o/_/mthu chen po mos pas na/_sems dpa' che zhes bya ste/_mthu chen po ni ba spu'i bu ga gcig nas kyang stong gsum gyi stong chen po'i 'jig rten gyi khams 'byung ba dang 'jig pa'i bskal pa ston pa'i phyir ro/_/yang na
[\[228b.4\]]bdag bla na med pa'i byang chub thob par bya bar sems pas byang chub sems dpa'o/_/sems can thams cad 'khor ba'i sdug bsngal las bsgral nas mya ngan las 'das pa la gzhag par sems pas na sems dpa' chen po zhes bya'o/_/yang na shes rab dang ldan pas na
[\[228b.5\]]byang chub sems dpa' zhes bya ste/_shes rab dang ldan pa rnams kyang 'khor ba na gnas kyang 'khor ba'i nyes pas gos par mi 'gyur ro/_/brtson 'grus ni chen por 'gyur ba'i rgyu yin pas/_brtson 'grus dang ldan pa'i phyir sems dpa' chen po zhes bya'o/_/yang na
[\[228b.6\]]chen po rnam pa bdun dang ldan pas sems dpa' chen po zhes bya ste/_chen po rnam pa bdun ni sngar bshad pa rnams so/_/shin tu zab cing rgya che ba'i shes rab dang ldan pas/_blo ldan zhes bya ba zab mo'i don gyi dgongs pa 'grel par byed pa'i shes rab kyi snang ba chen po thob pas
[\[228b.7\]]na gzi brjid mchog ces bya'o/_/de bzhin gshegs pa'i rigs su skyes pas na rgyal ba'i sras so zhes bya'o/_/sangs rgyas kyi rigs rgyun mi 'chad pas bya ba la zhugs pas na rgyal ba'i gzhi zhes bya'o/_/sku gsum 'bras bur gyur pa dang /_stobs dang mi 'jigs pa
[\[229a\]]
[\[229a.1\]]la sogs pa sangs rgyas kyi chos 'dab ma lta bur gyur pa'i rgyu byed pas na rgyal ba'i myu gu zhes bya'o/_/bdag dang gzhan gyi rgyud la yod pa'i nyon mongs pa las rgyal bar byed pas na rnam par rgyal byed ces bya'o/_/bdud bzhi 'joms par byed pa'i
[\[229a.2\]]grogs med par dpa' bo gcig pu yin pas na mthu rtsal can zhes bya'o/_/'jig rten thams cad kyis ma rtogs pa'i chos ngo mtshar du bya ba don dam pa'i chos rtogs pas na ngo mtshar mchog ces bya'o/_/'khor ba'i 'brog dgon par zhugs pa'i sems can gyi 'dron
[\[229a.3\]]pa mang po rnams mya ngan las 'das pa'i grong khyer chen por phyin par byed pas na/_ded dpon zhes bya'o/_/phyogs bcu thams cad du yon tan gyi dris khyab pas na/_grags pa chen po zhes bya'o/_/sbyin pa la sogs pa bsod nams kyi tshogs chen po dang ldan pas na bsod
[\[229a.4\]]nams che zhes bya'o/_/sems can thams cad bsgrub pa'i thugs rje chen po dang ldan pas na snying rje can zhes bya'o/_/'jig rten las 'das pa'i longs spyod chen po dang ldan pas na dbang phyug ces bya'o/_/lus dang ngag dang yid kyi las kha na ma tho ba med pa dang ldan
[\[229a.5\]]pas na chos ldan zhes bya'o/_/de ltar byang chub sems dpa'i mtshan bcu drug gi don so sor bstan nas byang chub sems dpa' zhes bya ba'i don rgyas par bshad pa'i phyir de nyid legs rtogs zhes bya ba la sogs pa smos so/_/de la khyad par rnam pa lnga khong du chud cing
[\[229a.6\]]rtogs pas na/_byang chub sems dpa' zhes bya ste/_khyad par rnam pa lnga ni de nyid legs par rtogs pa dang /_don chen po legs par rtogs pa dang /_thams cad kyi don rtogs pa dang /_rtag pa'i don rtogs pa dang /_thabs rtogs pa ste/_de lnga rtogs pas
[\[229a.7\]]byang chub sems dpa' zhes bya'o/_/de la gang zag la bdag med pa dang /_chos la bdag med par rtogs pas na de nyid legs rtogs pa'o/_/bdag gi don dang gzhan gyi don 'grub par bya ba rtogs pas na don chen po legs par rtogs pa'o/_/'dus byas dang
[\[229b\]]
[\[229b.1\]]'dus ma byas dang /_zag pa dang bcas pa dang /_zag pa med pa la sogs pa'i chos ma lus par rtogs pas na thams cad kyi don rtogs pa zhes bya'o/_/byang chub sems dpa' rnams ni bar 'ga' shes pa dang /_bar 'ga' shes pa dang mi ldan pas ma yin gyi phung po
[\[229b.2\]]lhag ma ma lus par spangs pa'i mya ngan las 'das par zhugs kyang mkhyen pa zad pa med par rtogs pas na rtag pa rtogs so/_/sems can gang la chos gang bstan pas 'dul bar 'gyur ba dang sku ci 'dra ba bstan nas 'dul bar 'gyur ba'i chos de bstan pa dang /_sku de rtogs
[\[229b.3\]]pa'i thabs rtogs pas na thabs rtogs pa zhes bya'o/_/yang rnam grangs gzhan gyis khyad par rnam pa bzhi rtogs pas byang chub sems dpa' zhes bya bar bstan pa'i phyir/_bdag gi rjes shes phra mo'i lta ba shes/_/rnam pa sna tshogs rnam rig shes pa dang /_/thams
[\[229b.4\]]cad yang dag ma yin kun rtogs shes/_/de phyir byang chub sems dpa' zhes kyang bya/_/zhes bya ba smos te/_sems dang yid rnam par shes pa gsum gyi rang bzhin rtogs pa dang de gsum char yang dag pa ma yin par kun du rtog pa'i mtshan nyid yin par shes pas na/_
[\[229b.5\]]de'i phyir byang chub sems dpa' zhes bya'o/_/de la sems ni kun gzhi rnam par shes pa la bya ste/_kun gzhi rnam par shes pa'i rang bzhin ji lta bu yin pa rtogs pas na/_bdag gi rjes shes pa zhes bya ste/_kun gzhi rnam par shes pa la dmigs nas bdag tu rtog
[\[229b.6\]]pa 'jug pas na/_kun gzhi'i rang bzhin shes pa la bdag gi rjes shes pa'o zhes btags so/_/de la ji ltar shes pa na kun gzhi rang bzhin shes par 'gyur zhe na/_sum cu pa'i rab tu byed pa las/_de la kun gzhi rnam shes ni/_/rnam smin sa bon thams cad pa/_/
[\[229b.7\]]len pa dag dang de yi gnas/_/rig pa rnam par mi rig pa'o/_/rtag tu rig dang yid byed dang /_/rigs dang 'du shes sems par ldan/_/de ni tshor ba btang snyoms te/_/ma bsgribs lung ma bstan kyang de/_/zhes bshad pa lta bur shes na kun gzhi rang bzhin shes
[\[230a\]]
[\[230a.1\]]pa yin no/_/'di ni nyon mongs pa'i yid la bya ste kun gzhi rnam par shes pa la nga dang bdag gir dmigs pa byed pa'o/_/nyon mongs pa'i yid kyi rang bzhin shes pas na/_phra mo'i lta ba shes pa zhes bya ste/_ci'i phyir nyon mongs pa'i yid kyi rang bzhin shes pa
[\[230a.2\]]la phra mor lta ba shes zhes bya'o zhe na/_nyon mongs pa'i yid ni las dge ba dang mi dge ba lung du ma bstan pa byed pa'i dus na yang nga'o snyam pa dang /_bdag go snyam du sems pa rtag tu 'byung bas na/_blta dka' ba'i phyir nyon mongs pa'i yid shes pa la/_phra mo lta ba shes pa
[\[230a.3\]]zhes btags so/_/ji ltar shes pa na nyon mongs pa'i yid shes par 'gyur zhe na/_sum cu pa'i rab tu dbye ba las/_de la gnas te rab 'jug cing /_/de la dmigs pas yid ces bya/_/rnam shes ngar sems bdag nyid can/_/nyon mongs bzhi dang 'grogs
[\[230a.4\]]pa ste/_/rtag tu bsgribs la lung ma bstan/_/ces bshad pa'i tshul du shes na nyon mongs pa'i yid kyi rang bzhin shes pa yin no/_/rnam par shes pa ni mig gi rnam par shes pa nas yid kyi rnam par shes pa'i bar du 'jug pa'i rnam par shes pa drug la bya ste/_
[\[230a.5\]]rnam par shes pa drug gi rang bzhin shes pas na rnam pa sna tshogs kyi rnam par rig pa zhes bya'o/_/ji ltar shes na rnam par shes pa drug gi rang bzhin shes pa yin zhe na/_sum cu pa'i rab tu dbye ba las/_/gsum ni rnam pa drug po la/_/dmigs pa gang yin
[\[230a.6\]]de dag ste/_/kun du 'gro dang bye brag gis/_/sems la byung ba dge ba dang /_/de bzhin nyon mongs nye nyon mongs/_/tshor ba gsum dang de ldan no/_/zhes bshad pa'i tshul du shes na rnam par shes pa drug gi rang bzhin shes pa yin no/_/rnam par shes pa
[\[230a.7\]]brgyad po de dag kyang gzung ba dang 'dzin pa'i rnam pa lta bu rtog pa'i rang bzhin can yin par shes pa ni thams cad yang dag ma yin pa kun du rtog par shes pa'o/_/yang rnam grangs gzhan gyis spyod par rnam pa lnga rtogs pas na byang chub sems dpa' zhes bya'o zhes
[\[230b\]]
[\[230b.1\]]bstan pa'i phyir/_mi shes shes pa rjes su shes pa shes/_/dngos po med shes rjes su 'byung ba shes/_/mi shes shes pa so sor shes pas na/_/de'i phyir byang chub sems dpa' zhes kyang bya/_/zhes smos te/_rnam pa lnga shes pa ni mi shes pa shes pa so
[\[230b.2\]]sor shes pa dang /_rjes su shes pa so sor shes pa dang /_dngos po med pa so sor shes pa dang /_'byung ba rjes su shes pa so sor shes pa dang /_mi shes pa shes pa so sor shes pa ste/_de ltar rnam pa lngas shes pas na/_de'i phyir byang chub sems dpa' zhes bya
[\[230b.3\]]ba/_de la rnam par mi rtog pa'i ye shes kyi rang bzhin ni chos thams cad nam mkha'i ngos lta bur dmigs pa yin no zhes shes pas na/_mi shes pa shes pa so sor zhes bya ste/_rnam par mi rtog pa'i ye shes la gzung ba 'dzin pa lta bu'i shes pa med pas mi shes
[\[230b.4\]]pa zhes bya'o/_/'on kyang rnam par mi rtog pa'i ye shes ni ye shes kyi rang bzhin te/_me long gi dkyil 'khor du gzugs brnyan snang ba lta bur ye shes kyi dkyil 'khor der yang /_shes bya'i dkyil 'khor thams cad snang bas shes pa zhes kyang bya'o/_/dag pa
[\[230b.5\]]'jig rten pa'i ye shes kyis ni chos thams cad la sgyu ma dang smig rgyu dang /_rmi lam lta bur dmigs par byed pa yin par shes pas na/_rjes su shes pa zhes bya ba ste/_dag pa 'jig rten pa'i ye shes ni rnam par mi rtog pa'i ye shes kyi rjes las byung bas rjes su shes
[\[230b.6\]]pa zhes btags so/_/yang na ma rig pa'i rkyen gyis 'du byed nas/_skye ba'i rkyen gyis rga shi la sogs pa rten cing 'brel te 'byung ba lugs bzhin pa dag ma rig pa las byung ba shes pa mi shes pa shes pa zhes bya'o/_/ma rig pa 'gags na 'du byed 'gag pa nas
[\[230b.7\]]skye ba 'gags na rga shi 'gag pa'i bar du rten cing 'brel te 'byung ba'i rang bzhin shes pas na rjes su shes pa shes pa zhes bya'o/_/kun btags kyi mtshan nyid thams cad ni ri bong gi rwa bzhin du rang bzhin med par shes pas dngos po med pa shes pa zhes bya'o/_/ji snyed kyi
[\[231a\]]
[\[231a.1\]]gzung ba dang 'dzin pa thams cad dang /_sdug bsngal ba thams cad ni gzhan gyi dbang gi mtshan nyid las byung bar shes pas na 'byung ba rjes su shes pa zhes bya'o/_/yongs su grub pa'i mtshan nyid ni gzung 'dzin thams cad dang bral ba gnyis su med pa'i
[\[231a.2\]]mtshan nyid yin par shes pas na mi shes pa shes pas so sor shes pa zhes bya ste yongs su grub pa'i mtshan nyid la gzung 'dzin gyi shes pa med pas ni mi shes pa zhes bya'o/_/ye shes kyi bdag nyid yin pas na shes pa zhes bya'o/_/yang rnam grangs gzhan gyi shes bya'i khyad
[\[231a.3\]]par rnam pa lnga shes pas byang chub sems dpa' zhes bstan pa'i phyir ro/_/don med shes shing don dam shes pa dang /_/thams cad shes dang ma lus don shes dang /_/shes bya shes gnas shes pa yongs shes pas/_/de ltar byang chub sems dpa' zhes kyang zhes
[\[231a.4\]]bya ba smos te/_shes bya'i khyad par rnam pa lnga shes pa ni gzhan gyi dbang gi mtshan nyid shes pa dang /_yongs su grub pa'i mtshan nyid shes pa dang /_kun brtags kyi mtshan nyid shes pa dang /_shes pa dang shes pa po thams cad rnam pa thams cad du shes pa dang /_
[\[231a.5\]]shes bya dang shes pa po dang /_shes pas 'khor gsum yongs su dag par shes pa ste/_de'i phyir byang chub sems dpa' zhes bya'o/_/de la don med par shes pa ni gzhan gyi dbang gi mtshan nyid shes pa ste/_khams gsum thams cad gzhan dbang tsam du zad
[\[231a.6\]]kyi/_de las gzhan pa gzung ba dang 'dzin pa'i dngos po'i don yod pa ma yin par shes pa dang /_ji tsam du gzhan dbang gis gzung ba dang 'dzin pa la mngon par chags pa de tsam du don med pa'i ngo bo skye ba dang rga ba la sogs pa'i sdug bsngal rgyun du 'byung bar shes so/_/don dam
[\[231a.7\]]pa shes pa ni yongs su grub pa'i mtshan nyid shes pa ste/_yongs su grub pa'i mtshan nyid gzung 'dzin gnyis dang bral ba gnyis su med pa'i mtshan nyid yin par shes pa'o/_/thams cad shes pa ni kun du brtags pa'i mtshan nyid shes pa ste/_gzugs la sogs
[\[231b\]]
[\[231b.1\]]pa'i gzung ba'i chos rnams dang /_mig la sogs pa'i chos de gzung 'dzin du kun brtags pa'i chos thams cad ni ri bong gi rwa bzhin dang mtshan nyid med par shes pa'o/_/ma lus pa'i don shes pa ni phung po dang khams dang skye mched dang /_zag pa dang bcas pa dang /_zag pa
[\[231b.2\]]med pa la sogs pa'i shes bya'i chos kun rdzob kyi bden pa thams cad shes pa ste/_ji snyed du kun rdzob kyi chos thams cad ni smra ba dang /_bsam pa'i yul du myur bar shes par bya'o/_/shes bya dang shes pa'i gnas dang /_shes pa gsum shes pa ni shes bya dang shes pa
[\[231b.3\]]po dang /_shes pa gsum 'khor gsum yongs su dag par shes pa dang /_don dam par na shes bya ste phyi'i yul dang /_shes pa po ste gang zag dang /_shes bya ste shes rab gsum rang bzhin med par shes pa'o/_/de la don med par shes pa dang /_don dam
[\[231b.4\]]par shes pa dang /_thams cad shes pas ni mtshan nyid gsum shes pa bstan to/_/ma lus pa'i don rnam pa thams cad du shes pa dang /_shes bya dang /_shes pa po dang /_shes pa gsum 'khor gsum yongs su dag par shes pa ni kun rdzob kyi bden pa
[\[231b.5\]]shes pa dang /_don dam pa'i bden pa shes pa bstan to/_/yang rnam grangs gzhan gyis rnam pa lnga shes pas na/_byang chub sems dpa' zhes bya'o zhes bstan pa'i phyir/_rdzogs pa shes dang gnas kyang shes pa dang /_/mang shes rim gyis ston par shes pa dang /_/
[\[231b.6\]]rab tu the tshom bsal ba shes pa dang /_de'i phyir byang chub sems dpa' zhes kyang bya'o/_/zhes bya ba smos te de la rdzogs pa shes pa ni 'og min gyi pho brang du rdzogs par longs spyod pa'i skus mngon par sangs rgyas par bya ba shes pa'o/_/yang na sangs rgyas kyi ye shes bzhi dang
[\[231b.7\]]chos kyi dbyings rnam par dag pa lnga thob nas/_shes bya thams cad rnam pa thams cad du ma lus par shes pa ni rdzogs pa zhes bya'o/_/gnas shes pa ni byang chub sems dpa' gang gis dga' ldan gyi gnas na bzhugs shing lha rnams la phan gdags par bya bar shes pa'o/_/
[\[232a\]]
[\[232a.1\]]mang shes pa ni byang chub sems dpa' gang gis yum gyi lhums su gshegs shing /_yum gyi lhums su sems can gyi don ji ltar mdzad par bya ba shes pa'o/_/rim gyis ston pa shes pa ni byang chub sems dpa' gang gis lhums nas 'byung ba dang /_pho
[\[232a.2\]]brang slas lnga brgya'i nang na 'dod pa'i longs spyod la spyod pa dang /_khab nas byung zhing rab tu 'byung ba dang /_lo drug tu dka' ba spyad pa dang rdo rje gdan la sprul pa'i skus mngon par rdzogs par byang chub pa bstan pa shes pa'o/_/rab tu the tshom sel ba shes pa ni sprul pa'i sku gang
[\[232a.3\]]gis chos kyi 'khor lo bskor nas/_sems can gyi the tshom yongs su gcad par bya ba shes pa'o/_/rnam grangs gzhan du yang rnam pa bcu gcig shes pas ni byang chub sems dpa' zhes bya'o zhes bstan to/_/rnam pa bcu gcig gis ni 'das pa shes pa dang /_ma
[\[232a.4\]]'ongs pa shes pa dang /_da ltar byung ba shes pa dang /_nang shes pa dang /_phyi shes pa dang /_rtsing ba shes pa dang /_zhib pa shes pa dang /_tha ma shes pa dang /_bzang po shes pa dang /_nye ba shes pa dang /_ring ba shes pa'o/_/rnyed dang zhes bya ba la/_'das pa
[\[232a.5\]]shes pa ni rnyed pa shes pa zhes bya ste/_'das pa'i chos ni rgyus 'bras bu bskyed nas gnyi ga 'gags par shes so/_/ma rnyed ces bya ba la/_ma 'ongs pa'i dngos po shes pa ni ma rnyed pa shes pa zhes bya ste/_ma 'ongs pa'i dngos po rnams ni rgyu yang ma skyes la/_rgyu ma
[\[232a.6\]]skyes pas rgyus 'bras bu da dung ma bskyed par shes so/_/blo la rab tu gnas zhes bya ba la/_da ltar gyi dngos po shes pa ni blo rab tu gnas pa shes pa zhes bya ste/_da ltar gyi dngos po rnams ni rgyus 'bras bu bskyed nas/_da dung ma 'gags pas na sems can gyi
[\[232a.7\]]spyod yul du gyur par shes pa'o/_/shes pa dang zhes bya ba la/_bdag nyid kyi blos chos rnams mi rtag pa dang /_sdug bsngal ba la sogs par rtog pa ni shes pa zhes bya ste/_'dis ni nang shes pa bstan to/_/rjes shes zhes bya ba la dge ba'i bshes gnyen
[\[232b\]]
[\[232b.1\]]gyi chos bstan pa thob pa las chos rnams mi rtag pa dang sdug bsngal ba la sogs pa shes pa ni rjes su shes pa zhes bya ste/_'dis ni phyi shes pa bstan to/_/so sor ston pa zhes bya ba la/_chos rnams kyi rang dang spyi'i mtshan nyid gzhan la ston pa'i blo dang shes pa la/_so sor ston
[\[232b.2\]]pa zhes bya'o/_/gzhan la ston pa'i shes pas ni rtsing ba shes pa bstan te/_chos ston pa'i blo ni ming tshig la sogs pa rags pa la dmigs pa'i phyir ro/_/smra med blo dang zhes bya ba la/_smra ba dang bshad pa thams cad spangs nas nang du bsam gtan du 'jog pa'i blo la smra med
[\[232b.3\]]blo zhes bya ste/_'dis ni zhib pa shes pa bstan te/_bsam gtan gyi shes pa ni sgra dang tshig la sogs pa thams cad las 'das pa rtog pa med pa'i sems rtse gcig la gnas pa'i phyir ro/_/nga dang zhes bya ba la sa bdun pa man chad kyi byang chub sems dpa'i shes pa la nga rgyal
[\[232b.4\]]dang bcas pa'i shes pa zhes bya'o/_/'dis ni tha ma shes pa bstan te/_sa bdun pa man chad na nga rgyal phra mo yod pa dang /_rtsol 'bad da dung yod pa'i phyir ro/_/nga rgyal bcom zhes bya ba la/_sa brgyad pa dag ni shes pa'i nga rgyal bcom pa'i shes pa zhes bya'o/_/'dis ni
[\[232b.5\]]shes pa bzang po bstan te/_sa brgyad pa yan chad nga rgyal phra mo yang mi 'byung zhing brtsal 'bad spangs nas/_lhun gyis grub par gnas pa'i phyir ro/_/yang na mos pa spyod pa'i sa la gnas pa rnams kyi shes pa ni nga rgyal dang bcas pa zhes bya ste/_gzung 'dzin du rtog pa da
[\[232b.6\]]dung ma spangs pa'i phyir ro/_/sa dang po yan chad kyi shes pa ni nga rgyal bcom pa'i shes pa zhes bya ste/_gzung 'dzin du chags pa spangs pa'i phyir ro/_/blo gros blo ldan zhes bya ba'i tshig ni shes pa bcu gcig po gnas dang sbyar te/_rnyed pa shes pa'i blo gros kyi blo dang ldan pa
[\[232b.7\]]dang zhes bya ba la sogs pa dang sbyar ro/_/smin dang zhes bya ba la sa brgyad pa yan chad kyi byang chub sems dpa'i shes pa la/_smin pa'i shes pa zhes bya'o/_/'dis ni nye ba'i shes pa bstan te sa brgyad pa yan chad rnam par mi rtog pa lhun gyis grub pa sangs rgyas kyi
[\[233a\]]
[\[233a.1\]]sa dang nye ba'i phyir ro/_/ma smin pa zhes bya ba la sa bdun pa man chad kyi byang chub sems dpa'i shes pa la ma smin pa zhes bya'o/_/'dis ni ring ba'i ma smin pa'i shes pa zhes bya ste/_'dis ni ring ba'i shes pa bstan to/_/yang na mos pa spyod pa'i sa
[\[233a.2\]]rnams kyi shes pa ni ma smin pa zhes bya ste/_de'i tshe chos kyi dbyings mngon sum du ma gyur pa dang sangs rgyas kyi sa dang yang thag ring bas 'dis ni ring ba'i shes pa bstan to/_/sa dang po la zhugs pa yan chad kyi shes pa ni smin pa'i shes pa zhes bya ste/_de la zhugs pa rnams kyis chos
[\[233a.3\]]kyi dbyings mngon sum du byas pa dang /_myur du 'tshang rgya bar 'gyur bas na/_'dis ni nye ba'i shes pa bstan to/_/yon tan gyi skabs bshad pa rdzogs so//_//mtshan ma rnam par dbye ba la tshigs su bcad pa gnyis so zhes bya ba la de ltar gong du bshad pa'i yon tan
[\[233a.4\]]dang ldan pa'i byang chub sems dpa' yon tan phun sum tshogs pa dang ldan yang /_dge ba sbed pa yin te/_yon tan sgrogs su zin kyang gang na chu bya snang ba de na chu yod par mngon pa dang /_gang na dud pa'i mtshan ma snang ba de na me yod par mngon pa de bzhin du byang chub sems
[\[233a.5\]]dpa' de dag la yang pha rol tu phyin pa drug dang rjes su mthun pa'i mtshan ma rnam pa lnga 'byung ste/_mtshan ma rnam pa lnga'i sgo nas 'di ni byang chub sems dpa' yin no zhes shes pas byang chub sems dpa'i grangs su 'gro ste/_de'i tshigs su bcad pa gnyis kyis bstan to/_/
[\[233a.6\]]snying rje legs par smra ba dang /_/brtan pa lag pa brkyang ba dang /_/dgongs pa zab mo rnam par grol/_/mtshan ma 'di dag bstan pa'o/_/zhes bya ba la byang chub sems dpa' brtan pa rnams kyis pha rol tu phyin pa drug dang rjes su mthun pa'i mtshan ma rnam pa lnga ste/_snying rje
[\[233a.7\]]dang ldan pa dang legs par smra ba dang ldan pa dang /_brtan pa dang ldan pa dang /_lag pa brkyang ba dang /_dgongs pa zab mo rnam par 'grel ba'o/_/chos de lnga yang rnam pa lngar bshad de/_rang bzhin dang rten dang 'bras bu'i rjes su bsngags pa dang /_go rims dang bsdu bas
[\[233b\]]
[\[233b.1\]]so/_/de la snying rje'i rang bzhin ni rnam pa gnyis te/_bsam pa dang ldan pa dang /_bsgrub pa dang ldan pa'o/_/de la bsam pa dang ldan pa yang rnam pa gnyis te/_phan pa'i bsam pa dang /_bde ba'i bsam pa'o/_/de la mi dge ba'i gnas nas bslangs te/_dge ba'i gnas su
[\[233b.2\]]gzhag par sems pa ni phan pa'i bsam pa'o/_/ngan song gsum la sogs pa'i sdug bsngal las bzlog nas thar pa dang mtho ris su gzhag par sems pa ni bde ba'i bsam pa zhes bya'o/_/de la bsgrub pa dang ldan pa ni bsam pa de la brten nas byang chub sems dpa' rnams
[\[233b.3\]]lus dang ngag dang yid gsum gyi sgo nas sems can rnams la phan pa dang bde ba la 'god par mdzad do/_/de ni bsgrub pa dang ldan pa zhes bya'o/_/de'i phyir na byang chub sems dpa' snying rje dang ldan pa zhes bya'o/_/de la legs par smra ba'i rang bzhin gang zhe na/_de la rnam pa
[\[233b.4\]]gnyis te 'jig rten gyi tha snyad kyi gtam gyi rang bzhin dang /_chos 'chad pa'i gtam gyi rang bzhin no/_/de la 'jig rten gyi tha snyad kyi gtam gyi rang bzhin yang rnam pa gnyis te/_kun du dga' bar byed pa dang /_yang dag par dga' bar byed pa'o/_/de la kun du dga' bar
[\[233b.5\]]byed pa ni bzhin 'dzum zhing khro gnyer spangs nas/_rtag tu yang khams snyoms sam ma snyoms pa la sogs pa 'dri bar byed pa'o/_/yang dag par dga' bar byed pa ni gang sems can rnams kyi bu tsha gnyen bshes dar bar byed pa'am/_gter dang 'bru spel bar byed
[\[233b.6\]]par 'gyur ba mthong na/_de bzhin du gtam de dag byed pa'i sgo nas/_sems can rnams dga' bar byed pa'o/_/chos 'chad pa'i gtam gyi rang bzhin ni pha rol tu phyin pa dang byang chub kyi phyogs la sogs pa chos gang bshad pas sems can rnams thar pa dang /_
[\[233b.7\]]mtho ris 'thob par 'gyur ba'i chos de 'chad de/_'dis ni legs par smra ba'i rang bzhin de lta bu yin par bstan to/_/de la bstan pa'i rang bzhin ni byang chub sems dpa' shes rab dang ting nge 'dzin dang brtson 'grus gsum dang ldan pas bdag dang gzhan gyi don
[\[234a\]]
[\[234a.1\]]bsgrub pa na/_sdug bsngal ba dang 'jigs pa gang byung yang mi skrag pa dang /_mi zhum pa dang mthu dang ldan pa dang /_mi ldog pa ste de ni brtan pa'i rang bzhin du rig par bya'o/_/de la lag pa brkyang ba'i rang bzhin ni rnam pa gnyis te/_sbyin pa sbyin pa na rgya chen
[\[234a.2\]]po sbyin pa dang /_nyon mongs pa med pa sbyin pa'o/_/de la gang nang gi dngos po la yang mgo dang rkang lag la sogs pa thams cad gtong ba dang /_phyi'i dngos po la yang 'khor los sgyur ba la sogs pa'i longs spyod kyang sbyin pa ni rgya chen po sbyin pa zhes bya'o/_/sbyin pa gang sbyin na de'i tshe
[\[234a.3\]]'di dang tshe rabs gzhan du gnod par 'gyur ba'i sbyin pa dug dang mtshon la sogs pa sbyin par mi byed kyi/_dngos po skyon med pa sbyin par byed pa ni nyon mongs pa med pa sbyin pa zhes bya ste/_'di ni lag pa brkyang ba'i rang bzhin du rig par bya'o/_/de la dgongs pa zab mo nges par 'grel
[\[234a.4\]]pa'i rang bzhin ni so so yang dag par rig pa bzhi dang ldan pas/_de bzhin gshegs pa'i dgongs pa bzhi dang /_ldem po dgongs pa bzhi la sogs pa phyin ci ma log pa'i bar ma chad par byed pa ste/_'di ni dgongs pa nges par 'grel ba'i rang bzhin du rig par bya'o/_/de la snying rje
[\[234a.5\]]dang ldan pa'i rten nam yul ni rnam pa lnga ste/_sdug bsngal ba'i sems can dang /_nyes par spyod pa'i sems can dang /_bag med pa'i sems can dang /_log par zhugs pa'i sems can dang /_nyon mongs pa'i bag la nyal ba'i sems can no/_/de la ngan song gsum du
[\[234a.6\]]skyes pa'i sems can rnams ni sdug bsngal ba'i sems can zhes bya'o/_/shan pa dang rngon pa la sogs pa lus dang ngag dang yid gsum gyi sgo nas/_las ngan pa la zhugs pa rnams ni nyes par spyod pa'i sems can zhes bya'o/_/gang gar dang glu la sogs pa la chags shing
[\[234a.7\]]'dod pa lnga'i yon tan la zhen pa'i sems can rnams ni bag med pa'i sems can zhes bya'o/_/gang khyim nas khyim med par rab tu byung yang /_mu stegs kyi lta ba sna tshogs la zhen pa'i sems can rnams ni log par zhugs pa'i sems can zhes bya'o/_/gang so so'i skye
[\[234b\]]
[\[234b.1\]]bo dge ba khams gsum gyi nyon mongs pa ma spangs pa rnams ni/_nyon mongs pa'i bag la nyal ba'i sems dang ldan pa zhes bya ste/_sems can de lnga la dmigs nas byang chub sems dpa' snying rje chen po 'byung ngo /_/de la legs par smra ba'i rten dang yul yang rnam pa lnga ste/_
[\[234b.2\]]yang dag par kun du smra ba dang /_yang dag par dga' bar byed pa dang /_yang dag par dbugs 'byin par byed pa dang /_yang dag par skabs 'byed pa dang rig pa'i man ngag ston pa'o/_/de la nyin re zhing khams bde ba dang /_mi bde ba 'dri ba ni yang dag par kun du smra ba'o/_/
[\[234b.3\]]bu tsha gnyen bshes dar ba dang /_gter dang 'bru la sogs pa 'phel ba'i gtam smra ba ni yang dag par dga' bar byed pa'o/_/rgyal po dang rkun po la sogs pa'i 'jigs pa byung na 'jigs pa'i bskyab bya ba'i tshig smra ba ni yang dag par dbugs 'byin pa'o/_/gsol ba ma btab par
[\[234b.4\]]yang don du bya ba dang /_las su gnyer ba rnams kyi grogs bya bar khas len pa ni yang dag par skabs 'byed pa'o/_/thar pa dang mtho ris 'thob par 'gyur ba'i chos 'chad pa ni yang dag par lung ston pa zhes bya ste/_rnam pa de dag la dmigs nas/_byang chub sems
[\[234b.5\]]dpa' rnams legs par smra ba la 'jug go/_/de la byang chub sems dpa' rnams kyis brtan pa'i rten dang yul yang rnam pa lnga ste/_'khor ba'i sdug bsngal rnam pa sna tshogs nyams su myong ba dang /_'dul ba'i sems can rnams kyis log pa sna tshogs byas pa
[\[234b.6\]]dang /_sems can rnams kyi don du dus ring por 'khor bar gnas par khas len pa dang /_'khor mang po'i nang na chos 'chad pa'i tshe/_phas kyi rgol ba rnams kyis rnam pa du mar rgal ba dang /_byang chub sems dpa'i bslab tshig thams cad khas len cing rgya che ba'i chos
[\[234b.7\]]nyan pa'o/_/de la byang chub sems dpa' rnams kyi lag pa brkyang ba'i gnas dang rten kyang rnam pa lnga ste/_che ba sbyin pa dang /_tha dad pa med par sbyin pa dang /_gus par bya ste sbyin pa dang /_nyon mongs pa med pa'i sbyin pa dang /_mi brten pa'i sbyin pa'o/_/de la phyi dang nang
[\[235a\]]
[\[235a.1\]]gi dngos po thams cad gtong ba ni rgya che ba'i sbyin pa zhes bya'o/_/kha cig la sbyin kha cig la mi sbyin zhes bya ba med kyi 'dra ba kho nar sems can kun la sbyin par byed pa ni/_tha dad pa med pa sbyin pa zhes bya'o/_/slong ba rnams la rang gi lag pas bkur sti dang bcas
[\[235a.2\]]pas sbyin par byed pa ni gus par sbyin par byed pa zhes bya'o/_/dug dang mtshon la sogs pa sbyin pa ni ma yin gyi sbyin pa gang sbyin na/_tshe rabs gzhan du bde bar 'gyur ba sbyin par byed pa ni nyon mongs pa med pa'i sbyin pa zhes bya'o/_/sbyin pa'i 'bras bu tshe rabs gzhan du
[\[235a.3\]]rnam par smin pa la ma chags/_tshe rabs 'dir lan la ma chags par sbyin pa ni mi gnas pa'i sbyin pa zhes bya'o/_/de la byang chub sems dpa' rnams kyi dgongs pa zab mo rnam par 'grel ba'i rten dang yul la yang rnam pa lnga ste/_'di ltar de bzhin gshegs pa
[\[235a.4\]]rnams kyi mdo sde zab mo zab par snang ba stong pa nyid dang ldan pa rten cing 'brel te 'byung ba lugs dang lugs las bzlog pa ni rten dang po'o/_/'dul ba yang ltung ba la mkhas pa dang /_ltung ba slong ba la mkhas pa ni rten gnyis pa'o/_/chos rnams kyi rang dang spyi'i mtshan
[\[235a.5\]]nyid phyin ci ma log par rnam par 'jog pa ni rten gsum pa'o/_/mdo sde de dang de dag gi nang nas dgongs pa dang bcas pa'i ming dang tshig la sogs pa rnam par 'byed pa ni rten bzhi pa'o/_/chos rnams kyi chos kyi tshig tha dad par dbye ba ni rten lnga pa'o/_/de la snying rje
[\[235a.6\]]dang ldan pa rnams tshe 'dir yang dgra med cing bde bar gnas pa'i sems 'thob pa dang /_tshe rabs gzhan du yang bde 'gro lha dang mi'i nang du skye ba ni snying rje dang ldan pa'i 'bras bur rig par bya'o/_/legs par smra ba'i byang chub sems dpa' rnams ngag gi nyes pa
[\[235a.7\]]rnam pa bzhi 'di lta ste/_brdzun dang phra ma dang /_tshig rtsub po dang /_tshig 'khyal pa spangs shing tshe 'di dang tshe rabs gzhan du bdag gi tshig btsun pa dang /_tshig gzhan gyis bzung bar 'gyur ba ni snyan par smra ba'i 'bras bu'o/_/brtan pa dang ldan pa'i byang chub
[\[235b\]]
[\[235b.1\]]sems dpa' ni tshe 'dir yang thams cad nas thams cad du le lo dang snyom las dang bral bar 'gyur zhing rab tu dga' ba'i sems kyis byang chub sems dpa'i tshul khrims kyi sdom pa yang dag par len par byed la/_blangs nas kyang mi 'dor ba dang /_bzod pas bdag dang pha rol rjes
[\[235b.2\]]su 'dzin pa dang /_ma 'ongs pa na yang byang chub sems dpa' rnams kyi las su bya zhing brtsams pa'i rnam pa la brtan por rtsom ste/_brtsams pa mthar ma phyin gyi bar du bar ma dor mi ldog pa 'di dag ni brtan pa'i 'bras bur rig par bya'o/_/de la byang chub sems dpa' lag
[\[235b.3\]]brkyang pa dang ldan pa rnams ni phyi nang gi dngos po gtong ba'i sgo nas tshe 'dir sems can rnams la phan 'dogs par byed pa dang /_de'i rkyen gyis bdag nyid tshe rabs gzhan du longs spyod chen por 'gyur zhing byang chub kyi tshogs chen por yongs su rdzogs par 'gyur te/_'di ni lag pa
[\[235b.4\]]brkyang ba'i 'bras bu'o/_/dgongs pa zab mo rnam par dgrol ba'i byang chub sems dpa' tshe 'dir yang mdo sde dang /_'dul ba dang /_ma mo lta bu 'chad pa'i sgo nas/_sems can rnams kyi mi shes pa dang log par shes pa dang /_the tshom sel ba tshe rabs gzhan du yang rig pa'i
[\[235b.5\]]gnas thams cad la mkhas pa'i shes rab kyi snang ba chen po 'thob ste/_'di ni dgongs pa zab mo rnam par 'grel pa'i 'bras bu'o/_/mtshan ma lnga po 'di dag gi go rims ni thog ma nyid du byang chub sems dpa' sems can rnams la snying rje bar byed pas snying rje dang por bshad
[\[235b.6\]]do/_/de nas snying rje dang ldan pa'i byang chub sems dpa' de sems can la phan par bya ba'i phyir/_mi dge ba'i gnas nas bslang dge ba'i gnas su gzhag pa'i don du rigs pa'i man ngag ston par byed de/_de bas na de'i 'og tu legs par smra ba bstan to/_/de ltar snying
[\[235b.7\]]rje dang ldan zhing sems can gyi don du rigs par smra ba la zhugs pa de 'khor ba'i sdug bsngal rnam pa sna tshogs nyams su myong zhing sems can gyi don mi gtong zhing mi ldog ste/_de bas na de'i 'og tu brtan pa bstan to/_/de ltar brtan pa de dag ldan pa de sems can bstan pa
[\[236a\]]
[\[236a.1\]]la ma zhugs ba rnams ni bstan pa la gzung ba'i phyir zang zing gis phan 'dogs par byed do/_/bstan pa la zhugs pa rnams la ni chos bshad pas phan 'dogs par byed de/_de bas na de'i 'og tu lag pa brkyang ba dang /_dgongs pa zab mo rnam par dgrol ba bstan
[\[236a.2\]]to/_/mtshan ma lnga po dag pha rol tu phyin pa drug gis bsdus te/_de la pha rol tu phyin pa gang gis mtshan ma gang bsdus she na/_snying rje ni bsam gtan gyi pha rol tu phyin pas bsdus so/_/legs par smra ba ni tshul khrims kyi pha rol tu phyin pa dang /_shes rab kyi pha rol tu phyin
[\[236a.3\]]pas bsdus te/_de la sems can rnams la 'phral du tshig rtsub po mi smra zhing snyan par smra ba ni tshul khrims kyi pha rol tu phyin pas bsdus so/_/dam pa'i chos kyi gtam smra ba ni shes rab kyi pha rol tu phyin pas bsdus so/_/de la brtan pa ni brtson 'grus kyi pha rol tu phyin pa
[\[236a.4\]]dang /_bzod pa'i pha rol tu phyin pa dang /_shes rab kyi pha rol tu phyin pas bsdus so/_/lag pa brkyang ba ni sbyin pa'i pha rol tu phyin pas bsdus so/_/dgongs pa zab mo rnam par 'grel pa ni/_bsam gtan gyi pha rol tu phyin pa dang /_shes rab kyi pha rol tu phyin pas bsdus
[\[236a.5\]]so/_/mtshan ma lnga po de dag gi las bstan pa'i phyir/_yongs su sdud dang mos pa 'thob/_/skyo med gnyis kyis bsdus pa'i phyir/_/zhes bya ba smos te/_snying rje dang ldan pa'i las ni byang chub kyi sems kyis sems can yongs su bzung ba ste/_snying rje dang ldan na
[\[236a.6\]]skye gnas bzhis bsdus pa'i sems can thams cad phung po lhag ma ma lus pa'i mya ngan las bzla bar bya'o zhes khas len pa'i phyir ro/_/legs par smra ba ni sems can rnams sangs rgyas kyi bstan pa la dad pa bskyed par bya ba'i phyir smra ste/_byang chub sems dpa'
[\[236a.7\]]rnams bzhin 'dzum zhing 'phral du snyan par smra ba'i tshig dang /_chos ston pa'i sgo nas sems can drangs te/_sangs rgyas kyi chos la dad pa skyed par byed do/_/brtan pa dang ldan par bya ba ni bdag yongs su smin par bya ba dang /_sems can yongs su smin par bya ba'i ched du
[\[236b\]]
[\[236b.1\]]grang ba dang /_tsha ba la sogs pa'i phyi'i sdug bsngal dang /_bkres pa dang skom pa la sogs pa nang gi sdug bsngal byung bas mi skyo zhing mi ldog par bya ba'i phyir/_brtan pa dang ldan par bya ste/_brtan pa dang ldan par gyur na dka' ba spyod pa'i sdug bsngal rnams kyis mi skyo bar 'gyur
[\[236b.2\]]ro/_/lag pa brkyang ba dang /_dgongs pa zab mo 'grel pa gnyis dang bcas pa'i mya ngan las 'das pa la gzhag par bya'o snyam du sems pa'i phan pa lhag pa'i bsam pa zhes bya ste/_sems can gyi phung po'i lhag ma dang bcas pa'i mya ngan las 'das pa thob na 'dod chags
[\[236b.3\]]la sogs pa'i nyon mongs pa'i gtse ba med pas phan pa dang ldan par 'gyur ro/_/sems can rnams phung po'i lhag ma ma lus par spangs pa'i mya ngan las 'das pa la 'god do snyam du bsam pa ni bde ba'i lhag pa'i bsam pa zhes bya ste/_sems can gyi phung po'i
[\[236b.4\]]lhag ma ma lus pa'i mya ngan las 'das pa thob na/_skye ba dang rga ba la sogs pa'i sdug bsngal dang bral bas bde ba dang ldan par 'gyur ro/_/de la lhag pa'i bsam pa rnam pa lnga las mya ngan las 'das pa thob par 'dod pa ni phan pa dang bde ba'i bsam pa yin pas/_
[\[236b.5\]]de ni phan pa'i lhag pa'i bsam pa dang /_bde ba'i lhag pa'i bsam pa'i nang du bsdus te/_de yan chad lhag pa'i bsam pa rnam pa gnyis bstan to/_/de ltar bsam pa de lta bu ni brtan pa byang chub sems dpa' rnams kyi sems can rnams la phan pa'i bsam pa dang /_
[\[236b.6\]]bde ba'i lhag pa'i bsam pa zhes bya ste/_'dis ni sems can gyi don du lhag pa'i bsam pa rnam par dbye ba bstan to/_/ma dag pa dang zhes bya ba la mos pa spyod pa'i sa la gnas pa'i byang chub sems dpa' rnams kyi bsam pa ma dag pa'i lhag pa'i bsam pa zhes
[\[236b.7\]]bya ste/_chos kyi dbyings kun du 'gro ba'i mtshan nyid ma rtogs pas mthong bas spang bar bya ba'i nyon mongs pa dang gzung ba dang 'dzin pa la mngon par chags pa ma spangs pas na ma dag pa zhes bya'o/_/rnam par dag pa zhes bya ba la/_sa dang po yan chad sa bdun pa
[\[237a\]]
[\[237a.1\]]man chad la zhugs pa'i byang chub sems dpa' rnams kyi bsam pa la rnam par dag pa'i lhag pa'i bsam pa zhes bya ba ste/_sa de dag la zhugs pa'i byang chub sems dpa' rnams mthong bas spang bar bya ba'i nyon mongs pa ma lus par spangs shing gzung ba dang 'dzin
[\[237a.2\]]pa la mngon par chags pa yang med la/_bsgom pas spang bar bya ba'i nyon mongs pa dang shes bya'i sgrib pa yang shas kyis spangs pa'i phyir rnam par dag pa zhes bya'o/_/shin tu dag pa zhes bya ba la/_phyir mi ldog pa'i sa/_sa brgyad pa dang dgu pa dang bcu pa la gnas pa'i
[\[237a.3\]]byang chub sems dpa' rnams kyis bsam pa la shin tu dag pa'i bsam pa zhes bya ste/_ci'i phyir zhe na sa bdun pa yan chad na ni brtsal 'bad dang bcas pas rtsol ba dang 'bad pa'i mtshan nyid du ldog pa yod mod kyi sa brgyad pa yan chad thob nas ni brtsal 'bad pa thams cad spangs te/_
[\[237a.4\]]lhun gyis grub pas brtsal 'bad kyi mtshan nyid du phyir ldog pa med pas na shin tu dga' ba zhes bya ste/_tshig de dag gis bdag gi dbang du byas nas/_lhag pa'i bsam pa rnam par dbye ba bstan to/_/sa kun la zhes bya ba la/_byang chub sems dpa' rnams sa bcu'i
[\[237a.5\]]steng du mos pa spyod pa'i sa bsnan te sa bcu gcig po de dag kun na lhag pa'i bsam pa rnam pa lnga zhig 'byung ste/_sems can gyi dbang du byas nas ni/_phan pa'i lhag pa'i bsam pa dang /_bde ba'i lhag pa'i bsam pa gnyis 'byung ngo /_/bdag gi dbang du
[\[237a.6\]]byas nas ni/_ma dag pa'i lhag pa'i bsam pa dang /_rnam par dag pa'i lhag pa'i bsam pa dang /_shin tu dag pa'i lhag pa'i bsam pa ste/_lhag pa'i bsam pa rnam pa gsum 'byung ngo /_/yongs su bsdu ba rnam par dbye ba la tshigs su bcad pa zhes
[\[237a.7\]]bya ba la/_de ltar sems can gyi don dang bdag gi don bya'o snyam du sems pa'i byang chub sems dpa' de dag ni nyan thos bzhin du 'khor ba la zhe sdang ba ma yin gyi/_snying rje chen pos sems can rnams sdud cing mi gtong bar byed de/_de bas na lhag pa'i bsam pa'i
[\[237b\]]
[\[237b.1\]]rjes la/_yongs su bsdu ba'i rnam par dbye ba'i tshigs su bcad pa gcig gis bstan to/_/smon lam dang ni sems mnyam pa/_/bdag po byed pas yongs su bsdus/_/tshogs rnam drang bar bya ba'i phyir/_/blo ldan rnams kyis sa kun la/_/zhes bya ba la/_byang chub sems
[\[237b.2\]]dpa' rnams kyis sems can yongs su sdud pa ni rnam pa bzhi ste/_smon lam gyis yongs su sdud pa dang /_sems mnyam pa 'thob pas yongs su sdud pa dang /_bdag po byed pas yongs su sdud pa dang /_tshogs rnam par 'dren pas yongs su sdud pa ste/_blo ldan byang chub
[\[237b.3\]]sems dpa' rnams mos pa spyod pa'i sa yan chad sa bcu gcig po kun la/_rnam pa bzhi lta bus sems can yongs su sdud par byed do/_/de la smon lam gyis yongs su sdud pa ni dang po byang chub tu sems bskyed pa nas/_snying rje chen po dang ldan pa'i byang chub kyi sems kyis
[\[237b.4\]]sems can thams cad mya ngan las 'das pa'i dbyings su dgod par bya'o zhes khas len pa ni smon lam gyis yongs su sdud pa zhes bya ste/_de'ang dper na 'phags pa rdo rje gcod pa'i mdo las/_ji snyed du sems can gyi bsdu bas bsdus pa mngal nas skyes pa dang /_sgo nga
[\[237b.5\]]las skyes pa dang /_rdzus te skyes pa dang /_gzugs yod pa dang /_gzugs med pa dang /_'du shes yod pa dang /_'du shes med pa la sogs pa sems can gyi grangs su 'gro bar bgrang ba'i rnams/_phung po lhag ma ma lus par spangs pa'i dbyings su dgod par bya'o
[\[237b.6\]]zhes gsungs pa lta bu'o/_/sems mnyam pa nyid thob pas sems can yongs su sdud pa ni sa dang po la chos kyi dbyings kun du 'gro ba'i mtshan nyid rtogs pa'i dus na/_bdag dang pha rol mi 'byed pa'i sems thob pas/_sems can rnams mi gtong zhing sdud par byed pa ste/_
[\[237b.7\]]de'ang sa bcu'i sa dang po'i mdo las/_'di ltar de ni bdag gi 'du shes dang bral bas/_bdag la phangs par sems pa yang med na/_yo byad thams cad la phangs par sems pa lta ga la yod de/_de ni su las kyang rim gro bya ba cung zad tsam yang re ba med la gzhan du na
[\[238a\]]
[\[238a.1\]]bdag nyid kyis sems can de dag la yo byad mang po thams cad kyis bsdu bar bya'o snyam du sems so zhes bya ba la sogs pa rgya cher gsungs pa lta bu'o/_/bdag po byed pas sems can yongs su sdud pa ni gang gi phyir/_byang chub sems dpa' rgyal po'am/_
[\[238a.2\]]blon po'am/_rje bo'am dpon po la sogs pa dbang dang ldan par gyur na/_mthu dang dbang gis sems can mi dge ba las zlog cing dge ba la 'jog par byed pa ste/_de'ang dper na sa bcu ba'i sa dang po las de la gnas pa'i byang chub sems dpa' sems dpa' chen po ni phal cher 'dzam
[\[238a.3\]]bu'i gling du rgyal por 'gyur te/_srid chen po la dbang bsgyur ba rab tu thob cing chos kyis yongs su bskyang ba dang /_sems can rnams sbyin pa chen pos yongs su bsdus pa la mkhas shing mthu yod pa yin/_sems can rnams kyi 'jungs pa'i dri ma bzlog pa la mkhas pa yin zhes
[\[238a.4\]]bya ba la sogs pa rgya cher gsungs so/_/sa gnyis pa las kyang /_de la gnas pa'i byang chub sems dpa' rnams phal cher 'khor los sgyur ba'i rgyal por gling bzhi pa la dbang bar 'gyur te/_chos kyis dbang bsgyur ba rab tu 'thob cing rin po che sna bdun dang ldan pa/_
[\[238a.5\]]sems can thams cad kyi ser sna'i skyon dang /_tshul khrims ngan pa'i dri ma bzlog pa la mkhas shing mthu yod pa dang sems can rnams dge ba bcu'i las kyi lam la rab tu dgod par bya bar shin tu mkhas pa dang zhes bya ba la sogs pa rgya cher gsungs te/_sa gsum pa
[\[238a.6\]]la sogs pa la yang /_rgyal po dang jo bor gyur nas sems can gyi don byed pa la mdo las 'byung ba bzhin du sbyar ro/_/tshogs rnam par drang bar bya ba'i phyir sems can sdud pa ni mkhan po dang slob dpon du gyur nas/_sems can rnams slob mar byas te sems can
[\[238a.7\]]rnams mi dge ba'i gnas nas bzlog cing dge ba'i gnas su dgod par byed do/_/skye ba rnam par dbye ba'i tshigs su bcad pa zhes bya ba la/_de ltar sems can bsdu ba la zhugs pa'i byang chub sems dpa' ni nyan thos bzhin mya ngan las 'das pa'i phyogs 'ba' zhig
[\[238b\]]
[\[238b.1\]]la gnas pas sems can sdud par mi nus kyi 'khor bar skyes na gdod sems can sdud par nus te/_de bas na yongs su bsdu ba rnam par dbye ba'i 'og tu skye ba rnam par dbye ba'i tshigs su bcad pa gcig gis bshad do/_/de la byang chub sems dpa'i skye ba mdor bsdus na rnam
[\[238b.2\]]ba bzhi ste/_las kyi dbang gis skye ba dang /_smon lam gyi dbang gis skye ba dang /_ting nge 'dzin gyi dbang gis skye ba dang /_'byor pa'i dbang gis skye ba'o/_/las rnams kyi ni dbang dag dang /_/zhes bya ba la/_'dis las kyi dbang gis skye ba bstan te sa dang po la sogs pa la zhugs
[\[238b.3\]]pa mos pas spyod pa'i sa la gnas pa'i byang chub sems dpa' rnams ni las kyi dbang gis skyes te de dag sems la dbang ma thob pas gang du bsams shing smon lam btab pa der gdon mi za bar 'gyur bar nges pa med de/_bsod nams kyi tshogs kyi las byas pas bdag dang gzhan
[\[238b.4\]]la phan par 'gyur ba'i gnas de dang de dag tu skye'o/_/de ltar skye ba de sdig pa mi dge ba'i las kyis skye ba ni ma yin par gzhag go/_/gzhan yang smon lam dag gis te zhes bya ba la/_gzhan gyi sgra ni sa la zhugs pa'i byang chub sems dpa' rnams la bya ste/_sa dang po dang
[\[238b.5\]]gnyis pa la zhugs pa'i byang chub sems dpa' rnams ni sems can yongs su smin par bya ba'i phyir lha dang mi dang byol song dang yi dwags dang sems can dmyal ba la sogs pa'i gnas de dang de dag tu skye bar gyur cig ces smon lam btab nas/_smon lam gyi dbang gis skye
[\[238b.6\]]ba len te/_lo nyes chen po byung ba'i dus na sems can rnams kyi bkres pa dang /_skom pa la sogs pa'i sdug bsngal med par bya ba'i phyir smon lam btab ste/_nya dang glang po che la sogs pa'i lus blangs nas/_rang gi shas sems can la tshim par byas pa dang /_nad kyi
[\[238b.7\]]bskal pa bar ma byung nas nad rnam pa sna tshogs kyis sems can sdug bsngal bar gyur pa na/_smon lam gyi dbang gis rig sngags grub pa dang /_sman pa chen po'i lus su bsgyur nas/_sems can rnams kyi nad rnam pa sna tshogs zhi bar byed pa ste/_rgyas par de bzhin
[\[239a\]]
[\[239a.1\]]gshegs pa'i gsang ba bstan pa'i mdo las/_sku'i gsang ba bstan pa'i skabs su ji skad 'byung ba bzhin du sbyar ro/_/ting nge 'dzin zhes bya ba la/_sa gsum pa yan chad sa bdun man chad kyi byang chub sems dpa' ni sems can gyi don du ting nge 'dzin
[\[239a.2\]]gyi dbang gis skye ste/_ting nge 'dzin dang bsam gtan bsgrubs pas ni gzugs kyi khams su skye zhing 'bras bu len pa yin pa las/_de las bzlog nas 'dod pa'i khams su skyes te/_sems can rnams yongs su smin par byed pa'o/_/brtan pa rnams ni skye ba 'dod/_/sa brgyad pa
[\[239a.3\]]dang dgu pa dang bcu pa la sogs pa nas sa bcu pa'i 'byor pa thob pa nas/_sems can yongs su smin par bya ba'i phyir/_sprul pa'i sku dga' ldan gyi pho brang na gnas pa dang /_de na 'chi 'pho bstan te/_yum gyi lhums su gshegs pa dang /_lhums nas 'byung ba la sogs
[\[239a.4\]]pa ston pa ste/_dbang bcu'i 'byor ba thob pa yang sa bcu pa'i sa brgyad pa las des lus kyi ye shes mngon par bsgrub pa de lta bu rab tu thob pas/_bskal pa brjod du med pa'i yang brjod du med par tshe byin gyis brlabs pa'i phyir che'i dbang rab tu 'thob bo/_/ting nge 'dzin
[\[239a.5\]]shin tu rtogs pa'i ye shes la 'jug par bya ba'i phyir sems kyi dbang rab tu 'thob bo/_/'jig rten gyi khams thams cad rgyan du mas rab tu brgyan cing /_shin tu klubs pa'i byin gyi rlabs yang dag par bstan pa'i phyir yo byad kyi dbang rab tu 'thob bo/_/las kyi rnam par
[\[239a.6\]]smin pa'i phyir byin gyi rlabs dus bzhin du mngon par bstan pa'i phyir/_las kyi dbang rab tu 'thob bo/_/'jig rten gyi khams thams cad du skye ba yongs su bstan pa'i phyir skye ba'i dbang rab tu 'thob bo/_/sangs rgyas kyi zhing dang dus gang du ji dga' bar mngon par 'tshang rgya
[\[239a.7\]]bas yang dag par bstan pa'i phyir smon lam gyi dbang rab tu 'thob bo_/'jig rten gyi khams thams cad sangs rgyas kyis rab tu gang ba yang dag par bstan pa'i phyir mos pa'i dbang rab tu 'thob bo/_/sangs rgyas kyi zhing thams cad du rdzu 'phrul dang rnam par 'phrul pa yang dag par bstan
[\[239b\]]
[\[239b.1\]]pa'i phyir/_rdzu 'phrul gyi dbang rab tu 'thob bo/_/de bzhin gshegs pa'i stobs dang mi 'jigs pa dang /_sangs rgyas kyi chos ma 'dres pa dang /_mtshan dang dpe byad bzang po dang mngon par 'tshang rgya bar yang dag par bstan pa'i phyir ye shes kyi dbang rab tu 'thob bo/_/mtha' dang dbus med pa'i
[\[239b.2\]]chos kyi snang ba yang dag par bstan pa'i phyir/_chos kyi dbang rab tu 'thob bo zhes gsungs so/_/de ltar na brtan pa byang chub sems dpa' mos pa spyod pa'i sa la gnas pa rnams ni smon lam gyi dbang gis skye ba yang yod mod kyi/_phal cher las kyi dbang gis skye'o/_/sa dang po dang
[\[239b.3\]]gnyis pa la zhugs pa'i byang chub sems dpa' rnams ting nge 'dzin gyi dbang gis skye ba yang yod mod kyi phal cher smon lam gyi dbang gis skye'o/_/sa gsum pa yan chad bdun pa man chad ni phal cher ting nge 'dzin gyi dbang gis skye'o/_/sa brgyad pa dang dgu pa dang bcu pa pha ni
[\[239b.4\]]dbang bcu 'thob pa 'byor pa'i dbang du skye'o/_/gang bsam gtan rnams la bzlog nas zhes bya ba la/_bsam gtan las bzlog pa'i don ji lta bu/_ci bsam gtan yongs su btang ba la bsam gtan las bzlog pa zhes bya ba'am zhe na/_lan du bsam gtan las bzlog pa'i
[\[239b.5\]]don ni bsam gtan yongs su btang ba la mi bya'i/_bsam gtan gyi 'bras bu gzugs kyi khams su skye bar 'gyur ba las 'bras bu de bzlog nas sems can gyi don du 'dod pa'i khams su skye bar byed pa'o/_/gnas pa'i sa rnam par dbye ba'i tshigs su bcad pa zhes bya
[\[239b.6\]]ba la/_de ltar 'phags pa byang chub sems dpa' rnams kyi skye ba rnam pa bzhir bshad pa yang 'gro ba dang skye gnas tha dad pa dang /_skyes pa rabs kyi sde'i bye brag gis skye ba mtha' yas pas te/_/skye ba de dag gi tshe na byang chub sems dpa' rnams sems dag pa chung ngu dang
[\[239b.7\]]'bring dang chen po la sogs pa'i rnam pas sems dag pa'i bye brag mang du 'byung ste/_de bas na skye ba'i rjes la sems rnam par dag pa dbye ba dus gnas pa'i sa ste sa bcu rnam par dbye ba bstan to/_/de la gnas pa nyid sa yin pas gnas pa'i sa zhes bya ste/_dper na
[\[240a\]]
[\[240a.1\]]sa'i steng na sems can dang sems can ma yin pa sna tshogs skye zhing gnas pa de bzhin du sems dag pa rab 'bring gi bye brag las kyang 'jig rten dang 'jig rten las 'das pa'i yon tan thams cad skye zhing 'byung bas na/_sems dag pa'i khyad par
[\[240a.2\]]nyid la sa bcu zhes bya bar zad do/_/sa bcu'i rnam par dbye ba yang mdor bstan pa dang rgyas par bshad pa'i sgo rnam pa gnyis kyis bshad do/_/de la mdor bstan pa'i phyir/_mtshan nyid gang zag bslab pa dang /_/phung po grub pa mtshan ma dang /_/nges pa'i tshig
[\[240a.3\]]dang 'thob pa'i phyir/_gnas pa'i sa ni de nyid do/_/zhes bya ba smos te/_gnas pa'i sa ste/_sa bcu rnams ni don rnam pa brgyad kyis bshad de/_brgyad gang zhe na mtshan nyid dang /_gang zag dang /_bslab pa dang /_phung po dang /_grub pa dang /_mtshan ma dang /_nges pa'i tshig
[\[240a.4\]]dang /_'thob pa ste/_don rnam pa brgyad po de nyid kyis sa bcu bstan cing bshad pa yin na zhes bya ba'i don to/_/mtshan nyid rnam par dbye ba las brtsams te tshigs su bcad pa lnga'o zhes bya ba la/_da 'di man chad zhib tu 'chad de/_dper na sa'i mtshan nyid sra ba dang /_chu'i
[\[240a.5\]]mtshan nyid gsher ba yin pa de bzhin du sa dang po'i mtshan nyid bstan pa nas/_sa bcu pa'i mtshan nyid gang yin pa phye ste bstan pa'i phyir tshigs su bcad pa lnga rtsom mo zhes bya ba'i don to/_/stong pa nyid mchog rtogs pa dang /_/zhes bya ba la/_de las dang po'i mtshan
[\[240a.6\]]nyid ni stong pa nyid mchog rtogs pa'i mtshan nyid de/_stong pa nyid mchog ni gang zag dang chos la bdag med pa'o/_/bdag med pa de gnyis sa dang po thob pa'i dus na rtogs pas na sa dang po ni stong pa nyid mchog rtogs pa'i mtshan nyid du gzhag go/_/de bas na sa dang po las
[\[240a.7\]]kyang bsam pa dang /_lhag pa'i bsam pa rab tu brtan pa zhes gsungs pa dang /_sems kyi stobs dang blo'i stobs kyis shin tu rnam par phye ba rnam par 'byed pa zhes gsungs pa dang /_dus gsum mnyam pa nyid du rtogs pa yin zhes gsungs te/_de'i
[\[240b\]]
[\[240b.1\]]don kyang gang zag la bdag med par rtogs pas bsam pa rab tu brtan pa zhes bya'o/_/chos la bdag med par rtogs pas lhag pa'i bsam pa rab tu rtogs pa zhes bya'o/_/yang gang zag la bdag med par rtogs pa'i shes pa dang ldan pas sems kyi stobs kyis shin tu
[\[240b.2\]]rnam par 'byed pa zhes bya'o/_/chos la bdag med par rtogs pa'i shes rab dang ldan pas blo'i stobs kyis shin tu rnam par phye ba rnam par 'byed pa zhes bya'o/_/dus gsum gyi dngos po thams cad stong pa nyid du ro gcig pa'i mtshan nyid du rtogs pas dus gsum mnyam pa
[\[240b.3\]]nyid du rtogs pa zhes bya'o/_/las rnams chud mi za bar gnas/_/zhes bya ba las gnyis pa'i mtshan nyid ni las rnams chud mi za bar gnas pa'i mtshan nyid du gzhag ste/_ji ltar zhe na sa gnyis pa'i tshe/_las dge ba dang mi dge ba dang las de'i 'bras bu bde ba dang sdug
[\[240b.4\]]bsngal ba la sogs pa las kyi rnam par smin pa yod par gzigs nas/_dus thams cad du dge ba bcu'i las kyi lam 'ba' zhig la gnas kyi mi dge ba'i las kyi lam ni rmi lam na yang nye bar mi spyod do/_/de bas na sa gnyis pa ni las rnams kyis chud mi za ba'i mtshan nyid du
[\[240b.5\]]gzhag go/_/de bas na sa gnyis pa la yang srog gcod pa las phyir ldog pa yin te/_dbyig pa spangs mtshon cha spangs zhes bya ba nas/_de kun du rtog pa tsam gyis kyang /_sems can gzhan la 'tshe ba mi byed na/_sems can gzhan dag la sems can du 'du shes shing
[\[240b.6\]]ched du bsams shing lus kyi rnam pa 'tshe ba chen po bya ba lta ci smos zhes bya ba la sogs pa dang /_yang de ltar sems mngon par sgrub ste/_sems can rnams kyi ngan song dang /_ngan 'gro dang rnam par ltung ba yod pa gang yang rung ste/_de dag thams cad mi dge ba bcu'i las
[\[240b.7\]]kyi lam rnams yang dag par blangs pa'i rgyu las byung gi bdag gis ni 'di ltar bdag nyid yang dag par sgrub pa la gnas te/_gzhan yang yang dag par sgrub pa la dgod par bya'o zhes bya ba la sogs pa rgya cher gsungs so/_/mchog tu bde ba'i bsam gtan la/_/bsgrubs nas
[\[241a\]]
[\[241a.1\]]de dag 'dod par skye/_/zhes bya ba la/_sa gsum pa'i mtshan nyid ni byang chub sems dpa'i mchog tu bde ba'i bsam gtan bsgrubs nas/_bsam gtan de las kyang mnyam par bya ste/_sems can gyi don du 'dod pa'i skye ba'i mtshan nyid rnam par gzhag go/_/
[\[241a.2\]]de la mchog tu bde ba'i bsam gtan ni gzugs kyi khams kyi bsam gtan dang po dang gnyis pa dang gsum pa dang /_bzhi pa dag dang zag pa med pa'i mtshan nyid la bya'o/_/bsgrubs nas zhes bya ba ni de mngon sum du byas shing de thob par byas pa'o/_/mnyam pa ni bsam gtan de
[\[241a.3\]]dag med par ma gyur pa'o/_/slar 'dod pa'i khams su skye ba ni sems can gyi don du 'dod pa'i khams kyi lus len pa'o/_/de bas na sa gsum pa las kyang des de bzhin gshegs pa'i ye shes de ltar chad pa med pa yang dag par rjes su mthong ste/_'du byed du gyur pa de ltar gnod
[\[241a.4\]]pa mang po dang ldan pa yongs su rtogs pa na/_sems can rnams la de bas kyang shas cher sems kyi bsam pa bcu nye bar gzhag ste/_bcu gang zhe na 'di lta ste/_mgon med pa dang rten med pa'i sems can gyi bsam pa dang zhes bya ba nas/_chos de dag thos nas kyang rang gi sems
[\[241a.5\]]la nges par rtogs nas gcig pu dben par song ste/_de ltar spyod do/_/chos kyi rjes su mthun pa'i chos bsgrubs pas/_sangs rgyas kyi chos 'di dag khong du chud par bya ba'i tshig gi las yongs su dag pa 'ba' zhig gis ni ma yin no snyam ste/_de chos kyi rjes su mthun pa'i chos
[\[241a.6\]]bsgrub pa'i rgyur 'dod pa rnams las dben pa sdig pa mi dge ba'i chos rnams las dben pa rtog pa dang bcas pa dpyod pa dang bcas pa/_dben pa las skyes pa'i dga' ba dang bde ba can bsam gtan dang po rdzogs par byas te gnas so zhes bya ba nas/_bsam gtan dang
[\[241a.7\]]rnam par thar pa dang ting nge 'dzin dang snyoms par 'jug pa dang /_rnam par ldang ba gang du byang chub kyi yan lag yongs su rdzogs par 'gyur ba mthong ba de ched du bsams te/_smon lam btab pa'i dbang gis skye ba ma gtogs par de dag las kyi dbang gis mi skye'o zhes bya ba
[\[241b\]]
[\[241b.1\]]gsungs so/_/de nas byang chub phyogs rnams ni/_/'khor bar yongs su bsngo ba dang /_/zhes bya ba la/_de nas zhes bya ba ni de'i 'og tu zhes bya ba'i don to/_/sa gsum pa bsgrubs pa'i 'og tu sa bzhi pa'i mtshan nyid ni shes rab kyis byang chub kyi phyogs rnams mngon du byas
[\[241b.2\]]la/_snying rje chen po'i mtshan nyid kyis sems can gyi don du 'khor bar yongs su bsngo ba'i mtshan nyid du gzhag go/_/brgal ba dang /_byang chub kyi phyogs ni 'khor ba las 'byung bar byed pa'i rgyu yin na/_de nyid 'khor bar yongs su bsngo zhing 'khor ba'i rgyur ji ltar 'gyur zhe na/_
[\[241b.3\]]lan du dper na thabs kyis ma zin pa'i dug ni 'chi ba'i rgyur 'gyur la/_thabs kyis zin pa'i dug ni sman du 'gyur ba de bzhin du thabs kyi mtshan nyid snying rje chen pos yongs su ma zin pa'i byang chub kyi phyogs bsgom pa ni/_'khor ba las 'byung ba'i rgyur 'gyur la/_snying rje chen
[\[241b.4\]]po'i thabs kyis zin pa'i byang chub kyi phyogs bsgoms pa ni slar 'khor bar skye ba'i rgyur 'gyur te/_'di ltar byang chub sems dpa' snying rje can 'khor ba la rgyab kyis lta ba de byang chub kyi phyogs bsgom pa yang snying rje'i dbang gis sems can gyi don bsgoms pas/_byang chub kyi phyogs
[\[241b.5\]]de dag 'khor ba la rgyab kyis lta bar mi byed kyi 'khor ba la mngon du lta ba'i rgyur 'gyur bas 'khor bar yongs su bsngos pa zhes bshad do/_/de bas na sa bzhi pa las kyang kye rgyal ba'i sras dag byang chub sems dpa'i sa 'od 'phro ba can 'di la gnas pa'i byang chub sems dpa' de ni kun du
[\[241b.6\]]sbyor ba dang ldan zhing shes bzhin can dran pa dang ldan par gyur nas/_'jig rten gyi chags sems dang yid mi bde ba rnam par spangs te/_nang gi lus la lus kyi rjes su lta ba can la gnas so zhes bya ba nas yang dag pa'i ting nge 'dzin dben pa la gnas pa/_'dod chags dang bral ba la
[\[241b.7\]]gnas pa/_'gog pa la gnas pa/_rnam par byang bas yongs su bsgrubs pa bsgom mo/_/de dag kyang sems can thams cad la lta ba dang bcas pas sngon smon lam mngon par bsgrubs pas nye bar brtan pa/_snying rje chen po sngon du 'gro ba byams pa chen po dang ldan pa zhes
[\[242a\]]
[\[242a.1\]]bya ba la sogs pa gsungs so/_/sems la nyon mongs med par yang /_/sems can yongs su smin par byed/_/ces bya ba la/_sa lnga pa'i mtshan nyid ni byang chub sems dpa' sems la nyon mongs pa med pa'i sems can yongs su smin par byed pa'i
[\[242a.2\]]mtshan nyid du rnam par gzhag ste/_sems la nyon mongs pa med pa ni sa de la 'phags pa'i bden pa bzhi bsgom zhing gnas pa med pas nyon mongs pa'i gnyen po dang ldan pa'i phyir 'dod chags la sogs pa'i nyon mongs pas sems la mi gos pa'i phyir sems la nyon mongs pa
[\[242a.3\]]med do/_/gtsug lag dang bzo'i las rnam pa sna tshogs la mkhas te/_de bas na mkhas pa des theg pa gsum gyi rigs can gyi sems can yongs su smin par yang gzhag go/_/de bas na sa lnga pa las kyang de dran pa dang blo gros dang /_rtogs pa'i blo'i stobs bskyed pas
[\[242a.4\]]yid la bya ba'i phyir/_mi ldog par gyur nas/_des 'di ni sdug bsngal gyi bden pa'o zhes yang dag pa ji lta ba bzhin rab tu shes so/_/'di ni sdug bsngal kun 'byung ba'o/_/'di ni sdug bsngal 'gog pa'o/_/'di ni sdug bsngal 'gog par 'gyur ba'i lam 'phags
[\[242a.5\]]pa'i bden pa'o zhes yang dag pa ji lta ba bzhin du shes so zhes bya ba la sogs pa gsungs pa dang /_khyad par can gyi chos yongs su btsal ba la/_mngon par brtson pas de gang 'di'i 'jig rten na yi ge dang gtsug lag dang rtsis dang khrims thabs la sogs pa yod pa de dag
[\[242a.6\]]mngon par bsgrub po/_/'byung khung gi dpyad dang /_gso ba'i dpyad dang /_skem pa dang brjed byed dang 'byung po'i gdon bsal ba dang /_dug dang ro langs kyi sbyor ba bsal ba dang /_sngags dang /_gar dang /_gtam dang /_rol mo dang sgrung gtam gyis rab tu dga' bar
[\[242a.7\]]bya ba zhes bya ba nas sems can thams cad la phan pa dang bde ba yod par gyur pa de dag snying rje dang ldan pas mthar gyis sangs rgyas kyi chos la rab tu dgod pa'i phyir mngon par sgrub pa'o zhes gsungs so/_/bsams bzhin du ni skye ba dang /_/kun nas nyon mongs rjes su srung /_/
[\[242b\]]
[\[242b.1\]]zhes bya ba la/_byang chub sems dpa'i sa drug pa'i mtshan nyid ni bsams bzhin du srid par skye ba na kun nas nyon mongs pa'i chos rjes su srung ba'i mtshan nyid du gzhag ste/_sa drug pa la gnas pa'i byang chub sems dpa' rnams sems can gyi don du khams
[\[242b.2\]]gsum du skye ba nas las dang nyon mongs pa'i dbang gis rang dbang med par skye ba ni ma yin gyi/_bsod nams dang ye shes kyi tshogs chen pos zin pas/_dran pa dang shes bzhin ma nyams par gang nas gang du skye ba de dang der/_'di dang 'dir skye bar bya'o zhes shes
[\[242b.3\]]bzhin du skye bas na/_bsams bzhin du skye ba zhes bya'o/_/de ltar bsams bzhin du skye ba na yang rten cing 'brel te 'byung ba bsgom pa na mang du gnas pas nyon mongs pas mi gos pa'i phyir kun nas nyon mongs pa rjes su srung ba zhes bya'o/_/de bas na sa drug pa las
[\[242b.4\]]kyang /_de chos thams cad la rang gzhan de ltar rtog pa'i tshe/_de bas kyang snying rje chen po sngon du 'gro ba dang /_snying rje chen po'i dbang sgyur ba dang /_snying rje chen po yongs su rdzogs par bya ba'i phyir/_'jig rten 'byung ba dang 'jig pa la rnam par lta'o/_/'jig rten 'byung ba
[\[242b.5\]]dang 'jig pa la lta ba'i tshe 'di snyam ste/_'jig rten gyi tha snyad skye ba ji snyed yod pa de dag thams cad bdag tu mngon par zhen pa las 'byung ste/_bdag tu mngon par zhen pa dang bral na 'byung ba gang yang med par 'gyur ro/_/byis pa'i blo can bdag tu mngon par zhen
[\[242b.6\]]pa mi shes pa'i rab rib kyis bsgribs pa yod pa dang med pa la mngon par mos pa/_tshul bzhin ma yin pa yid la byed pa las byung ba/_yang dag pa ma yin par rab tu zhugs pa/_log pa'i rjes su 'brang ba de dag ni bsod nams dang bsod nams ma yin pa dang mi g.yo
[\[242b.7\]]ba'i 'du byed nye bar sogs te zhes bya ba nas/_'du byed dang rgyu rkyen ldan pa 'di dag rgyun gcad par bya'o/_/sems can yongs su smin par bya ba'i phyir 'du byed rnams shin tu zhi ba yang mngon du mi bya'o zhes bya ba'i bar du gsungs so/_/mtshan ma med pa phyogs
[\[243a\]]
[\[243a.1\]]gcig lam/_bgrod pa gcig pa'i lam dang 'brel/_/zhes bya ba la/_byang chub sems dpa' rnams kyi sa bdun pa'i mtshan nyid ni bgrod pa gcig pa'i lam dang 'brel zhing mtshan ma med pa la phyogs gcig gi lam gyi mtshan nyid du bzhag go/_/
[\[243a.2\]]de la 'grod pa gcig pa ni sa brgyad pa la bya ste/_sa brgyad pa'i dus na bar 'ga' brtsal 'bad dang bcas/_bar 'ga' brtsal 'bad med par gnas pa ma yin gyi rnam par mi rtog pa'i ting nge 'dzin la lhun gyis grub pa 'ba' zhig tu gnas pas na/_bgrod pa gcig pa'i
[\[243a.3\]]lam zhes bya ste/_sa bdun pa ni sa brgyad pa lta bur gnas te/_sa bdun pa'i rjes la sa brgyad pa thob pas na/_sa bdun pa de bgrod pa gcig pa'i lam dang 'brel pa zhes bya'o/_/sa bdun pa'i dus na mdo la sogs pa'i chos mang po la mtshan ma tha dad par
[\[243a.4\]]mi byed de/_mdo sde thams cad kyi don kyang mtshan nyid gcig pa yin pa kho nar rtag tu dmigs pas na sa bdun pa ni mtshan ma med pa'i phyogs gcig pa'i lam zhes bya'o/_/de la bgrod pa gcig pa'i lam dang 'brel pa'i don kyang sa bdun pa nyid las/_kye rgyal
[\[243a.5\]]ba'i sras 'di lta ste/_dper na kun nas nyon mongs shing rnam par dag pa'i 'jig rten gyi khams dang /_shin tu dag pa'i 'jig rten gyi khams gnyis kyi 'jig rten gyi khams kyi bar ni smon lam dang thabs dang shes rab dang mngon par shes pa'i stobs dang /_shugs
[\[243a.6\]]chen po ma gtogs par 'dod 'dod brgal bar mi nus so/_/kye rgyal ba'i sras de bzhin du byang chub sems dpa'i spyod pa 'dres pa dang yongs su dag pa'i bar yang /_smon lam dang /_thabs dang /_shes rab dang /_mngon par shes pa dang /_ye shes kyi
[\[243a.7\]]stobs dang /_shugs chen po ma gtogs par 'dod 'dod brgal bar mi nus so zhes gsungs so/_/mtshan ma med pa la phyogs gcig pa'i don kyang sa bdun pa nyid las/_de ltar sa bdun pa la gnas pa'i tshe/_lus kyi las tshad med pa mtshan ma
[\[243b\]]
[\[243b.1\]]dang bral bar rab tu 'byung ngo /_/ngag gi las tshad med pa mtshan ma dang bral bar rab tu 'byung ngo /_/yid kyi las tshad med pa mtshan ma dang bral ba shin tu rnam par sbyangs pa mi skye ba'i chos kyi bzod pas snang bar gyur pa tshad med pa rab tu 'byung ngo zhes gsungs so/_/mtshan med
[\[243b.2\]]lhun gyis grub pa ni/_/zhing yang rnam par sbyong ba ste/_/zhes bya ba la/_byang chub sems dpa'i sa brgyad pa'i mtshan nyid ni mtshan ma med pa la yang lhun gyis grub ste mngon par 'du bya ba med par mtshan ma med pa la gnas pa dang /_sangs rgyas kyi zhing yongs su
[\[243b.3\]]sbyong ba'i mtshan nyid du rnam par gzhag go/_/de la sa brgyad pa'i dus na rnam par mi rtog pa'i ting nge 'dzin lhun gyis grub pa la gnas te/_rnam par mi rtog pa'i ting nge 'dzin la gnas pa'i tshe/_brtsal 'bad kyi bag cung zad kyang mi 'byung bas na/_mtshan ma med pa la lhun
[\[243b.4\]]gyis grub cing mngon par 'du bya ba med par mtshan ma med pa la gnas pa zhes bya'o/_/sangs rgyas kyi zhing gser dang shel la sogs pa'i kha dog lta bur snang bar sbyong bas na/_sangs rgyas kyi zhing yang yongs su sbyong ba zhes bya'o/_/de bas na sa brgyad pa nyid las kyang mtshan ma
[\[243b.5\]]med pa lhun gyis grub pa'i don kyang /_kye rgyal ba'i sras dag de lta bu'i bzod pa dang ldan pa'i byang chub sems dpa' ni byang chub sems dpa'i sa mi g.yo ba thob ma thag tu byang chub sems dpa'i gnas zab mo shes par dka' ba ma 'dres pa mtshan ma thams cad dang bral ba/_'du
[\[243b.6\]]shes kyi 'dzin pa thams cad las phyir log pa tshad med pa/_nyan thos dang rang sangs rgyas thams cad kyis mi 'phrogs pa dben pa/_dben pa thams cad mngon du gyur pa thob pa yin te/_kye rgyal ba'i sras dag 'di lta ste dper na/_dge slong rdzu 'phrul dang ldan pa/_sems
[\[243b.7\]]can thams cad la dbang thob pa/_mthar gyis 'gog pa'i bar du mnyam par gzhag pa ni rgyu ba dang sems pa dang /_g.yo ba'i rnam par rtog pa dang /_'du shes thams cad dang bral ba yin no/_/kye rgyal ba'i sras dag de bzhin du byang chub sems dpa' yang /_byang
[\[244a\]]
[\[244a.1\]]chub sems dpa'i sa brgyad pa 'di thob ma thag tu ched du bya ba thams cad dang bral te/_lhun gyis grub pa'i chos nyid thob cing lus dang ngag dang sems kyi rtsol ba thams cad dang bral te/_rnam par smin pa'i chos nyid la gnas pa yin/_kye rgyal ba'i sras
[\[244a.2\]]dag 'di lta ste/_mi la la zhig gnyid kyis log pa'i rmi lam du/_bdag chu klung chen pos khyer ba snyam byed la/_de de nas ci phyir snyam du 'bad cing rtsol ba chen po rtsom pa las/_de 'bad cing rtsol ba chen po de nyid kyis sad par gyur na/_de sad ma thag tu 'bad cing rtsol ba thams
[\[244a.3\]]cad dang bral bar 'gyur ro/_/kye rgyal ba'i sras dag de bzhin du byang chub sems dpa' yang nyon mongs pa'i chu klung chen po bzhir sems can mang po drang bar sems nas/_'bad cing rtsol ba yongs su rtsom mo/_/de brtson 'grus chen po dang ldan pas byang chub sems
[\[244a.4\]]dpa'i sa mi g.yo ba thob ma thag tu ched du bya ba thams cad dang bral ba yin te/_de gnyis po rgyu ba'am mtshan ma'i rgyu ba dag kyang thams cad kyi thams cad du mi snang bar 'gyur ro zhes gsungs so/_/sangs rgyas kyi zhing yongs su sbyong ba'i don kyang /_sa brgyad pa nyid las skye ba
[\[244a.5\]]mngon par bsgrub pa tshad med pa dang /_zhing yongs su sbyong ba tshad med pa dang /_sems can yongs su smin par bya ba tshad med pa dang zhes bya ba la sogs pa gsungs so/_/sems can smin par 'grub pa yang /_/de dag phan chad skye bar 'gyur/_/zhes bya ba la/_de
[\[244a.6\]]dag phan chad ces bya ba ni sa brgyad pa phan chad ces bya ba'i don te/_sa brgyad pa phan chad/_sa brgyad pa 'das nas sa dgu pa'i mtshan nyid ni sems can yongs su smin pa 'grub pa'i mtshan nyid du gzhag ste/_ci'i phyir zhe na/_sa dgu pa thob pa na chos dang don dang nges pa'i
[\[244a.7\]]tshig dang spobs pa so so yang dag par rig pa bzhi thob pas/_chos bshad pa la thogs pa med pa'i phyir sems can yongs su smin par byed pa'i mthu dang ldan pa yin no/_/de bas na sa dgu pa nyid las kyang byang chub sems dpa'i sa legs pa'i blo gros can 'di la gnas pa'i
[\[244b\]]
[\[244b.1\]]byang chub sems dpa' 'di ni chos smra ba chen po byed cing de bzhin gshegs pa'i chos kyi mdzod srung ngo /_/de chos smra ba'i tshul dang ldan pas ye shes la mkhas pa tshad med pa dang ldan pa'i phyir/_byang chub sems dpa'i tshig so so yang dag par rig pa bzhis mngon par bsgrubs
[\[244b.2\]]pas chos ston to/_/de chos so so yang dag par rig pas chos rnams kyi rang gi mtshan nyid rab tu shes so/_/don so so yang dag par rig pas chos rnams kyi rnam par dbye ba rab tu shes so/_/nges pa'i tshig so so yang dag par rig pas chos rnams ma 'dres par bstan pa
[\[244b.3\]]rab tu shes so/_/spobs pa so so yang dag par rig pas chos rnams kyi mthun pa'i rgyun mi 'chad pa rab tu shes so zhes bya ba la sogs pa rgya cher gsungs so/_/ting nge 'dzin dang gzungs dang zhes bya ba la/_byang chub sems dpa'i sa bcu pa'i mtshan nyid ni ting nge
[\[244b.4\]]'dzin gyi sgo rnams dang /_gzungs kyi sgo rnams rnam par dag pa'i mtshan nyid du gzhag go/_/de la ting nge 'dzin ni byang chub sems dpa'i ting nge 'dzin dri ma med pa zhes bya ba dang /_theg pa chen po snang ba zhes bya ba la sogs pa ste/_ting nge 'dzin de dag kyang mngon par
[\[244b.5\]]shes pa la sogs pa yon tan mang po 'byung ba'i rgyur gyur pas na sgo zhes bya ba'o/_/gzungs ni mi zad pa'i za ma tog dang /_sgo mtha' yas kyi gzungs zhes bya ba la sogs pa ste/_gzungs de dag kyang de bzhin gshegs pa rnams kyi chos bshad pa'i don dang tshig mi brjed
[\[244b.6\]]par 'dzin pa'i rgyur gyur pa dang /_sems can la chos rnam pa sna tshogs ston pa'i rgyur gyur pas na sgo zhes bya ste/_sa dang po'i dus na ting nge 'dzin dag pa dang gzungs dag pa thob pa'i mtshan nyid du gzhag go/_/de la ting nge 'dzin dag pa thob pa yang /_sa bcu pa nyid
[\[244b.7\]]las/_kye rgyal ba'i sras dag byang chub sems dpa' ye shes de lta bu dang ldan zhing dbang bskur ba thob pa de la byang chub sems dpa'i ting nge 'dzin dri ma med pa zhes bya ba mngon sum du 'gyur ro zhes bya ba nas/_byang chub sems dpa'i ting nge 'dzin da ltar byung ba'i sangs
[\[245a\]]
[\[245a.1\]]rgyas mngon sum du bzhugs pa zhes bya ba mngon du 'gyur te zhes bya ba la sogs pa gsungs so/_/gzungs kyi sgo dag pa thob pa yang sa bcu pa nyid las/_sa bcu pa 'di la gnas pa'i byang chub sems dpa' byang chub sems dpa'i rnam par thar
[\[245a.2\]]pa'i sgo de dag la sogs pa rnam par thar pa'i sgo brgya stong grangs med pa dpag tu med pa rab tu 'thob po/_/de bzhin du ting nge 'dzin brgya stong dang /_gzungs brgya stong 'thob po zhes gsungs so/_/byang chub nyid kyang rnam par dag_/ces bya ba la/_sa bcu gcig pa ste sangs
[\[245a.3\]]rgyas kyi sa la ni byang chub rnam par dag pa'i mtshan nyid du rnam par gzhag go/_/de la zad pa dang mi skye ba'i ye shes la byang chub ces bya ste/_sangs rgyas kyi sa'i dus na nyon mongs pa dang shes bya'i sgrib pa bag la nyal phra mo tshun chad kyang dag pa'i mtshan nyid du rnam par gzhag go/_/
[\[245a.4\]]de bas na 'phags pa dgongs pa nges par 'grel pa'i mdo las kyang /_'phags pa spyan ras gzigs kyi dbang pos zhus pa/_bcom ldan 'das gnas ngan len rab tu spangs pa dus bag la nyal ba 'di dag rab tu phye/_spyan ras gzigs kyi dbang po rnam pa gnyis kyis te/_
[\[245a.5\]]shun pa la yod pa'i gnas ngan len spangs nas dang po dang gnyis pa'o/_/srid la yod pas ni gsum pa yan chad do/_/snying po la yod pa'i gnas ngan len rab tu spangs pa de ni bag la nyal thams cad kyi thams cad du med pa'i gnas te/_ngas sangs rgyas kyi sar
[\[245a.6\]]bshad do zhes gsungs so/_/rnam par gzhag pa de dag las/_/sa yi mtshan nyid shes par bya/_/zhes bya ba la/_gong du sa dang po ni stong pa nyid mchog rtogs pa'i mtshan nyid du rnam par gzhag pa nas/_sangs rgyas kyi sa ni byang chub nyid rnam par dag pa'i mtshan nyid
[\[245a.7\]]du rnam par gzhag pa ste/_rnam par gzhag pa de dag las/_sa bcu'i mtshan nyid de 'dra bar shes par bya'o zhes bya ba'i don to/_/las rnams chud mi za bar gzhag ste zhes bya ba la sa gnyis pa'i tshe las dge ba dang mi dge ba dang /_de'i 'bras bu bde ba dang sdug bsngal
[\[245b\]]
[\[245b.1\]]ba la sogs pa ji ltar smin cing skye ba yang thugs su chud la/_de ltar thugs su chud pas dge ba bcu'i las kyi lam 'ba' zhig na gnas kyi/_mi dge ba bcu'i las cung zad kyang mi 'dzad pas na las rnams chud mi za bar gzhag go/_/yongs su mi 'bri bar zhes bya ba la gzugs kyi
[\[245b.2\]]bsam gtan thob pa las ma nyams par byas nas bsam gtan thob pa'i 'bras bu gzugs kyi khams su skye bar mi byed kyi sems can gyi don du slar 'dod pa'i khams su skye ba'o/_/byang chub kyi phyogs rnams 'khor bar yongs su bsngo ba'o zhes bya ba la/_snying rje chen pos zin
[\[245b.3\]]pa'i byang chub kyi phyogs bsgom pa ni 'khor ba las 'byung ba'i rgyur 'gyur gyi/_snying rje chen pos yongs su zin pa'i byang chub kyi phyogs bsgom pa ni mya ngan las 'das pa 'ba' zhig gi rgyur 'gyur bar ma zad kyi/_'khor bar skye ba'i rgyur yang 'gyur bas na 'khor bar yongs su
[\[245b.4\]]bsngo ba zhes bya'o/_/bdag nyid kyi sems kun nas nyon mongs pa med pa zhes bya ba la/_'phags pa'i bden pa bzhi bsam pa ni nyon mongs pa'i gnyen po yin te/_sa lnga pa'i dus na yang 'phags pa'i bden pa bzhi bsgom pa la mang du gnas pas na sems can gyi don du
[\[245b.5\]]'khor ba na gnas kyang nyon mongs pas gos par mi 'gyur ba'i phyir/_bdag nyid kyi sems kun nas nyon mongs pa med pa zhes bya'o/_/sems can rnams yongs su smin par byed cing zhes bya ba la/_sa lnga pa la gtsug lag dang bzo sna tshogs la mkhas pas/_de'i
[\[245b.6\]]sgo nas sems can drangs te/_theg pa gsum la 'god par byed pas sems can yongs su smin par byed pa zhes bya'o/_/de na nyon mongs pa rjes su srung ba'o zhes bya ba la/_sa drug pa'i tshe rten cing 'brel te 'byung ba sgom pa la mang du gnas pas/_rten 'brel sgom
[\[245b.7\]]pa ni nyon mongs pa'i gnyen po yin pa'i phyir 'khor ba na sems can gyi don byed kyang sems can nyon mongs pa'i dbang du mi 'gyur bas nyon mongs pa rjes su srung ba zhes bya'o/_/bdun pa la ni 'dres shing nye bar 'dre bas/_bgrod pa gcig gi lam la gnas pa brgyad pa dang 'brel
[\[246a\]]
[\[246a.1\]]pa yin te zhes bya ba la/_sa brgyad pa'i dus na rnam par mi rtog pa lhun gyis grub pa la gnas pas sa brgyad pa ni bgrod pa gcig pa'i lam la gnas pa zhes bya'o/_/de la sa bdun pa'i byang chub sems dpa' rnams mtshan ma med pa la gnas pa/_sa
[\[246a.2\]]bdun pa la gnas pa'i byang chub sems dpa' rnams dang rang bzhin gcig tu gyur pas na 'dres pa zhes bya'o/_/mngon par 'du byed pa med pa'i lam thob pas sa brgyad pa la gnas pa'i byang chub sems dpa' dang nye bar 'gyur te/_sa brgyad pa thob pa'i rgyur gyur pas na/_nye bar
[\[246a.3\]]'dres pa zhes bya ste/_de'i phyir sa brgyad pa dang 'dres pa zhes bshad do/_/brgal ba/_sa bdun pa la gnas pa rnams kyis sa brgyad pa ma thob na ji ltar nye bar 'dres pa zhes bya bar 'gyur zhe na/_lan du nye bar 'dres pa zhes bya ba'i tshig 'di ni dngos su thob pa la mi bya'o/_/
[\[246a.4\]]sa de dang nye bar 'gyur ba la bya ste/_dper na skas kyi mgor phyin pas khang pa'i steng na nye ba bzhin du sa bdun pa mtshan ma med pa la gnas pa de ni mngon par 'du byed pa dang bcas pa thams cad mthar phyin te/_rtsol 'bad can gyi sa'i rtse mo la gnas pas mngon par 'du byed pa med
[\[246a.5\]]pa'i sa brgyad pa dang nye bar 'gyur te/_de ma thag tu sa brgyad pa 'thob pas na nye bar 'dres pa zhes bya'o/_/yang na mngon par 'du byed pa dang bcas pa'i lam sa bdun pa nyid thob par gyur pa'i phyir 'dres pa zhes bya ste/_de ma thag tu sa brgyad pa la 'jug pas/_bgrod pa gcig
[\[246a.6\]]pa'i lam la gnas pa brgyad pa dang 'brel ba zhes bya'o/_/mtshan ma med pa la phyogs gcig pa'i lam mo zhes bya ba la sa bdun pa'i dus na bar 'ga' mtshan ma med par gnas pa ni ma yin gyi/_rtag tu brtsal 'bad dang bcas pa'i sgo nas rnam par mi rtog pa'i ye shes la
[\[246a.7\]]gnas pas na mtshan ma med pa la phyogs gcig pa'i lam zhes bya'o/_/brgyad pa la mtshan ma med pa la lhun gyis grub ste zhes bya ba la/_sa brgyad pa'i dus na brtsal 'bad thams cad dang bral te/_rnam par mi rtog pa'i ting nge 'dzin lhun gyis grub pa la gnas pas na mtshan
[\[246b\]]
[\[246b.1\]]ma med pa yang lhun gyis grub pa zhes bya'o/_/de ltar na mtshan ma med pa la gnas pa rnam pa gnyis te/_mngon par 'du byed pa dang bcas shing brtsal ba dang bcas pas mtshan ma med pa la gnas pa dang mngon par 'du byad pa med cing brtsal ba med par mtshan ma med pa la
[\[246b.2\]]gnas pa'o/_/de la sa bdun pa'i dus na mtshan ma med pa la gnas su zin kyang mi mthun pa'i phyogs las shin tu rgyal bar ma gyur pas na brtsal 'bad dang bcas pa'i sgo nas mtshan ma med pa la sgom pas na sa bdun pa la ni 'bad pa dang bcas brtsal ba dang bcas pas
[\[246b.3\]]mtshan ma med pa la gnas pa zhes bya'o/_/sa brgyad pa la ni mtshan ma med pa de nyid la bsgom pa dang /_mang du byas pas brtsal 'bad med par lhun gyis grub pa nyid du rnam par mi rtog pa'i ting nge 'dzin gnas pa'i phyir/_'bad pa med pa dang brtsal ba med par mtshan ma
[\[246b.4\]]med pa la gnas pa zhes bya'o/_/de bas na sa brgyad pa nyid las/_kye rgyal ba'i sras dag 'di lta ste/_dper na rgya mtsho chen por 'gro ba'i gru ni rgya mtsho chen por ma phyin gyi bar du ched du bskyod cing 'gro bar bya ba yin te/_rgya mtsho chen po la zhen ma thag tu rlung gi dkyil 'khor gyis
[\[246b.5\]]bsdu bas ched du bskyod mi dgos pa ma yin la/_des rgya mtsho chen po nyid gcig gis ci chod pa de ni sngon chad du bskyod cing 'gro bas lo brgyar yang de ltar tshad med par phyin par mi nus so/_/kye rgyal ba'i sras dag de bzhin du byang chub sems dpa' sems dpa' chen po'i dge
[\[246b.6\]]ba'i rtsa ba chen po'i tshogs yang dag par bsags pa'i theg pa chen po'i grur zhugs pa yang /_byang chub sems dpa'i spyod pa rgya mtshor phyin nas yud tsam gcig tu lhun gyis grub pa'i ye shes kyis thams cad mkhyen pa'i ye shes ci tsam yang dag par gnon pa de ni sngon gyi ched du
[\[246b.7\]]bya ba'i las kyis bskal pa brgya stong du yang yang dag par non par mi nus so zhes bya ba gsungs so/_/sa nyid la gang zag rnam par dbye ba las brtsams te tshigs su bcad pa gnyis so zhes bya ba la/_sa dang po yan chad sa bcu pa man chad la nyid ces bya ste/_sa de
[\[247a\]]
[\[247a.1\]]dag na sa 'di la gnas pa'i gang zag la ming du 'di skad ces bya/_sa 'di la gnas pa'i gang zag la ni ming du 'di skad ces bya zhes phye ste bstan pa ni sa nyid la gang zag rnam par dbye ba zhes bya ste/_de tshigs su bcad pa gnyis kyis bstan to zhes bya ba'i don to/_/
[\[247a.2\]]lta ba rnam dag ces bya ba la/_sa dang po la gnas pa'i byang chub sems dpa' la ni ming du lta ba rnam par dag pa'i gang zag ces bya ste/_ci'i phyir zhe na/_sa dang po thob pa'i dus na gang zag la yod par lta ba dang /_chos la yod par lta ba'i gnyen por gyur pa/_gang zag dang
[\[247a.3\]]chos la bdag med par chud pa'i ye shes rnam par mi rtog pa'i ye shes rnyed pa'i phyir lta ba rnam par dag pa'i gang zag ces bya'o/_/de bas na sa dang po nyid las kyang sems kyi stobs dang blo'i stobs kyis shin tu rnam par phye ba rnam par 'byed pa yin zhes gsungs pa dang /_
[\[247a.4\]]dus mnyam pa nyid du rtogs pa yin zhes gsungs so/_/tshul khrims shin tu dag ces bya ba la/_sa gnyis pa la gnas pa'i byang chub sems dpa' la ming du tshul khrims shin tu dag pa'i gang zag ces bya ste/_sa gnyis pa la gnas pa'i byang chub sems dpa'
[\[247a.5\]]rnams ltung ba chen po mi 'byung ba bzhin du ltung ba'i 'khrul pa phra mo yang 'byung ba med pa'i phyir/_tshul khrims rnam par dag pa'i gang zag tu gzhag go/_/de bas na sa gnyis pa nyid las kyang srog gcod pa las phyir log pa'i skabs su yang srog gcod pa las phyir
[\[247a.6\]]log pa yin te/_dbyig pa spangs mtshon cha spangs zhes bya ba nas de kun du rtog pa tsam gyis kyang srog chags la 'tshe ba mi byed na sems can gzhan la sems can du 'du shes shing ched du bsams shing lus kyi rnam par 'tshe ba chen po bya ba lta ci smos zhes gsungs so/_/ma byin
[\[247a.7\]]par len pa'i skabs su yang bdag gi longs spyod kyis chog shes pas gzhan gyi longs spyod la bag med pa yin te tha na rtswa dang lo ma yang ma byin par len pa 'tsho ba'i yo byad gzhan dag lta ci smos zhes gsungs so/_/'dod pas log par spyod pa'i skabs su yang bdag gi
[\[247b\]]
[\[247b.1\]]chung mas chog shes pas gzhan gyi chung ma la mi 'dod pa yin te/_gzhan gyis yongs su bzung ba'i bud med gzhan gyi chung ma rus dang mtshan dang chos kyis bsrungs pa rnams la chags pa yang mi skyed na gnyis kyis gnyis sprod pa lta ci smos zhes bya ba la sogs pa gsungs
[\[247b.2\]]so/_/mnyam par gzhag dang zhes bya ba la sa gsum pa la gnas pa'i byang chub sems dpa' la ni ming du mnyam par gzhag pa'i byang chub sems dpa' zhes bya ste/_tshe rabs gar skyes te shi 'phos kyang /_bsam gtan dang ting nge 'dzin nyams pa med pa thob pas na
[\[247b.3\]]mnyam par gzhag pa'i gang zag ces bya'o/_/de bas na sa gsum pa las kyang de rnam pa de lta bu'i brtson 'grus rtsom pas na/_chos yongs su tshol zhing chos de dag thos nas kyang /_rang rang gi sems la nges par rtogs pas gcig tu dben par song ste/_'di ltar
[\[247b.4\]]dpyod do/_/chos kyi rjes su mthun pa'i chos bsgrubs pas/_sangs rgyas kyi chos 'di dag khong du chud par bya ba'i tshig gi las yongs su dag pa 'ba' zhig gis ni ma yin no snyam ste/_de chos kyi rjes su mthun pa'i chos bsgrub pa'i rgyu 'dod pa rnams las dben pa/_sdig pa
[\[247b.5\]]mi dge ba'i chos rnams las dben pa zhes bya ba la sogs pa rgya cher gsungs so/_/chos la nga rgyal spangs zhes bya ba la/_sa bzhi pa la gnas pa'i byang chub sems dpa' rnams la ni ming du chos la nga rgyal spangs pa'i gang zag ces bya ste/_'di ltar sa gsum pa'i tshe na
[\[247b.6\]]chos la bla mar byed cing chos la gus pa mang ste/_chos brtsal ba la gcig tu spro ba gang yin pa de sa bzhi pa'i tshe na sems de las kyang log go/_/sa gsum pa la chos la bla mar byed cing /_chos brtsams pa la gcig tu spro ba yang /_sa gsum pa nyid las de de ltar shin
[\[247b.7\]]tu brtags pa'i shes rab dang ldan pas/_de bas kyang shas cher dam pa'i chos yongs su tshol ba la mngon par brtson par gnas te/_nyin mtshan du chos nyan pa don du gnyer/_chos 'dod/_chos la dga'/_chos la brten/_chos la gzhol/_chos la 'bab/_chos la phyogs/_
[\[248a\]]
[\[248a.1\]]chos la gnas tshol/_chos la skyabs tshol zhing chos kyi rjes su mthun pa'i chos spyod do/_/sangs rgyas kyi chos yongs su tshol ba la mngon par brtson pa de ni/_rdzas kyi rnam pa'am/_nor dang 'bru dang mdzod dang bang ba'i rnam pa yongs su mi gtong ba gang
[\[248a.2\]]yang med do/_/de la bya dka' bar 'du shes pa ma yin gyi/_gzhan du na chos smra ba'i gang zag de la bya dka' ba'i 'du shes su gyur pa ni ma gtogs so/_/phyi rol gyi dngos po nye bar bzung ba yongs su mi gtong ba de gang cung zad kyang med do/_/nang gi dngos po yongs su mi gtong ba de
[\[248a.3\]]gang cung zad kyang med do/_/bla ma'i yongs su spyod pa dang rim gro bya ba nyams su mi len pa cung zad kyang med do/_/nga rgyal gyi sems las kyang nga rgyal spangs te/_nga rgyal med pa nye bar spyad par bya ba ji lta bu ste/_nyams su mi len pa de gang yang med do zhes bya ba nas/_gal te la
[\[248a.4\]]la zhig de la 'di skad ces zer te/_gal te khyod kyis me'i 'obs chen po kun du 'bar ba/_kun du rab tu 'bar ba/_me lce gcig tu gyur pa'i nang du bdag bor te/_sdug bsngal gyi tshor ba chen po rang gi lus kyis nyams su blang ba lta na/_ngas khyod la chos kyi tshig yang dag par
[\[248a.5\]]rdzogs pa'i sangs rgyas kyis bstan pa byang chub sems dpa'i spyod pa yongs su sbyong ba 'di bshad par bya'o zhe na yang /_de 'di snyam ste/_yang dag par rdzogs pa'i sangs rgyas kyi bstan pa la byang chub sems dpa'i spyod pa yongs su spyod pa'i chos kyi tshig gcig gi don du
[\[248a.6\]]yang stong gsum gyi stong chen po'i 'jig rten gyi khams mes gang bar tshangs pa'i 'jig rten nas bdag nyid dor bar mos na/_me'i 'obs tha mal bar bdag dor ba lta ci smos/_sems can dmyal ba'i sdug bsngal thams cad nyams su bab kyang bdag gis chos btsal
[\[248a.7\]]bar bya na me'i sdug bsngal dang 'grogs pa lta ci smos zhes gsungs so/_/de ltar sa gsum pa la chos la gcig tu gus pa'i bsam pa de'ang sa bzhi pa'i tshe na ldog ste/_ji ltar ldog ce na/_'di ltar gang gcig tu chos tshol ba 'di'ang /_sems g.yengs pa dang /_sems
[\[248b\]]
[\[248b.1\]]nga rgyal can du byed pa yin no zhes tshol ba de spangs nas/_byang chub kyi phyogs bsgom pa la rab tu sbyor bar byed do/_/de'i phyir sa bzhi pa nyid las kye rgyal ba'i sras dag byang chub sems dpa'i sa 'od 'phro ba can 'di la gnas pa'i byang chub sems dpa' de ni kun sbyong ba dang ldan
[\[248b.2\]]zhing shes bzhin can dran pa dang ldan par gyur nas/_snying rjes 'jig rten gyi chags sems dang yid mi bde ba rnam par spangs te/_nang gi lus la lus kyi rjes su lta ba can du gnas so zhes bya ba la sogs pa gsungs so/_/rgyud dang nyon mongs rnam dag bye brag la/_/zhes
[\[248b.3\]]bya ba la/_rgyud bye brag med pa dang /_nyon mongs pa dang rnam par byang ba'i bye brag la nga rgyal med pa zhes bya bar sbyar ro/_/de la sa lnga pa la gnas pa'i byang chub sems dpa' rnams la ni ming du rgyud kyi bye brag las nga rgyal med pa'i gang zag ces bya ste/_de'i tshe sems kyi
[\[248b.4\]]bsam pa rnam par dag pa mnyam pa nyid sa bcu thob pas dus gsum gyi de bzhin gshegs pa rnams kyi rgyud dang /_dus gsum gyi de bzhin gshegs pa'i chos rnams dang sa lnga pa la gnas pa'i byang chub sems dpa'i sems kyi rgyud dang /_chos rnams su rnam par dag pa'i
[\[248b.5\]]mtshan nyid du tha dad pa med par khong du chud pas na/_rgyud kyi bye brag la nga rgyal med pa'i gang zag ces bya'o/_/de la sems kyi bsam pa rnam par dag pa mnyam pa nyid bcu ni sa lnga pa nyid las/_kye rgyal ba'i sras dag byang chub sems dpa'i sa bzhi pa la/_sa'i
[\[248b.6\]]lam yongs su rdzogs par byas pa de byang chub sems dpa'i sa lnga pa la 'jug ste/_rnam par dag pa la sems kyi mnyam pa nyid bcus 'jug go/_/bcu gang zhe na 'di lta ste/_'das pa'i sangs rgyas kyi chos kyi bsam pa rnam par dag pa mnyam pa nyid dang /_ma
[\[248b.7\]]byon pa'i sangs rgyas kyi chos kyi bsam pa rnam par dag pa mnyam pa nyid dang /_da ltar byung ba'i sangs rgyas kyi chos kyi bsam pa rnam par dag pa mnyam pa nyid dang /_tshul khrims kyi bsam pa rnam par dag pa mnyam pa nyid dang /_sems kyi bsam pa rnam par dag pa
[\[249a\]]
[\[249a.1\]]mnyam pa nyid dang /_lta ba dang /_nem nur dang /_dogs pa bsal bas bsam pa rnam par dag pa mnyam pa nyid dang /_lam dang lam ma yin par shes pas bsam pa rnam par dag pa mnyam pa nyid dang /_nan tan spong bar shes pas bsam pa rnam par dag pa
[\[249a.2\]]mnyam pa nyid dang /_byang chub kyi phyogs kyi chos thams cad du gong nas gong du rnam par bsgom pa dang /_bsam pa rnam par dag pa mnyam pa nyid dang /_sems can yongs su smin par byas pas bsam pa rnam par dag pa mnyam pa nyid de zhes gsungs pa ste/_de'i
[\[249a.3\]]don kyang ji ltar 'das pa'i sangs rgyas bcom ldan 'das rnams kyis sangs rgyas kyi chos rnam par dag par gyur pa/_de bzhin du sa lnga pa thob pa'i byang chub sems dpa' rnams kyang bdag cag gis kyang de dang 'dra bar sangs rgyas kyi chos rnams ring po mi thogs par
[\[249a.4\]]sangs rgyas kyi chos de dag dag par 'gyur ro zhes de lta bu'i bsam pa thob po/_/sa drug pa la gnas pa'i byang chub sems dpa' rnams la ni ming du kun nas nyon mongs pa dang rnam par byang ba'i bye brag la nga rgyal med pa'i gang zag ces bya ste/_ci'i phyir zhe na/_sa de la
[\[249a.5\]]gnas pa'i tshe/_chos mnyam pa nyid bcu thob pas rten cing 'brel te 'byung ba'i stong pa nyid rtogs pa'i phyir stong pa nyid la ni ma rig pa'i rkyen gyis 'du byed la sogs pa nag po'i phyogs su gzhag pa dang /_ma rig pa 'gags pa la sogs pa dkar po'i phyogs su gzhag
[\[249a.6\]]pa ste/_rnam pa gnyis su gzhag tu med kyi thams cad kyang ma skyes ma byung zhing stong pa nyid kyi mtshan nyid du ro gcig par khong du chud pas na/_de'i tshe kun nas nyon mongs pa dang /_rnam par byang ba la nga rgyal med pa'i gang zag ces bya'o/_/de bas na sa drug pa
[\[249a.7\]]nyid las/_kye rgyal ba'i sras dag sa lnga pa la sa'i lam yongs su rdzogs pas byang chub sems dpa'i sa drug pa la 'jug go/_/de la chos mnyam pa nyid bcus 'jug ste/_bcu gang zhe na/_'di lta ste/_chos thams cad mtshan ma med pa mnyam pa nyid dang /_chos
[\[249b\]]
[\[249b.1\]]thams cad mi skye ba mnyam pa nyid dang /_chos thams cad ma byung ba mnyam pa nyid dang /_chos thams cad dben pa mnyam pa nyid dang /_chos thams cad snga nas rnam par dag pa mnyam pa nyid dang /_chos thams cad spros pa med pa mnyam pa nyid dang /_/
[\[249b.2\]]chos thams cad blang ba med pa dang dor ba med pa mnyam pa nyid dang /_chos thams cad sgyu ma dang rmi lam dang mig yor dang sgra brnyan dang chu zla dang gzugs brnyan dang sprul pa dang mtshungs pa mnyam pa nyid dang /_chos thams cad dngos po yod pa dang dngos po med pa dang gnyi ga
[\[249b.3\]]ma yin pa mnyam pa nyid dang zhes bya ba nas/_rgyu rkyen dang ldan pas ni 'du byed 'phel bar 'gyur ro/_/rgyu rkyen dang mi ldan pas ni 'phel ba med pa zhes bya ba'i bar du gsungs so/_/skad cig gcig thob blo zhes bya ba la/_sa bdun pa la gnas pa'i byang chub sems
[\[249b.4\]]dpa' rnams la ni skad cig ma gcig la thob pa'i blo dang ldan pa'i gang zag ces bya ste/_ci'i phyir zhe na/_sa drug pa la gnas pa'i mtshan ma med pa'i ting nge 'dzin la gnas par gyur pa'i sangs rgyas kyi chos thams cad skyed par byed pa'i rgyu byang chub kyi phyogs kyi chos
[\[249b.5\]]rnams skad cig ma re re la yongs su rdzogs par byed pa'i phyir skad cig ma la thob pa'i blo dang ldan pa'i gang zag ces bya'o/_/de bas na sa bdun pa nyid las kyang /_kye rgyal ba'i sras dag de ltar byang chub sems dpa'i sa ring du song ba 'di la gnas pa'i byang chub
[\[249b.6\]]sems dpa'i pha rol tu phyin pa bcu po de dag de ltar yongs su rdzogs par 'gyur te/_bsdu ba'i dngos po bzhi yang yongs su rdzogs par 'gyur ro/_/gnas bzhi dang byang chub kyi phyogs sum cu rtsa bdun dang /_rnam par thar pa'i sgo gsum dang /_mdor
[\[249b.7\]]bsdu na byang chub kyi yan lag gi chos thams cad skad cig tu yongs su rdzogs par 'gyur ro zhes gsungs so/_/btang snyoms pa dang zhing yang rnam par spyod/_/zhes bya ba la/_sa brgyad pa la gnas pa'i byang chub sems dpa' rnams la ni btang snyoms
[\[250a\]]
[\[250a.1\]]dang zhing rnam par sbyong ba'i gang zag ces bya ste/_lhun gyis grub par mtshan ma med pa rnam par mi rtog pa'i ting nge 'dzin la gnas pas btang snyoms pa zhes bya'o/_/lhun gyis grub par gnas pa'i dpe yang kye rgyal ba'i sras dag 'di lta ste/_dper na
[\[250a.2\]]rgya mtsho chen por 'gro ba'i gru ni rgya mtsho chen por ma phyin gyi bar du ched du bskyod cing 'gro bar bya ba yin te/_rgya mtsho chen po la zhen ma thag tu rlung gi dkyil 'khor gyis bsu bas ched du bskyod mi dgos pa yin no zhes bya ba la sogs pa'i skabs su gsungs so/_/sa brgyad
[\[250a.3\]]pa la gnas pa'i tshe sangs rgyas kyi zhing rin po che sna bdun gyis brgyan pa lta bur byin gyis rlob cing ston pas na zhing yongs su sbyong ba zhes bya ste/_de yang sa brgyad pa nyid las/_'jig rten gyi khams thams cad rgyan du mas rab tu brgyan cing shin tu klubs pa'i byin
[\[250a.4\]]gyi rlabs yang dag par bstan pa'i yo byad kyi dbang rab tu thob po zhes gsungs pa'o/_/sems can smin par mkhas pa dang /_/zhes bya ba la/_sa dgu pa la gnas pa'i byang chub sems dpa' ni sems can rnams yongs su smin par bya ba la mkhas pa'i gang
[\[250a.5\]]zag ces bya ste/_ci'i phyir zhe na/_sa dgu pa thob pa'i tshe so so yang dag par rig pa shin tu rnam par dag pa thob pa'i blo dang ldan pas rnam pa thams cad du sems can gyi don byed nus pa'i phyir sems can yongs su smin par bya ba la mkhas pa'i gang zag ces bya'o/_/
[\[250a.6\]]de bas na sa dgu pa nyid las kyang /_sa dge ba'i blo gros la gnas pa'i byang chub sems dpa' ni chos smra ba chen po'i go 'phang la gnas shing de bzhin gshegs pa'i chos kyi mdzod yongs su bsrungs pa yin/_de chos smra ba'i tshul dang ldan pas ye shes la mkhas pa tshad
[\[250a.7\]]med pa rjes su song zhing so so yang dag par rig pa bzhis mngon par bsgrubs pa'i byang chub sems dpa'i tshig gis chos ston te zhes bya ba la sogs pa gsungs so/_/rdzu 'phrul che lus kyang kun rdzob ston par nus te/_dbang bskur byang chub sems dpar 'gyur/_/
[\[250b\]]
[\[250b.1\]]zhes bya ba la/_sa bcu pa la gnas pa'i byang chub sems dpa' la ni ming du rdzu 'phrul che ba dang lus kun rdzob ston par nus pa dang dbang bskur ba thob pa'i gang zag ces bya'o/_/de la sa bcu pa la byang chub sems dpa' rnams rdzu 'phrul chen por rnam par gzhag ste/_
[\[250b.2\]]sa de la gnas pa'i tshe thogs pa med pa'i mngon par shes pa chen po thob pa'i phyir ro/_/de bas na sa bcu pa nyid las kyang mngon par shes pas mngon par bsgrub pas brgya stong rab tu 'thob bo zhes gsungs pa dang 'dod na 'jig rten gyi khams dog pa yangs par
[\[250b.3\]]byin gyis rlob bo/_/'jig rten gyi khams yangs pa yang dag par byin gyis rlob bo zhes bya ba la sogs pa'o/_/sa bcu pa la chos kyi sku yongs su rdzogs par yang rnam par gzhag ste/_ci'i phyir zhe na/_chos kyi sku thob par 'gyur ba'i rgyu ting nge 'dzin gyi sgo dang gzungs kyi
[\[250b.4\]]sgo tshad med pa thob pas byang chub sems dpa'i chos kyi sgo ni sa bcur rdzogs so//_//de bas na sa bcu pa las kye rgyal ba'i sras de ltar byang chub sems dpa'i sa bcu pa 'di la gnas pa'i byang chub sems dpa' byang chub sems dpa'i rnam par thar pa'i sgo bcu po de dag la
[\[250b.5\]]sogs pa rnam par thar pa'i sgo brgya stong grangs med pa rab tu 'thob bo/_/de bzhin du ting nge 'dzin brgya stong dang gzungs brgya stong 'thob bo zhes gsungs so/_/sa bcu pa la lung bstan par yang rnam par gzhag pa ste/_sa bcu pa la gnas pa'i tshe dga' ldan gyi
[\[250b.6\]]pho brang na bzhugs pa dang yum gyi lhums su gshegs pa la sogs pa'i sprul pa'i lus rnam pa sna tshogs ston par byed pa'i phyir ro/_/de lta bas na sa bcu pa nyid las kyang /_kye rgyal ba'i sras byang chub sems dpa'i sa chos kyi sprin 'di la gnas pa'i byang chub
[\[250b.7\]]sems dpa' ni 'jig rten gyi khams gcig na/_dga' ldan gyi pho brang na bzhugs pa nas bzung ste/_'pho ba dang gshegs pa dang /_lhums na zhugs pa dang /_bltams pa dang /_mngon par 'byung ba dang /_mngon par rdzogs par byang chub pa dang /_bskul ba
[\[251a\]]
[\[251a.1\]]dang /_chos kyi 'khor lo bskor ba dang /_yongs su mya ngan las 'das pa chen po'i sa zhes bya ba'i bar du de bzhin gshegs pa'i mdzad pa thams cad sems can rnams kyi bsam pa ji lta ba dang 'dul ba ji lta ba bzhin du byin gyis rlob bo zhes gsungs so/_/
[\[251a.2\]]sa bcu pa la gnas pa'i tshe sangs rgyas su dbang bskur ba thob pa zhes kyang rnam par gzhag ste/_sa de thob ma thag tu phyogs bcu'i de bzhin gshegs pa thams cad kyi 'od zer gyis chos kyi rgyal po'i rgyal tshab tu dbang bskur bar mdzad pa'i phyir ro/_/de bas na sa bcu pa
[\[251a.3\]]nyid las/_kye rgyal ba'i sras dag de ltar byang chub sems dpa' de sa dgu pa'i bar du shes par bya ba tshad med pa yongs su brtags pa'i blos rnam par phye ba/_shin tu rnam par phye ba/_chos dkar po shin tu rdzogs pa/_bsags par bya ba'i tshogs mtha' yas pa shin tu
[\[251a.4\]]bsags pa/_bsod nams dang ye shes kyi tshogs yongs su zin pa/_snying rje chen po shin tu yangs pa thob pa/_'jig rten gyi khams rnam par phye ba/_rnam pa tha dad pa la mkhas la sems can gyi khams thibs pos nye bar spyod pa la rab tu bzhugs pa/_de bzhin gshegs
[\[251a.5\]]pa'i spyod yul la 'jug pa dang ldan pa'i 'du shes dang yid la byed pa can stobs dang mi 'jigs pa dang sangs rgyas kyi chos la lhag par dmigs pa'i rjes su song ba ni rnam pa thams cad du thams cad mkhyen pa'i ye shes su dbang bskur ba'i sa thob pa zhes bya'o zhes
[\[251a.6\]]gsungs pa dang /_gzhan yang de mngon du gyur ma thag tu stong gsum brgya stong phrag bcu'i tha gru dang mnyam pa'i rin po che'i pad+mo chen po'i rgyal po las byung ba zhes bya ba nas/_kye rgyal ba'i sras dag 'di lta ste dper na 'khor los sgyur ba'i rgyal po'i bu thu bo/_/gzhon nu
[\[251a.7\]]btsun mo dam pa las btsas pa rgyal po'i mtshan dang ldan pa de 'khor los sgyur ba'i rgyal pos lha rdzas kyi glang po rin po che gser gyi khri dam pa la gzhag ste/_steng nas bla re bre zhing gdugs dang rgyal mtshan dang /_rol mo brdung ba dang /_dkrol ba dang /_glu'i dbyangs la
[\[251b\]]
[\[251b.1\]]sogs pa rgya chen po ste/_rgya mtsho chen po bzhi las chu blangs pa gser gyi bum pas bcus te/_chu des gzhon nu de'i spyi bo nas mngon par dbang bskur na/_dbang bskur ma thag tu de ni rgyal po rgyal rigs spyi bo nas dbang bskur ba zhes bya ba'i grangs su 'gro'o/_/dge ba
[\[251b.2\]]bcu'i las kyi lam yongs su rdzogs nas ni 'khor los sgyur bar bgrang ba rab tu 'thob po/_/kye rgyal ba'i sras dag de bzhin du byang chub sems dpa' yang sangs rgyas bcom ldan 'das de dag gis dbang bskur ma thag tu ye shes kyi dbang mngon par bskur bas dbang bskur
[\[251b.3\]]zhes bya'o/_/stobs bcu yongs su rdzogs nas ni yang dag par rdzogs pa'i sangs rgyas kyi grangs su 'gro'o zhes gsungs so/_/sa bcu rnams la/_byang chub sems dpa' rnams su rnam par gzhag ste zhes bya ba la/_sa 'di thob pa'i tshe na/_sa thob pa'i gang zag de'i
[\[251b.4\]]ming 'di skad ces bya'o zhes rnam par gzhag pa ni/_sa bcu rnams la byang chub sems dpa' rnams su rnam par gzhag pa zhes bya'o/_/gang zag dang chos su lta ba'i gnyen po'i ye shes thob pa'i phyir ro zhes bya ba la/_gang zag dang chos su lta ba'i gnyen po'i ye shes
[\[251b.5\]]ni rnam par mi rtog pa'i ye shes la bya ste/_rnam par mi rtog pa'i ye shes thob ces bya ba'i don to/_/bsam gtan dang ting nge 'dzin nyams pa med pa thob pa'i phyir ro zhes bya ba la sa gsum pa thob phan chad/_tshe brjes kyang bsam gtan dang ting nge 'dzin thob pa las nyams
[\[251b.6\]]pa mi 'byung bas na/_bsam gtan dang ting nge 'dzin nyams pa med pa zhes bya'o/_/mdo la la sogs pa sna tshogs pa nga rgyal spangs pa'i phyir ro zhes bya ba la/_sa gsum pa'i dus na tshigs su bcad pa gcig gi phyir yang /_stong gsum gyi stong chen po'i 'jig rten gyi
[\[251b.7\]]khams me ma mur gyis gang ba'i nang du tshangs pa'i 'jig rten nas bdag nyid dor bar spro ba'i sems de lta bu yang sa bzhi pa thob pa na/_sems de yang g.yeng ba dang nga rgyal can du byed pa yin no zhes/_sa bzhi pa'i dus na de yang spangs nas byang chub kyi phyogs bsgom pa la
[\[252a\]]
[\[252a.1\]]sbyor bar byed do/_/lnga pa la rgyud kyi bye brag med pa ste zhes bya ba la/_sa lnga pa thob pa'i dus na sems kyi bsam pa rnam par dag pa bcu rnyed pas dus gsum gyi de bzhin gshegs pa dang bdag tu sems kyi rgyud gcig par mthong bas na rgyud kyi bye brag
[\[252a.2\]]la nga rgyal med pa zhes bya'o/_/drug pa la ni kun nas nyon mongs pa dang /_rnam par byang ba'i bye brag la nga rgyal med pa ste zhes bya ba la/_sa drug pa thob pa na/_ma rig pa'i rkyen gyis 'du byed la sogs pa la/_kun nas nyon mongs pa'i phyogs su mi sems/_ma rig
[\[252a.3\]]pa 'gags pas 'du byed 'gag pa la sogs pa/_dkar po'i phyogs su mi sems pas na kun nas nyon mongs pa dang rnam par byang ba'i phyogs la nga rgyal med pa zhes bya'o/_/ci'i phyir nga rgyal med ce na de'i phyir rten cing 'brel par 'byung ba'i de bzhin nyid la gnas pa
[\[252a.4\]]mang bas rang bzhin rnam par dag pa la brten te zhes bya ba la sogs pa smos te/_sa drug pa thob pa'i dus na/_rten cing 'brel te 'byung ba'i stong pa nyid skye 'gag med pa'i don la sgom zhing gnas pa mang bas stong pa nyid la ni dkar po'i phyogs dang /_nag po'i phyogs zhes rnam pa
[\[252a.5\]]gnyis su gzhag tu med kyi/_stong pa nyid ni rang bzhin gyis rnam par dag pa yin pas rang bzhin gyis rnam par dag pa'i chos la ni ma rig pa la sogs pa'i kun nas nyon mongs pa'i phyogs ni nag po'i phyogs su ma mthong la/_ma rig pa 'gags pas 'du byed 'gag pa la
[\[252a.6\]]sogs pa rnam par byang ba'i phyogs la ni dkar po'i phyogs su ma mthong bas na/_kun nas nyon mongs pa dang rnam par byang ba'i bye brag la nga rgyal med pa zhes bya'o/_/btang snyoms dang ni zhing rnam par sbyong ba ste/_mtshan ma med pa lhun gyis grub pa gnas pa'i phyir ro zhes
[\[252a.7\]]bya ba la/_sa brgyad pa thob pa'i dus na btang snyoms sbyong ba dang zhing rnam par sbyong bar gzhag ste de'i tshe rnam par mi rtog pa lhun gyis grub pa'i ting nge 'dzin thob pa'i phyir btang snyoms sbyong bar gzhag go/_/snod kyi 'jig rten rin po che sna bdun gyis brgyan pa kun du
[\[252b\]]
[\[252b.1\]]ston pa'i phyir zhing rnam par sbyong bar rnam par gzhag go/_/phyir mi ldog pa'i sa la zhugs pa'i byang chub sems dpa' rnams dang 'dres shing nye bar 'dres par sbyor ba'i phyir ro zhes bya ba la/_sa brgyad pa thob nas brgyad pa la zhugs pa'i byang chub sems dpa' rnams
[\[252b.2\]]dang rang bzhin gcig cing phrin las gcig par gyur pas phyir mi ldog pa'i sa la zhugs pa'i byang chub sems dpa' rnams dang 'dres shing nye bar 'dres pa zhes bya'o/_/gong du sa bdun pa la yang 'dres shing nye bar 'dres pa zhes bshad pa dang /_'dir sa brgyad pa'i
[\[252b.3\]]skabs su 'dres shing nye bar 'dres pa zhes bshad pa gnyis la bye brag ci yod ce na/_bye brag yod de gong du sa bdun pa'i tshe na sa brgyad pa dang 'brel pas 'dres shing nye bar 'dres pa zhes bshad la/_'dir ni sa brgyad pa thob pa'i byang chub sems dpa' ste/_sa brgyad pa
[\[252b.4\]]thob pa'i byang chub sems dpa' rnams dang /_rang bzhin gcig cing phrin las gcig tu gyur pas na 'dres pa dang rab tu 'dres pa zhes bshad pa'i phyir ro/_/sa dgu pa la ni sems can yongs su smin par bya ba la mkhas pa snga ma bzhin no zhes bya ba la/_sa dgu pa thob
[\[252b.5\]]pa'i byang chub sems dpa' ni sems can yongs su smin par bya ba la mkhas pa'i gang zag ces gzhag ste/_de'i don yang sngar so so yang dag par rig pa bzhi thob pas na sems can smin par byed pa'i mthu yod do zhes bshad pa dang 'dra'o/_/mngon par shes pa
[\[252b.6\]]chen po thob pa'i phyir ro zhes bya ba la/_sa bcu pa'i tshe rdul phra mo gcig tsam yang stong gsum gyi stong chen po'i 'jig rten gyi khams tsam du cher spro bar byed pa dang /_stong gsum gyi stong chen po'i 'jig rten gyi khams tsam yang rdul phra mo gcig tsam du chung ngu
[\[252b.7\]]sdud cing mngon par shes pa thob pas na/_rdzu 'phrul chen por rnam par gzhag go/_/chos kyi sku kun du rdzogs pa dang zhes bya ba la/_sa bcu pa'i tshe chos kyi sku'i rgyu ting nge 'dzin gyi sgo dpag tu med pa dang gzungs kyi sgo dpag tu med pa thob pas na byang chub sems
[\[253a\]]
[\[253a.1\]]dpa'i chos kyi sku yongs su rdzogs pa zhes bya ba rnam par gzhag go/_/sangs rgyas su dbang bskur ba zhes bya ba la/_sa bcu pa'i tshe phyogs bcu'i de bzhin gshegs pa thams cad kyi 'od zer gyis/_chos kyi rgyal po'i rgyal tshab tu dbang bskur bar mdzad pas na
[\[253a.2\]]sangs rgyas su dbang bskur ba zhes rnam par gzhag go/_/bslab pa rnam par gzhag pa las brtsams te tshigs su bcad pa lnga'o zhes bya ba la/_byang chub sems dpa'i bslab pa ni gsum ste/_lhag pa'i tshul khrims kyi bslab pa dang /_lhag pa'i sems kyi bslab pa dang /_lhag
[\[253a.3\]]pa'i shes rab kyi bslab pa'o/_/de la sa bcu pa thams cad na yang bslab pa 'di gsum la slob ste/_de bas na sa gang la bslab pa gang slob pa'i dbang du byas nas tshigs su bcad pa lnga ston to/_/chos nyid rab tu rtogs nas 'dir/_/lhag pa'i tshul khrims rjes su slob/_/
[\[253a.4\]]ces bya ba la/_sa dang por gang zag la bdag med pa dang /_chos la bdag med pa'i chos nyid rab tu rtogs nas/_'dir zhes bya ba ni sa gnyis pa dang sbyar te/_de nas sa gnyis par lhag pa'i tshul khrims kyi bslab pa slob po zhes bya ba'i don to/_/'di ltar sa dang po la yang
[\[253a.5\]]lhag pa'i tshul khrims kyi bslab pa yod mod kyi de'i tshe na ma bsams ma brtags par ltung ba dang nyes pa pho mo dag 'byung bas tshul khrims rnam par dag pa ma yin gyi sa gnyis pa la ni gnyid kyis log pa'i rmi lam du 'di kha na ma tho ba'i las la 'jug pa mi rmi bas/_de'i tshe bslab
[\[253a.6\]]pa shin tu rnam par dag pa'i phyir lhag pa'i tshul khrims kyi bslab pa la rjes su slob pa zhes bya'o/_/lhag sems zhes bya ba la/_sa gsum thob pa'i dus na bsam gtan dang ting nge 'dzin nyams pa med pa thob pas lhag pa'i sems la rjes su slob pa rnam par gzhag go/_/
[\[253a.7\]]lhag pa'i shes rab la zhes bya ba la sa bzhi pa dang lnga pa dang drug pa la ni lhag pa'i shes rab la slob par rnam par gzhag ste/_ji ltar zhe na sa bzhi pa'i dus na ni byang chub kyi phyogs sum cu rtsa gsum gyis zin cing byang chub kyi phyogs sum cu rtsa bdun pa'i shes rab dang ldan pas lhag
[\[253b\]]
[\[253b.1\]]pa'i shes rab la slob pa zhes bya'o/_/sa lnga pa dang drug pa la ji ltar lhag pa'i shes rab la slob pa bstan pa'i phyir/_shes rab spyod yul rnam gnyis te/_/chos kyi de mi shes pa dang /_/shes pas ldog pa de bzhin te/_/shes rab spyod yul de yi phyir/_/sa gnyis la de
[\[253b.2\]]rnam gzhag go/_/zhes bya ba smos te/_de ltar sa lnga pa dang drug pa la lhag pa'i shes rab la slob pa yang lhag pa'i shes rab kyi spyod yul rnam pa gnyis te/_chos rnams kyi de bzhin nyid dang 'phags pa'i bden pa bzhi ste de gnyis spyod yul rnam pa gcig go/_/mi
[\[253b.3\]]shes pas 'jug pa dang shes pas ldog pa ste rten cing 'brel te 'byung ba lugs bzhin dang lugs las bzlog pa ste/_shes rab kyi spyod yul rnam pa gnyis po de chos kyi de bzhin nyid ni chos rnams kyi mnyam pa stong pa nyid la bya'o/_/bden pa bzhi ni sdug bsngal dang kun 'byung
[\[253b.4\]]dang 'gog pa dang lam la bya ste/_sa lnga pa'i dus na sems kyi bsam pa rnam par dag pa mnyam pa nyid thob pa dang 'phags pa'i bden pa bzhi la gnas shing bsgom pas lhag pa'i shes rab kyi bslab pa la slob par bshad do/_/mi shes pas 'jug pa ni ma rig pa'i
[\[253b.5\]]rkyen gyis 'du byed la sogs pa rten cing 'brel te 'byung ba lugs las 'byung ba dang /_shes pas ldog pa rten cing 'brel bar 'byung ba lugs las bzlog pa la bya ste/_sa drug pa'i dus na yang rten cing 'brel te 'byung ba lugs bzhin dang lugs las bzlog pa la/_mang du
[\[253b.6\]]gnas shing bsgoms pas na lhag pa'i shes rab la slob pa zhes bshad de/_'di ltar lhag pa'i shes rab kyi spyod yul rnam pa gnyis las sa lnga pa'i dus na ni lhag pa'i shes rab des chos kyi de bzhin nyid dang bden pa bzhi la dmigs/_sa drug pa'i dus na rten cing 'brel te
[\[253b.7\]]'byung ba lugs bzhin dang lugs las bzlog pa la dmigs pas na sa lnga pa dang drug pa gnyis la yang lhag pa'i shes rab kyi bslab pa la slob par gzhag go/_/bslab pa rnams dang bsgom pa yi/_/'bras bu gzhan ni rnam pa bzhi/_/zhes bya ba la/_gzhan
[\[254a\]]
[\[254a.1\]]gyi sgra ni sa bdun pa dang brgyad pa dang dgu pa dang bcu ba la bya bar snyegs te/_sa de bzhi la bslab pa gsum la bslab pa'i 'bras bu rnam pa bzhi thob par rig par bya ba'i don to/_/mtshan ma med dang 'du byed bcas/_/gnas pa 'bras bu dang
[\[254a.2\]]po'o/_/zhes bya ba la/_'bras bu bzhi las 'bras bu dang po ni mtshan ma med pa 'du byed dang bcas par gnas te/_sa bdun pa'i dus na 'bad pa dang brtsal bar bcas pas/_rnam par mi rtog pa'i ting nge 'dzin la bsgom pa'i phyir mtshan ma med pa la 'du byed pa dang bcas par
[\[254a.3\]]gnas pa zhes bya ba ste 'di ni 'bras bu rnam pa gcig go/_/de nyid 'du byed med pa'i 'bras bu gnyis su 'dod pa'o/_/de nyid kyi sgras mtshan ma med pa la snyegs te/_sa brgyad pa'i dus na rnam par mi rtog pa'i ting nge 'dzin la brtsal 'bad med par lhun gyis grub pa nyid du
[\[254a.4\]]gnas shing bsgom ste/_de ni 'bras bu rnam pa gnyis pa'o/_/zhing dag cing zhes bya ba la/_sa brgyad pa'i dus na mtshan ma med pa lhun gyis grub pa 'ba' zhig tu gnas par mi zad kyi sangs rgyas kyi zhing yongs su dag par yang byed de de yang 'bras bu gnyis pa'i
[\[254a.5\]]nang du bsdu'o/_/sems can rnams smin pas 'grub pa nyid kyang ngo zhes bya ba la/_sa dgu pa'i dus na so so yang dag par rig pa bzhi thob pas sems can yongs su smin par bya ba grub ste/_de ni 'bras bu gsum pa'o/_/ting nge 'dzin dang gzungs rnams kyang /_/
[\[254a.6\]]'grub pa 'bras bu mchog yin no/_/zhes bya ba la/_sa bcu pa la ting nge 'dzin mchog dang gzungs mchog rnams kyi 'bras bu 'grub ste/_de ni 'bras bu bzhi pa'o/_/'bras bu bzhi po 'di dag ni/_/sa bzhi dag la shin tu gnas/_/zhes bya ba la/_bslab
[\[254a.7\]]pa gsum gyi 'bras bu rnam pa bzhi po dag ni sa bzhi dag gi dus na rim bzhin du thob pas na sa bzhi dag la rim bzhin du gnas ba zhes bya'o/_/de yang sa bdun pa la ni mtshan ma med pa la 'du byed pa dang bcas par gnas pa'i 'bras bu 'thob bo/_/sa brgyad pa la
[\[254b\]]
[\[254b.1\]]ni mtshan ma med pa la 'du byed pa med pa dang bcas pa'i 'bras bu 'thob po/_/sa dgu pa la ni sems can yongs su smin par byed pa'i 'bras bu 'thob bo/_/sa bcu pa la ni gzungs dang ting nge 'dzin mchog mngon du 'gyur ba'i 'bras bu 'thob bo/_/sa bzhi pa la ni
[\[254b.2\]]byang chub kyi phyogs kyi yang dag par zin pa'i shes rab po zhes bya ba la/_sa bzhi pa'i dus na byang chub kyi phyogs sum cu rtsa bdun la sgom par byed pas/_lhag pa'i shes rab la slob par bshad do/_/sa gnyis la yang spyod yul gnyis te zhes bya ba la/_sa lnga pa dang
[\[254b.3\]]drug pa gnyis la lhag pa'i shes rab de spyod yul rnam pa gnyis la dmigs te/_sa lnga pa'i tshe na ni chos kyi de kho na nyid dang sdug bsngal la sogs pa'i bden pa bzhi la dmigs so/_/sa drug pa'i tshe na ni mi shes pa ste rten cing 'brel bar 'byung ba lugs bzhin pa dang /_shes
[\[254b.4\]]pa ste rten cing 'brel bar 'byung ba lugs las bzlog pa la dmigs so/_/'di yan chad bslab pa'i 'bras bu rnam pa bzhi ste zhes bya ba la/_sa bdun pa dang /_brgyad pa dang dgu pa dang bcu pa man chad bslabs pa'i 'bras bu rnam pa bzhi rim bzhin 'thob ste/_sa bdun
[\[254b.5\]]pa la ni mtshan ma med pa la mngon par 'du byed pa dang bcas par gnas pa'i 'bras bu 'thob bo/_/de la 'bras bu gnyis pa ni mtshan ma med pa la gnas pa ni/_de nyid mngon par 'du mi byed pa dang zhing yongs su dag par bya'o zhes bya ba las sa brgyad pa la 'bras bu
[\[254b.6\]]gnyis pa ste/_mtshan ma med pa la mngon par 'du mi byed par gnas pa dang zhing yongs su dag pa'i 'bras bu 'thob bo/_/sa dgu pa la ni so so yang dag par rig pa bzhis sems can yongs su smin par byed pa'i 'bras bu 'thob bo/_/sa bcu pa la ni gzungs
[\[254b.7\]]dang ting nge 'dzin dpag tu med pa'i 'bras bu 'thob bo_/phung po rnam par gzhag pa las brtsams te tshigs su bcad pa gnyis so zhes bya ba la/_rnam par grol ba'i phung po lnga rnam pa lnga ste/_tshul khrims kyi phung po dang /_ting nge 'dzin gyi phung po dang /_shes
[\[255a\]]
[\[255a.1\]]rab kyi phung po dang /_rnam par grol ba'i phung po dang /_rnam par grol ba'i ye shes mthong ba'i phung po'o/_/de la sa bcu dang sangs rgyas kyi sa ste/_sa bcu gcig pa rnams la/_sa gang la phung po gang thob par bstan pa ni phung po rnam par gzhag pa las
[\[255a.2\]]brtsams te zhes bya ste/_de tshigs su bcad pa gnyis kyis bstan to zhes bya ba'i don to/_/chos nyid rab tu rtogs na 'dir/_/tshul khrims kyi ni phung po sbyong /_/zhes bya ba la/_sa dang por gang zag dang chos la bdag med pa'i mtshan nyid kyi chos nyid rab tu rtogs
[\[255a.3\]]nas sa gnyis pa 'dir tshul khrims kyi phung po rab tu sbyong ste/_sa dang po la tshul khrims kyi phung po thob pa yod mod kyi ma bsams par nyes pa phra mo dag 'byung bas tshul khrims rnam par dag pa ma yin gyi/_sa gnyis pa'i dus na ni rmi lam du yang kha na ma tho ba dang bcas
[\[255a.4\]]pa'i las byed pa mi rmi bas tshul khrims kyi phung po rnam par sbyong bar bshad do/_/ting 'dzin shes rab phung po ni/_/de dag phan chad rnam sbyong ngo /_/zhes bya ba la de dag phan chad ces bya ba ni sa dang po dang gnyis pa phan chad sa gsum pa dang bzhi pa dang lnga pa dang drug pa
[\[255a.5\]]rnams la ting nge 'dzin gyi phung po dang /_shes rab kyi phung po gnyis rnam par sbyong ngo /_/de la yang sa gsum pa la ni ting nge 'dzin gyi phung po rnam par sbyong ste/_bsam gtan dang ting nge 'dzin nyams pa med pas thob pa'i phyir ro/_/sa bzhi pa dang lnga pa dang drug pa
[\[255a.6\]]la ni shes rab kyi phung po rnam par sbyong ste/_sa bzhi pa la ni byang chub kyi phyogs bsgom pa'i shes rab dang ldan pa dang /_sa lnga pa la ni bden pa bzhi bsgom pa'i shes rab dang ldan pa dang /_sa drug pa la rten cing 'brel te 'byung ba lugs bzhin pa dang lugs las
[\[255a.7\]]bzlog pa'i de bzhin nyid la bsgom pa'i shes rab dang ldan pa'i phyir ro/_/rnam grol rnam grol ye shes kyang /_/de las gzhan du rnam par sbyong /_/zhes bya ba la/_de las gzhan pa zhes bya ba ste/_gong du bshad pa'i las gzhan pa ste/_sa bdun pa dang brgyad
[\[255b\]]
[\[255b.1\]]pa dang dgu pa dang bcu pa dang sangs rgyas kyi sa la ni rnam par grol ba'i phung po dang /_rnam par grol ba'i ye shes mthong ba'i phung po gnyis rnam par sbyong ngo /_/de la yang sa bdun pa dang brgyad pa dang dgu pa dang bcu pa la ni rnam par grol ba'i phung po rnam par sbyong ngo /_/sangs rgyas
[\[255b.2\]]kyi sa la ni rnam par grol ba'i ye shes mthong ba'i phung po sbyong ngo /_/de la sa bdun pa dang brgyad pa dang dgu pa dang bcu pa la ji ltar rnam par grol ba'i phung po sbyong la/_sangs rgyas kyi sa la ji ltar rnam par grol ba'i ye shes mthong ba'i phung po rnam par sbyong zhe na/_de'i phyir
[\[255b.3\]]sgrib pa rnam par gzhil ba dang /_thogs pa'i sgrib pa las kyang ngo zhes bya ba smos te/_'di ltar sa bdun pa dang brgyad pa dang dgu pa dang bcu pa la ni 'bras bu rnam pa bzhi thob par bya ba la sgrib pa rnam bzhi dag las rnam par grol ba'i phung por rnam par gzhag go/_/
[\[255b.4\]]de la 'bras bu bzhi ni gong du bshad ma thag pa rnams te/_sa bdun pa la mtshan ma med pa la mngon par 'du byed pa dang bcas pa'i 'bras bu thob pa dang /_sa brgyad pa la mtshan ma med pa lhun gyis grub pa'i 'bras bu 'thob cing yongs su sbyong ba dang /_sa dgu
[\[255b.5\]]pa la sems can yongs su smin pa'i 'bras bu thob pa dang /_sa bcu pa la gzungs dang ting nge 'dzin dpag tu med pa'i 'bras bu 'thob bo/_/'bras bu de bzhi'i sgrib pa yang rnam pa bzhi ste/_mtshan ma phra mo kun du rgyu bar byed pa dang mtshan ma med pa nyid la
[\[255b.6\]]mngon par 'du byed pa dang /_sems can gyi don bya ba la mngon par 'du byed pa med pa dang chos thams cad la dbang ma thob pa'o/_/de la sa bdun pa la mtshan ma med pa la mngon par 'du byed pa dang bcas par gnas pas mtshan ma phra mo kun du sgrib pa dang bral
[\[255b.7\]]lo/_/sa brgyad pa mtshan ma med pa la mngon par 'du byed pa med par gnas pas mtshan ma med pa la mngon par 'du byed pa dang bcas pa'i sgrib pa dang bral lo/_/sa dgu pa la sems can yongs su smin par byed pa'i 'bras bu grub pas sems can gyi don
[\[256a\]]
[\[256a.1\]]bya ba la mngon par 'du byed pa med pa'i sgrib pa dang bral lo/_/sa bcu pa la gzungs dang ting nge 'dzin dpag tu med pa thob pas chos thams cad la dbang ma thob pa'i sgrib pa dang bral te/_de bas na sa de dag la ni rnam par grol ba'i phung po rnam par sbyong bar
[\[256a.2\]]gzhag go/_/sangs rgyas kyi sa la ni thogs pa'i sgrib pa las rnam par grol ba'i ye shes mthong ba'i phung por rnam par gzhag pa ste/_gang gi phyir sangs rgyas kyi sa thob pa dang /_shes bya'i sgrib pa dar las chod pa tsam yod pa dang bral nas/_ye shes kyis shes bya thams
[\[256a.3\]]cad la thogs pa dang chags pa med par 'jug pa'i phyir ro/_/brgal ba/_rnam par grol ba'i 'gog pa'i bden pa'i rang bzhin yin la/_'gog pa'i bden pa ni 'dus ma byas pa yin pas/_'dus ma byas la spangs pa dang bcas pa'i don med na ji ltar 'dus
[\[256a.4\]]ma byas phung por rnam par gzhag ste/_mngon pa'i chos mdzod las kyang /_phung po 'dus ma byas ma bshad/_don dang rmi lam tsam phyir zhes smos so/_/lan 'dus ma byas ni phung po'i mtshan nyid du mi gzhag ste/_'di ltar rnam par grol ba la rgya gar skad du/_
[\[256a.5\]]bi muk+ti zhes 'byung ste/_bi muk+ti'i don ni rnam pa gnyis su 'gro'o/_/gang zhe na nyon mongs pa spangs pa'i mtshan nyid la yang bi muka ti ste/_rnam par grol ba zhes bya/_mos pa'i mtshan nyid la bi mug ti ste/_rnam par grol ba zhes bya ba las/_'di skabs su
[\[256a.6\]]ni rnam par grol ba zhes bya ba mos pa'i mtshan nyid la bya ste/_mos pa'i mtshan nyid ni 'dus byas yin pas/_rnam par grol ba'i phung por gzhag pa la nyes pa med do/_/gzhan du na rnam par grol ba phung po 'dus byas kyi phung por bsdus par mi 'gyur ro/_/thogs
[\[256a.7\]]pa'i sgrib pa las ni sangs rgyas kyi sa la ste zhes bya ba la/_sangs rgyas kyi sa ni thogs pa dang bcas pa'i sgrib pa las rnam par grol ba'i ye shes mthong ba'i phung po thob par rnam par gzhag go zhes bya ba'i don to/_/gang gis shes bya gzhan dag gi ye shes la thogs
[\[256b\]]
[\[256b.1\]]par byed pa ste zhes bya ba la/_sangs rgyas kyi sa thob pa na sa bcu'i byang chub sems dpa' rnams la yod pa'i sgrib pa dar la tsam gyis chod pa dang bral nas/_gang gi phyir nyan thos dang rang sangs rgyas la sogs pa'i ye shes kyis kyang thogs te/_de dag gi ye shes
[\[256b.2\]]kyis kyang khong du chud pa'i shes bya thams cad la yang de bzhin gshegs pa'i ye shes 'jug pas na sangs rgyas kyi sa'i dus na ni rnam par grol ba'i ye shes mthong ba rnam par sbyong bar rnam par gzhag go/_/'grub pa rnam par gzhag pa las brtsams te/_
[\[256b.3\]]tshigs su bcad pa gsum mo zhes bya ba la/_sa gang dang gang thob par bya ba'i phyir brtsams shing brtsal ba las sa de dang de 'grub pa'am/_thob pa'am ma rdzogs par gyur pa la 'grub pa zhes bya ste/_mos pa spyod pa'i sa dang sa bcu rnams su yon tan ji
[\[256b.4\]]tsam zhig ni grub/_ji tsam zhig ma grub pa phye ste/_bstan pa la 'grub pa rnam par gzhag pa zhes bya ste/_de tshigs su bcad pa gsum gyis bstan to/_/ma grub pa dang grub pa ni/_/sa rnams thams cad shes par bya/_/zhes bya ba la/_sa bcu dang mos pa spyod
[\[256b.5\]]pa'i sa bsnan te/_sa bcu gcig dag la rnam pa gnyis su shes par bya ste/_ma grub pa dang grub pa'i sa'o/_/de la mos pas spyod pa'i sa thams cad ni ma grub pa'i sa ste/_ci'i phyir zhe na/_chos kyi dbyings thams cad du 'gro ba'i mtshan nyid du ma rtogs pas/_
[\[256b.6\]]sa bcu las sa 'ga' yang khong du chud pa med pa'i phyir ma grub pa'i sar gzhag go/_/sa dang po pa yan chad sa bcu pa man chad ni grub pa'i sa zhes bya ste/_chos kyi dbyings kun du 'gro ba'i mtshan nyid rtogs shing so so'i sa gang yin pa mngon sum du byas pa'i phyir
[\[256b.7\]]grub pa'i sa zhes bya'o/_/grub pa yang ni ma grub dang /_/grub par yang ni 'dod pa ste/_/zhes bya ba la/_sa dang po yan chad sa bcu man chad grub par bshad pa la yang rnam pa gnyis su gzhag ste/_grub par gzhag par 'dod pa dang /_ma grub par gzhag par
[\[257a\]]
[\[257a.1\]]'dod pa'o/_/de la sa dang po yan chad sa bdun pa man chad ni ma grub pa zhes bya ste/_brtsal 'bad dang bcas par mtshan ma med pa'i lam la bsgom pa'i phyir ma grub pa'i sa zhes bya'o/_/sa brgyad pa dang dgu pa dang bcu pa rnams la ni grub pa
[\[257a.2\]]zhes bya ste/_de ci'i phyir zhe na/_lhun gyis grub par mtshan ma med pa'i lam la gnas pa'i phyir ro/_/de la sa rnams la grub pa dang ma grub pa rnam pa gnyis su bstan pa las/_grub pa rnams kyang thabs gang gis grub ce na/_ji ltar rnam gzhag yid byed
[\[257a.3\]]pas/_/de ni brtags par shes pa dang /_/de nyid rnam par mi rtog ste/_/zhes bya ba smos te/_'di ltar sa re re la/_sa'i yon tan gang yod pa dang /_sa'i skyon gang yin pa dang /_sa de la bsgom par bya ba'i chos gang yin pa de dag kyang sems la gsal
[\[257a.4\]]bar snang la/_sa gong ma'i yon tan ci 'dra ba dang /_sa gong ma thob par bya ba'i chos gang yin pa dag kyang yid la byed pa ni ji ltar rnam par gzhag pa yid la byed pa zhes bya ste/_dper na sa dang po grub par bya ba yang sa dang po'i yon tan dang /_bsgom par bya ba
[\[257a.5\]]dag kyang yid la byed la/_sa gnyis pa thob par bya ba'i rgyu chos rnams kyang yid la byed pa ni ji ltar rnam par gzhag pa yid la byed pa zhes bya'o/_/de la sa dang po'i yon tan yid la byed pa yang dper na sa dang po las/_kye rgyal ba'i sras dag de la sems can
[\[257a.6\]]dge ba'i rtsa ba shin tu bsags pa spyad pa/_tshogs shin tu bsags pa zhes bya ba la sogs pa gsungs so/_/sa dang po thob pa des sa gnyis pa thob par bya ba'i rgyu yid la byed pa yang sa dang po nyid las/_kye rgyal ba'i sras dag de ltar byang chub sems dpa'
[\[257a.7\]]sa dang po la shin tu sbyang bar byas pa de sa gnyis pa la mngon par mos pa yin te/_de'i sems kyi bsam pa bcu 'byung ngo /_/bcu gang zhe na 'di lta ste/_drang po'i bsam pa dang /_'jam pa'i bsam pa dang /_las su rung ba'i bsam pa dang zhes bya ba la
[\[257b\]]
[\[257b.1\]]sogs pa gsungs so/_/yang na sa re re'i don rtogs par bya ba'i phyir ming gi tshogs dang tshig gi tshogs dang yi ge'i tshogs rnams ji ltar bshad pa/_sems shing yid la byed pa ni ji ltar rnam par gzhag pa yid la byed pa zhes bya'o/_/ji ltar rnam par
[\[257b.2\]]gzhag pa yid la byed pa de'ang brtags pa tsam du shes te/_ji ltar sems nyid sa rnam par gzhag pa lta bur snang bar zad kyi/_sems las ma gtogs par sa zhes bya ba'i don phyi rol na yod pa ma yin no zhes rtogs pa ni brtags pa tsam du shes so zhes bya'o/_/
[\[257b.3\]]de nas de'i 'og tu gzung ba'i yul med na/_'dzin pa'i sems kyang ga la zhig yod ces brtags pa tsam du shes pa de la yang mi rtog ste/_gzung 'dzin la rtog pa med pa'i rnam par mi rtog pa'i ye shes la bsgoms nas dang po 'thob par 'gyur te/_de nas ni gong
[\[257b.4\]]du yang /_de nas 'dzin gnyis rnam grol ba/_/'jig rten 'das pa bla na med/_/rnam par mi rtog dri med pa'i/_/des ni ye shes de thob bo_/des na gnas gzhan 'gyur ba ste/_/dang po'i sar ni 'dod pa'o/_/zhes gsungs so/_/sa gnyis pa la sogs
[\[257b.5\]]pa sa gong ma rnams la yang /_tshul de ltar bsgoms pas so so'i sa 'grub par rig par bya'o/_/bsgom pa dang ni 'grub pa yang /_/sa rnams la ni bsam mi khyab/_/so so rang gis rig pa dang /_/sangs rgyas rnams kyi spyod yul phyir/_/zhes bya ba la/_
[\[257b.6\]]sa dang po nas sa bcu pa man chad kyi so so'i bsgoms pa yang bsam gyis mi khyab/_/de dag bsgom pas sa'i mthar phyin te/_sa grub pa yang bsam gyis mi khyab pas na/_bsgom pa dang /_grub pa gnyis tshig gis bshad cing gtan la dbab par mi nus te/_
[\[257b.7\]]ci'i phyir zhe na/_sa so so'i sgom pa dang grub pa gnyis ni sa thob pa'i byang chub sems dpa' rnams la rang bzhin rig par bya ba yin pas/_bsam gyis mi khyab pa dang /_sangs rgyas bcom ldan 'das kyi spyod yul du 'byung bas na/_bsam gyis mi khyab
[\[258a\]]
[\[258a.1\]]pa ste/_de'i phyir sa'i bsgom pa dang /_grub pa ni so so'i skye bo rnams kyi sems kyis kyang mi rtogs la/_tshig gis bshad pa'i yul yang ma yin pas na bsam gyis mi khyab par gzhag go/_/de'i phyir sa bcu dang po bshad pa rnam par grol ba'i zla
[\[258a.2\]]bas gsol ba btab pa dang /_de nas byang chub sems dpa' rdo rje'i snying pos phyogs bcur bltas nas/_'khor thams cad de bas kyang dad par bya ba'i phyir/_de'i tshe tshigs su bcad pa 'di dag smras so/_/phra la shel dkar drang srong chen po'i lam/_/mi rtog spyod yul
[\[258a.3\]]ma yin lta bar dka'/_/rang bzhin zhi zhing 'gag med 'byung ba med/_/mkhas gsal shes pas khong du chud pa yin/_/ngo bo nyid stong zhi zhing gnyis med mi zad pa/_brgyud pas rnam grol mnyam nyid thob las mya ngan 'das/_/mtha' dang dbus med tshig gis brjod
[\[258a.4\]]du med/_/dus gsum grol ba nam mkha' 'dra zhing mtshungs/_/bde gshegs spyod yul zhi zhing nye bar zhi/_/smra ba'i lam rnams kun gyis rdzogs par dka'/_/de dag sa dang spyod pa de 'dra bas/_/smra ba dka' na shes par ga la nus/_/de ni bsams pas
[\[258a.5\]]sems lam rnam par spangs/_/ye shes mngon bsgrubs rgyal ba'i spyod yul te/_/phung po skye mched khams kyis brjod pa min/_/sems kyis mi shes yid kyis rnam ma brtags/_/ji ltar bar snang gnas kyi bya yi rjes/_/shin tu smra dka' blta bar mi nus pa/_/de ltar
[\[258a.6\]]bde gshegs sras kyi sa rnams kyang /_/yid dang sems kyi yul gyis shes mi nus/_/'on kyang byams dang snying rje smon lam gyis/_/de las phyogs tsam rim pa'i tshul bzhin du/_spyad par bya ste sems kyi spyod yul min/_/ye shes tshul gyis rdzogs par bya ba'o/_/
[\[258a.7\]]zhes bya ba la sogs pa gsungs so/_/gang yang rab tu dga' ba'i 'grub pa ni sngar smras pa'o zhes bya ba la/_sa grub pa'i don 'chad de/_sa dang po 'grub par 'gyur ba yang /_sngar smras pa lta bu ste/_mthong bas spang bar bya ba'i nyon mongs pa dang bral ba dang /_chos
[\[258b\]]
[\[258b.1\]]kyi dbyings khong du chud par 'gyur ba la bar du gcod pa gzung 'dzin gnyis dang bral bas sa ji ltar rnam par gzhag pa yid la byed pa ste zhes bya ba la/_sa so so'i yon tan dang /_bsgom par bya ba yid la byed cing /_sa gong ma 'thob par 'gyur ba rnams la yang bsgom pa
[\[258b.2\]]ni/_ji ltar rnam par gzhag pa yid la byed pa zhes bya'o/_/yang na sa rnams kyi don 'chad par byed pa'i ming dang tshig dang yi ge la sogs pa yid la byed pa ni ji ltar rnam par gzhag pa yid la byed pa zhes bya'o/_/sa rnam par gzhag pa de yang /_rtog pa tsam du shes
[\[258b.3\]]pa dang /_de nyid du de mi rtog pa'i phyir rig par bya'o zhes bya ba la/_sems dang sems las byung ba nyid las/_rnam par gzhag pa lta bu snang bar zad kyi/_sems las logs shig na sa zhes bya ba yod pa ma yin no zhes kyang rtog la/_sems tsam du rtog pa
[\[258b.4\]]de yang ma yin te/_ci la yang mi rtog pa la gnas na 'grub par 'gyur bar rig par bya'o zhes bya ba'i don to/_/yang sa rnams la bsgom pa dang /_grub pa gnyis ka bsam gyis mi khyab pa 'dis kun la bya ste zhes bya ba la/_so sor ji ltar 'grub par 'gyur ba
[\[258b.5\]]mdo tsam du ni gong du bshad pa yin mod kyi/_yang dag par re re la yang so so'i sa bsgoms pa yang bsam gyis mi khyab/_sa 'grub pa yang bsam gyis mi khyab pas na/_so so'i skye bo rnams kyi sems kyis kyang bsam par mi nus la tshig gis kyang gtan la dbab
[\[258b.6\]]cing bshad par mi nus so zhes bya ba'i don to/_/de ci'i phyir tshig gis bshad par mi nus so zhe na/_de'i phyir/_'di ltar de gnyis ni byang chub sems dpa' rnams kyi so so rang gis rig pa dang /_sangs rgyas rnams kyi spyod yul te/_gzhan gyi ni ma yin no
[\[258b.7\]]zhes bya ba smos te/_'di ltar sa bsgom pa dang /_sa 'grub pa gnyis ni/_sa 'thob pa'i byang chub sems dpa' rnams kyi ye shes kyi sa so so rang gis rig pa yin pa dang /_de bzhin gshegs pa rnams kyi spyod yul yin gyi/_so so'i skye bo dang /_nyan
[\[259a\]]
[\[259a.1\]]thos dang rang sangs rgyas dag gi spyod yul ma yin pas na bsam gyis mi khyab po/_/sa la rab tu zhugs pa'i mtshan ma rab tu dbye ba la tshigs su bcad pa gnyis po zhes bya ba la/_dper na chu skyar gang na snang ba de na chu yod par brtag pa dang /_
[\[259a.2\]]dud pa'i mtshan ma gang na snang ba de na me yod par rtag pa de bzhin du/_mtshan ma dang rtags ji lta bu dag snang na sa thob bo zhes brtags pa ni sa rab tu zhugs pa'i mtshan ma rnam par dbye ba zhes bya ste/_don du na sar zhugs pa'i byang chub sems dpa' rnams
[\[259a.3\]]la mtshan ma rnam pa bcu ste/_mtshan ma rnam pa bcu snang ba dang sa la zhugs pa yin par shes par bya ba'i tshigs su bcad pa gnyis kyis bstan to/_/de la gong du snying rje ba dang /_legs par smra ba la sogs pa'i skabs su yang mtshan ma bshad na der
[\[259a.4\]]mtshan ma bshad pa dang da 'dir mtshan ma bshad par bye brag ci yod ce na/_gong du ni sar zhugs pa dang /_ma zhugs kyang rung ste/_byang chub sems dpa' spyi'i mtshan mar bshad do/_/'dir ni sa la zhugs pa'i byang chub sems dpa' rnams kyi mtshan ma bshad de
[\[259a.5\]]bye brag ni de yod do/_/lhag par mos pa thams cad du/_/zhes bya ba la/_sa la zhugs pa'i byang chub sems dpa'i mtshan ma ni 'di lta ste/_sa gang la ma zhugs shing gang la ma thob pa la ni sa de thob par bya ba'i phyir mos pa dang /_dad pa dang /_'dod
[\[259a.6\]]pa skye'o/_/snang bar bcas pa'i mtshan mar 'dod/_/ces bya ba la/_sa gang la bzhugs te sa thob par gyur pa'i sa de la snang ba dang bcas zhes bya ba ni bdag gis thob pa'i sa'i spang ba dang blang ba dang /_bsgom par bya ba'i chos rnams kyi rang dang spyi'i mtshan nyid
[\[259a.7\]]sems la gsal bar snang ste/_shes rab kyis gsal bar mthong ngo zhes bya ba'i don te/_'di ni mtshan ma rnam pa gcig go/_/don du na sa dang po thob pa dang /_sa dang po'i spang ba dang blang ba dang /_bsgom pa'i chos rnams ni sems la gsal bar snang la/_ma
[\[259b\]]
[\[259b.1\]]thob pa'i sa gnyis pa thob par bya ba'i phyir ni mos pa dang dad pa dang 'dod pa skye ste/_de lta bu'i mtshan ma byung na sa dang po thob zin par rig par bya ste/_sa gnyis pa la sogs pa gong ma la yang de bzhin du sbyar ro/_/ma zhum pa dang zhes bya ba la/_nam sa thob par gyur na sa
[\[259b.2\]]dang pha rol tu phyin pa dang yang dag par ldan pa'i theg pa chen po'i chos zab cing rgya che ba rnams la skrag pa dang zhum pa'i sems mi skye ste/_'di ni mtshan ma gnyis pa'o/_/de la gang zag dang chos la bdag med pa bsgom pa zab pa zhes bya'o/_/sa dang pha rol tu phyin pa
[\[259b.3\]]dang /_stobs dang mi 'jigs pa la sogs pa'i chos ston pas rgya che ba zhes bya'o/_/skye ba med ces bya ba la/_sar zhugs pa dang bdag dang gzhan gyi don du grang ba dang tsha ba dang /_bkres pa dang skom pa dang /_mgo dang rkang lag la sogs pa gtong ba'i dka'
[\[259b.4\]]bar spyod pa sdug bsngal sna tshogs 'byung yang skyo ba'i sems mi skye zhing sems ldog par mi byed par 'gyur te/_'di ni mtshan ma gsum pa'o/_/gzhan dring mi 'jog bdag nyid do/_/zhes bya ba la/_bdag nyid ces bya ba ni rang gi bsod nams dang ye shes kyi
[\[259b.5\]]stobs kyis mngon sum du byas shing /_rtogs par byas zin pa'i sa la bya ste/_rang gis thob zin pa'i sa la ni gzhan gyi dring mi 'jog gi_/ci'i phyir zhe na/_sa de bdag gis mngon sum du byas ma zin pas/_da de mngon sum du bya ba'i phyir dge ba'i bshes gnyen la
[\[259b.6\]]brten mi dgos te 'di ni mtshan ma bzhi pa'o/_/rab tu rtogs pa thams cad du/_/zhes bya ba la/_sa la zhugs kyang sa gang ma thob pa rnams thob par bya ba'i phyir/_de thob par bya ba'i thabs rtogs shing /_sa de 'grub par bya ba'i thabs la mkhas par 'gyur te/_
[\[259b.7\]]dper na sa dang po rtogs shing khong du chud na lhag ma ma thob pa rnams thob par bya ba la yang mkhas par 'gyur ro/_/de bas na sa bcu pa sa dang po las rnam par mi rtog pa'i ye shes kyis sa dang por chos kyi dbyings su rtogs na/_sa thams cad kyang rtogs par 'gyur te/_
[\[260a\]]
[\[260a.1\]]ji ltar rtogs par 'gyur zhe na/_rnam par mi rtog pa'i rjes las byung ba'i dag pa 'jig rten pa'i ye shes kyis sa lhag ma rnams 'grub par 'gyur ba'i thabs shes pas na rtogs par 'gyur te/_'di ni mtshan ma lnga pa'o/_/de bzhin du sa
[\[260a.2\]]lhag ma rnams la yang sbyar ro/_/de bas na sa dang po las byang chub sems dpa' rdo rje snying pos smras pa/_kye rgyal ba'i sras dag de ltar byang chub sems dpa' sa dang po la yongs su sbyang ba byas pa de gnyis la mngon par mos pa yin te/_de'i sems kyi bsam
[\[260a.3\]]pa bcu 'byung ngo /_/bcu gang zhe na 'di lta ste/_drang po'i bsam pa dang /_'jam pa'i bsam pa dang las su rung ba'i bsam pa dang zhes bya ba la sogs pa gsungs so/_/sa gnyis pa nas gsum par 'jug pa'i thabs kyang byang chub sems dpa' rdo rje snying pos smras
[\[260a.4\]]pa/_kye rgyal ba'i sras dag de ltar byang chub sems dpa' sa gnyis pa la bsam pa shin tu sbyangs pa ni sa gsum pa yongs su gnon te/_de sems kyi bsam pa yid la bya ba bcus yongs su gnon to/_/bcu gang zhe na 'di lta ste/_dag pa'i bsam pa yid la bya ba
[\[260a.5\]]dang /_mi g.yo ba'i sems kyi bsam pa yid la bya ba dang zhes bya ba la sogs pa gsungs te/_sa 'og ma rnams la yang de bzhin du sbyar ro/_/kun du mnyam pa'i sems nyid dang /_/zhes bya ba la/_sa la zhugs pa'i byang chub sems dpa'i byang chub sems dpa' rnams ni gang zag
[\[260a.6\]]dang chos la bdag med par rtogs pas chos kyi dbyings kun du 'gro ba'i mtshan nyid khong du chud pa'i phyir/_bdag dang sems can zhes bya ba tha dad par mi byed kyi sems can thams cad gang yin pa bdag kyang de yin la/_bdag gang yin pa sems can thams cad kyang de
[\[260a.7\]]yin no zhes bdag dang sems can du mnyam pa nyid kyi sems thob ste/_de ni mtshan ma rnam pa drug pa'o/_/mi bkri zhes bya ba la/_mi bkri zhes bya ba'i don ni mi 'gyur zhe'am/_dbang du mi 'gyur zhes bya ba'i don to/_/sa la zhugs pa'i byang chub
[\[260b\]]
[\[260b.1\]]sems dpa' rnams ni bsod nams kyi tshogs chen po bsags pa dge ba phun sum tshogs pa dang ldan pa dang /_ye shes kyi tshogs bsags pas chos kun stong par khong du chud pa'i phyir/_gang la yang chags pa med ci la yang zhe sdang med pa de/_de bas na bsngags pa
[\[260b.2\]]dang bsngags pa ma yin pa dang /_bde ba dang sdug bsngal ba la sogs pa gang byung ba de dag gis mi bskyod/_de dag gis sems bsgyur bar mi nus te/_bsngags na yang 'gying ba'i bsam pa mi skye/_bsngags pa ma yin pa smras na yang sro shi ba'i bsam pa mi skye bas na
[\[260b.3\]]mi bkri ba zhes bya ste 'di ni mtshan ma bdun pa'o/_/de la bsngags pa ni yon tan brjod pa'o/_/bsngags pa ma yin pa ni smad cing skyon brjod pa'o/_/ma chags pa dang zhes bya ba la/_sa la zhugs pa'i byang chub sems dpa' rnams ni sangs rgyas dang byang chub
[\[260b.4\]]sems dpa'i longs spyod phun sum tshogs pa dang ldan pas/_brgya byin dang tshangs pa dang 'khor los sgyur ba la sogs pa'i longs spyod la yang mi gtsang ba lta bur rtogs nas/_de dag la kun spangs te/_rab tu 'byung bar byed pas na/_ma chags pa zhes bya ste/_'di ni
[\[260b.5\]]mtshan ma brgyad pa'o/_/thabs shes te zhes bya ba la/_sa la zhugs pa'i byang chub sems dpa' ni sangs rgyas kyi chos thams cad 'grub pa'i thabs rnam par mi rtogs pa'i ye shes dang ldan pas thabs shes pa zhes bya ste/_'di ni mtshan ma dgu pa'o/_/rnam par mi
[\[260b.6\]]rtog pa'i ye shes de/_sangs rgyas kyi chos thams cad 'grub pa'i thabs yin par ci mngon zhe na/_shes rab kyi pha rol tu phyin pa 'bum las/_byang chub sems dpa' sems dpa' chen po rnams kyis/_gal te sbyin pa'i pha rol tu phyin pa yongs su rdzogs
[\[260b.7\]]par bya bar 'dod na/_mi dmigs pa'i tshul gyis shes rab kyi pha rol tu phyin pa la bslab par bya'o zhes gsungs pa nas/_gal te rnam pa thams cad mkhyen pa nyid thob par 'dod na mi dmigs pa'i tshul gyis shes rab kyi pha rol tu phyin pa la bslab par bya'o zhes
[\[261a\]]
[\[261a.1\]]gsungs pa'i phyir ro/_/dkyil 'khor du yang skye ba'o/_/zhes bya ba la/_sa la zhugs pa'i byang chub sems dpa' rnams sems can gyi don du ni smon lam gyi dbang gis sangs rgyas med pa'i ting nge 'dzin gyi khams su skye ba las ma gtogs
[\[261a.2\]]par gar skyes gar skyes kyang dus thams cad du de bzhin gshegs pa bzhugs pa'i 'khor gyi dkyil 'khor du skye ste/_'di ni mtshan ma bcu pa'o/_/de bas na sa bcu pa'i sa dang po las kyang bdag shi nas kyang gdon mi za bar sangs rgyas dang byang chub sems dpa'
[\[261a.3\]]gang dang mi 'bral bar 'gyur ro zhes/_de'i phyir de la ngan song gi 'jigs pa med do/_/zhes gsungs so/_/thabs la mkhas pa ni mi dmigs pas sangs rgyas su 'grub pa'i thabs su shes pa'i phyir ro zhes bya ba la/_sangs rgyas su 'grub
[\[261a.4\]]pa'i thabs ni mi dmigs te/_rnam par mi rtog pa'i ye shes yin par shes nas sa thams cad la yang rnam par mi rtog pa'i ye shes la gnas pa ni thabs la mkhas pa zhes bya'o/_/byang chub sems dpa'i sa rnams la/_pha rol tu phyin
[\[261a.5\]]pa thob pa'i mtshan ma rnam par dbye ba la tshigs su bcad pa gnyis so zhes bya ba la/_sa thob pa'i byang chub sems dpa' rnams la mtshan ma bcu 'byung bar ma zad kyi/_sa thob pa'i byang chub sems dpa' rnams sa re rer pha rol tu phyin pa bcu bcu
[\[261a.6\]]'thob ste/_pha rol tu phyin pa bcu 'thob pa'i mtshan ma bcu drug 'byung ba'i tshigs su bcad pa gnyis kyis ston to zhes bya ba'i don to/_/yang na sa re re zhing pha rol tu phyin pa re re rdzogs te/_pha rol tu phyin pa re re rdzogs pa'i mtshan ma bcu drug
[\[261a.7\]]'byung ba'i tshigs su bcad pa gnyis kyis ston to/_/zhes bya ba'i don to/_/tshigs su bcad pa bcu drug gi don bshad pa yang rnam pa gnyis te/_bsdus te spyir bstan pa dang /_spros te rgyas par bshad pa'o/_/'dod med ma yin zhes
[\[261b\]]
[\[261b.1\]]bya ba la/_sa la zhugs phan chad pha rol tu phyin pa bcu bsgrub pa la/_'dod pa dang mos pa dang bral ba ma yin te/_pha rol tu phyin pa rnams la bsgrub pa la/_'dod pa dang mos pa'i shas cher yod pa ni/_'dod med ma yin pa zhes bya ste/_'dis ni bsdus
[\[261b.2\]]te spyir bstan pa yin no/_/pha rol tu phyin pa bsgrub pa la mos pa dang bral ba ma yin par spros te/_rgyas par bshad pa'i phyir/_chags med ces bya ba la sogs pa smos te/_de la lus dang longs spyod la zhen cing gtong mi phod pa ni chags pa zhes bya ste/_
[\[261b.3\]]sa dang po la zhugs pa'i byang chub sems dpa' rnams bdag dang gzhan du mnyam pa nyid thob pas phyi nang gi dngos po thams cad sems can la yongs su gtong bar byed de/_de bas na sbyin pa'i mi mthun pa'i phyogs ser sna med pa'i phyir chags pa med ces bya'o/_/
[\[261b.4\]]de'i phyir sa dang po la ni sbyin pa'i pha rol tu phyin pa shas che ba yin te/_de bas na sa dang po las/_de'i pha rol tu phyin pa bcu las sbyin pa'i pha rol tu phyin pa shas che ba yin te/_lhag ma rnams kyang ci tshul ci nus su yang dag par mi sgrub pa ma yin no zhes gsungs
[\[261b.5\]]so/_/'khu ba'i sems med ces bya ba la/_sems can rnams kyi srog gcod pa dang nor la ma byin par len pa la sogs pa mi dge ba bcu spyod pa ni 'khu ba'i sems zhes bya ste/_sa gnyis pa la zhugs pa'i byang chub sems dpa' rnams rmi
[\[261b.6\]]lam du yang mi dge ba bcu spyod pa mi rmi pas/_'khu ba'i sems med pa zhes bya'o/_/de bas na sa gnyis pa la ni tshul khrims kyi pha rol tu phyin pa shas che ba yin te/_de bas na sa gnyis pa pha rol tu phyin pa bcu las tshul khrims kyi pha rol
[\[261b.7\]]tu phyin pa shas che ba yin te/_lhag ma rnams kyang de ltar tshul bzhin du ci nus su mi sgrub pa ni ma yin no zhes gsungs so/_/khro med ces bya ba la/_gzhan gyi srog dang longs spyod la sogs pa la gnod pa byas na/_zhe sdang gi bsam
[\[262a\]]
[\[262a.1\]]pas slar yang gnod pa bya bar sems pa'am/_grang ba dang tsha ba la sogs pa'i sdug bsngal myong na mi bzod pa'i sems skye ba ni khro ba zhes bya'o/_/sa gsum pa la zhugs pa'i byang chub sems dpa' rnams bzod pa ni mi mthun
[\[262a.2\]]pa'i phyogs sems can gyis gnod pa byas kyang slar gnod pa'i lan glan pa'i bsam pa med pa dang /_bdag dang gzhan gyi don du grang ba dang tsha ba la sogs pa'i sdug bsngal myong yang bzod cing nyams su len pas khro ba med pa zhes bya ste/_de bas na
[\[262a.3\]]sa gsum pa 'di la bzod pa'i pha rol tu phyin pa shas che ba yin no/_/de'i phyir sa gsum pa las kyang pha rol tu phyin pa bcu las bzod pa'i pha rol tu phyin pa shas che ba yin te/_lhag ma rnams kyang ci tshul ci nus su mi sgrub pa ma yin no zhes
[\[262a.4\]]gsungs so/_/le lo med ces bya ba la/_nyal ba dang 'phres pa la sogs pa la dga' bar byas nas byang chub kyi phyogs kyi dge ba'i chos rgyun du mi sgom pa ni le lo zhes bya'o/_/sa bzhi pa la gnas pa'i byang chub sems dpa' rnams brtson
[\[262a.5\]]'grus kyi mi mthun pa'i phyogs le lo spangs nas byang chub kyi chos la rgyun du sgom par byed pas na le lo med pa zhes bya ste/_de bas na sa bzhi pa 'di la brtson 'grus kyi pha rol tu phyin pa shas che ba yin no/_/de'i phyir sa bzhi pa nyid las/_pha rol tu
[\[262a.6\]]phyin pa bcu las brtson 'grus kyi pha rol tu phyin pa shas che ba yin te/_lhag ma rnams kyang ci tshul ci nus su yang dag par mi sgrub pa ma yin no zhes gsungs so/_/byams pa dang snying rje bsam pas zhes pa la/_bsam gtan bzhi dag la
[\[262a.7\]]lhag par tshad med pa bzhi dang ldan pas bsam gtan bzhi dang ldan pa rnams ni byams pa dang snying rje'i bsam pa dang ldan pa zhes bya'o/_/sa lnga pa thob pa'i byang chub sems dpa' rnams bsam gtan dang ting nge 'dzin thob pa yin pas na/_byams
[\[262b\]]
[\[262b.1\]]pa dang snying rje'i bsam pa dang ldan pa zhes bya ste/_de bas na sa 'di la bsam gtan gyi pha rol tu phyin pa shas che ba yin no/_/de'i phyir sa lnga pa nyid las/_de'i pha rol tu phyin pa bcu pa las bsam gtan gyi pha rol tu phyin pa shas che ba yin te/_lhag ma
[\[262b.2\]]rnams kyang ci tshul ci nus su mi sgrub pa ma yin no zhes gsungs so/_/blo log mi rtog dang rnam rtog mi 'phrogs pa zhes bya ba la/_rtag pa dang gtsang ba dang bdag la sogs pa yod par 'dzin pa ni blo log pa zhes bya'o/_/chos rnams kyi rang gi mtshan
[\[262b.3\]]nyid la sems pa ni rtog pa zhes bya'o/_/rtag go zhes bya ba la sogs pa chos rnams kyi khyad par dang /_spyi'i mtshan nyid la sems pa ni rnam par mi rtog pa zhes bya'o/_/yang na ma rig pa'i rkyen gyis 'du byed la sogs pa lugs bzhin pa'i rten
[\[262b.4\]]cing 'brel te 'byung ba la nag po'i phyogs su rtog pa ni rtog pa zhes bya'o/_/ma rig pa 'gags pas 'du byed 'gag pa la sogs pa lugs las bzlog pa'i rten cing 'brel te 'byung ba la dkar po'i phyogs su rtog pa ni rnam par rtog pa zhes bya'o/_/sa
[\[262b.5\]]drug pa thob pa'i byang chub sems dpa' rnams stong pa nyid ro gcig pa'i mtshan nyid kyi ting nge 'dzin la gnas pas na/_de dag la rtag pa dang bde ba la sogs par rtog pa med pa'i phyir/_blo log pa med pa zhes bya ba'o/_/lugs bzhin pa'i
[\[262b.6\]]rten cing 'brel te 'byung ba dang /_lugs las bzlog pa'i rten cing 'brel te 'byung ba gnyis ka stong pa nyid kyi mtshan nyid du rtogs pas dkar po'i phyogs dang nag po'i phyogs su mi rtog pa'i phyir rtog pa dang rnam par rtog pas mi 'phrogs pa zhes bya ste/_de
[\[262b.7\]]bas na sa drug pa la shes rab kyi pha rol tu phyin pa shas che ba yin no/_/de'i phyir sa drug pa nyid las kyang /_pha rol tu phyin pa bcu las shes rab kyi pha rol tu phyin pa shas che ba yin te/_lhag ma rnams kyang ci tshul ci nus su yang dag par mi sgrub
[\[263a\]]
[\[263a.1\]]pa ma yin no zhes gsungs so/_/de yan chad sa drug po dang pha rol tu phyin pa drug sbyar te bstan to/_/g.yeng ba'i blo min zhes bya ba la/_sa la zhugs pa'i byang chub sems dpa' rnams ni dge ba ci yod pa rnams nyan
[\[263a.2\]]thos dang rang sangs rgyas kyi theg par mi bsngo ste/_bdag 'ba' zhig gi don du 'gyur ba theg pa chung ngu yid la mi byed pas g.yeng ba'i blo ma yin pa zhes bya'o/_/de bas mi 'phrogs zhes bya ba la/_sa la zhugs pa'i byang chub sems dpa' rnams brgya
[\[263a.3\]]byin dang tshangs pa la sogs pa'i longs spyod kyang spangs nas khyim nas khyim med par rab tu 'byung ste/_longs spyod kyi bde ba gang la yang ma chags pas na bde bas mi 'phrogs pa zhes bya'o/_/sdug bsngal dag gis ldog mi 'gyur/_/zhes bya ba
[\[263a.4\]]la/_bdag dang sems can gyi don byed pa'i brtson pa zhes bya ste/_de bas na sa bcu pa 'di la ye shes kyi pha rol tu phyin pa shas che ba yin zhing /_mngon par shes pa'i las la thogs pa med par 'jug pa yin no/_/de'i phyir sa bcu pa nyid las/_kye
[\[263a.5\]]rgyal ba'i sras dag de la byang chub sems dpa'i chos kyi sprin la gnas pa'i byang chub sems dpa' ni chos kyi khams yang dag par bsgrubs pa/_yang dag pa ji lta ba bzhin du rab tu shes so zhes bya ba la sogs pa gsungs so/_/de de lta bu'i ye shes dang
[\[263a.6\]]ldan pa'i blos/_gong du sems can rnams kyi sprul pa'i las yang dag par ji lta ba bzhin du shes so zhes bya ba la sogs pa gsungs so/_/yang de'i pha rol tu phyin pa bcu las ye shes kyi pha rol tu phyin pa shas che ba yin te/_lhag ma rnams kyang
[\[263a.7\]]ci tshul ci nus su mi sgrub pa ma yin no zhes gsungs so/_/de ltar sa bzhi dang pha rol tu phyin pa bzhi rnams su sbyar te bstan to/_/sa bcu rnams su pha rol tu phyin pa bcu bsgrubs pa'i 'bras bu gang yin pa bstan pa'i phyir/_kun gyi steng 'dug yon tan
[\[263b\]]
[\[263b.1\]]gter te sangs rgyas sras rig bya/_/zhes bya ba smos te/_kun gyi steng ni sa bcu pa'i byang chub sems dpa'o/_/sa bcu pa'i steng na 'dug pa ni sangs rgyas kyi sa stobs dang mi 'jigs pa la sogs pa'i yon tan thams cad gter du gyur pa sangs rgyas su
[\[263b.2\]]grub pa ste/_rgyal ba'i sras byang chub sems dpa' rnams sa bcu bsgrubs pas mjug tu yon tan thams cad kyi gter du gyur pa/_sangs rgyas kyi mtshan nyid kyi 'bras bu thob par rig par bya'o/_/yang na kun gyi gter ni sa bcu pa nyid
[\[263b.3\]]la bya ste/_sa dgu man chad pha rol tu phyin pa dgu bsgrubs pas/_de'i 'og tu sa kun gyi steng yon tan thams cad kyi 'byung gnas su gyur pa sangs rgyas kyi sa'i rgyu lta bur gnas pa/_sa bcu pa de rgyal ba'i sras byang chub sems dpas
[\[263b.4\]]'thob par 'gyur bar rig par bya'o zhes bya ba'i don to/_/pha rol tu phyin pa bcu thob pa'i byang chub sems dpa'i mtshan ma bcu drug ston to zhes bya ba la/_sa re re thob pa la pha rol tu phyin pa bcu bcu thob pa shas cher byas na/_sa gcig cing
[\[263b.5\]]pha rol tu phyin pa re re shas che ba'i mtshan ma bcu drug tshigs su bcad pa gnyis kyis ston to zhes bya ba'i don to/_/de la mtshan ma bcu drug ni chags med nas/_blo log med cing rtog dang rnam rtog mi 'phrogs zhes bya ba yan chad pha rol tu phyin pa drug dang /_
[\[263b.6\]]sa drug tu sbyar te/_mtshan ma drug bstan to/_/g.yeng ba blo min zhes bya ba nas/_ston pa mchog la ste bya ba yan chad mtshan ma drug ste/_de ltar mtshan ma bcu gnyis so/_/bsod nams kun bsags zhes bya ba nas mngon shes rtsen zhes bya ba
[\[263b.7\]]yan chad pha rol tu phyin pa bzhi dang /_sa bzhir sbyar te mtshan ma bzhi bstan nas de ltar mtshan ma bcu drug go/_/'dod med ma yin zhes bya ba'i dang po ni/_pha rol tu phyin pa rnams bsgrub pa'i phyir ston pa'o/_/kun gyi steng 'dug yon tan gter
[\[264a\]]
[\[264a.1\]]te/_sangs rgyas sras rig bya'i tshig thams ni pha rol tu phyin pa drug bsgrubs pa'i 'bras bu gang yin pa bstan to/_/rtag tu pha rol tu phyin pa rnams sgrub pa la mos pa dang ma bral ba zhes bya ba ni/_sa re re la yang pha rol tu phyin pa bcu
[\[264a.2\]]bsgrub pa la dad pa dang 'dod pa med pa ma yin te zhes bya ba'i don to/_/pha rol tu phyin pa drug rnams re re'i mi mthun pa'i phyogs dang bral ba dang zhes bya ba la/_sbyin pa'i pha rol tu phyin pa'i mi mthun pa'i phyogs ni chags pa ste/_de sa dang po'i tshe na med do/_/tshul khrims kyi
[\[264a.3\]]pha rol tu phyin pa'i mi mthun pa'i phyogs ni 'khu ba'i sems te/_de sa gnyis pa'i tshe na med do/_/bzod pa'i pha rol tu phyin pa'i mi mthun pa'i phyogs ni khro ba ste/_de sa gsum pa'i tshe na med do/_/brtson 'grus kyi pha rol tu phyin pa'i mi mthun pa'i phyogs ni le lo ste/_de sa
[\[264a.4\]]bzhi pa'i tshe na med do/_/bsam gtan gyi pha rol tu phyin pa'i mi mthun pa'i phyogs ni gnod sems dang 'tshe ba ste/_de sa lnga pa'i dus na med do/_/shes rab kyi pha rol tu phyin pa'i mi mthun pa'i phyogs ni blo log pa ste/_rtog pa dang rnam par rtog pa ste/_
[\[264a.5\]]de sa drug pa'i dus na med do/_/theg pa gzhan yid la byed pas mi g.yeng pa zhes bya ba la/_dge ba'i tshogs ci bsags pa rnams nyan thos dang /_rang sangs rgyas kyi theg par mi bsngo zhing nyan thos dang rang sangs rgyas kyi chos yid la mi byed pa'i theg pa gzhan
[\[264a.6\]]yid la byed pas ma g.yengs pa zhes bya'o/_/'byor pa'i bde ba la ma chags zhes bya ba ni 'khor los sgyur ba la sogs pa'i longs spyod la ma chags zhes bya ba'i don to/_/rgud pa dang dka' bar spyod pa'i sdug bsngal gyi sbyor ba las phyir mi ldog ces bya ba
[\[264a.7\]]la/_rgud pa ni longs spyod la sogs pa dang bral zhing shi bar gyur pa'o/_/dka' ba spyod pa ni mgo dang rkang lag la sogs pa btang ba ste/_bdag dang gzhan gyi don la sbyor ba na rgud pa'i sdug bsngal dang /_dka' ba spyod pa'i sdug bsngal byung yang /_bdag
[\[264b\]]
[\[264b.1\]]dang gzhan gyi don la sbyor ba'i las mi gtong bas na phyir mi ldog pa zhes bya'o/_/dge ba'i bshes la brten pa dang /_/zhes bya ba la/_theg pa chen po ston pa'i dge ba'i bshes gnyen la phyag 'tshal ba dang /_bsnyen bkur bya ba dang /_dus dus su de dag gi
[\[264b.2\]]thad du 'gro ba ni dge ba'i bshes gnyen la brten pa zhes bya'o/_/thos pa la brtson pa zhes bya ba la/_theg pa chen po'i chos kyi don dang tshig rgyun du nyan pa ni thos pa la brtson pa zhes bya'o/_/ston pa mchod pa la brtson pa zhes bya ba la/_sangs rgyas bcom
[\[264b.3\]]ldan 'das rnams la spos dang /_me tog la sogs pas rgyun du mchod par byed pa ni ston pa mchod pa la brtson pa zhes bya'o/_/thabs la mkhas pa'i pha rol tu phyin pas yang dag par bsngo ba dang zhes bya ba la/_mi dmigs pa'i tshul du dge ba ci byas pa
[\[264b.4\]]rnams bdag dang sems can gnyi ga'i thun mong du byas nas bla na med pa'i byang chub thob par byed pa'i phyir bsngo ba ni thabs la mkhas pa'i pha rol tu phyin pas yang dag par bsngo ba zhes bya'o/_/bde ba'i gnas su skye ba zhes bya ba la/_smon lam gyi pha rol
[\[264b.5\]]tu phyin pa'i dbang gis gang du sangs rgyas dang byang chub sems dpa' rnams gnas pa der skye bar byed pa ni bde ba'i gnas su skye ba zhes bya'o/_/de mi mthun pa'i phyogs kyi chos dang ma 'dres pa'i phyir zhes bya ba la pha rol tu phyin pa drug gi mi mthun pa'i phyogs ni
[\[264b.6\]]ser sna dang ngan pa'i ngang tshul la sogs pa ste/_stobs kyi pha rol tu phyin pa dang ldan pas rgyun du dge ba 'ba' zhig byed kyi/_pha rol tu phyin pa drug dang mi mthun pa'i phyogs cung zad kyang mi byed pa ni rtag tu dge ba byed pa zhes bya'o/_/mngon par shes pa'i
[\[264b.7\]]yon tan gyis rtsen pa ni ye shes kyi pha rol tu phyin pas so zhes bya ba la/_ye shes kyi pha rol tu phyin pa dang ldan pas rdul phra mo dag kyang 'jig rten gyi khams dpag tu med pa tsam du chen por byed pa dang /_'jig rten gyi khams dpag tu med pa yang rdul phra
[\[265a\]]
[\[265a.1\]]mo tsam du chung ngur byed pa la sogs pa rdzu 'phrul rnam pa sna tshogs byed pa ni mngon par shes pa'i yon tan gyis rtsen pa zhes bya'o/_/de la byams pa ni gnod sems kyi gnyen po ste/_bde ba bsgrub pa'i bsam pa'o/_/zhes bya ba'o/_/
[\[265a.2\]]sems can rnams la brdeg pa dang bcing ba la sogs pa'i gnod pa sna tshogs pa bya bar sems pa ni gnod sems zhes bya'o/_/sems can rnams 'jig rten dang 'jig rten las 'das pa'i bde ba la gzhag par sems pa ni/_bde ba bsgrub pa'i bsam pa
[\[265a.3\]]zhes bya'o/_/byams pa'i sems byung na ni gnod sems med par 'gyur bas/_byams pa ni gnod sems kyi gnyen po ste/_dngos su byams pa'i rang bzhin ji lta bu zhe na/_sems can rnams bde ba la gzhag par sems pa'o/_/snying rje ni 'tshe ba'i gnyen
[\[265a.4\]]po ste/_sdug bsngal med par byed pa'i bsam pa'o zhes bya ba la/_sems can rnams la brdeg pa dang 'ching ba la sogs pa byed pa ni 'tshe ba'o/_/sems can rnams kyi skye rga na 'chi la sogs pa'i sdug bsngal med par byed pa'i bsam pa zhes bya'o/_/
[\[265a.5\]]snying rje byung na sems can la 'tshe ba mi 'byung bas snying rje ni 'tshe ba'i gnyen po ste/_dngos su ni snying rje'i rang bzhin ji lta bu yin zhe na/_sems can gyi sdug bsngal med par byed pa'i bsam pa'o/_/rang bzhin du rtog pa ni rtog pa'o zhes bya ba la/_sa ni sra ba'i
[\[265a.6\]]rang bzhin no/_/chu ni gsher ba'i rang bzhin no/_/zhes rtog pa la rtog pa zhes bya'o/_/bye brag tu rtog pa ni rnam par rtog par rig par bya'o zhes bya ba la/_sa 'jig go/_/sa mi rtag go/_/sdug bsngal ba'o/_/zhes bye brag tu rtog pa la rnam par
[\[265a.7\]]rtog pa zhes bya'o/_/de nyid kyi rjes su bsngags pa rnam par dbye ba la tshigs su bcad pa zhes bya ba la/_da ni sa bcu rnams su pha rol tu phyin pa bcu bsgrubs pa'i yon tan dang legs pa ji snyed yod pa rnam par dbye ba la tshigs su bcad pa gcig gis ston
[\[265b\]]
[\[265b.1\]]to/_/zhi gnas dang ni lhag mthong gnyis/_/lnga bdag nyid du rig par bya/_/blo ldan dag gis bsngags pa ni/_/rnam pa kun du sa kun la/_/zhes bya ba la/_blo dang ldan pa byang chub sems dpa' rnams kyis mos par spyod pa'i sa yan chad/_sa bcu pa
[\[265b.2\]]man chad na pha rol tu phyin pa bcu bsgrubs pa'i yon tan rnam pa lngar rig par bya ste/_yon tan rnam pa lnga ni 'grel pa las 'og nas 'byung ba'o/_/lnga po de la yang rnam pa gsum du bzhag ste/_kha cig ni zhi gnas kyi phyogs su gzhag go/_/kha cig ni lhag mthong
[\[265b.3\]]gi phyogs su gzhag go/_/kha cig ni gnyi ga'i phyogs su gzhag go/_/skad cig ma re re la gnas ngan len gyi gnas thams cad 'joms par byed pa dang zhes bya ba la/_gnas ngan len gyi gnas ni nyon mongs pa dang /_shes bya'i sgrib pa'i bag chags kyi rten
[\[265b.4\]]du gyur pa rnam par shes pa la bya ste/_zhi gnas rtse gcig pas lus dang sems las su rung par byas nas/_de'i rgyus lus dang sems las su mi rung pa'i rgyu nyon mongs pa dang /_shes bya'i sgrib pa'i bag chags spong bar byed pa ni 'joms par byed pa zhes bya'o/_/
[\[265b.5\]]mos pa spyod pa'i sa yan chad na yang gnas ngan len gyi bag chags 'joms mod kyi/_skad cig ma re re la mi 'joms te/_sa dang po yan chad ni skad cig ma re re la yang gnas ngan len gyi gnas thams cad 'joms par byed de/_'di ni rjes su bsngags pa rnam pa gcig go/_/
[\[265b.6\]]'du shes sna tshogs dang bral ba'i chos kyi dga' pa la/_dga' ba rab tu 'thob pa dang zhes bya ba la/_'di ni gzugs can gyi chos/_'di ni gzugs med pa'i chos/_'di ni 'dus byas kyi chos/_'di ni 'dus ma byas kyi chos zhes tha dad par mi rtog pa ni 'du shes sna
[\[265b.7\]]tshogs dang bral ba'i chos so/_/de ltar mtshan ma rnam pa sna tshogs su rtog pa spangs nas/_zhi gnas mtshan ma'i gnod pa thams cad dang bral ba'i mtshan ma med par bde ba rang gis rig cing /_de la rtse gcig tu 'jog pa ni/_chos kyi dga' ba la rab tu dga' ba
[\[266a\]]
[\[266a.1\]]thob pa zhes bya ste/_rab tu dga' ba thob ces bya ba ni sems g.yeng ba med pa thob ces bya ba'i don to/_/de las dang po yan chad mtshan ma rnam pa sna tshogs la rtog pa spangs nas mtshan ma med pa la gnas pa'i zhi gnas kyi lam rtse gcig tu thob pas na/_
[\[266a.2\]]'du shes sna tshogs pa dang bral ba'i chos kyi dga' ba rab tu 'thob pa zhes bya/_'di ni mtshan ma rnam pa gnyis pa'o/_/yongs su ma chad pa'i rnam pa thams cad du tshad med pa'i chos kyi snang ba rab tu shes pa dang zhes bya ba la/_'di ni gzugs can/_'di ni gzugs
[\[266a.3\]]med pa/_'di ni gzugs/_'di ni sgra zhes tha dad par mi byed par/_chos thams cad ro gcig pa'i mtshan nyid du shes pa ni yongs su ma chad pa'i rnam pa thams cad du mtshan ma med pa'i chos kyi snang ba rab tu shes pa zhes bya'o/_/yang na chos kha cig shes/_kha
[\[266a.4\]]cig mi shes pa ma yin gyi/_phyogs bcu dus gsum gyi chos thams cad mnyam par shes pas na/_yongs su ma chad pa'i rnam pa thams cad du tshad med pa'i chos kyi snang ba rab tu shes pa zhes bya'o/_/'di ni mtshan ma rnam pa gsum pa'o/_/rnam par
[\[266a.5\]]ma brtags pa ma yin pa rnam par dag pa'i phyogs kyi mtshan ma dag la spyod par 'gyur/_theg pa chen po mdo sde'i rgyan gyi 'grel ba rgya cher bshad pa slob dpon chen po blo gros brtan pas mdzad pa rdzogs so//_//mang yul du mkhan po mu ni tsan+d+ra dang /_lo tsA
[\[266a.6\]]ba lce bkra shis kyis TI kA rnam pa gnyis kyis gzhi bzung ste/_mkhan pos kyang ci mkhyen du TI kA gsar du bsgyur ba rnam pa gnyis dang gtugs na yang /_TI kA gsar pa las mi mngon pa dag kyang 'di las zhib tu 'chad pas 'di yang gces par bgyi'o/_/mjug cung
[\[266a.7\]]zad cig ma tshang ba 'di stor bas TI kA gnyis dang gtugs shing bgyis lags so//_//