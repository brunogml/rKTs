[\[1a\]]
[\[1b\]]
[\[1b.1\]{D4150}]@##/_/rgya gar skad du/_dzA ta ka mA la/_bod skad du/_skyes pa'i rabs kyi rgyud/_bam po dang po/_bcom ldan 'das ngag gi dbang po la phyag 'tshal lo/_/dpal
[\[1b.2\]]ldan yon tan dam pas yongs bzung bkra shis pa/_/grags pa'i gzhir gyur ma smad shin tu yid du 'ong /_/thub pa'i sku tshe snga ma'i spyod pa rmad byung rnams/_/bdag gi snyan dngags me tog
[\[1b.3\]]snyim pas gus pas mchod/_/grags pa'i mtshan mar gyur pa bzang po 'di rnams kyis/_/bde bar gshegs 'gyur lam rnams gang yin bstan par 'gyur/_/yid la dad pa
[\[1b.4\]]med pa rnams kyang dad par 'gyur/_/chos dang ldan pa'i gtam gyis rab tu dga' bar 'gyur/_/'jig rten mchog gi spyod pa dam pa phyogs tsam gyis/_/bdag gi snyan dngags mnyan
[\[1b.5\]]du rung bar bya ba'i phyir/_/lung dang gtsug lag rig par mi 'gal lam bdag gis/_/de ltar 'jig rten don gyur snyam nas 'di brtsams so/_/rang don brtson pas gzhan don brtson pa gang
[\[2a\]]
[\[2a.1\]]yin pa/_/yon tan bsgrub pa bzang po'i rjes su mthun ma gyur/_/thams cad mkhyen ces brjod pa ma nor gsal bar grags/_/mnyam med de dang chos dang dge 'dun spyi bos 'dud/_/bcom ldan
[\[2a.2\]]'das de sku tshe snga ma la yang /_sems can thams cad la rgyu med par rab tu byams pa'i ngo bo nyid yin pas/_sangs rgyas bcom ldan 'das la sems rab tu dang bas phyag 'tshal lo/_/de yang 'di skad thos so/_/
[\[2a.3\]]bdag cag gi bla ma dkon mchog gsum bla mar byed pa/_sgrub pa'i yon tan rnams kyis bla ma mgu bar byas pa/_yon tan gyi tshogs kyis bla mar gyur pa rnams kyis/_bcom ldan 'das kyi sku tshe snga ma'i rtogs pa brjod pa
[\[2a.4\]]'di yongs su bsgrags pa rjes su thos te/_byang chub sems dpa' yid dam bcas pa khyad par can dang mthun par gyur pa/_sbyin pa dang /_tshig snyan pa dang /_don spyod pa la sogs pa shes rab kyis yongs su zin pas skyon med
[\[2a.5\]]cing snying rje'i rgyu mthun pa rnams kyis 'jig rten yongs su 'dzin pa na/_rang gi chos la mngon par dga' ba las gyur pa'i gtsang sbra dang /_spyod pa dang ldan pa'i bram ze'i rigs chen po je mtho je mthor gyur pa zhig tu skye ba
[\[2b\]]
[\[2b.1\]]yongs su bzung bar gyur to/_/zhes grags so/_/de skyes pa'i las bya ba la sogs pas sbyangs pa rim pa bzhin du byas shing mngon par skyes pa ni/_rang bzhin gyis yid gzhungs pa dang /_mgon skyabs kyi khyad par dang /_shes pa ched cher 'dzin pa dang /_
[\[2b.2\]]le lo med pas ring po ma thogs par rig pa'i gnas bco brgyad dang /_bdag gi rigs dang mi 'gal ba'i sgyu rtsal rnams la slob kyi slob dpon gyi go 'phang dam pa thob par gyur to/_/rig byed shes la de ni tshangs pa bzhin/_/rgyal po rnams kyis bkur bas rgyal
[\[2b.3\]]po bzhin/_/skye dgu rnams la brgya byin mngon sum bzhin/_/shes 'dod rnams la don spyod pha dang 'dra/_/de skal ba dang ldan zhing yon tan khyad par can du gyur pas/_rnyed pa dang /_bkur sti dang /_grags pa'i khyad par rnams rab tu byung bar gyur to/_/byang chub
[\[2b.4\]]sems dpa' de blo chos la goms par bsgoms pa dang /_rab tu byung ba la 'dris par byas pas de la mngon par dga' bar ma gyur to/_/sngon gyi spyod pas de'i blo yongs su dag_/'dod pa rnams la skyon mang mthong nas ni/_/khyim na gnas pa nad bzhin yongs
[\[2b.5\]]spangs nas/_/nags tshal gnas shing rab tu brgyan par gyur/_/de ni der yang chags med de yis su/_/shes rab yongs su sbyangs shing zhi ba yis/_/mi yi 'jig rten dam pa'i spyod bral ba/_/ngan par spyod la chags pa bzlog pa bzhin/_/de yi rang bzhin
[\[2b.6\]]byams pa'i bdag nyid kyis/_/rnam par brlan pa bzhin du sems mthun zhing /_/phan tshun gnod pa med pa'i sems gyur nas/_/dka' thub can bzhin gcan gzan khro bo'ang spyod/_/spyod pa dag cing dbang po dul ba dang /_/chog shes ldan zhing snying rje'i yon tan
[\[2b.7\]]gyis/_/'jig rten dag na skye bo ma 'dris pa'ang /_/gzhan la de byams bzhin du de la byams/_/'dod pa chung la ngan g.yo mi shes shing /_/rnyed dang grags dang bde la ma chags pas/_/de la lha rnams yid kyang mgu gyur nas/_/dang zhing gus la rab tu gzhol bar
[\[3a\]]
[\[3a.1\]]byed/_/de ni rab tu byung bar mis thos te/_/de yi yon tan rnams kyis sems drangs nas/_/gnyen dang yongs su bzung ba rnams spangs te/_/dgongs sgrub bzhin du de yi slob mar gyur/_/tshul khrims gtsang sbra dbang po dul ba dang /_/dran pa ma
[\[3a.2\]]nyams rab tu dben pa dang /_/byams la sogs dang yid ni ting 'dzin la/_/de ni slob ma rnams la ci nus ston/_/de nas bdag nyid chen po de re zhig cig na slob ma'i tshogs rnams ni phal cher yongs su rdzogs shing rgya cher gyur/_dge ba'i lam la ni rab tu bkod/_
[\[3a.3\]]'jig rten pa rnams ni nges pa'i lam dam pa la btsud/_ngan song gi sgo ni bcad pa bzhin du byas/_bde 'gro'i lam ni lam po che bzhin du byas nas/_tshe 'di la bde ba spyad pa'i phyir de'i tshe rjes su mthun pa'i slob ma ma pham pa dang 'grogs te/_rnal 'byor dang mthun
[\[3a.4\]]pa'i gnas ri'i sman ljongs zhig tu gnas shing spyod do/_/de nas ri khrod de na ni/_/stag mo phru gu 'brangs pa zhig_/phru gu 'brangs pa'i sdug bsngal gyis/_/spyod pa nyams par gyur pa mthong /_/mig gnyis lta ba zhan par gyur/_/bkres pas lto ba rab tu
[\[3a.5\]]nyams/_/phru gu bdag gi bu yin kyang /_/kha zas bzhin du lta bar gyur/_/ma la yid gcugs 'jigs med cing /_/nu zho 'dod phyir lhags pa la/_/stag skad nyer nyer sgra 'byin cing /_/gzhan gyi bu bzhin spang bar gyur/_/byang chub sems dpas de mthong
[\[3a.6\]]nas/_/brtan yang snying rje'i dbang gyur pas/_/sa g.yos pa yis ljon shing bzhin/_/gzhan gyi sdug bsngal gdungs pas 'dar/_/bdag gi sdug bsngal chen pos kyang /_/snying rje'i bdag nyid brtan pa gsal/_/gzhan gyi sdug bsngal chung ngus kyang /_/'dar
[\[3a.7\]]bar gyur pa de rmad do/_/de nas byang chub sems dpa' rtabs shing rings rings skad du/_smra ba'i tshig rang bzhin khyad par can gsal bar ston pa/_snying rje'i dbang gis tshig 'bru gsal bar slob ma la smras pa/_bu bu 'khor ba yon tan med la ltos/_/gcan
[\[3b\]]
[\[3b.1\]]gzan mo ni ltogs nas su/_/byams pa'i mtshams las 'das nas ni/_/rang gi bu yang za bar 'dod/_/kye ma ho bdag la byams pa 'di/_/ha cang ma 'os mi bzod do/_/gang phyir ma yis bdag gi bu/_/za bar 'dod pa ga la srid/_/gang phyir 'di 'dra'i las dag
[\[3b.2\]]kyang /_/byed par rtsom pa de lta bu'i/_/bdag la byams pa'i dgra bo de/_/'phel bar byed pa su zhig yod/_/de bas na stag mo dag dang phru gu rnams ma rung bar ma gyur pa 'di bkres pa'i sdug bsngal bsal ba'i rgyu ga shed na myur du tshol cig_/bdag kyang 'di'i thub chod
[\[3b.3\]]'di las bzlog pa'i phyir 'bad do/_/des kyang de mnyan te de bzhin du bgyi'o byas nas/_de'i zas tshol ba la 'bad par gyur to/_/de nas byang chub sems dpas slob ma de snyad btags te btang nas bsams pa/_bdag gi lus 'di tshang bar yod bzhin du/_/ci phyir gzhan
[\[3b.4\]]las sha ni btsal bar bya/_/des kyang rnyed dam mi rnyed gtol med la/_/bdag gi dgongs pa 'di yang mi 'grub srid/_/gnyis su na/_bdag med 'jig la snying po med pa'i lus/_/sdug bsngal drin med rtag tu mi gtsang ba'i/_/lus kyis gzhan la phan thogs
[\[3b.5\]]'gyur ba la/_/dga' bar mi 'gyur de ni mkhas ma yin/_/bdag gi bde la chags nas gzhan dag gi_/sdug bsngal yal bar 'dor ba mthu med dam/_/gzhan dag sdug bsngal bdag la bde ba med/_/nus pa yod bzhin ci ste yal bar dor/_/nus pa yod
[\[3b.6\]]bzhin bdag gis yal bor na/_/gsod pa'i dgra yang sdug bsngal bying ba la/_/yal bar bor na sdig pa byas pa bzhin/_/bdag gi sems ni 'dam bu mes tshig bzhin/_/de bas lus kyis bsrung bar bya ba ni/_/g.yang sar lhung la thug pa'i srog yod pas/_/
[\[3b.7\]]phru gu bsad la stag mo bsrung ba dang /_/stag mo las kyang de yi phru gu bsrung /_/gzhan yang /_'jig rten phan brtson rnams la bstan pa dang /_/brtson 'grus zhan pa spro ba bskyed pa dang /_/gtong phod rnams ni dga' ba bskyed pa dang /_/skye bo dam pa'i yid ni drang
[\[4a\]]
[\[4a.1\]]ba dang /_/bdud kyi sde chen spa ni bkong ba dang /_/sangs rgyas yon tan dga' ba dang ba dang /_/bdag gi don brtson ngo tsha bskyed pa dang /_/'jungs dang 'dod chen can yang ngo tsha bskyed/_/theg pa mchog la brten pa dad bskyed cing /_/gtong bas
[\[4a.2\]]snyems pa ngo mtshar bskyed pa dang /_/gtong la dga' ba rjes su yi rang rnams/_/mtho ris lam chen rnam par sbyang phyir ro/_/lus tsam gyis kyang gzhan la phan thogs par/_/nam zhig 'gyur zhes bdag gis gang bsams pa/_/smon lam la ni 'bras bu yod par bya/_/
[\[4a.3\]]byang chub mchog kyang rab tu nye bar bya/_/'gran phyir ma yin grags pa 'dod phyir min/_/mtho ris 'dod dang rgyal srid bsgrub phyir min/_/bdag gis bde ba mchog thob phyir min gyi/_/gzhan don bsgrub phyir bdag gis 'di brtsams so/_/de bas bdag ni 'di yis dus
[\[4a.4\]]gcig tu/_/'jig rten dag la sdug bsngal bde 'byung ba/_/gsal zhing bsgrub pa rtag tu nus gyur cig_/nyi mas mun bsal snang byung nus bzhin no/_/mthong zhing thos sam rjes su dran kyang rung /_/reg gam gtam du brjod par gyur kyang rung /_/rnam pa kun du 'gro la
[\[4a.5\]]phan pa ni/_/bde dang ldan pa rtag tu byed gyur cig_/de ltar gzhan don bsgrub phyir nges byas nas/_/srog dang bral yang rab tu dga' gyur te/_/brtan pa'i lha rnams ngo mtshar skye 'gyur bar/_/bdag gis lus ni de nas bor bar gyur/_/de nas stag mo des byang chub
[\[4a.6\]]sems dpas lus bor ba'i sgra de thos shing ngo mtshar skyes nas/_bdag gi phru gu bca' ba btang ste/_de nas mig gnyis kyis bltas nas/_byang chub sems dpa' de'i lus srog dang bral ba mthong nas/_de ma thag tu nye bar 'ongs nas bza' bar brtsams so/_/de za
[\[4a.7\]]zhing 'dug pa dang /_de'i 'og tu de'i slob ma des sha ma rnyed par slar 'ong ste/_mkhan po gang na bzhugs snyam nas bltas pa na/_byang chub sems dpa' der lus srog dang bral nas stag mo des za zhing 'dug pa mthong ba dang /_des de'i spyod pa khyad par can de ngo mtshar che
[\[4b\]]
[\[4b.1\]]bar bzung nas/_mya ngan dang sdug bsngal gyi shugs btang ste/_de'i yon tan gyi gzhi la smon pa'i tshig tu smras pa bzhin du yid la bsam pa tshig tu smras pa/_e ma'o sdug bsngal can la snying re rje/_/bdag nyid che ba bdag gi bde ma chags/_/dam pa rnams kyi spyod pa
[\[4b.2\]]mchog tu byas/_/gzhan gyi dpal dang grags pa zil gyis mnan/_/e ma'o rab tu dpa' ba 'jigs pa med/_/yon tan byams mchog rnam par bstan/_/e ma'o yon tan chen po bdag gi lus/_/phyag gi gnas kyi khyad par can du byas/_/rang bzhin zhi ba sa gzhi
[\[4b.3\]]bzhin du brtan/_/e ma'o gzhan gyi sdug bsngal mi bzod pa/_/e ma'o dpa' bo phun sum tshogs pa 'dis/_/bdag gi skyon ni rab tu grags par gyur/_/mgon po 'dis ni mgon dang bcas byas pas/_/da ni 'gro ba mya ngan bya mi dgos/_/gzhan gyis pham du byas
[\[4b.4\]]pa'i bdud dag kyang /_/da ni nges par shugs kyang nar zhes 'byin/_/yong ye skal ba chen po 'di sems can thams cad kyi skyabs su gyur pa/_thugs rje shin tu rlabs che ba/_snying stobs dpag tu med pa/_byang chub sems dpa'i don ji lta bu nyid la phyag 'tshal
[\[4b.5\]]lo/_/zhes smras nas/_de nas de'i don de tshangs par spyod pa rnams la sbran no/_/de nas de yi spyod pas ngo mtshar gyur pa'i slob ma dang /_/dri za gnod sbyin klu dang sum cu rtsa gsum bdag po rnams/_/phreng ba na bza' rgyan dang tsan+dan phye ma char phab pas/_/de yi
[\[4b.6\]]sku gdung rin chen mdzes pas sa gzhi khebs par byas/_/de lta bas na/_bcom ldan 'das de sku tshe snga ma la yang sems can thams cad la sgyu med par rab tu byams pa'i rang bzhin can sems can thams cad bdag gir gyur pa yin pas/_sangs rgyas bcom ldan
[\[4b.7\]]'das la rab tu dad par bya'o/_/dad pa skyes pa rnams kyis sangs rgyas bcom ldan 'das rnams la dga' ba bskyed par bya'o/_/de lta bas na de ni bdag cag gis dad par bya ba'i gnas yin no/_/zhes de ltar yang sbyar bar bya'o/_/de ltar chos kyang bya dka' ba mang
[\[5a\]]
[\[5a.1\]]pos bsgrub pa yin pa'i phyir rim gro bskyed de chos mnyan par bya'o/_/de ltar snying rje ni gzhan la phan 'dogs pa'i rgyu yin zhing ngo bo nyid khyad par can bsgrub pa yin pa'i phyir/_snying rje'i yon tan la yang bsngags pa brjod par bya'o/_/byang chub
[\[5a.2\]]sems dpa'i rtogs pa brjod pa'i rgyud las rtogs pa brjod pa dang po'o//_//bcom ldan 'das des bya dka' ba brgya phrag mang pos/_bdag cag gi don du dam pa'i chos 'di yang dag par bsgrub pa'i phyir rim gro bskyed de chos mnyan par bya'o/_/de yang
[\[5a.3\]]'di skad thos te/_bcom ldan 'das 'di byang chub sems dpar gyur pa'i tshe/_dpag tu med pa'i dus nas goms par byas pas/_bsod nams kyi las bsags shing 'dris par byas pa de/_re zhig cig yul shi pi pa rnams kyi rgyal por gyur to/_/zhes
[\[5a.4\]]grags so/_/de byis pa nas rgan po la bsnyen bkur byed pa la dga' ba/_dul ba la rjes su dga' ba/_rje blon byams pa/_rang bzhin gyis yid gzhungs pa/_rig pa du ma rtogs pas blo rgya che ba/_spro ba dang /_gsang tshig dang /_gzi byin gyi mthu dang skal ba phun sum tshogs pas skye dgu
[\[5a.5\]]rnams bdag gi bu bzhin skyong bar gyur to/_/de la 'khor gsum rjes mthun yon tan tshogs/_/phan tshun 'gran pa bzhin du gnas par gyur/_/dngos po thams cad yongs su rdzogs gyur zhing /_/'gal zhing 'khrug pas gtses pa med par gyur/_/ma dul
[\[5a.6\]]'chal pa rnams la 'phya 'gyur ba/_/blun po rnams ni rab tu phung byed pa/_/bdag nyid chung ngu rnams ni myos 'gyur gang /_/dpal de de la ming ni don bzhin gyur/_/rang bzhin rgya che snying rje'i yon tan ldan/_/rgyal po de ni nor la dbang yod phyir/_/phongs pa rnams
[\[5a.7\]]ni 'dod pa'i don grub pas/_/ngo 'dzum mi gnag bzhin bzang mthong bas dga'/_/de nas rgyal po sbyin pa la dga' bas/_grong khyer gyi kho ra khor yug tu sbyin pa'i khang par nor dang /_'bru dang /_yo byad thams cad phun sum tshogs pa brtsigs su bcug nas/_
[\[5b\]]
[\[5b.1\]]bdag gi bdag nyid che ba dang rjes su mthun pa/_re ba ci lta ba bzhin du skong ba/_gus pa dang bcas pas yid dga' bar byed pa/_dus bzhin du 'byor pas yid du 'ong ba'i sbyin pa'i char rdzogs ldan gyi dus kyi sprin bzhin du phab par gyur te/_zas 'dod pa rnams la ni zas/_
[\[5b.2\]]btung ba 'dod pa rnams la ni btung ba/_mal cha dang /_stan dang /_gos dang /_bza' ba dang /_byug pa dang /_spos dang /_phreng ba dang /_gser dang /_dngul la sogs pa 'dod pa rnams la de dag char bzhin du phab po/_/de nas rgyal po de'i sbyin pa rlabs po che de thos
[\[5b.3\]]nas/_phyogs tha dad pa'i yul na gnas pa'i mi rnams ya mtshan che zhing snying dga' bar gyur te yul der lhags so/_/mi yul kun tu yid kyis brtags na yang /_/gzhan du bslang ba'i skabs ni ma rnyed nas/_/phongs pa rnams ni dga' bzhin der lhags pa/_/nags
[\[5b.4\]]tshal glang po mtsho chen ngang lhags bzhin/_/de nas rgyal po de skye bo slong ba thob tu re bas yid dga' bar gyur pa 'gron po'i chas su zhugs pas/_mi sdug par gyur pa rnams so so nas lhags pa dang /_skye bo mdza' bshes byes nas 'ongs pa dag_/mthong bar gyur na
[\[5b.5\]]dga' ba'i mig bgrad bzhin/_/slong ba'i tshig ni gtam snyan thos bzhin dga'/_/byin nas dga' ba slong ba las kyang lhag/_/sbyin pa las byung de yi grags pa'i dri/_/phongs pa'i tshig gi rlung gis bsgrags pa dag_/rgyal po gzhan gyi dregs pa med byas
[\[5b.6\]]pas/_/spos kyi glang pos glang po gzhan gyi bzhin/_/de nas re zhig cig_/rgyal po de sbyin gtong gi khang pa rnams nyul du song song ba dang /_phongs pa rnams re ba skong ba'i slong ba'i skye bo 'du ba nyung ba mthong nas/_sbyin pa'i bsod nams mi 'phel bar 'gyur
[\[5b.7\]]bas mgu bar ma gyur to/_/de la brten nas phongs pa tshim par gyur/_/sbyin la dpa' ba de ni snying ma tshim/_/phongs pa rnams kyis slong ba'i tshad dag gis/_/de yi sbyin pa'i tshad la thub ma gyur/_/des bsams pa phongs pa rnams 'dzem pa med cing bag med
[\[6a\]]
[\[6a.1\]]par/_bdag gi lus slong ba yang yod na skyes bu dam pa ya rabs de dag re skyid/_ngas nyon mongs pas phongs pa rnams tshig rtsub pas bsdigs te bskrad pa bzhin du nor tsam la yang bag bskum ste slong mi phod par gyur to snyam mo/_/de nas
[\[6a.2\]]rgyal po'i sbyin pa rlabs po che/_/bdag gi lus la'ang mngon par ma chags par/_/sbyin par bya ba rnam rtog de rig nas/_/bud med khyo la gdung bzhin sa g.yos so/_/de nas lha'i dbang po brgya byin sa gzhi g.yos pas ri'i rgyal po ri rab rin po che'i 'od
[\[6a.3\]]gsal ba yang g.yos par gyur pa dang /_'di ci snyam du rtogs pa skyes so/_/rgyal po de'i rnam par rtog pa khyad par can de las sa g.yos par rig nas/_sems la ya mtshan che bar gyur nas bsams pa/_sbyin la rab tu dga' ba'i yid kyis su/_/'di
[\[6a.4\]]ni rgyal pos gyi nar rnam brtags sam/_/bdag gis lus 'di nges par sbyin byas na/_/'on te snying nas 'bad de bsam pa yin/_/de bas na/_da 'di re zhig brtag par bya'o snyam mo/_/de nas rgyal po de blon po'i tshogs kyis bskor te 'khor gyi nang na 'dug pa
[\[6a.5\]]dang /_phongs pa rnams la gar 'os 'os su gang ci 'dod ces bos te/_nor bu rin po che dang /_gser dang /_dngul dang /_nor gyi tshogs rnams ni byung ste/_dkor gyi bla ma rnams kyis spyan pa byas nas gos rnam pa sna tshogs kyis bkang ba'i snod rnams ni kha
[\[6a.6\]]phyes/_bzhon pa dul ba sna tshogs kyis drangs pa'i shing rta'i khyad par bzang po rnams ni bsogs/_skye bo phongs pa rnams ni so so nas lhags pa dang /_lha rnams kyi dbang po brgya byin bram ze rgan po long ba cig gi gzugs su bsgyur nas/_rgyal po'i spyan sngar
[\[6a.7\]]'ongs par gyur to/_/de nas rgyal po de'i snying rje dang byams pa bsgom pa'i lta ba brtan zhing gsal la zhi bas bsu ba bzhin 'khyud pa bzhin du bltas pa dang /_rgyal po'i 'khor rnams kyis ci 'dod ces dris nas/_mi'i bdag bo dang nye bar 'ongs nas rgyal
[\[6b\]]
[\[6b.1\]]bar gyur cig tshig gis shis pa brjod de/_rgyal po la 'di skad ces smras so/_/sa bdag dam pa khyod kyi spyan 'tshal phyir/_/rgan po ring nas mi mthong bzhin du mchis/_/pad+ma'i spyan mnga' spyan ni gcig pus kyang /_/'jig rten bdag pos 'jig rten bgyi ba
[\[6b.2\]]'grub/_/byang chub sems dpas yid la bsams bzhin smon lam rab tu grub pas rab tu dga' zhing rab tu spro bar gyur te/_ci bram ze 'dis 'di bden par smras sam/_'on te 'di lta bu'i rtog pa la goms pas/_bdag nyid kyis 'di ltar zin snyam du rtogs pa
[\[6b.3\]]skyes nas/_yid la mig slong ba'i tshig snyan pa nyan par 'dod de/_mig slong ba de la smras pa/_bram ze'i gtso bo nga la mig slong ba/_/su yis bstan nas khyod ni 'di ru 'ong /_/mig ni rab tu gtang dka' zhes grags pa'i/_/srid pa su zhig nga la med par
[\[6b.4\]]'gyur/_/de nas bram ze'i cha lugs su bsgyur ba'i brgya byin des/_rgyal po de'i bsam pa rig nas smras pa/_brgya byin 'dra ba brgya byin gyis bstan nas/_/khyod la spyan slong slad du 'dir mchis so/_/de yi srid dang bdag gi re ba dag_/spyan stsal bas ni
[\[6b.5\]]'bras bu mchis par mdzod/_/de nas rgyal po des brgya byin smos pas/_lha'i mthus bram ze'i mig 'di/_gdon mi za bar cho ga 'dis mig dang ldan par 'gyur ro snyam du bsams nas/_rab tu dga' ba'i tshig gsal bas de la 'di skad smras so/_/yid la
[\[6b.6\]]re ba gang gis 'dir 'ongs pa'i/_/bram ze khyod kyi re ba de ngas bskang /_/nga yi mig ni ya gcig 'dod pa las/_/khyod la mig ni gnyis ka ngas sbyin gyis/_/des khyod ut+pal rgyas pa'i mig gis gdong brgyan nas/_/ci ste 'di nyid yin nam 'on te ma yin zhes/_/
[\[6b.7\]]rnam rtog yengs pa de 'di yin zhes ngo mtshar gyur/_/ji ltar 'dod pa'i gnas su 'gro bas mthong bar song /_/de nas rgyal po de'i blon po rnams mig sbyin pa stsol bar rig nas brtab pa dang bcas pa'i shugs kyi skrag pas gdungs pa'i yid du gyur nas/_rgyal po la
[\[7a\]]
[\[7a.1\]]smras pa/_sbyin pa la dgyes ches na mi rigs pa dang gnod par 'gyur ba mi brtag par lha de ltar mi mdzad du gsol/_spyan stsal bar mi rigs so/_/bram ze 'di ni gcig pu'i phyir/_/bdag cag thams cad mi 'dor gsol/_/skye dgu
[\[7a.2\]]bde bar bskyed pa rnams/_/mya ngan zhugs kyis mi bsreg gsol/_/dpal chen skyed par byed pa'i nor rnams dang /_/dpal dang ldan pa rin chen ba bzhon dang /_/dul ba'i rta dang sbyar ba'i shing rta stsol/_/glang po dregs pas gzi ldan 'gying ba stsol/_/rkang gdub
[\[7a.3\]]'khrol ba'i sgra rnams grags pa yi/_/khang pa dus rnams kun tu bde ldan pa/_/ston ka'i sprin bas rab tu dkar ba stsol/_/'gro ba'i mig gcig nyid kyi spyan ma stsal/_/gzhan yang rgyal po re zhig dgongs su gsol/_/gzhan gyi mig gzhan la ji ltar sbyar
[\[7a.4\]]du rung /_de ste 'di lha yi mthu ci lags na/_khyod kyi spyan la yang ltos ci 'tshal/_lha gzhan yang gzhan gyi 'byor pa dbang byed pa/_mig gis dbul la ci zhig bgyi/_/de bas dkor las stsal du gsol/_/lha gcig thub chod mi mdzad gsol/_/
[\[7a.5\]]de nas rgyal po des/_blon po rnams la byams pa'i tshig 'jam pos smras pa/_gang zhig sbyin zhes smras nas ni/_/mi sbyin pa yi blo bskyed pa/_/de ni 'dod pa'i zhags pa yis/_/bdag nyid slar ni 'ching bar byed/_/sbyin no zhes ni khas blangs nas/_/gang
[\[7a.6\]]zhig yid la gzhan sems pa/_/ser snas ma nges blo can de/_/de las sdig che gang zhig yod/_/sbyin no zhes ni khas blangs pas/_/phongs pa'i re ba brtan byas nas/_/bslu ba'i tshig ni rtsub po de'i/_/sbyin po'i bsab pa ci yang med/_/gang yang khyed
[\[7a.7\]]na re/_lha'i mthu nyid kyis 'di'i mig yod par ci'i phyir mi 'gyur zhes zer ba de yang nyon/_rgyu gcig gis ni 'grub pa yi/_/'bras bu gang yang yod ma yin/_/lha rnams kyis ni byas pa yang /_/rgyu rkyen gzhan la ltos yod/_/de bas na ngas sbyin pa chen po
[\[7b\]]
[\[7b.1\]]byed pa la khyed kyis gegs byed par mi rigs so/_/de nas blon po rnams kyis smras pa/_lha nor dang /_'bru dang /_rin po che la sogs pa rnams stsal bar rigs kyi/_spyan ni stsal bar mi rigs so/_/zhes bdag cag gis sngar gsol ba lags te/_de bas na
[\[7b.2\]]bdag cag lha shul ma lags par gshegs su mi gsol lo/_/rgyal pos smras pa/_gang zhig slong ba de nyid sbyin par bya/_/mi 'dod pa ni byin yang dga' mi 'gyur/_/chus khyer ba la chu yis ci zhig bya/_/de bas slong ba'i don 'di 'di la sbyin/_/de nas
[\[7b.3\]]rgyal po'i blon po chen po rab tu yid gcugs shing 'dris pa gcig byams pa'i shugs kyi zhes btang ste/_rgyal po de la smras pa/_kye cung zhig gzhes shig_/la las dka' thub ting 'dzin cho ga chen pos gang zhig thob 'gyur zhing /_/gang la brten nas mchod
[\[7b.4\]]sbyin chen po mang pos grags dang mtho ris thob/_/brgya byin longs spyod la yang 'gran pa'i rgyal po'i rgyal srid thob pa de spangs nas/_/ci zhig mthong nas khyod kyis mig sbyin cho ga 'di ni su las lobs/_/mchod sbyin byas pas sum cu rtsa gsum nye/_/grags pas
[\[7b.5\]]kun tu rab tu gsal 'gyur zhing /_/mi dbang gtsug gi 'od kyis rkang brgyan pa/_/ci zhig 'dod phyir mig ni sbyin par byed/_/de nas rgyal po des blon po rnams la byams pa dang bcas pa'i tshig gis smras pa/_da 'bad 'di nas sa kun thob phyir min/_/mtho
[\[7b.6\]]ris thar pa grags pa thob phyir min/_/slong ba 'di ni don med mi 'gyur zhing /_/'jig rten bskyab phyir nga ni 'di ltar 'bad/_/de nas rgyal po des me tog ut+pal mthing ga'i 'dab ma ltar mdzes shing yid du 'ong ba'i mig ya gcig sman dpyad las byung ba bzhin
[\[7b.7\]]du dal bus ma snad par phyung ste rab tu dga' bzhin du mig slong ba la byin to/_/de nas lha'i dbang po brgya byin gyis ci nas kyang mig de de'i mig tu gnas par gyur pa/_rgyal po 'khor dang bcas pa des mthong bar gyur pa de lta bu'i rdzu 'phrul mngon par byas so/_/de
[\[8a\]]
[\[8a.1\]]nas mig ya gcig phyes te/_slong ba po la bltas pa dang /_rgyal po de snying rab tu dga' bar gyur nas/_mig ya gcig kyang de la byin to/_/de nas rgyal po de yis mig byin nas/_/pad+ma med pa'i pad+ma'i mtsho 'dra gdong /_/gzhan la med pas
[\[8a.2\]]rab tu dga' bar gyur/_/bram ze'ang mig dang ldan par 'khor gyis mthong /_/rgyal po'i btsun mo 'khor dang pho brang 'khor rnams kyang /_/mya ngan mchi mas sa gzhi thams cad chag chag gdab/_rgyal po rdzogs pa'i byang chub blo brtan mthong nas ni/_/brgya byin de
[\[8a.3\]]yang ngo mtshar che zhing rab tu dga'/_/de nas brgya byin ngo mtshar chen pos sems rab tu dga' ba dang dang bar gyur nas 'di snyam du sems so/_/e ma'o brtan zhing snying stobs che/_/e ma'o sems can phan 'dogs pa/_/las 'di mngon sum gsal gyur kyang /_/the
[\[8a.4\]]tshom za bar gyur pa 'dra/_/de lta bas na ngo mtshar che ba'i sems can 'di yun ring du 'di ltar nyon mongs su gzhug par mi rigs kyi/_thabs kyis 'di'i mig slar skye bar 'gyur bar bya'o snyam mo/_/de nas rgyal po de'i rim gyis mig gi rma ni sos so/_/btsun
[\[8a.5\]]mo'i 'khor dang pho brang 'khor gyi mi rnams kyi mya ngan srabs kyi song nas/_rab tu dben par 'dod pa'i phyir rdzing bu'i 'gram na me tog gi ljid kyis non pa'i shing bzang po stug po yod pa ser bu bsil zhing bde la dri zhim po'i ngad ldang ba/_bung ba mang pos sgra 'byin pa
[\[8a.6\]]zhig tu skyil mo krung bcas te 'dug pa dang /_lha'i dbang po brgya byin mdun du 'ongs so/_/de nas rgyal pos 'di su yin zhes dris pa dang /_smras pa/_nga ni lha'i dbang po brgya byin yin te khyod kyi drung du 'ongs so/_/gshegs pa legs so ci bzhed pa bka' stsal du
[\[8a.7\]]gsol/_zhes zhes dang bcas pas smras pa dang /_rgyal po la yang smras pa/_rgyal po drang srong nga la ci 'dod pa'i mchog de slong cig_/de nas rgyal po de sbyin pa la goms shing slong ba la ma goms pa'i phyir brtan pas 'dzum zhing ngo mtshar mi che zhing rlabs can du smras pa/_brgya byin bdag
[\[8b\]]
[\[8b.1\]]la nor mang zhing /_/dmag tshogs che zhing mthu dang ldan/_/da ni long bar gyur pas bdag_/'chi ba 'ba' zhig mngon par 'dod/_/gzhan yang slong ba rnams ni yid la re ba kun/_/yongs su bskongs pas rab tu dga' 'gyur zhing /_/legs par lta ba'i
[\[8b.2\]]bzhin rnams mi mthong bas/_/de phyir dbang po bdag ni 'chi bar dga'/_/brgya byin gyis smras pa/_skyes bu dam pa rnams 'di lta bu nyams su myong bar gyur gyis/_de snyam du ma sems shig_/'on kyang khyod la ngas dri'o/_/slong ba rnams kyis 'di lta'i
[\[8b.3\]]gnas skabs gyur byas nas/_/da ni de la khyod kyi yid ni ci snyam sems/_/ci nas yid ni rab tu ches par 'gyur ba ru/_/de ni gsang ba med par rab tu smra bar gyis/_/rgyal pos smras pa/_bdag ngom du zhugs pa de tsam du khyod la ci yid ches/_'on kyang lha yi
[\[8b.4\]]dbang po gsan du gsol/_/de tshe nga ni de ltar slong rnams kyis/_/slong zhes nges par smra ba'i tshig rnams la/_/shis pa brjod pa bzhin du bdag dga' na/_/bdag gi mig ni ya gcig mthong bar shog_/de nas rgyal po de'i bden pa'i byin rlabs kyi mthu dang bsod
[\[8b.5\]]nams spel ba'i khyad par gyis/_tshig de skad smras ma thag tu me tog ut+pal mthing ga'i dbus rin po che an da rnyil gyis spras pa 'dra ba'i mig ya gcig mthong bar gyur to/_/ya mtshan che ba'i mig des mthong bar gyur nas rgyal po de sems rab tu dga' bas/_yang
[\[8b.6\]]brgya byin la smras pa/_gang yang bdag la mig ya gcig slongs nas/_/de la bdag gis mig gcig dga' bzhin byin/_/dga' zhing spro la rtse gcig sems gyur na/_/ya gcig mig kyang bdag la yod par shog_/de nas de skad smras ma thag tu rgyal po de'i
[\[8b.7\]]mig ya gcig kyang snga ma dang 'dra ba bzhin du yod par gyur to/_/de nas ri dang bcas pa'i sa chen g.yos/_/rgya mtsho'i rlabs kyang dus las 'das pa byung /_/lha rnams kyis ni rnga bo che dag kyang /_/zab cing snyan pa'i sgra chen sgrogs par gyur/_/phyogs rnams kun kyang
[\[9a\]]
[\[9a.1\]]dwangs shing gsal bar snang /_/ston ka'i dus bzhin nyi ma gsal bar snang /_/tsan+dan phye mas bsgos pa'i me tog rnams/_/nam mkha'i nang nas ldeng zhing bab par gyur/_/lha yi bu mo 'khor bcas lha rnams kyang /_/ya mtshan che ba'i mig
[\[9a.2\]]bgrad der lhags gyur/_/ser bu yid du 'ong ba bde ba ldan/_/'gro ba rnams kyi yid kyi dga' bar gyur/_/'byung po mthu chen ngo mtshar gyur pa rnams/_/yid ni rab tu dga' bas khyab gyur nas/_/rgyal po'i spyod mchog bstod pa'i gzhi brjod pa/_/snyan pa'i tshig
[\[9a.3\]]rnams kun tu grags par gyur/_/e ma'o rlabs chen e ma'o snying rje che/_/'di yi sems ni ji ltar rnam dag ltos/_/e ma'o bdag gi bde la sems ma chags/_/brtan zhing dpa' mchog khyod la phyag 'tshal lo/_/pad+ma'i spyan ni dpal ldan slar rgyas pas/_/
[\[9a.4\]]khyod kyis 'gro ba mgon bcas bgyis pa legs/_/e ma'o bsod nams tshogs ni don yod pa/_/ring zhig lon nas khyod kyi byin gyis rgyal/_/de nas brgya byin gyis legs so legs so/_/zhes bya bas de mgu bar byas nas yang smras pa/_rgyal po khyod kyi bsam pa dag
[\[9a.5\]]pa ni/_/nga yis sngar nas mi shes ma yin te/_/rgyal po khyod kyi mig 'di gnyis/_/de ltar khyod la sbyin pas na/_/dpag tshad brgyar ni khor yug tu/_/brag ri rnams kyis bar bcad kyang /_/khyod kyi mig ni 'di gnyis kyis/_/thogs pa med par mthong bar 'gyur/_/
[\[9a.6\]]zhes smras nas/_brgya byin de nyid du mi snang bar gyur to/_/de nas byang chub sems dpa' blon po chen po rnams dang /_rjes su 'brang ba rnams dang pho brang 'khor gyi mi rnams ya mtshan che zhing sems rab tu dga' bar gyur pa'i mig gis lta zhing /_bram ze rnams kyis
[\[9a.7\]]kyang rgyal bar gyur cig_/ces bya ba'i shis pa brjod pa'i tshig smra bas mngon par dga' bar byas te/_pho brang dam pa rgyal mtshan dang ba dan sna tshogs btsugs pa/_mngon par mtho ba'i rgyan rnams kyis brgyan par phyin nas/_'khor gyi nang na 'dug ste dga' ba lta
[\[9b\]]
[\[9b.1\]]ba'i phyir lhags pa'i blon po la sogs pa bram ze dang /_pho brang 'khor gyi mi ya rabs rnams la de ltar bdag gis nyams su myong ba'i chos bshad de/_rab tu sbyin pa'i bsod nams las gyur pa'i/_/lha yi mthu ldan nga yi mig mthong nas/_/phongs pa rnams ni
[\[9b.2\]]nor gyis mgu byas la/_/'jig rten na ni su zhig bsgrim pa lhod/_/dpag tshad brgya ni tshun chad du/_/brag ri mang pos bar bcad kyang /_/shin tu ring na gnas pa yang /_/blta bar bya ba gsal bar mthong /_/gang phyir mi yi mig ni 'dir byin nas/_/mi las 'das
[\[9b.3\]]pa'i lha mig bdag gis thob/_/gzhan la brtse zhing dul ba las byung ba'i/_/sbyin las gzhan pa'i mngon mtho'i thabs gang yod/_/shi pi pa rnams de ltar rig byas nas/_/sbyin dang spyad pas nor rnams don yod byos/_/'jig rten 'di dang gzhan la'ang 'di nyid
[\[9b.4\]]ni/_/grags pa che ba'i bde ba 'byung ba'i lam/_/'jig rten phan phyir byin pa gang yin pa/_/snying po med pa'i nor yang snying por spyod/_/sbyin pa byas na gter dang 'dra bar 'gyur/_/ma sbyin na ni shin tu chud zos 'gyur/_/de ltar bcom ldan 'das des bdag
[\[9b.5\]]cag gi phyir bya dka' ba mang pos dam pa'i chos 'di bsgrubs pa yin pas/_rim gro bskyed de chos mnyan par bya'o/_/de bzhin gshegs pa'i che ba nyid dang /_snga ma bzhin du snying rje'i yon tan bsngags pa dang /_tshe 'di nyid la bsod nams kyi 'bras bu mthong bar
[\[9b.6\]]'gyur ba la yang brjod par bya'o/_/de ltar rim gro bskyed de bsod nams bsags pa ni/_bdag gis mthu chen po thob par 'gyur ba'i me tog grags pa'i rgyun chags pa yid du 'ong ba tshe 'di nyid la bstan pa yin no/_/yul shi pi pa'i rgyal por skyes pa'i rabs te gnyis
[\[9b.7\]]pa'o//_//sems rab tu dang ba las byung ba dang /_snod khyad par can la sbyin pa byin pa ni rnam par smin pa che ba'i phyir chung zhes bya ba gang yang med do/_/de yang 'di skad thos te/_bcom ldan 'das 'di byang chub sems dpar gyur pa'i tshe/_yul ko sa la'i rgyal
[\[10a\]]
[\[10a.1\]]por gyur to zhes grags so/_/de yang spro ba dang gsang tshig dang mthu dang nus pa phun sum tshogs pa la sogs pa rgyal po'i yon tan rnams mchog tu gyur du zin kyang skal ba phun sum tshogs pa'i yon tan bzang pos 'byor pa lhag par gyur to/_/
[\[10a.2\]]skal ba phun sum tshogs brgyan pas/_/de yi yon tan lhag par gsal/_/ston ka'i dpal ni gsal gyur pas/_/zla ba'i 'od zer gsal ba bzhin/_/des dgra dregs pa rnams kyang btang /_/de la brten pa rnams la chags/_/khros dang byams pa'i rjes 'brang
[\[10a.3\]]dpal/_/rgyal po gzhan la de ltar gyur/_/de ni chos kyi bdag nyid gyur pas na/_/gzhan la gnod pa'i sems dug med par 'gyur/_/de yi dpal ni dgra la mi 'go bas/_/'bangs kyang de la glo ba nye bar gyur/_/de bdag gi tshe snga ma 'das pa rjes su dran par gyur to/_/
[\[10a.4\]]de rjes su dran par gyur pas rab tu skyo bar gyur nas/_dge sbyong dang bram ze dang phongs pa dang slong ba rnams la/_bde ba'i rgyu dang gzhir gyur pa'i sbyin pa khyad par can byin par gyur to/_/tshul khrims kyi sdom pa ngan pa ma yin pa dang /_gso sbyong nges par gnas pa dag kyang dus
[\[10a.5\]]mtshams kyi nyin par yang dag par len to/_/rgyal po'i 'khor dang /_bdag gi btsun mo'i 'khor gyi nang na bsod nams kyi mthu bsgrags pa dang /_'jig rten pa rnams legs pa la bkod pa 'dod pas dang ba'i sems kyis don nges pa'i tshigs su bcad pa 'di gnyis yang
[\[10a.6\]]dang yang du smras so/_/bde bar gshegs la bkur sti byas pa chung ngu yang /_/'bras bu 'byor pa chung ngu med ces sngon thos kyi/_/zan dron khengs pa rtsub mo lan tshwa med pa yi/_/'bras bu 'byor pa chen po 'di ltar gyur la ltos/_/shing rta sna tshogs rta dang glang po 'gying ba
[\[10a.7\]]dang /_/bdag gi dmag tshogs chen po 'di dang sa chen 'di/_/nor mang dpal yang rjes chags btsun mo rgya chen ldan/_/zan dron changs cig 'bras bu grub pa bzang po ltos/_/blon po chen po rnams dang /_bram ze rgan po rnams dang /_pho brang 'khor gyi mi stod rim rnams
[\[10b\]]
[\[10b.1\]]yid la ngo mtshar cher gyur kyang /_rgyal po chen po ci la dgongs te/_tshigs su bcad pa 'di gnyis rtag tu gsungs zhes de la slar zhu ma nus so/_/de nas rgyal po de'i btsun mo gnang chen smra ba'i spobs pa thogs pa med pa cig ngo mtshar skyes nas/_gtam gleng ba'i skabs
[\[10b.2\]]su bab ste 'khor gyi nang du de la zhus pa/_mi yi bdag po nges par gsungs pa ni/_/thugs la dgongs pa dgyes pa zhal du byung /_/khyod kyis de skad gsungs pas bdag gi sems/_/ngo mtshar che bas rab tu g.yengs par gyur/_/skye bo 'di yis de ni thos rung na/_/rgyal
[\[10b.3\]]po ci phyir gsungs pa bka' stsal gsol/_/gsang na de skad gar yang mi bsgrags te/_/de bas bdag gis gus pas zhu ba lags/_/de nas rgyal po de dga' zhing rab tu byams pa'i lta bas btsun mo la bltas te/_'dzum pa'i bzhin mdangs dang ldan pas smras pa/_/
[\[10b.4\]]don dang rgyu mtshan ma phyes par/_/nga yis smras pa 'di thos nas/_/'di ni khyod nyid 'ba' zhig tu/_/ngo mtshar che gyur yid g.yos min/_/blon po chen po tshogs pa 'di dag thams cad kyang /_/yid ni ngo mtshar chen pos rab tu g.yos par gyur/_/nga yi pho brang 'khor dang
[\[10b.5\]]btsun mor bcas pa yang /_/gang phyir nga yis de skad smras pa mnyan par gyis/_/gnyid las sad pa bzhin du skye ba ngas dran pa/_/tshul dang ldan yang nor tsam gyis ni mtho ba la/_/las kyis mgu bar byas nas dman chas 'tsho ba yis/_/gla mi gcig tu grong khyer 'dir ni nga gyur to/_/
[\[10b.6\]]gzhan gyis brnyas shing ngal ba dman pa'i gla de yang /_/skyabs su re zhing mi 'tshor dogs nas de la zhugs/_/dge slong bzhi sde bsod snyoms phyir lhags mthong bar gyur/_/dbang po dul zhing dge slong dpal gyi rjes 'brangs bzhin/_/'jam pa'i yid kyis de la phyag
[\[10b.7\]]'tshal nas/_/zan dron tsam cig bdag gis khyim du gus par byin/_/de yis myu gu tsam zhig byung ba 'di yin te/_/rgyal po gzhan gyi gtsug gis nga yi zhabs la gtugs/_/nga yis de la bsams nas ni/_/lha mo khyod la smras pa yin/_/bsod nams kyis ni
[\[11a\]]
[\[11a.1\]]ngoms mi myong /_/dgra bcom mthong bas mi ngoms so/_/de nas lha mo dga' zhing ya mtshan che ba'i mig bgrad nas/_rgyal po la rab tu gus par blta zhing smras pa/_mngon par mtho ba'i khyad par 'di lta bu ni/_bsod nams kyi rnam par smin pa lags
[\[11a.2\]]par gda'o/_/rgyal po chen po 'di ltar mdzad pa la gus pa ni/_bsod nams kyi 'bras bu mngon sum du gyur pa'i slad du'o/_/de bas na 'di ltar dngos sdig mi mdzad pa dang /_skye dgu rnams la pha bzhin du yongs su skyong ba legs par mdzad pa dang /_bsod nams
[\[11a.3\]]kyi yon tan bsgrub pa la mngon par phyogs pas lags so/_/grags dang dpal dang sbyin pa phun sum tshogs pas 'bar/_/bka' lung gnyen po rgyal po gzhan gyi spyi bos nod/_/bser ma langs pas rlabs bskyod rgya mtsho'i gos gyon pa'i/_/chos kyi tshul bzhin sa chen
[\[11a.4\]]yun ring skyong bar 'gyur/_/rgyal pos smras pa/_lha mo de de ltar ga la zhig ma yin/_mtshan ma bzang pos mngon par mtshon pa legs pa'i lam/_/de nyid la ni bdag gis da dung bstan par bya/_/'jig rten pa ni sbyin pa'i 'bras bu thos nas ster/_/nga bdag
[\[11a.5\]]nyams su myong na ci phyir sbyin mi bya/_/de nas rgyal po des lha mo bzhin du dpal 'bar ba'i lha mo la rab tu byams pas bltas nas/_dpal phun sum tshogs pa la sems zhen pas yang smras pa/_skar ma'i nang na zla ba bzhin/_/bud med nang na rnam par mdzes/_/shin tu
[\[11a.6\]]yid 'ong 'byung ba'i las/_/dge ldan khyod kyis ci zhig byas/_/lha mos smras pa/_lha bdag gis kyang tshe snga ma cung zad cig bgyis pa rjes su dran no/_/de smros shig ces rgyal pos dris pa dang /_smras pa/_byis pa'i tshe na myong ba rjes dran bzhin/_/bdag ni bran
[\[11a.7\]]mo byed pa'i tshe na zan changs cig_/thub pa zag pa zad la gus par phul ba yis/_/de tshe gnyid kyis log pa 'dir ni sad pa bzhin/_/mi rje lhas mdzad dge ba de ni bdag gis dran/_/de yis bdag ni sa dang bcas pa'i mgon du gyur/_/zag pa zad la byas pa chung ba gang
[\[11b\]]
[\[11b.1\]]yang med/_/ji ltar thub pas bka' stsal bzhin du khyod kyis gsungs/_/de nas rgyal po des bsod nams kyi 'bras bu mthong bas/_bsod nams la gus pa bskyed par sems rab tu dad par gyur pa'i 'khor ya mtshan che la rtse gcig tu gyur par rig nas/_nges par
[\[11b.2\]]'di 'dra cung zad cig rjes su dran to/_/dge ba mi che bas kyang rnam smin rgya chen dpal 'di mthong nas su/_/sbyin dang tshul khrims spyad pas bsod nams bya la mi 'bad su zhig yod/_/nor gyis chog par yod kyang ser sna'i mun pas gang zhig blo bsgribs nas/_/sbyin pas
[\[11b.3\]]grags pa thob par mi byed mi de [(]bltar [,]ltar [)]mi rung /_/dbang med par ni gang zhig btang dgos de bzhin su la'ang phan mi thogs/_/nor de rigs par btang na gal te yon tan 'ga' zhig thob gyur na/_/yon tan rnams ni yod bzhin de la su zhig ser sna'i lam la brten/_/sbyin
[\[11b.4\]]pa las byung yon tan dga' ba la sogs sna tshogs grags dang ldan/_/sbyin pa zhes bya gter chen rjes 'gro rkun po la sogs thun mong min/_/sbyin pa 'dod dang ser sna'i skyon gyis rdul can sems ni sbyong bar byed/_/sbyin pas 'khor ba'i lam bgrod ngal ba med pa bzhon pa bde
[\[11b.5\]]ba yin/_/sbyin pas bde ba mang po 'grub cing grogs po bzang po'i mchog yin no/_/'byor pa phun sum tshogs pa'am bka' lung yon tan nam/_/sum cu rtsa gsum pho brang gnas sam gzugs bzang yon tan nam/_/gang zhig 'dod pa de dag thams cad sbyin pas
[\[11b.6\]]thob par 'gyur/_/de ltar nges don gtan la phab na sbyin pa sus mi byed/_/sbyin pas nor gyi snying po len par gsungs/_/sbyin pa dbang phyug rnams kyi rgyu zhes gsungs/_/sbyin pa dpal ldan skye bo mchog gi tshul/_/shes rab chung ngus rdul tsam sbyin mi nus/_/de nas
[\[11b.7\]]'khor de dag gis rgyal po de'i tshig bzung ba la rab tu dga' zhing gus par byas nas/_sbyin pa la sogs pa'i yon tan bsgrub pa la mngon du phyogs par gyur to/_/de bas na sems rab tu dang ba las byung ba dang /_snod khyad par can la sbyin pa'i rnam par smin pa che ba'i phyir/_
[\[12a\]]
[\[12a.1\]]sbyin pa chung zhes bya ba gang yang med do/_/de bas na sems rab tu dang bas bla na med pa'i bsod nams kyi zhing 'phags pa'i dge 'dun la sbyin pa byin na/_bdag kyang de lta bu'i phun sum tshogs pa'am de bas kyang khyad par du 'phags pa thob par 'gyur ba ring
[\[12a.2\]]por mi thogs so snyam du bsams te/_dga' ba bskyed par bya'o zan dron changs cig byin pa'i skyes pa'i rabs te gsum pa'o//_//bam po gnyis pa/_skyes bu dam pa rnams ni bdag brlag par 'gyur ba la mi 'dzem par sbyin pa byed na/_bde bar 'dug pas
[\[12a.3\]]lta su zhig sbyin par mi byed/_de yang 'di skad thos te/_bcom ldan 'das 'di sngon byang chub sems dpar gyur pa'i tshe/_skal ba khyad par can dang ldan pa yon tan spro ba phun sum tshogs pas nor phun sum tshogs pa dang ni ldan/_spyod tshul mi mthun pa med pa'i ngang tshul can
[\[12a.4\]]yin pas/_'jig rten pa rnams kyis bkur sti bya ba'i gnas su ni gyur/_cho rigs btsun pa dang ni ldan/_rig pa sgyu rtsal gyi khyad par rnam pa du ma khong du chud pas/_blo rab tu dri ma med par ni gyur/_yon tan che bas rgyal pos ni bkur stir byas/_rab tu sbyin pa'i ngang tshul
[\[12a.5\]]can yin pas/_'byor pa rnams ni 'jig rten pa rnams dang thun mong du spyod pa'i tshong dpon zhig tu skyes so/_/zhes grags so/_/phongs pa rnams ni dga' 'gyur bas/_/phan tshun kun tu bsgrags pa ni/_/de ming sbyin la dpa' ba zhes/_/phyogs bcu kun tu khyab par gyur/_/
[\[12a.6\]]sbyin nam mi sbyin snyam pa'i rnam rtog pa/_/yid la sems pa phongs pa rnams la med/_/de yi sbyin pa'i mthu chen grags par gyur/_/phongs pa rnams ni yid ches spobs shing slong /_/des ni bdag gi bde phyir nor mi sbed/_/'dren pa dang ni chags pas zil gnon min/_/
[\[12a.7\]]des ni phongs pa'i sdug bsngal bzod mi nus/_/de bas med ces smra ba spas par 'gyur/_/de nas re zhig cig sems dpa' chen po de zas kyi dus la babs pa'i tshe/_khrus byas byug spos kyis byugs pa dang /_g.yos mkhan mkhas pas g.yos pa'i bza' ba dang /_bca' ba dang /_
[\[12b\]]
[\[12b.1\]]btung ba dang /_ro dang 'jam pa la sogs pa'i yon tan dang ldan pa sna tshogs bshams pa dang /_rang sangs rgyas nyon mongs pa'i bud shing thams cad bsregs pa bsod nams kyi tshogs rnams 'phel bar 'dod pa cig de'i khyim du bsod snyoms kyi phyir 'ongs so/_/'ongs nas
[\[12b.2\]]kyang de'i sgo khang na bsdad de/_dogs med mi g.yo brtan zhing zhi ba yi/_/mig gis sa la gnya' shing gang du blta/_/rab tu zhi bar gyur cing de na bsdad/_/de lag pad+ma'i mchog ni lhung bzed thogs/_/de nas bdud sdig can gyis byang chub sems dpa'i sbyin pa phun sum
[\[12b.3\]]tshogs pa la mi bzod pas de la gegs bya ba'i phyir/_rang sangs rgyas de dang bar sgo gnyis kyi bar na sems can dmyal ba chen po'i nang na me chen po 'bar ba/_zabs su mi 'gred du yod pa rab tu zab pa/_mthong na rab tu 'jigs pa/_'jigs su rung ba'i sgra bsgrags pa/_
[\[12b.4\]]skye bo mang po rnam par g.yo bas gang ba cig mngon par sprul te/_de nas byang chub sems dpas rang sangs rgyas bsod snyoms la gshegs par mthong nas/_chung ma la bdag nyid kyis 'phags pa la bsod snyoms phul ces smras so/_/des de ltar mnyan nas de bzhin du
[\[12b.5\]]bgyi'o zhes smras nas/_bza' ba dang bca' ba bzang po khyer te song song ba las/_sems can dmyal ba'i gnas mthong ba dang /_'jigs shing skrag nas mig rig rig por gyur te/_sgo drung nas slar log pa dang /_'di ci nyes byang chub sems dpas dris pa dang /_de
[\[12b.6\]]skrag pas skad 'gags nas de la smra yang de'u ma nus te smras so/_/de nas byang chub sems dpas bsams pa/_e ma ho/_'phags pa 'di bdag gi khyim nas bsod snyoms ma bzhes par slar bzhud na ga la rung bsams nas des smras pa la ma nyan par/_rings
[\[12b.7\]]rings ltar bza' ba dang /_bca' ba bzang po bdag nyid kyis khyer te/_mthu chen po de la bsod snyoms 'bul ba'i phyir/_sgo khang gi drung du phyin pa dang /_sems can dmyal ba'i gnas chen po rab tu 'jigs pa de mthong bar gyur to/_/de nas 'di ci zhig yin snyam du rnam par
[\[13a\]]
[\[13a.1\]]rtogs pa skyes pa dang /_bdud sdig can khang pa'i ngos kyi rtsig pa'i nang nas byung ste/_lha'i lus ya mtshan che bar mngon sum du bstan nas bar snang la gnas te/_phan par 'dod pa bzhin du gsal bar smras pa/_kye khyim bdag sems can dmyal
[\[13a.2\]]gnas chen po 'di ni/_ngom grog chen po zhes bya ba yin no/_/phongs pas bsngags pa'i tshig gis bslus nas ni/_/sbyin la zhugs pa gang gis nor chud gsan/_/de dag lo ni stong phrag du mar yang /_/'di na gnas 'gyur dbyung ba rab tu dka'/_/nor ni 'khor gsum byang bar
[\[13a.3\]]rgyu yin te/_/de med byas na su yis chos ma brlag_/nor chud gsan pas chos ni brlags gyur na/_/ci phyir sems can dmyal bar gnas mi 'gyur/_/sbyin pa'i phyir ni chos kyi rtsar gyur pa'i/_/nor ni khyod kyis chud gsan sdig byas pas/_/dmyal ba'i gshed po mi
[\[13a.4\]]bzad 'bar ba'i lces/_/de phyir khyod ni za bar 'dir 'ongs so/_/de bas blo ni sbyin las bzlog na legs/_/'on te 'phral du ltung bar khyod mi 'gyur/_/snying rjer ngu zhing 'gre ldog byed pa yi/_/gtong ba 'di dang lhan cig khyod ma 'grogs/_/sbyin pa tshul min mi byed
[\[13a.5\]]len pa po'i/_/skye bo rnams ni lha yul 'gro bar 'gyur/_/de bas mtho ris lam bsgrib btang nas ni/_/sbyin la brtson pa bzlog par gnas par gyis/_/de nas byang chub sems dpas bsams pa/_'di skad zer ba'i bdag nyid ngan pa 'di ni/_bdag gis sbyin
[\[13a.6\]]pa byed pa la nges par gegs byed pa yin no snyam nas/_bdag gis snying stobs kyi khur ma bor te/_brtan par byas nas/_tshig 'jam po'i rgyun ma chad par de la 'di skad ces smras so/_/bdag cag 'dra la phan par dgongs nas ni/_/khyod kyis 'phags pa'i lam 'di
[\[13a.7\]]rnams bstan pa/_/gzhan la phan 'dogs mkhas pa'i spyod pa can/_/lha rnams kyis ni de ltar bgyi ba'i rigs/_/nyes pa 'byung ba'i sngon nam 'og tu yang /_/zhi ba'i lam der 'chi ba rab tu rigs/_/nad la cho ga spyad pa nongs pa yis/_/tshabs cher gyur la dpyad kyis phan mi
[\[13b\]]
[\[13b.1\]]thogs/_/sbyin la zhugs pa bdag gis sdug bsngal 'di/_/dpyad kyis rlon pa rab tu mi 'gyur ro/_/khyod kyis phan par bstan pa'ang mi nyan par/_/bdag gi sems ni sbyin las slar mi ldog_/sbyin pa sdig pa 'gyur zhes gang smras shing /_/nor yang chos kyi rgyu yin
[\[13b.2\]]zhes bgyi ba/_/sbyin pa ma gtogs chos lam gzhan yod pa/_/des ni gter sbas chos kyi rgyur 'gyur ba/_/'on te rkun po 'ong nas phrog gyur tam/_/'dod pas khyer te mi snang 'gyur ba'am/_/me yis tshig na bsod nams thob 'gyur bar/_/mi yi blos ni rtogs
[\[13b.3\]]par mi nus so/_/nor sbyin pas ni dmyal bar 'gro ba dang /_/len pa lha yul 'gro zhes bya ba yang /_/khyod kyis sbyin las bzlog par byas mod kyi/_/de yis bdag ni sbyin la brtson par 'gyur/_/khyod kyi tshig de gzhan du ma gyur cig_/bdag la slong ba de dag mtho ris
[\[13b.4\]]dang /_/'jig rten phan phyir bdag ni sbyin pa byed/_/bdag ni bde ba bsgrub phyir 'di mi byed/_/de nas yang bdud phan par 'dod pa bzhin brtan par bya ba'i phyir lag pa brkyang nas/_byang chub sems dpa' la smras pa/_'di ni nga yis phan pa'am brdzun smras pa/_/legs
[\[13b.5\]]par rtogs la gang du bde bar song /_/bde dang ldan pas gus byas bde bar gyis/_/yang na 'gyod bzhin nga ni dran par byos/_/byang chub sems dpas grogs po khyod bzod pa mdzod cig ces smras nas/_phongs pa rnams kyis bag phab spobs te slong ba la/_/sbyin pa'i dus
[\[13b.6\]]su brnyas te ma byin dga' ba bas/_/mi bzad me lce 'bar ba'i sems can dmyal ba der/_/me lce 'bar bas phog nas spyi gtsug ltung yang rung /_/de skad smras nas byang chub sems dpa' bdag gi skal ba'i mthu la brten nas sbyin pa la nyes dmigs med par yang shes te/_
[\[13b.7\]]bu smad dang g.yog 'khor 'gro mi ster ba rnams bor te/_blo la the tsom med cing sbyin pa byed par 'dod pa skyes te/_dmyal ba'i nang nas phar song ngo /_/de nas de yi bsod nams mthu yis der/_/'dam rdza ba med par 'dam las skyes pa byung /_/ze'u 'bru dkar po
[\[14a\]]
[\[14a.1\]]so yi phreng ba dag_/bdud la 'phya ba bzhin du dgod par gyur/_/de nas byang chub sems dpa' bdag gi bsod nams khyad par can las byung ba'i pad+ma'i stegs bu las song ste/_rang sangs rgyas kyi drung du phyin nas sems rab tu dang zhing dga' bas de la
[\[14a.2\]]bsod snyoms phul lo/_/de yi yid ni rab tu dang bya'i phyir/_/de nas dge slong de ni mkha' la lding /_/des ni de na char 'babs 'bar bar byed/_/glog dang bcas pa'i sprin gyi dpal bzhin mdzes/_/bdud ni yid la bsam pa ma grub nas/_/yi chad nas ni mdangs kyang
[\[14a.3\]]nyams par gyur/_/de la phyogs te lta yang ma nus nas/_/dmyal ba dang bcas de na mi snang gyur/_/de ci'i phyir bshad ce na/_de ltar skyes bu dam pa rnams ni bdag brlag par 'gyur ba la yang mi 'dzem par sbyin pa byed na/_bde bar 'dug pa lta su zhig sbyin par mi byed/_
[\[14a.4\]]de bas na snying stobs can ni bsdigs kyang mi rigs pa byed du gzhug mi nus so/_/zhes kyang bshad par bya'o/_/tshong dpon gyi skyes pa'i rabs te bzhi pa'o//_//skyes bu dam pa rnams ni 'byor pa zad du dogs nas/_sbyin pa byed pa la zhum par mi 'gyur ro/_/
[\[14a.5\]]de yang 'di skad thos te/_byang chub sems dpa' gtong ba dang /_tshul khrims dang /_cho rigs dang /_dul ba dang /_mang du thos pa dang /_shes rab dang /_dregs pa med pa la sogs pa'i yon tan dang ni ldan/_'byor pa phun sum tshogs pas ni nor sbyin po dang 'dra/_
[\[14a.6\]]glo bur pa thams cad la sbyin pa byed pas sbyin pa'i 'byor pa ni rgyun mi 'chad/_'jig rten la phan pa'i don byed pa'i phyir sbyin pa po'i gtso bo tshong dpon zhig tu gyur to/_/zhes grags so/_/ser sna la sogs pa'i nyes pas zil gyis mi gnon pa'i phyir/_ming yang zil
[\[14a.7\]]gyis mi gnon pa zhes btags so/_/'dod pa'i don phyir the tsom med gyur pas/_/dga' ba skye ba'i khyad par rgyur gyur pa/_/phongs pa rnams kyis de ni mthong ba bzhin/_/des kyang phongs pa rnams ni mthong na dga'/_/slong bas slong zhes nges par bslongs pa la/_des
[\[14b\]]
[\[14b.1\]]ni med ces bya bar mi 'gyur te/_/de yi sems ni nor la chags pa'i skabs/_/snying rje chen pos rab tu med par byas/_/phongs pa rnams kyis de yi khyim nas ni/_/nor gyi snying po phyung na rab tu dga'/_/rgyu rkyen med par myur du chud za ba'i/_/nor ni shin tu mi bzad nor
[\[14b.2\]]mi rigs/_/'jig rten dag na nor ni phal cher yang /_/chags pa'i gzhi dang ngan 'gro'i grogs su 'gyur/_/de yi nor ni bdag dang gzhan dag gi_/'byor pa thob pas don dang ldan par 'gyur/_/de nas sems dpa' chen po des/_kun tu slong ba rnams ji ltar 'dod pa
[\[14b.3\]]bzhin du nyon ma mongs par gus pa khyad par can gyis brgyan cing /_nor sbyin pa rlabs po ches rab tu tshim par byas pa dang /_lha rnams kyi dbang po brgya byin gyis sbyin pa rlabs po che de thos nas/_yid la ya mtshan che bar gyur te 'di sbyin pa la brtan nam mi brtan nyams bskyed
[\[14b.4\]]pa dang /_'di'i nor zad kyis dogs pas ser sna byed du gzhug pa'i phyir/_nyin re zhing rim gyis 'bras bu dang nor dang /_rin po che dang /_yo byad kyi rnam pa de dang de dag mi snang bar byas so/_/sems dpa' chen po de ni sbyin pa la mos pas/_chu yi thigs pa nyi mas phog pa
[\[14b.5\]]bzhin/_/de yi nor ni ci tsam zad gyur pa/_/de tsam gyis ni sbyin pa chen po yi/_/me yis tshig pa bzhin du khyim nas 'byin/_/de nas lha'i dbang po brgya byin gyis sems dpa' chen po de'i nor thams cad zad par gyur kyang /_sbyin pa la rab tu gzhol bar gyur pa rig
[\[14b.6\]]nas blo la shin tu ngo mtshar bar gyur te/_de'i nor gces pa thams cad nub cig mi snang bar byas nas/_thag pa zhig dang zor ba zhig bzhag go/_/de nas byang chub sems dpas nang par nam langs nas dus bzhin du langs te bltas pa na/_bdag gi khyim gyi nor dang /_'bru dang /_
[\[14b.7\]]yo byad dang /_mi rnams ni med la sgra ca co yang med la sdug bsngal ba ltar 'dug cing /_srin pos phung bar byas pa bzhin du bltas na nyams mi dga' bar gyur pa mthong nas/_'di ci nyes snyam du rtogs pa skyes te/_kun tu nyul nyul ba dang /_thag pa bsdogs pa zhig dang /_
[\[15a\]]
[\[15a.1\]]zor ba zhig de na 'dug pa mthong nas/_des bsams pa/_gal te 'ga' zhig gis slong ba'i tshig smra ma phod de/_bdag gi zho shas 'tsho bas bdag gi khyim du spobs pa de lta bu bstan na ni bdag gi nor legs par spyad pa nyid du gyur to/_/de ste
[\[15a.2\]]bdag skal ba chung ba'i skyon gyis mthong bar gyur pa ma bzod nas sus kyang ma spyad par med par gyur na ni ma rung bar gyur to snyam mo/_/nor rnams ngo bo mi rtag par/_/bdag gis snga nas shes zin na/_/phongs pa rnams kyi sdug bsngal gyis/_/bdag gi yid ni 'dir
[\[15a.3\]]bsregs so/_/sbyin dang bkur stis yun ring bde byas pa/_/bdag gi khyim ni nor dang bral mthong nas/_/mtsho skams drung du skom pa lhags pa bzhin/_/bdag gi phongs pa de dag ji ltar 'gyur/_/de nas byang chub sems dpa' bdag gis brtan pa la brtan pas
[\[15a.4\]]zhum pa dang spro ba'i blo zhi bar ma gyur to/_/de'i gnas skabs na yang slong ba la ma goms pa ngo shes kyang gzhan la slong ma phod pa dang /_slong ba de ni de ltar dka' ba lta zhig snyam nas/_des slong mi rnams la de bas kyang rjes su brtse bar gyur to/_/de nas bdag nyid chen po
[\[15a.5\]]des slong mi rnams la 'ongs pa legs so/_/zhes bya ba tsam la ltos nas/_bdag nyid kyis thag pa bsdogs pa de dang zor ba gnyis blangs te/_nyin re bzhin rtswa btsongs pa'i rin rnyed pa tsam gyis skye bo phongs pa rnams slong ba la mgu bar byas so/_/de nas lha'i dbang po
[\[15a.6\]]brgya byin gyis de rab tu dbul bar gyur kyang de ltar zhum pa med cing sbyin pa la rab tu gzhol bar mthong nas ya mtshan che zhing gus par gyur te/_lha'i lus mngon sum du bstan nas bar snang la gnas te/_sbyin pa las bzlog pa'i phyir sems dpa' chen po la smras pa/_khyim
[\[15a.7\]]bdag byams kyis 'gyod pa'i gnas skabs 'di lta bur/_/sbyin pa drags pas khyod kyis myong ba ni/_/rkun pos ma khyer chu dang mes ma tshig_/rgyal po rnams kyis nor yang ma 'phrogs so/_/de bas khyod la phan phyir nga yis smra/_/sbyin la zhugs pa'i chags pa
[\[15b\]]
[\[15b.1\]]btang bar gyis/_/'di ltar gyur kyang gal te ma sbyin na/_/sngon gyi 'byor pa bzang po thob par 'gyur/_/chung ngu god kyang rtag tu spyad na ni/_/yun ring spyad na mig sman zad la ltos/_/bsags na grog mkhar mthon por gyur la ltos/_/dar bar 'dod pas bsdam par byas
[\[15b.2\]]na legs/_/de nas byang chub sems dpas sbyin pa'i yon tan bstan pa'i phyir brgya byin la smras pa/_spyan stong mnga' ba rab tu phongs gyur kyang /_/'phags pas ma rabs chos bya rab tu dka'/_/gang zhig thob phyir ser sna'i sems byung ba/_/brgya byin nor de bdag la
[\[15b.3\]]med kyang rung /_/slong ba'i sdug bsngal shi dang 'dra ba yi/_/gnyen po'i lam du bgrod par 'dod pa la/_/de yis phongs pa ya rabs gzi byin can/_/su zhig med ces zer ba'i ser bas brdeg_/slong bas gdungs nas ngo zung gnag gyur pas/_/phongs pa rnams
[\[15b.4\]]ni mgu bar mi 'gyur ba'i/_/nor ram rin chen lha yi rgyal srid kyang /_/de lta bu dag bdag ni sogs sam ci/_/gang zhig ser sna'i skyon ni 'phel 'gyur zhing /_/gtong ba'i sems kyang skye bar mi 'gyur ba/_/bdag lta bu yis de ni btang ba'i rigs/_/yongs su
[\[15b.5\]]bzung bar snyad btags phongs pa yis/_/glog ni 'gyu ba bzhin du mi brtan nor/_/kun dang thun mong phongs pa du ma'i rgyu/_/bde ba 'byung ba'i rgyu ni sbyin pa yin/_/ya rabs su zhig ser sna'i lam la brten/_/brgya byin khyod kyis bdag la gnyen po bstan/_/phan
[\[15b.6\]]pa smras pas bdag la brtse bar bgyis/_/sbyin pas yid ni dga' la goms par gyur/_/de bas lam min su zhig dga' bar 'gyur/_/khyod kyi thugs ni khro bar gyur pa yis/_/lam du 'jug par bgyi ba mi rigs so/_/ngo bo nyid ni mi mthun phyogs kyi lam/_/bgrod
[\[15b.7\]]dka' bzhugs pa sla ba ma yin no/_/brgya byin gyis smras pa/_khyim bdag 'byor pa phun sum tshogs shing bang mdzod yongs su gang ba dang /_/zhing gi so nam legs par byed cing rlabs che rnam pa sna tshogs byed pa dang /_/dbang phyug dbang du gyur pa la/_/rim pa 'di 'jig rten na dar bar 'gyur
[\[16a\]]
[\[16a.1\]]gyis/_gnas skabs 'di lta bu mi rung ngo ltos shig_/bdag gis blo yis lcogs shing ma yengs pa 'am/_/grags pa'i rjes mthun rigs dang mthun pa 'am/_/las kyi yon tan gyi ni 'byor thob nas/_/nyi ma bzhin du 'gran zla zil mnan te/_/skye bo
[\[16a.2\]]rnams ni zhor la grogs btsal nas/_/mdza' bor bcas pa'i gnyen rnams mgu byas te/_/rgyal po las kyang bkur sti thob gyur nas/_/mngon par chags bzhin dpal gyis 'khyud gyur na/_/de nas sbyin pa'am bde ba'i rim pa la/_/rab tu zhugs nas skye bos 'phyas gdab
[\[16a.3\]]med/_/'dab gshog ma rdzogs mkha' la 'phur 'dod bzhin/_/sbyin pa 'ba' zhig 'dod pas brlag par 'gyur/_/de bas sdom zhing mi g.yeng gnas bcas la/_/sbyin pa thong la re zhig nor sogs shig_/'byor pa med par gang zhig mi sbyin pa/_/de la ma rabs gyur pa ci zhig
[\[16a.4\]]yod/_/byang chub sems dpas smras pa/_khyod de ltar ha cang dus ma che bar thong zhig_/gzhan gyi don pas gang zhig bdag don cher 'dzin pa/_/des kyang 'byor pa khyad du bsad nas sbyin dgos so/_/gang dag chags pa spangs nas sbyin par dga' 'gyur ba/_/
[\[16a.5\]]'byor pa chen po yis kyang dga' ba de mi myong /_/'byor pa 'ba' zhig gis kyang mtho ris thob mi 'gyur/_/sbyin pa yis ni grags pa snyan pa thob par 'gyur/_/ser sna la sogs skyon gyis zil gyis gnon mi 'gyur/_/de bas 'byor pa de phyir sbyin pa sus mi byed/_/gang
[\[16a.6\]]zhig skye shis nyen pa'i 'jig rten skyong 'dod pa'i/_/snying rje'i dbang gis bdag kyang rab tu gtong byed cing /_/gzhan sdug bsngal bas bdag gis bde ba mi myong bas/_/de bas dpal ldan khyod kyi nor yang ci zhig bya/_/lha'i dbang po gzhan yang /_nor rnams phun sum
[\[16a.7\]]tshogs pa bzhin/_/tshe yang gnas pa mi brtan te/_/de bas slong mi mthong na ni/_/phun sum tshogs la mi lta'o/_/shing rta gcig gis gang du sa la lam drangs pa/_/de bzhin gzhan dang gzhan yang lam der brtul te 'dong /_/de ltar thog ma'i lam ni bde ba 'di
[\[16b\]]
[\[16b.1\]]bor nas/_/yang dag ma yin lam du 'jug pa bdag mi dga'/_/gal te bdag ni phyis kyang nor dang ldan gyur na/_/slong mi rnams kyi sems ni nges par mgu par bya/_/brgya byin bdag ni sbyin las ldog par mi byed cing /_/'di ltar gyur kyang ci 'byor pa ni sbyin par bya/_/
[\[16b.2\]]de skad ces smras pa dang /_lha'i dbang po brgya byin yid rab tu dga' bar gyur nas/_legs so legs so zhes bya bas mgu bar byas te rab tu gus shing byams pa'i lta bas bltas nas smras pa/_skye bo rnams ni grags dang 'gal bar 'gyur ba'i las/_/mi bzad ngan
[\[16b.3\]]pa rnams kyis 'byor pa thob par 'dod/_/bdag gi bde la chags pa'i nyes dmigs mang mthong nas/_/shin tu g.yeng ba'i sems kyis chags pa rab tu 'jug_/khyod kyis nor ni zad par 'gyur ba'ang ma bsams shig_/bdag gi bde nyams nga yis bslus pa'ang ma
[\[16b.4\]]bsams par/_/gzhan gyi nor bsgrub pa la sems ni brtan gyur pas/_/bdag nyid phun sum tshogs par rab tu che bar bstan/_/e ma'o rlabs chen khyad par 'phags pa gsal ba yis/_/snying gi ser sna'i mun pa rab tu bsal bar gyur/_/nor ni med par gyur kyang de
[\[16b.5\]]la chags pa yis/_/rab tu sbyin las zhum pa'i skyon du yongs ma gyur/_/gzhan sdug pa yis sdug la ngo mtshar mi che ste/_/snying rje'i dbang gis khyod ni 'jig rten phan par 'dod/_/gangs kyi ri bo rlung gis bskyod par ma nus bzhin/_/rab tu sbyin las bdag gis
[\[16b.6\]]bskyod par mi nus so/_/grags pa kun tu bsgrags phyir yongs su brtags pa 'dis/_/khyod kyi nor 'di rnams ni bdag gis sbas par gyur/_/de ltar ma byas na ni nor bu bzang po yang /_/nor bu de ni grags dang rin chen mi rtogs so/_/de bas slong mi rnams la
[\[16b.7\]]sbyin pa'i char phob la/_/sprin chen gyis ni mtsho rnams gang ba bzhin du byos/_/ngas ni rjes su bzung bas nor rnams zad mi 'gyur/_/bdag gis gtses pa 'di yang khyod kyis bzod par byos/_/zhes bya bas de mgu bar byas nas/_brgya byin gyis de'i nor gyi rnam pa
[\[17a\]]
[\[17a.1\]]de dag slar byin te/_bzod par byas nas de nyid du mi snang bar gyur to/_/de lta bas na skyes bu dam pa rnams kyi bdog pa zad du dogs pa'am/_'byor pa la chags pa'i phyir sbyin pa dang 'gal bar mi byed do/_/tshong dpon zil gyis mi gnon pa'i skyes
[\[17a.2\]]pa'i rabs te lnga pa'o//_//sems dpa' chen po rnams ni dud 'gror gyur kyang sbyin pa ci nus byed pa yod na/_mir gyur pa rnams lta su zhig sbyin pa mi byed/_de yang 'di skad thos te/_dgon pa'i gnas ldum bu dang /_rtswa dang shing ljon pa yid du 'ong ba yod pa/_
[\[17a.3\]]me tog dang 'bras bur ldan pa dang /_chu gtsang ma bai DUr+ya mthing ga dang 'dra ba/_'bab pa'i mtshos mtha' bskor ba/_sa gzhi ne'u gsing sngon po 'jam pa dang ldan pa/_skye bo dka' thub can dag gnas pa cig na/_byang chub sems dpa' ri bong zhig tu gyur te gnas so zhes
[\[17a.4\]]grags so/_/de ni lus bzang snying stobs che ba dang /_/stobs kyang che zhing gzi mdangs che bas na/_/gcan gzan ngan pas glags lta bag mi tsha/_/ri dwags rgyal po'i tshul gyis de na gnas/_/bdag gis pags pa a dzin gyon/_/bdag gi spu yis shun phrags byas/_/
[\[17a.5\]]rtswa yi myu gus sems mgu zhing /_/thub pa bzhin du de na mdzes/_/de yi lus dang ngag yid la/_/byams pas yongs su bskor ba yi/_/ri dwags slob ma bder gnas shing /_/bdag nyid ngan pa spangs par gyur/_/de'i yon tan khyad par can gyis byams pa dang gus
[\[17a.6\]]pa bskyed pas sems rab tu chags pa'i grogs gsum yod pa ni/_sram dang /_ce spyang dang /_spre'u rnams so/_/de dag kyang phan tshun gnyen 'dun 'brel ba bzhin du gcig la gcig byams shing chags par gyur/_gcig la gcig spobs shing bkur sti byed pas rab tu
[\[17a.7\]]mdza' bar gyur pa'i grogs po bzhin du dga' zhing de na gnas te/_dud 'gro'i rang bzhin la ni de mi phyogs/_/srog chags rnams la snying rje che ba dang /_/brkam pa med pa dang /_rku ba mi dran pa dang /_chos dang mthun pa'i 'tsho ba la gnas pa dang /_rnam par shes pa
[\[17b\]]
[\[17b.1\]]gsal bas dul ba dang /_sdom pa spyod pa brtan pa'i phyir/_lha rnams kyang ya mtshan du gyur to/_/bde dang mthun zhing yon tan mi mthun tshul/_/yon tan mthun zhing bde dang mi mthun tshul/_/mi yang yon tan phyogs la brten na ni/_/rnam par mdzes pa dud 'gro smos
[\[17b.2\]]ci dgos/_/ri bong gzugs can mkhas te de rnams kyi/_/gzhan la snying rje che ba'i bla mar gyur/_/yon tan rjes 'gro rang bzhin phun sum tshogs/_/de rnams grags pa lha yul du yang grags/_/de nas re zhig cig bdag nyid chen po des phyi dro'i dus su grogs de rnams
[\[17b.3\]]chos nyan pa'i phyir lhags te/_rab tu gus pas bkur sti byas pa dang /_zla ba yar gyi ngo'i tshes bcu bzhi la dkyil 'khor yongs rdzogs su nye ba nyi ma dang thag ring ba rnam par dkar zhing mdzes pa/_dngul gyi me long lung med pa 'dra ba ngos cig cung zad sngo ba shar ba la bltas nas grogs rnams
[\[17b.4\]]la smras pa/_dkyil 'khor cung zad ma rdzogs pa/_/bzang po 'di la dgongs pa bzhin/_/dge ba rnams la gso sbyong gis/_/spro ba zla ba 'di ston to/_/de bas na nges par sang ni tshes bco lnga ste/_khyed rnams kyang gso sbyong dang sdom pa la
[\[17b.5\]]brtson zhing /_rigs par rnyed pa'i kha zas kyi dus su lhags pa'i glo bur pa byung na mgron gyis la srog gzung bar bya bar rigs so/_/khyed rnams ltos shig_/'du ba gang yod mtha' ni bral bar 'gyur/_/dar ba yod na de yang rgud pa'i mtha'/_/tshe yang glog bzhin
[\[17b.6\]]'gyur zhing mi brtan no/_/de phyir bag yod pa la brtan par gyis/_/de bas sbyin pa tshul khrims brgyan pa yi/_/bsod nams dag ni khyed cag spel bar gyis/_/kye ho ngan 'gro'i nang na 'khod pa'i tshe/_/'jig rten rnams la bsod nams rten gyi mchog_/skar
[\[17b.7\]]ma rnams kyi dpal ni zil mnan nas/_/gzi mdangs yon tan gyis ni zla ba mdzes/_/'od zer can rnams nyi mas zil mnan nas/_/mdzes par gang 'gyur de ni bsod nams mthu/_/sa yi dbang gyur rnams kyi bsod nams mthus/_/rgyal po rnams dang blon po dregs
[\[18a\]]
[\[18a.1\]]pa rnams/_/dregs pa kun spangs rta mchog tshul dag gis/_/dga' ba bzhin du bka' lung nyan par byed/_/so tshis bya ba'i don la 'bad gyur kyang /_/bsod nams mi ldan dpal min rjes su 'brang /_/bsod nams che bas de ni bskrad pa bzhin/_/
[\[18a.2\]]de dang mi mthun drung du khros bzhin 'gro/_/sdug bsngal gzhir gyur gtam ngan rjes 'brang bas/_/sdig pa'i las lam de las slar log la/_/de las bsod nams spyad pa dpal ldan pa/_/bde ba rab byung bsgrub la blo byos shig_/de dag gis de bzhin bgyi'o zer nas
[\[18a.3\]]rjes su bstan pa mnyan te phyag 'tshal bskor ba byas nas/_rang rang gi gnas su song ngo /_/grogs de dag song nas/_ring po ma lon par bdag nyid chen po des bsams pa/_mgron cig byung na de dag gis/_/cir yang rung bas mgron byar yod/_/bdag gis
[\[18a.4\]]ci yang sbyin du med/_/bdag gis so rtses bcad pa yi/_/rtswa yi myu gu kha bo ni/_/mgron la sbyin du yang mi rung /_/mi nus pa ni yong ye smad/_/de bas ci yang mi nus pa/_/bdag ni gson yang ci la phan/_/bdag ni mgron cig byung gyur na/_/dga' zhing mya ngan skye
[\[18a.5\]]bar 'gyur snyam mo/_/da mgron byar rung ba snying po med pa'i lus 'di gar bor na/_'ga' zhig la phan thogs par 'gyur snyam du bsams pa dang /_bdag nyid chen po des dran pa rnyed pa/_e ma'o/_dbang bdag la yod cing rnyed sla ba bdag gi lus po 'di nyid mgron
[\[18a.6\]]rnams la sbyin du rung ba'i nor kha na ma tho ba med pa bdag la yod bzhin du ci'i phyir mya ngan byed/_bdag gis mgron byar rung ba 'di rnyed kyis/_/snying khyod da ni mi dga' ma byed cig_/bdag gis da ni mgron rnams spobs pa la/_/rdzogs par yod pa'i lus 'dis bkur
[\[18a.7\]]sti bya'o snyam du nges par bsams nas/_sems dpa' chen po de rnyed pa'i mchog rnyed pa bzhin du dga' bar gyur cing de na 'dug go/_/de yi snying la rnam rtog pa/_/khyad par can ni skyes gyur pas/_/mthu dang rab tu dang ba dag_/lha rnams la ni bstan par gyur/_/de nas
[\[18b\]]
[\[18b.1\]]sa gzhi ri dang bcas pa g.yos pa ni/_/rgya mtsho 'khrug pa'i gos gyon dga' ba bzhin/_/mkha' las lha yi rnga sgra rgyas par grag_/phyogs kyang rab tu dang ba'i gos gyon gsal/_/sprin kyang glog dang ldan pa 'brug gi sgra/_/rgyun chags dal bus sgrogs shing dgod pa
[\[18b.2\]]bzhin/_/phan tshun bdas pas rdul rnams lhags pa yi/_/me tog rgyun chags rnams kyis de la 'thor/_/ser bu dal bur ldang ba'i rlung gis kyang /_/ljon shing sna tshogs me tog dri zhim rdul/_/rab tu 'khrigs pa srab mo'i gos bkram bzhin/_/rab tu dga' bas de
[\[18b.3\]]la mchod byed 'dra/_/de'i rnam par rtog pa rmad du byung ba de la rab tu dga' zhing yid la ngo mtshar skyes pa'i lha rnams kyis kun tu bsgrags pa lha'i dbang po brgya byin gyis thos nas/_yid la ya mtshan dang ngo mtshar che bar gyur nas/_de'i bsam pa nyams bskyed pa'i phyir/_
[\[18b.4\]]phyir nyin nyi ma phyed kyi dus na nyi zer gyi 'od kyis ni rab tu gsal bar gyur/_phyogs thams cad kyi smig rgyu 'khrigs pa'i gos ni gyon/_nyi ma tsha ba'i 'od kyis ni mgo g.yogs/_mig gis bltar yang mi bzod par gyur pa'i tshe na/_nags tshal chen po rnams kyi grib ma nyi
[\[18b.5\]]zer gyis bsgribs pa lta bur gyur/_tsha ba'i sbrang bu rnams kyi sgra ni cher grag_/bya rnams lding zhing rgyu ba'i rgyun ni chad/_mgron po rnams ni tsha bas gdung zhing ngal bar gyur pas na/_lha rnams kyi dbang po brgya byin bram ze'i gzugs su bsgyur nas lam nor ba 'dra bar
[\[18b.6\]]byas nas/_bkres pa dang skom pa dang ngal bas gdungs shing mgrin pa 'gag pa bzhin du de dang nye sa cig tu sgra phyung ste ngus shing bos pa/_grogs dang bral ba gcig pur gyur/_/nags tshal stug po'i nang du 'khyams/_/bkres shing ngal bas bdag lus dub/_/
[\[18b.7\]]dge sems kyis ni bskyab par rigs/_/bdag ni lam dang lam min mi shes pas/_/gcig pu phyogs slar gar 'gro gtol yang med/_/dgon pa 'di na tsha zhing skom pas gdungs/_/ma 'jigs sgra yis su zhig bdag tshim byed/_/de nas skyes bu chen po des
[\[19a\]]
[\[19a.1\]]snying rje rje skad zer ba'i sgra de thos nas snying 'dar bar gyur te rings rings ltar mgyogs su song ste/_phyogs der phyin pa dang /_mgron po lam nor te nyam thag pa de mthong nas nye bar lhags te/_gus pa dang bcas pas dbugs phyung zhing smras pa/_bdag
[\[19a.2\]]ni dgon par 'khyams snyam du/_/khyod kyi bsams pa de thong shig_/bdag gi slob ma 'khod bzhin du/_/bdag cag gang phyir nye bar 'khod/_/de bas de ring bdag cag gis/_/bkur sti bya ba yongs bzung zhing /_/zhi ba yongs su bzung nas su/_/song ni ji ltar
[\[19a.3\]]'dod par song /_/de nas cang mi zer bas mgron du bos pa khas blangs pa/_sram gyis rig nas/_dga' bas rtab rtab por gyur zhing mgyogs par song ste/_nya mo bdun khyer te 'ongs nas smras pa/_nya pa rnams kyis brjed nas bor ba'am/_sdangs te brgal nas
[\[19a.4\]]thang la 'dres pa dag_/mi dga' gnyid kyis log pa'i nya bdun po/_/bdag gis rnyed pa 'di dag zo la 'dug_/de nas ce spyang yang ci snyed pa'i zas dag khyer te 'ongs nas phyag byas te gus par smras pa/_skyin gor gcig dang zho ni rdze'u gang zhig_/la la cig gis
[\[19a.5\]]bor ba rnyed pa 'di/_/bdag la phan pa'i phyir ni der bsnams la/_/yon tan gnas khyod nags tshal 'dir bzhugs shig_/ces smras nas yid dga' bzhin du de la byin no/_/de nas spre'us shing thog a mra'i 'bras bu rab tu smin pa 'jam po ldong ros kyi phye mas kha bsgyur
[\[19a.6\]]ba 'dra ba ser ba rtsa ba dmar ba'i snye ma dag khyer te 'ongs nas thal mo sbyar te de la smras pa/_a mra smin dang yid du 'ong ba'i chu/_/grib ma bsil ba dam pa rnams dang 'grogs/_/bdag la mchis kyi tshangs pa rig pa'i mchog/_/
[\[19a.7\]]'di dag bsnams nas khyed ni 'dir bzhugs shig_/de nas ri bong gis zhe sa dang bcas pas de'i drung du 'ongs te gus par lta zhing /_bdag gi lus kyis mgron du byed pa ni/_/nags kyi ri bong la ni ci yang med/_/mung+ga dang ni til dang 'bras kyang med/_/bdag gi lus ni me la bsreg pa 'di/_/
[\[19b\]]
[\[19b.1\]]bsnams la de ring dka' thub nags na bzhugs/_/gang gi don grub nor ni ci yod pa/_/phongs pa 'ong na da ni de la 'bul/_/bdag la lus las lhag pa'i nor yang med/_/de bas bdag gi nor phyir 'di khyer cig_/brgya byin gyis smras pa/_bdag cag lta
[\[19b.2\]]bus gzhan dag gi_/srog kyang gcod par mi byed na/_/de ltar rab tu byams bstan pa/_/khyed lta bu la smos ci dgos/_/ri bong gis smras pa/_bram ze chos la 'di lta bu'i snying rje nye bar gnas pa ni rigs kyi/_de bas na bdag la phan pa'i thabs 'ga' zhig gud
[\[19b.3\]]nas btsal te 'ong gi de'i bar du bdag la phan pa'i slad du re zhig 'di na bzhugs shig_/de nas lha'i dbang po brgya byin gyis de'i bsam pa shes nas/_me'i phung po gser btso ma'i mdog 'dra ba cung zad 'bar ba me stag rnam par 'phro ba du ba med pa zhig mngon par sprul
[\[19b.4\]]lo/_/de nas ri bong gis phyogs kun tu bltas pa dang me'i phung po de mthong ngo /_/mthong nas kyang yid dga' nas/_brgya byin la smras pa/_bdag la phan pa'i thabs 'di bdag gis rnyed de/_de bas na bdag gis lus longs spyod du byas pas phan gdags
[\[19b.5\]]pa'i bsam pas 'bras bu dang bcas pa bdag la mdzad par rigs so/_/bram ze chen po gzigs su gsol/_/sbyin par bya dang sbyin 'dod gzhol sems dang /_/khyod lta bu yi mgron dang ldan gyur pa/_/'di lta bu ni rnyed pa rab tu dka'/_/de la brten nas bdag
[\[19b.6\]]ni don yod 'gyur/_/ces mgron la dga' ba'i phyir gus shing rim gro bskyed de/_de la 'di skad smras so/_/de nas de ni me 'bar de nang du/_/nor 'dod pa dag gter ni mthong ba bzhin/_/rab tu dga' bas me yi nang du zhugs/_/pad+ma rgyas pa'i chu nang ngang pa
[\[19b.7\]]bzhin/_/lha rnams kyi bdag pos de mthong nas/_yid la ngo mtshar skyes te/_bdag nyid kyi lus su gnas nas/_lha'i me tog char bzhin du 'bab pa dang bcas pa'i tshig rnar snyan cing yid du 'ong bas mngon par bstod de/_bdag nyid kyi lag pa pad+ma'i 'dab ma 'dra
[\[20a\]]
[\[20a.1\]]ba/_dpal phun sum tshogs pa/_sor gdub kyi rgyan bzang pos brgyan pa gnyis kyis de blangs nas/_sum cu rtsa gsum gyi lha'i ris na gnas pa'i lha khyed rnams ltos shig_/skyes bu chen po'i lus rab tu ya mtshan che ba 'di la rjes su yi rang
[\[20a.2\]]bar gyis shig_/mgron la byams pas de ring ma chags par/_e ma'o/_'di yis ci ltar lus btang ba/_/sems can mi brtan rnams kyis dman ma yang /_/de ltar the tshom med par gtong mi nus/_/'di lta'i rigs dang de dag 'gal ba yi/_/gtong
[\[20a.3\]]ba rgya chen sems kyang gsal ba 'di/_/lha mi bsod nams mi byed pa rnams la/_/dpe bstan bzhin du 'di ni rnam par gsal/_/e ma'o yon tan goms byas pa/_/'di yi blo la bsgos pa dang /_/e ma'o dam pa'i spyod gzhol ba/_/spyod pa rgya chen 'di yis bstan/_/
[\[20a.4\]]de nas brgya byin gyis de'i las khyad par can brtan pa'i phyir/_'jig rten la phan par bsams nas/_khang bzangs mchog rnam par rgyal ba dang /_lha'i 'dun sa chos bzang gi khang pa brtsegs pa dang /_zla ba'i dkyil 'khor la ri bong gi gzugs brnyan gyis brgyan
[\[20a.5\]]te bzhag go/_/zla ba'i dkyil 'khor bzang po la/_/ding song du yang ri bong gzugs/_/me long dkyil na gzugs brnyan bzhin/_/rab tu mngon par mdzes par snang /_/de dag phyin chad 'jig rten pas/_/ku mu ta yi kha 'byed pa/_/mtshan mo'i mtshan ma zla ba la/_/
[\[20a.6\]]ri bong mtshan ma can zhes grags/_/de bas na de ltar sems dpa' chen po dud 'gror gyur pa rnams kyang ci nus par sbyin pa byed pa mthong na mir gyur pa su zhig sbyin pa mi byed/_de bzhin du dud 'gror gyur pa rnams yon tan la dga' na/_dam pa rnams kyis
[\[20a.7\]]mchod par gyur pa'i phyir/_yon tan la gus par bya'o/_/zhes kyang bshad par bya'o/_/ri bong du skyes pa'i rabs te drug pa'o//_//dka' thub kyi nags tshal na gnas pa rnams la yang gtong ba dang dpa' ba gnyis rgyan du gyur na/_khyim na gnas
[\[20b\]]
[\[20b.1\]]pa rnams la smos ci dgos/_de yang 'di skad thos te/_bcom ldan 'das 'di byang chub sems dpar gyur pa'i tshe/_'jig rten la phan pa'i phyir 'khor ba na gnas pa'i tshe/_spyod pa dang yon tan rnam par dag pas mngon par mtshon pa/_sa'i steng na rgyan du gyur pa/_
[\[20b.2\]]zla ba'i dkyil 'khor yongs su rdzogs pa nam mkha' la shar ba bzhin du bram ze'i rigs cig tu skyes par gyur to/_/zhes grags so/_/de bzhin du thos pa dang /_dran pa las byung ba'i cho ga bzhin du skyes pa'i las la sogs pa'i bya ba rnams ni byas/_rig byed yan
[\[20b.3\]]lag dang bcas pa ni bslab/_mkhas pa'i grags pas ni mi'i 'jig rten ma lus par khyab par byas/_sbyin pa po yon tan la dga' ba rnams kyis gsol ba btab ste/_phul ba rnams blangs pas 'byor pa'i phyir/_nor rab tu phun sum tshogs par gyur to/_/
[\[20b.4\]]gnyen dang mdza' bshes brtan dang phongs rnams dang /_/mgron dang bla mar bkur sti bya ba rnams/_/'byor pa des ni rab tu tshim byas nas/_/yul du sprin gyi char chen bab pa bzhin/_/mkhas pa'i phyir ni de yi grags pa de/_/gtong ba dang ni dpa' bas lhag gyur pas/_/
[\[20b.5\]]ston ka'i zla ba rnam par dag pa dang /_/yongs su rdzogs pas lhag par gsal ba bzhin/_/de nas bdag nyid chen po de khyim na gnas pa bya ba ngan pas brel ba'i nyes pas glags pa/_bag med pa'i gnas su gyur pa/_nor sgrub cing bsrung ba'i zhar gyis rnam par dkrugs pa/_
[\[20b.6\]]nye bar zhi ba dang 'gal ba/_sdug bsngal mang po'i mda'i 'ben du gyur pa/_so tshis kyi las bsgrub pa mtha' yas pas dub par gyur pa/_chog mi shes pas bde ba myong ba chung bar rig nas/_rab tu byung ba ni de'i nyes pa med cing bde ba la chos bsgrub pa dang rjes su
[\[20b.7\]]mthun pa/_thar pa'i chos brtsams pa'i gnas su gyur par mthong bas nyon ma mongs par rnyed pa'i nor phun sum tshogs pa 'jig rten gyis bkur sti byas pa/_yid du 'ong ba de dag kyang rtswa bzhin spangs nas/_rab tu byung ba dka' thub can gyi chos 'dul ba dang /_sdom pa
[\[21a\]]
[\[21a.1\]]la rab tu 'bad par gyur to/_/sems dpa' chen po de rab tu byung bar gyur kyang /_grags pa che ba dang /_sngon shes pa rjes su dran pa dang /_srid pa'i yon tan dang rab tu zhi bas mtshon pa'i phyir legs par 'dod pa'i skye bo rnams de'i yon tan
[\[21a.2\]]mang pos yid mgu bas de'i phyi bzhin du 'du zhing 'ong bar gyur to/_/de'i skye bo khyim pa'i 'du 'dzis rab tu dben pa'i bde ba med par byed pa/_'khrug pa dang g.yeng ba dang bar chad du gyur pa de la mi dga' nas sems rab tu dben pa la dga' ba'i phyir/_ku ru zhes bya ba'i
[\[21a.3\]]gling lho phyogs kyi rgya mtsho'i nang na 'dug pa/_rgya mtsho'i rlabs rlung gis bskyod pa/_an da rnyil gyi bcag 'phro ltar sngo ba 'thor bas mtha' ma bskor ba/_sa gzhi bye ma skya bos khebs pa/_shing ljon pa rnam pa sna tshogs pa me tog dang /_'bras bu dang 'dab mas brgyan pa
[\[21a.4\]]rnams kyis mdzes par byas pa/_chu gtsang ma btung du rung ba yod pa cig tu gnas nas/_dka' thub la gnas shing dpal dang ldan par byas so/_/lus bzang de ni dka' thub kyis/_/rid par gyur cing de na mdzes/_/mkha' la zla ba tshes pa bzhin/_/gzi
[\[21a.5\]]mdangs che ba'ang mkha' la snang /_/spyod dang dbang po rab tu zhi zhing dul/_/brtul zhugs sdom la nges byas nags tshal gnas/_/blo yi mthu chung rnams kyis thub pa zhes/_/bya dang ri dwags rnams kyang de la 'khor/_/de nas bdag nyid chen po de dka' thub kyi nags
[\[21a.6\]]tshal na gnas kyang sbyin pa la rab tu goms pas glo bur pa rnams dus su 'ong na rtsa ba dang 'bras bu ji snyed pa dang /_chu gtsang ma dang 'dir 'ongs pa legs so zhes bya ba'i tshig gis shis pa brjod pa/_yid du 'ong ba skye bo dka' thub can rnams kyis mchod par byed do/_/
[\[21a.7\]]glo bur du lhags pa rnams la mgron byas pa'i lhag ma rnams nags tshal nas byung ba 'tsho ba'i phyir za zhing gnas so/_/de'i dka' thub mchog tu gyur pa'i grags pa 'phros pas/_lha rnams kyi dbang po brgya byin sems mgu bar gyur nas/_sems dpa' chen po de nyams
[\[21b\]]
[\[21b.1\]]brtan nam mi brtan nyams bskyed pa'i phyir/_dgon pa'i gnas de na rtsa ba dang /_'bras bu dka' thub can rnams kyis bzar rung ba thams cad mthar gyis mi snang bar byas so/_/byang chub sems dpa' yang yid bsam gtan la zhugs pa dang /_chog shes pa la goms
[\[21b.2\]]pa dang /_kha zas la zhen pa med pa dang /_lus la ma chags pa'i phyir de dag mi snang bar gyur pa'i rgyu yid la mi byed do/_/des shing gi lo ma gzhon nu rnams btsos te des kha zas kyi dgos pa byas nas zhen pa med cing zas khyad par can mi tshol bar blo bde bar byas te der
[\[21b.3\]]gnas so/_/chog shes nges pa'i bdag nyid can/_/'tsho ba gang na'ang btsal mi dka'/_/rtswa dang lo ma chu yi gnas/_/gang na'ang med pa ma yin no/_/de de ltar gnas pas lha'i dbang po brgya byin nyid yid la ngo mtshar che bar gyur nas/_/yon tan rab tu brtan pa
[\[21b.4\]]de dag brtag pa'i phyir nags tshal dgon pa de na shing ljon pa dang ldum bu thams cad dpyid kyi rlung gis btab pa bzhin du lo ma thams cad med par byas so/_/de nas byang chub sems dpa' des lo ma lhags shing rnyings pa cung zad yod pa rnams btus te chu'i nang du btsos pa
[\[21b.5\]]de dag za zhing mi dga' ba med par der bsam gtan gyi bde bas yid tshim par byas te/_bdud rtsi'i dam pa bzhin du gnas so/_/mang du thos pa snyems pa med/_/'byor pa rnams ni ser sna med/_/nags tshal gnas rnams chog shes pas/_/yon tan rgyan gyi mchog
[\[21b.6\]]yin no/_/de nas de'i chog shes brtan pa ngo mtshar du gyur pa des/_brgya byin ngo mtshar cher gyur nas bos pa bzhin du/_sems dpa' chen po de dro la babs pa'i tshe/_me la sbyin sreg bya ba ni zin/_bzlas brjod ni rdzogs nas/_skye bo glo bur du 'ongs pa lta ba'i phyir
[\[21b.7\]]phyogs su bltas pa dang /_lha'i dbang po brgya byin bram ze'i gzugs su bsgyur nas glo bur du 'ongs pa 'dra bar mdun du 'ongs so/_/byang chub sems dpa' yid rab tu dga' nas/_de'i drung du 'ongs nas/_'dir 'ongs pa legs so/_/zhes bya ba la sogs pa'i
[\[22a\]]
[\[22a.1\]]tshig snyan par brjod nas/_zas kyi dus la babs pa bstan nas mgron du bos so/_/des kyang mi smra bas khas blangs pa bdag nyid chen po des shes nas/_sbyin pa 'dod pas mig bgrad bzhin ni 'dzum pas mdzes/_/yid 'ong rnar snyan tshig gis
[\[22a.2\]]dga' bar byas nas ni/_/dka' bas rnyed de btsos pa de dag thams cad kyang /_/de la byin nas bdag nyid dga' bas tshim par gyur/_/de de bzhin du bsam gtan gyi gnas su zhugs nas dga' zhing mgu ba nyid kyis nyin mtshan gnas so/_/de nas brgya byin de phyi de
[\[22a.3\]]gnyis dang /_nyi ma gsum la yang de bzhin du brtul zhugs kyis de'i mdun du 'ongs so/_/de'ang rab tu dga' nas de bzhin du de la mchod pa byas so/_/sbyin par 'dod pa'i dge ba rnams/_/snying rje goms pa las skyes pas/_/sdug bsngal srog la babs na yang /_/
[\[22a.4\]]dman zhing zhum par yongs mi 'gyur/_/de nas brgya byin sems la ngo mtshar che bar gyur nas/_'di ni dka' thub che bas sum cu rtsa gsum pa'i bdag po'i dpal thob par bya ba yang 'dod pa tsam gyis 'grub par rig nas dogs pa dang 'jigs pa skyes nas/_bdag
[\[22a.5\]]gi lus lha'i cha lugs ngo mtshar che bar bzang po dang ldan pa mngon par bstan nas/_de la dka' thub kyi dgos pa dris so/_/gnyen dang mdza' bshes mchi mas 'ju ba dang /_/bde ba'i rgyur gyur yongs su bzung bor nas/_/bsam pa'i lcags kyu gang du dmigs nas ni/_/
[\[22a.6\]]dka' thub sdug bsngal 'di la gnas par gyur/_/bde ba 'byor pa'i longs spyod yongs bor zhing /_/gnyen bshes rnams kyang mya ngan bslongs nas su/_/rgyu rkyen chung ngu dag gis brten pa rnams/_/bde dang 'gal ba'i dka' thub nags mi 'gro/_/gang gi yon
[\[22a.7\]]tan thos nas khyod lta bu'i/_/blo yang de ltar dbang du byas pa de/_/bdag la gal te smra bar bya rung na/_/de bas bdag gi rtog pa bsal bar rigs/_/byang chub sems dpas smras pa/_gang gi phyir bdag ltar 'bad pa grogs po khyod nyon cig_/yang dang yang du
[\[22b\]]
[\[22b.1\]]skye ba'i sdug bsngal dang /_/rgas dang rgud dang na ba'i sdug bsngal dang /_/'chi bar gyur snyam sems pa'i 'jig rten rnams/_/bskyab pa'i phyir na bdag ni de ltar gnas/_/de nas brgya byin gyis bsams pa/_'di ni bdag gi dpal 'dod pa ma yin no snyam nas
[\[22b.2\]]dbugs phyin te/_legs par smras pa des dga' bar gyur te/_de'i tshig de rigs so/_/zhes bya bas dga' ba bskyed de/_byang chub sems dpa' la mchog sbyin par byas so/_/'dir khyod kyis dka' thub can dang mthun pa'i tshig legs par smras pa'i phyir 'ongs
[\[22b.3\]]bas/_khyod la mchog sbyin gyi gang 'dod pa de slongs shig_/de nas byang chub sems dpas srid pa'i bde ba la ma chags pa dang /_slong ba nyid sdug bsngal du rig cing chog shes pa la goms pas/_brgya byin la smras pa/_rjes su phan par byed pa'i mchog_/
[\[22b.4\]]gal te bdag la sbyin 'dod na/_/lha yi mchog la dam pa 'di/_/bdag gis da ni bslong bar bya'o/_/chung ma yid du 'ong dang bu dang dbang byed dang /_/mngon par 'dod pa'i nor rnams rgya chen thob gyur kyang /_/gang gis yid gdungs rnams kyang chog mi shes pa yi/_/brkam
[\[22b.5\]]pa'i rlung de bdag gi snying la med par byos/_/de nas de'i chog shes pa la gzhol ba la legs par smras pas bsal bar byas pa des/_brgya byin yid rab tu dang bar gyur nas/_byang chub sems dpa' la legs so zhes bya bas bstod de/_yang mchog sbyin pas 'dun
[\[22b.6\]]par byas so/_/'dir yang skye bo dka' thub pa dang mthun pa'i tshig khyod kyis legs par smras pa la dga' bas/_skyes lan dang 'dra bar mchog gzhan la yang sbyin par bya'o/_/da nas byang chub sems dpas mchog slong ba la snyad btags te/_nyon mongs pa dang bral ba
[\[22b.7\]]thob dka' ba nyid de la bstan pa'i phyir yang de la chos bshad do/_/yon tan mchog ni brgya byin khyod/_/nga la gal te mchog sbyin na/_/lha yi dbang po dam pa'i mchog_/de bas gzhan yang 'di bslang ngo /_/sems can gang gis zil non dgra bo bzhin/_/nor
[\[23a\]]
[\[23a.1\]]yang nyams shing mdog bzang grags pa dang /_/bde ba las kyang nyams par gyur pa yi/_/zhe sdang med de bdag la ring du byos/_/lha'i dbang po brgya byin gyis de thos nas/_ngo mtshar du gyur te/_legs so zhes bya bas de la gus pas bstod de/_yang
[\[23a.2\]]smras pa/_rab tu byung la grags pa de/_/rjes su chags bzhin bstan par 'os/_/de bas legs par smras pa yi/_/mchog de bdag la bzhes su gsol/_/de nas byang chub sems dpa' nyon mongs pa dang mi mthun pa'i phyir/_mchog 'dod pa la snyad btags nas
[\[23a.3\]]sems can nyon mongs pa can dang 'grogs pa smad pa'i phyir 'di skad smras so/_/byis pa rnams ni nam yang mi thos shing /_/mthong bar mi 'gyur nams kyang mi smra zhing /_/de dang 'grogs par skyo ba'i sdug bsngal yang /_/mi myong mchog ni bdag gis khyod la slong /_/brgya byin
[\[23a.4\]]gyis smras pa/_phongs par gyur la khyad par du/_/dam pas phan btags ma yin na/_/phongs pa'i gnas su gyur pa'i phyir/_/byis pa tha ma yin par 'dod/_/byis pa 'di dag khyad par du/_/snying rje'i gnas su gyur pa ni/_/ci phyir snying rje can yin yang /_/mthong ba
[\[23a.5\]]tsam du khyod mi 'dod/_/byang chub sems dpas smras pa/_grogs po khyod mi nus mod 'di la ltos shig_/ji ltar byas kyang byis pa la/_/phan gdags par ni mi nus te/_/bdag cag lta bu ji ltar na/_/de la phan par brtson mi byed/_/de lta bas na
[\[23a.6\]]'di dag phan gdags par bya ba'i snod ma yin par zung shig_/'di dag tshul min pa yang tshul bzhin byed/_/gzhan yang 'di la rab tu sbyor bar 'dod/_/'dul dang drang po'i rim dang mi mthun par/_/phan par bstan kyang rab tu 'khrug par 'gyur/_/mkhas pa'i nga rgyal gti mug
[\[23a.7\]]mes bsregs shing /_/phan par smra la'ang khro bas rtsub 'gyur ba/_/'dul dang brtson 'grus chung bas gzu lums can/_/de la ji ltar phan btags rung ba smos/_/lha'i gtso bo de lta bas na/_snying rje chen por gyur pa yang /_/byis pa rjes su mi rung ba/_/mthong
[\[23b\]]
[\[23b.1\]]ba tsam du'ang mi 'dod do/_/brgya byin gyis de thos nas/_legs so legs so zhes de la bstod de legs par smras pas sems rab tu dad par gyur nas/_yang smras pa/_legs par smras pa rin chen la/_/rin ni ci yang yod ma yin/_/dga' bas me tog snyim
[\[23b.2\]]bkang nas/_/'dir yang khyod la mchog sbyin no/_/de nas byang chub sems dpas skyes bu dam pa gnas skabs thams cad du bde ba bstan pa'i phyir/_brgya byin la smras pa/_brtan pa mthong zhing brtan pa thos pa dang /_de dag nyid dang brgya byin bdag 'grogs gyur/_/
[\[23b.3\]]de dang smra zhing spobs pa'i bde ldan gyur/_/lha yi dam pa mchog de bdag la stsol/_/brgya byin gyis smras pa/_khyod ni brtan pa la rab tu dga' na/_de smros shig_/brtan pas khyod la ci zhig byas/_/'od srungs de yi rgyu smros shig_/brtan pa mthong bar 'dod pa yi/_/
[\[23b.4\]]gang phyir mi brtan bzhin du 'gyur/_/de nas byang chub sems dpas skyes bu dam pa'i yon tan bstan pa'i phyir smras pa/_bdag gang gi phyir brtan pa 'ba' zhig mthong bar 'dod pa de grogs po khyod nyon cig_/yon tan lam du bdag nyid 'gro bar byed/_/gzhan yang
[\[23b.5\]]lam de nyid du 'dzud par byed/_/rtsub mo'i tshig kyang mi bzod bskyed mi 'gyur/_/de yi tshig ni phan par ldan pa yin/_/g.yo sgyu med pa'i 'dul bas rtag tu brgyan/_/de ltar phan pa dag kyang bstan par nus/_/de ltar bdag blo yon tan dga' ba la/_/yon tan
[\[23b.6\]]dga' phyir rab tu gzhol bar gyur/_/de nas de la brgya byin gyis/_legs so 'di ni legs so zhes bstod do/_/sems rab tu dang bar gyur nas/_yang mchog sbyin par byas so/_/chog shes pa la goms gyur pas/_/khyod kyis kun tu bzlog gyur kyang /_/bdag
[\[23b.7\]]la phan btags blo yis su/_/mchog ni blang bar bya ba'i rigs/_/gus dang phan pa'i bsam pa dang /_/mthu yang ci yod thams cad kyis/_/mchog ni sbyin par byas pa la/_/ma blangs pa ni sdug bsngal che/_/de nas byang chub sems dpas de rab tu phan 'dogs par
[\[24a\]]
[\[24a.1\]]'dod pa rtogs nas de dag la dga' ba dang phan par 'dod pas sbyin pa la rab tu dga' ba de la brtan pa'i phyir smras pa/_khyod kyi kha zas zad pa'i nyes pa spangs/_/yid kyang sbyin la dga' dang mthun gyur zhing /_/slong mi rnams ni tshul khrims rnam dag
[\[24a.2\]]brgyan/_/'di dag bdag la yod gyur mchog slong ngo /_/brgya byin gyis smras pa/_'dir yang khyod ni legs par smras pa rin po che'i 'byung khungs su gyur to/_/gzhan yang khyod kyis gang blangs pa/_/de dag thams cad de bzhin du 'gyur ro/_/legs par smras pa 'di la
[\[24a.3\]]yang /_/khyod la mchog ni sbyin par bya/_/byang chub sems dpas smras pa/_lha rnams kun gyi mchog tu gyur pa khyod/_/bdag la phan 'dogs rgyur gyur mchog sbyin na/_/gsal bar bdag drung slan chad mi 'byon pa'i/_/mchog 'di lha min 'joms pa khyod la bslong /_/
[\[24a.4\]]de nas brgya byin ngo mtshar du gyur nas/_/mi bzod pa bzhin du de la smras pa/_khyod re zhig ltos shig dang /_bzlas brjod brtul zhugs mchog sbyin dka' thub spyad pa yis/_/skye bo 'di dag kho bo'i rjes su mthun 'dod na/_/kho bo mchog sbyin 'dod phyir 'di ltar 'ongs pa la/_
[\[24a.5\]]khyod ni de ltar mthong bar mi 'dod ci yi phyir/_/byang chub sems dpas smras pa/_'di la bdag gis khyod mnyes par bgyi yis/_lha'i dbang po khyod ma bkyon cig_/'di mi srun pa'i tshul kyang ma lags/_ma gus par bgyid pa yang ma lags/_khyod dang 'phrad par
[\[24a.6\]]mi 'tshal ba yang ma lags na/_lha yi gzugs mchog rmad du byung ba mthong ba dang /_/gzi brjid gsal zhing mdangs dang ldan pa mthong gyur na/_/khyod ni rab tu dang zhing zhi bar gyur pa yang /_/bdag gi dka' thub nyams par 'gyur du dogs lags mod/_/de nas brgya
[\[24a.7\]]byin gyis de la phyag 'tshal te bskor ba byas nas de nyid du mi snang bar gyur to/_/de nas nam langs pa dang /_lha'i bza' ba dang btung ba brgya byin gyis sbyar ba rnams dang /_rang sangs rgyas brgya phrag du ma brgya byin gyis spyan drangs pa rnams dang /_lha'i bu gzhon nu bshos 'dren
[\[24b\]]
[\[24b.1\]]par chas shing bsdogs pa du ma tsam lhags pa/_byang chub sems dpas mthong bar gyur to/_/bza' ba dang ni btung ba sbyar ba de dag gis/_/drang srong chen po de dag mchod par byas pa dang /_/thub pa de ni dga' ba chen po thob par gyur/_/skye bo dka' thub can dang
[\[24b.2\]]mthun pa'i tshul dag dang /_/bsam gtan tshad med sdom dang zhi ba'i gnas/_/de bas na de ltar dka' thub kyi nags tshal na gnas pa rnams la yang gtong phod pa dang dpa' bas rgyan du gyur na/_khyim na gnas pa rnams lta smos kyang ci dgos te/_de bas na mi rnams
[\[24b.3\]]kyi gtong phod pas bdag brgyan par bya'o/_/zhes sbyin bdag gzengs bstod pa'i phyir de ltar bcom ldan 'das de sku tshe snga ma la yang legs par gsungs pa khyad par can rin po che'i 'byung gnas su gyur pa yin na/_mngon par rdzogs par sangs rgyas pa na lta smos kyang ci dgos
[\[24b.4\]]zhes de bzhin gshegs pa'i che ba nyid bstan pa la yang sbyar bar bya'o/_/a gas+t+ya'i skyes pa'i rabs te bdun pa'o//_//bam po gsum pa/_snying rje chen po gzhan gyi sdug bsngal gyis gdung ba rnams ni bdag gi bde ba la mi lta ste/_de yang 'di skad
[\[24b.5\]]thos so/_/byang chub sems dpa' dag gi che ba nyid kyis snying rje dang ldan zhing /_'gro ba yongs su bskyab pa'i lhag pa'i bsam pa can/_sbyin pa dang dul ba dang sdom pa dang /_nges pa la sogs pa 'jig rten la phan 'dogs pa dang /_mthun pa'i yon tan khyad par can mngon par
[\[24b.6\]]'phel ba/_sems can thams cad la byams pa'i yid du gyur pa/_byams pa'i stobs zhes bya ba'i rgyal por gyur to/_/zhes grags so/_/skye dgu rnams ni bde dang sdug bsngal gang /_/rgyal po de yang de dag de bzhin gyur/_/de bas de ni skye dgu bsrung la mkhas/_/
[\[24b.7\]]mtshon cha dang ni gtsug lag rnams la goms/_/mi yi bdag po'i bka' khrims spyi bos mnos/_/de yi mtshon cha rgyan dang 'dra bar gyur/_/'jig rten phan byung bstan bcos tshul rnams kyi/_/gtsug lag dag kyang rnam par gsal bar snang /_/tshar gcad pa dang phan gdags byas
[\[25a\]]
[\[25a.1\]]pa la/_/chos dang 'gal ba de ni yongs mi byed/_/tshul la mkhas shing phan par sems pa'i phyir/_/skye dgu rnams la rtog mkhas pha dang 'dra/_/de de ltar chos kyis skye dgu rnams skyong ba na/_bden pa dang gtong ba dang /_shes rab la sogs pa
[\[25a.2\]]gzhan la phan pa yongs su bsngos pa'i phyir khyad par can gyur pa la rlabs che ba'i rim pas byang chub kyi tshogs bsags shing mngon par dar ba las/_re zhig cig nyes pa 'ga' zhig byung ba'i phyir gnod sbyin gzhan gsod pa la mkhas pa mdangs 'phrog pa la dga' ba lnga
[\[25a.3\]]sde cig_/gnod sbyin gyi bdag pos rang gi yul nas spyugs pa yul der lhags so/_/de'i yul na gnod pa thams cad med pa dang rtag tu dga' ba sna tshogs yod pa dang /_phun sum tshogs pa mchog dang ldan pas rtag tu mi rnams rab tu dga' mgu zhing dar ba mthong nas/_de
[\[25a.4\]]dag yul de na gnas pa'i mi rnams kyi mdangs 'phrog 'dod par gyur to/_/de dag rab tu bsgrims nas ni/_/rang gi las la 'jug byas kyang /_/de na gnas pa rnams kyi mdangs/_/'phrog par bya bar mi nus so/_/rgyal po de'i mthu khyad par che bas na/_/bdag gi yin pa'i
[\[25a.5\]]blo ni gar bzhag pa/_/de nyid de yi srung ma mchog yin pas/_/de dag gis ni mdangs 'phrog nus ma gyur/_/de ltar rab tu 'bad kyang yul de na gnas pa'i mi gang gi mdangs 'phrog par ma nus pa de'i tshe/_de dag gcig la gcig bltas nas/_grogs po dag 'di ci zhig
[\[25a.6\]]yin snyam du sems par gyur to/_/bdag cag mthu la gnod par nus pa yi/_/rig sngags dka' thub dngos grub khyad par yang /_/de dag la ni yod pa ma yin na/_/'on kyang de ring bdag cag thams cad kyi/_/ming ni don dang mthun par ma gyur to/_/de nas gnod sbyin dag
[\[25a.7\]]bram ze'i gzugs su bsgyur te song song ba dang /_grib shing sngon po cig gi drung na nags na rgyu ba'i ba glang gi rdzi'u cig lham dang bcas par 'dug cing /_nags tshal gyi shing gi me tog lo ma dang bcas pa'i phreng ba ni thogs/_dbyug pa dang dgra sta ni g.yas rol du bzhag_/gcig
[\[25b\]]
[\[25b.1\]]pus srad bu ni 'khal/_spyugs glu ni len cing 'dug pa mthong nas/_de'i drung du lhags te smras pa/_kye ba glang rdzi'u 'di lta bu'i dgon pa dben pa 'gro ba med pa na gcig pur ji ltar mi 'jigs/_des de dag la bltas nas su la 'jigs zhes smras so/_/gnod
[\[25b.2\]]sbyin rnams kyis smras pa/_srin po rnams dang 'dre rnams rang bzhin gyis gtum zhing ma rungs pa yin par khyod kyis sngon ma thos sam/_rig sngags dka' thub bde legs ldan pa dag_/grogs kyis bskor ba'i nang na 'dug gyur zhing /_/dpa' la 'jigs pa med pa'i
[\[25b.3\]]mi dag kyang /_gang las thar bar 'gyur ba rab dka' ba/_/nags tshal rab tu dben zhing zab pa la/_/'jigs pa'i sa na grogs kyang yong med par/_/mi yi sha dang tshil dag za ba yi/_/srin po de dag ci phyir khyod mi skrag_/de skad ces smras pa dang /_ba glang rdzi'u
[\[25b.4\]]des dgod nas smras pa/_bde legs chen pos 'gro ba 'di/_/yongs su bskyang bar gyur pa na/_/lha yi dbang po dag gis kyang /_/'di dag gtse bar mi nus na/_/sha za rnams kyis ga la nus/_/de bas nags na khyim bzhin du/_/mtshan mo dag kyang nyin par bzhin/_/
[\[25b.5\]]gcig pu'ang grogs kyi nang 'dug 'dra/_/bdag ni 'jigs pa med par 'dug_/de nas gnod sbyin de dag ngo mtshar cher gyur nas/_de la zil gyis gnon pa bzhin du ched cher byas nas smras pa/_kye bzang po khyod kyi bde legs kyi bye brag de ci 'dra ba zhig re zhig smros
[\[25b.6\]]shig_/de dgod cing de dag la smras pa/_bdag cag gi bde legs kyi bye brag rmad du byung ba ci 'dra ba nyon cig_/gser gyi ri bo'i brag ltar yangs pa'i brang /_/ston ka'i zla ba dri med mdzes pa'i zhal/_/dpung pa gser gyi sdong po lta bur rgyas/_/mi dbang khyu mchog
[\[25b.7\]]spyan 'dra rnam par gnon/_/bdag cag gi bde legs kyi khyad par ni 'di'o zhes smras nas/_ngo mtshar che zhing khro ba dang bcas pas gnod sbyin de dag la bltas te yang smras pa/_e ma ho 'di ngo mtshar che'o/_/mi dbang thub chen 'di ltar grags pa yang /_/khyed
[\[26a\]]
[\[26a.1\]]kyi rna lam ci ltar ma grags kye/_/'on te thos kyang shin tu rmad byung bas/_/khyed cag yid mi ches phyir ma bzung ngam/_/khyed cag gang nas lhags pa'i yul de yi/_/mi rnams yon tan tshol la mi mkhas sam/_/ched cher mi 'dzin skal ba med pa'i
[\[26a.2\]]phyir/_/mi dbang grags pas rnam par spangs su dogs/_/de bas na yul de lta bu mtha' 'khob nas 'dir lhags pa ni/_khyed cag la skal ba cung zad cig yod do/_/gnod sbyin rnams kyis smras pa/_bzang po de'i yul na gnas pa'i skye bo rnams la mi ma yin pa rnams kyis
[\[26a.3\]]gnod pa byed mi nus pa rgyal po de'i mthu de lta bu ci las gyur/_ba glang rdzi'us smras pa/_nged kyi rgyal po chen po'i mthu 'di lta bu 'di ni rang gi che ba nyid kyis thob pa'o/_/bram ze dag ltos shig_/de'i dpung byams pa'i ru mtshon khro bo'i dpung ni cho ga tsam/_/de ni mi khro tshig rtsub mi
[\[26a.4\]]smra sa yang legs par bsrung /_/de yi bka' khrims chos yin rgyu med nor yang dam pa mchod/_/de ltar rmad du byung yang ngan pa'i chos nyid dregs pa med/_/kho bo cag gi rje 'di ni de lta bu la sogs pa'i yon tan mang po dang ldan te/_de bas yul na gnas pa'i skye bo rnams la gnod
[\[26a.5\]]par mi nus so/_/de lta bas na kho bos khyed la ci snyed cig smra bar mi nus kyis/_mi'i bdag po'i yon tan thos par 'dod na khyed grong khyer de nyid du 'dong bar rigs so/_/khyed der song dang skye bo rnams rang rang gi chos la dga' bas ya rabs kyi tshul la gnas pa dang rtag tu bde zhing
[\[26a.6\]]lo legs pas rab tu dga' ba phun sum tshogs shin tu lugs bzang la mi 'phya ba dang /_skye bo glo bur du lhags pa rnams la khyad par du byams pa dang /_mi'i bdag po'i yon tan snying la dran pa dang /_de'i grags pa'i gzhi bstod pa dang bkra shis pa dang bde legs bzhin du rab tu
[\[26a.7\]]dga' zhing goms par byed pa dag mthong na rgyal po'i yon tan rgya cher shes par 'gyur ro/_/de ltar yon tan mang po brjod pas de mthong bar 'dod pa la nges par de'i yon tan mngon sum du 'gyur ro/_/de nas gnod sbyin de dag rang gi mthus ma tshugs pas rgyal po de la sems
[\[26b\]]
[\[26b.1\]]mi bzod pa dang bcas pas yon tan snying nas brjod cing tshig rigs pa dang /_bden par smras pa des kyang sems 'jam por ma gyur to/_/dman pa rnams ni phal cher yang /_/mi bzod pas ni yid gdungs pas/_/dngos po gang la de grags pa/_/de yis lhag par
[\[26b.2\]]gdungs par gyur/_/rgyal po de sbyin pa la dga' bar shes nas/_de la gnod pa byed par 'dod pa'i gnod sbyin de dag gis rgyal po de mthong nas mthong ba'i tshe/_bza' ba slongs so/_/de nas rgyal po de rab tu dga' nas de'i las su bskos pa'i mi rnams la kha zas zhim po
[\[26b.3\]]bram ze rnams la myur du byin cig ces bka' stsal to/_/de nas bram ze la dgos pa'i kha zas rnams khyer te 'ongs na yang /_gnod sbyin de dag na re kha zas de lta bu bdag cag mi bza'o zhes smras nas/_stag gzig rtsa sngon po mi 'dod pa bzhin du len du ma btub bo/_/de
[\[26b.4\]]rgyal po des thos nas/_de dag gi drung du song ste/_'o na khyed cag rnams kha zas ci lta bu 'dod de 'dra ba btsal lo/_/zhes smras so/_/gnod sbyin rnams kyis smras pa/_mi sha shin tu dron po dang /_/mi yi khrag ni dron mo dag_/brtul zhugs ma nyams pad+ma'i spyan/_/gnod
[\[26b.5\]]sbyin rnams kyi bza' btung lags/_/zhes smras nas/_rang gi lus kha nas mche ba gtsigs pa/_mig dmar zhing ser la g.yo zhing mi sdug pa dang /_sna leb cing mi sdug pa dang /_skra dang kha spu me 'bar ba ltar ser ba dang /_lus char sprin ltar gnag cing mi sdug pa 'jigs pa
[\[26b.6\]]bstan pa de dag mthong nas/_rgyal po des bsams pa/_'di dag ni sha za yin te mi ma yin no/_/de bas na bdag cag gi bza' ba dang btung ba ma 'dod do snyam du nges par gyur to/_/de nas mi'i dbang po de snying rje can yin pas/_bsam pa dag pas de dag la snying rje de bas
[\[26b.7\]]yang ches gyur snying la snying rje 'ba' zhig sems/_gnod sbyin de dag la mya ngan byed cing don 'di lta bu nges par bsam mo/_/snying rje can la 'di lta bu'i/_/bza' dang bca' ba rab tu dkon/_/nyin re zhing yang de btsal ba/_/de las sdug bsngal che ba med/_/snying rje med
[\[27a\]]
[\[27a.1\]]cing mi nus na'ang /_/'bad pa don ni med par 'gyur/_/nus na'ang phan byed goms pa la/_/de bas dka' ba ci zhig yod/_/snying rje med cing yid ni ma zhi ba/_/de lta bu yi kha zas za ba rnams/_/tshe 'di dang ni pha rol rang don bsreg_/'di dag
[\[27a.2\]]sdug bsngal nam zhig med par 'gyur/_/da 'di dag gi kha zas sbyar bas nyin zhag 'ga' tsam yang gzhan gsod pa la zhugs pa 'di las ci ltar bzlog par bya/_phongs te slong du 'ongs pa rnams kyi gdong /_/re ba bzlog pas ngo 'dzum gnag gyur pa/_/bu yug rlung gis pad+ma
[\[27a.3\]]rnying pa bzhin/_/mi dga' byas pas nams kyang bdag mi dran/_/gdon mi za bar bdag lus rgyas pa 'di/_/khrag dang bcas pa'i sha rnams sbyin bar bya/_/phongs pa 'ongs na de ni rigs pa snyam/_/de las gzhan pa bdag gis gang du btsal/_/bdag rang shi ba'i sha
[\[27a.4\]]rnams drod med la/_/khrag rnams 'ang de la yod pa ma yin no/_/bru ba tsha bas sems ni gdungs pa la/_/de yis legs par mgu bar 'gyur ma yin/_/gson po'i sha yang bdag gis ji ltar btsal bar bya/_/'di dag bdag gi thad du 'ongs nas bkres pa la/_/skom
[\[27a.5\]]pas mig dang gdong gi mdongs nyams shing /_/bslong dang re ba'i 'bras bu med pas yid/_/sdug bsngal bzhin du slar dong na yang ci zhig bya/_/de bas na 'di ni dus la bab kyis/_rtag tu na zhing gdug pa'i rma dang 'dra/_/nad kyi 'byung khungs ngan pa'i lus 'di la/_/
[\[27a.6\]]dgos pa khyad par can du spyad pa yis/_/bcos pa'i sdug bsngal shin tu bzod par bya/_/de ltar nges par byas nas rgyal po rab tu dga' bar gyur pas/_mig rtsa dang gdong gi mdangs bzang pos rang gi lus bstan nas/_gnod sbyin de dag la smras pa/_bdag gi sha
[\[27a.7\]]ni khrag dang bcas pa 'di/_/'jig rten rnams la phan pa'i phyir bzung ste/_/gal te de ring mgron du byar rung na/_/de ni bdag gis mngon par thob par 'gyur/_/de nas gnod sbyin de dag rgyal po de'i lhag pa'i bsam pa shes bzhin du ngo mtshar rab tu che bas yid ma ches nas/_
[\[27b\]]
[\[27b.1\]]rgyal po la smras pa/_phongs pas bdag gi sdug bsngal dag_/slong zhing dman pas bstan pa lags/_/de las sbyin pa po nyid kyis/_/dus la bab pa mkhyen par mdzod/_/de nas rgyal po des bsams pa da ni 'di dag dga' 'dod do snyam nas/_snying rab tu dga' ste/_
[\[27b.2\]]rtsa dbral ba'i phyir sman pa rnams bos shig ces bka' stsal to/_/de nas rgyal po de'i blon po rnams rgyal po'i sha dang khrag rnams sbyin par stsol bar rig nas/_rtab rtab por gyur to/_/mi bzod cing sems 'khrugs nas byams pa'i dbang gis don 'di lta bu cung zad
[\[27b.3\]]cig gsal bar smras so/_/lha sbyin pa la dgyes ches pas 'bangs glo ba nye ba rnams la phan pa dang /_gnod par 'gyur ba mi gzigs pa mi rigs so/_/lhas 'di dag ni mi mkhyen pa yang ma lags te/_/'di ltar skye dgu rnams la gnod pa gang dang gang /_/de dang de dag
[\[27b.4\]]gnod sbyin rnams la dga'/_/gzhan la gnod pas 'tsho zhing dga' ba skye/_/'di dag rigs dang rang bzhin de lta lags/_/rgyal srid dpal 'di 'jig rten phan pa'i phyir/_/bde la ma chags lha yis bzung bar mdzod/_/de bas bdag gi sha sbyin gsol ba yi/_/log
[\[27b.5\]]pa'i lam du yi dam bcas pa mthong /_/skyes bu dpa' bo khyod kyi mthus bskyabs pa'i/_/'jig rten gdon mi za bar 'di mi bzod/_/phung bar byed la mkhas pa 'di dag ni/_/tshul gyis tshul min skye dgu phung bar 'dod/_/mchod sbyin tshe na sum cu rtsa gsum pa'ang /_/
[\[27b.6\]]tshil dang zhag la sogs pa bsregs pas mgu/_/khyod kyi zhal zas phun sum tshogs pa dag_/gus par sbyin yang 'di dag 'dod mi 'gyur/_/lha'i thugs ni bdag cag lta bu'i skye bos bcos pa ma lags mod kyi/_'on kyang 'di ni bdag cag gi don du gces pa'i slad
[\[27b.7\]]du bdag cag 'di ltar ko long gsol bar gyur to/_/gnod sbyin lnga po 'di rnams kyi don du 'bangs thams cad mgon ma mchis par bgyi'am/_lha 'di lta bu'i chos gang gi lam lags/_gzhan yang 'di ltar bdag cag la mi byams pa ci las gyur/_rje'i ched du 'tshal ba
[\[28a\]]
[\[28a.1\]]la sha dang khrag yongs su rdzogs par mchis pa 'di dag sngon bdag cag gang gis sbas te ma phul na lha nyid kyis stsal bar bzhed/_de nas rgyal po des blon po de dag la smras pa/_yod bzhin du ni med ces su/_/nged cag lta bus ci ltar smra/_/brtul te gsal
[\[28a.2\]]bar slong ba la/_/mi sbyin zhes kyang ci skad smra/_/chos kyi bka' khrims thog mar 'gro ba dag_/gal te ngan pa'i lam du bdag song na/_/nga yi spyod pa'i rjes su 'jug pa yi/_/nga yi 'bangs rnams gnas skabs ci ltar 'gyur/_/'di yang skye dgu rnams kyi don gyi
[\[28a.3\]]phyir/_/ngas ni lus la snying po dbyung bar bya/_/nga yi sems ni ser snas phrogs gyur na/_/skye bo'i don la dge ba'i gzi ci 'dra/_/khyed kyis nga la gus pa dang bcas par byams pa dang bag phab ste gang smras pa/_'di ltar bdag cag la ni mi byams pa ni ci las gyur/_sha
[\[28a.4\]]dang khrag bdag cag la yongs su rdzogs par mchis bzhin du/_lha nyid kyis stsal bar bzhed ces zer ba de yang khyed la bshad do/_/nga khyed la mi 'byor zhing mi byams pa yang ma yin la/_ma byin du dogs pa yang med mod kyis/_rim gyis nor ni nyung ngur gyur pa'am/_/
[\[28a.5\]]skal ba chung bas zad par gyur na ni/_/mdza' bo rnams la slong ba mdzes par gyur/_/nor ldan dbul la slong ba yongs mi mdzes/_/skye bo phongs pa rnams kyi phyir bskyed pa'i/_/lus ni sha rgyas shin tu mtho ba dang /_/nga bdag nyid la chen po yod bzhin du/_/khyod la
[\[28a.6\]]slong ba legs pa ma yin no/_/mi shes gzhan gyi gnod pa'ang mi bzod na/_/khyod kyi gnod pa bdag gis ga la bzod/_/'di dag khyod la mi slong nga la slong /_/de bas nga bdag sha ni sbyin par bya/_/de bas na nga la rab tu byams pas chos kyi gegs la 'dzem pa med pa
[\[28a.7\]]'di thong shig_/nga'i don du khyod kyis spyod pa 'di lta bu bya ba mi rigs so/_/'di ni re zhig dpyad dgos te/_bza' ba la sogs bdog bzhin du/_/sbyin pa 'gog pa ji ltar 'gyur/_/legs sam gal te ma legs na/_/de ltar byed pa ci 'drar 'gyur/_/de
[\[28b\]]
[\[28b.1\]]ltar 'dir bsam pa de lta bu de thong la/_nga'i grogs rjes su mthun par byas na rigs pas dpyad par bya'o/_/lam log par 'gro ba las bzlog pa'i yid can du byas la rjes su yi rang ba dang mthun par 'di la khyed kyis byas na bzang gi de ltar mi brtan par bya ba mi rigs so/_/
[\[28b.2\]]ci'i phyir zhe na/_nor ni gcig pus spyad pa ma yin la/_/slong ba'ang nyin re rtag tu 'ong ma yin/_/slong ba 'di lta bu dang 'phrad pa ni/_/lha dag mnyes par byas kyang mi 'grub na/_/slong ba 'di lta bu'ang 'ong 'gyur zhing /_/lus kyang chud za mi bde'i gnas gyur la/_/the tshom
[\[28b.3\]]za na'ang rgya cher mi 'grub na/_/'dzum zhing zhum pa med pa'i mchog yin no/_/de ltar rgyal po des rang gi 'khor rnams la khyed kyis de ltar nga la brgal bar mi rigs so/_/zhes tshig 'jam pos bsgos nas/_sman pa rnams bos te rang gi lus la rtsa lnga dbral te/_gnod sbyin
[\[28b.4\]]de rnams la smras pa/_nga yi lus 'di khyer nas su/_/chos kyi grogs kyang bya ba dang /_/nga yang rab tu dga' gyur par/_/khyod kyis nga ni bya bar rigs/_/de dag gis de ltar bgyi'o zhes smras nas/_rgyal po'i khrag tsan+dan dmar po'i khu ba 'dra ba snyim pa zed de btung bar chas so/_/
[\[28b.5\]]rgyal po de'i lus gser mdog 'dra ba la/_/mtshan mo spyod pa rnams ni khrag 'thung ba/_/ri rab lhun po'i ri la dbyar dus kyi/_/char sprin stug pos nye bar bskor ba bzhin/_/dga' ba mchog ldan bstan dang ldan pa dang /_/lus kyi yon tan ldan pas rgyal po de/_/lus kyang
[\[28b.6\]]ma nyams sems kyang brgyal ba med/_/khrag gi rgyun yang zad pa yod ma gyur/_/gnod sbyin de dag skom gyis gdung ba zhi nas da ni 'dis 'tshal to zhes rgyal po la smras so/_/sdug bsngal mang po 'byung ba'i gnas kyi lus/_/rtag tu byas pa mi gzo yin yang rgyal po de/_/
[\[28b.7\]]slong ba dag la sbyin ba'i don grub pas/_/rab tu dga' dang rjes mthun bzung bar gyur/_/de nas rgyal po de rab tu dga' bas bskul bas mig dang bzhin gyi mdangs lhag par gsal bar gyur nas/_ut+pa la mthing ga'i 'dab ma ltar mdog sngo ba'i ral gri rnon po rdo rje rin po ches spras
[\[29a\]]
[\[29a.1\]]pa'i 'od kyis mdzes pa blang ste/_bdag gi sha bcad cing de dag la byin no/_/byin la dga' bas yang dang yang /_/skabs ni med par byas pa na/_/bcad pa'i sdug bsngal de yid la/_/dmigs par byed ni ma nus so/_/ral gri rnon pos bcad
[\[29a.2\]]pas drangs pa yi/_/dga' bas phyir yang ring du bsregs pa bzhin/_/de yi sdug bsngal skyo zhing ngal ba ltar/_/yid la 'jug par byed pa chung bar 'gyur/_/rang gi sha yis gnod sbyin de dag ni/_/tshim par byas pas de ni de bzhin dga'/_/de dag sems ni khro ba'i
[\[29a.3\]]rang bzhin yang /_/de ltar byas nas 'jam zhing nges par gyur/_/chos la dga' zhing snying rje'i dbang gyur te/_/gzhan gyi don du bdag lus gces btang bas/_/zhe sdang me yis bsregs pa'i yid rnams kyang /_/rab tu dang zhing mdog kyang gsal bar byas/_/de nas
[\[29a.4\]]gnod sbyin de dag rgyal po des rang gi sha gcod pa la 'bad cing sha bcad pa'i sdug bsngal gyis bzhin mdangs ma gyur pa dang /_mi g.yo ba de bzhin du bzhugs pa mthong nas/_rab tu dga' zhing ngo mtshar che bar gyur to/_/e ma ho ngo mtshar rmad byung 'di dag ci/_/bden
[\[29a.5\]]nam brdzun zhes dpyod cing dga' ba skyes/_/brgya la mi bzod zhi nas yid kyang dang /_/de la bstod cing phyag kyang 'tshal bar gyur/_/lha nyid kyi sku'o brgyal bar mdzad pa btang du gsol/_bdag kyang tshim par bgyis lags so/_/skye bo slong ba yid dga' bar bgyid pa
[\[29a.6\]]shin tu rmad du byung ba khyod kyi spyod pa 'di ngo mtshar gyis btang du gsol/_zhes rgyal po la gus pa dang bcas/_phyag 'tshal ba dang bcas pas rab tu dga' zhing gdong mchi ma can gyis bltas nas yang smras pa/_gus pa'i dbang gis skye bos khyod kyi grags pa sgrogs pa
[\[29a.7\]]thog tu bab/_/dpal yang pad+ma'i nags tshal btang ste khyed la brten pa thog tu bab/_/brgya byin mgon du gyur kyang khyod kyi mthus bskyabs sa yi lha mo 'di/_/mtho ris kyis mthong smon par nges te gal te mi smon bslus su zad/_/mang du smos kyang mi dgos te/_skye bo
[\[29b\]]
[\[29b.1\]]'di lta bus mngon par bzung ba'i mi'i 'jig rten 'di dag ni skal pa dang ldan pa'o/_/khyod lta bu'o brgyal bar bgyis pa 'dis ni bdag cag bsregs kyi 'gran zla ma mchis so/_/de ltar gyur pa las kyang skye bo khyod lta bu la brten nas bdag cag thar bar nus nges so/_/
[\[29b.2\]]bdag cag gis nongs pa bgyis pa gsol ba'i slad du zhu bar 'tshal lo/_/bde ba brnyes par gyur pa dang /_/rgyal po'i dpal yang bor nas ni/_/'di lta bu yi spyod pa yis/_/rmad du byung ba'i gnas ci bzhed/_/thams cad sa yi bdag po'am/_/nor gyis phyug
[\[29b.3\]]pa'am dbang po'am/_/tshangs pa'am rnam par grol ba dag_/dka' thub 'di yis bzhed lags sam/_/'di lta bu yi rtsol phod pas/_/bzhed pa'i don ni mi ring ste/_/gal te bdag cag thos rung na/_/bdag cag la ni bka' stsal rigs/_/rgyal pos smras pa/_
[\[29b.4\]]ci'i phyir ngas 'di ltar byed pa nyon cig_/rnyed par dka' la 'jig par sla ba dang /_/chog pa'i bde med rab tu zhi med pa'i/_/srid pa'i longs spyod bde ba nga mi 'dod/_/lha dbang dpal yang 'dod pa ma yin na/_/de las gzhan pa smos kyang ci zhig dgos/_/bdag
[\[29b.5\]]gis sdug bsngal zad pa tsam gyi phyir/_/nga yi yid ni mgu bar 'gyur ma yin/_/sdug bsngal mi bzad nad kyis nyen pa yi/_/lus can mgon med 'di rnams ngas bltas na/_/bsod nams 'dis ni thams cad gzigs pa yi/_/go 'phang thob cing skyon gyi dgra btul nas/_/
[\[29b.6\]]rga dang na dang 'chi ba'i rlabs 'khrugs pa'i/_/srid pa'i mtsho las skye bo 'don par 'dod/_/de nas gnod sbyin de dag rab tu dang zhing ba spu langs nas/_rgyal po la phyag 'tshal te smras pa/_'di lta bu'i rtsol ba khyad par can gyi las 'di ni rigs te/_de bas na khyod lta bu'i dgos pa
[\[29b.7\]]grub pa ni/_ring por mi thogs so snyam du yid la nges par bsams pas gsol ba btab pa/_khyod kyi bsam pa 'di kun ni/_/'jig rten phan pa'i phyir lags kyang /_/bdag cag rang la phan 'tshal bas/_/de tshe bdag cag dgongs su gsol/_/ma 'tshal bas
[\[30a\]]
[\[30a.1\]]na bdag cag gis/_/bdag gi don yang ma mthong bas/_/de ltar khyod ni 'o brgyal ba/_/de yang bzod pa mdzad du gsol/_/khyod kyi bka' yang bdag cag la/_/rjes su bzung ba'i rgyur gyur pa/_/blon po dag la bgyi ba bzhin/_/'dzem pa med
[\[30a.2\]]par stsal ba rigs/_/de nas rgyal po des de dag sems rab tu zhi zhing 'jam par gyur pa rig nas smras pa/_'di ni nga la phan pa yin gyi gnod pa ma yin pas mi bzod du dogs pa ma bskyed cig_/gzhan yang /_chos kyi lam la 'di ltar grogs byed pa/_/byang chub thob nas rjed
[\[30a.3\]]par ga la 'gyur/_/rnam par thar pa'i chos kyi bdud rtsi las/_/khyed cag nyid la thog mar bgo bar bya/_/nga ni de la dga' bar shes byas nas/_/srog gcod khyed kyis dug bzhin spang bar byos/_/gzhan nor chung ma dag la chags pa dang /_/brdzun du smra dang chang gi sdig
[\[30a.4\]]pa spongs/_/de nas gnod sbyin de dag gis de bzhin du bgyi'o zhes de la mnyan nas/_de la bskor ba byas te phyag 'tshal nas de nyid du mi snang bar gyur to/_/sems dpa' chen po des bdag gi sha dang khrag nges par sbyin par byas pa de nyid kyi tshe/_sa ni rnam pa mang por g.yos
[\[30a.5\]]par gyur to/_/gser gyi ri bo rnam par 'gul bar gyur/_/de na gnas pa'i bya rnams sgra yang 'byin/_/shing rnams 'gul bas me tog lhags par gyur/_/de dag rdzis bskyod mkha' la sprin ltar chags/_/la la bla res bres shing bya brgyus bzhin/_/kha cig tu ni phreng
[\[30a.6\]]ba brgyus pa bzhin/_/mi yi bdag po khor yug mnyam par lhags/_/rgya mtsho chen po shin tu g.yo ba'i rlabs/_/rang bzhin las ni lhag pa'i shugs dang sgras/_/'gro ba brtul ba'i lus ni gzi mdangs can/_/sa yi bdag po'i bzlog pa bzhin du byung /_/de
[\[30a.7\]]nas lha yi dbang pos 'di ci zhes/_/brtags par gyur nas de yi rgyu rtog cing /_/rgyal po nyes par dogs te rab myur bar/_/rgyal po'i pho brang mya ngan 'khrugs par 'ongs/_/sa yi bdag po de ltar gyur na yang /_/gzi mdangs gsal bas lhag par ya mtshan skyes/_/
[\[30b\]]
[\[30b.1\]]thad du 'ongs nas snyan pa'i tshig rnams kyis/_/dang zhing dga' bas de yi spyod pa bstod/_/e ma ho/_/skye bo dam pa'i cho rigs bzang /_/e ma ho/_/yon tan bsgoms pas rgya re che/_/e ma ho/_gzhan la phan pas blo re bde/_/sa 'di khyod la gtad pa mgon dang
[\[30b.2\]]bcas/_/zhes bstod nas/_lha'i dbang po brgya byin gyis lha dang mi'i sman gyi khyad par gyi rma gsar pa sos par byed nus pa rnams kyis/_de'i lus sngon bzhin du sdug bsngal med par byas nas/_rgyal po des kyang mthun pa dang gus pa dang yo byad kyis slar mchod par byas te/_
[\[30b.3\]]nyid kyi gnas su slar song ngo /_/de ltar na snying rje chen po rnams ni gzhan gyi sdug bsngal gyis sdug bsngal zhing /_bdag gi bde ba la mi lta ba yin na/_nor tsam la chags nas gtong mi phod pa lta su zhig yod ces/_skye bo sbyin pa byed pa dag la gzengs bstod pa dang /_
[\[30b.4\]]snying rje'i yon tan bsngags pa dang /_/de bzhin gshegs pa'i che ba bstan pa dang /_bsti stang du byas te chos nyan pa la yang brjod par bya'o/_/bcom ldan 'das kyis dge slong lnga po 'di dag ni mang du byed byed pa'o/_/zhes gsungs pa de yang 'di la dgongs te/_de'i te
[\[30b.5\]]gnod sbyin lnga por gyur pa de dag la bcom ldan 'das kyis ji ltar zhal gyis bzhes pa de bzhin du chos kyi bdud rtsi byin pa yin no/_/byang chub sems dpa' byams pa'i stobs su skyes pa'i rabs te brgyad pa'o//_//byang chub sems dpa'i spyod pa ni sems
[\[30b.6\]]can phal pa rnams kyis rjes su yi rang ba tsam yang lags par mi nus na kun tu spyad pa lta ga la nus/_de yang 'di skad thos te/_dbang po thul ba goms par gyur pa dang /_dpa' ba dang /_tshul dang dul ba phun sum tshogs pas rnam par rgyal ba'i dpal thob pa/_rgan
[\[30b.7\]]pa la bsnyen bkur nges par byas pas rig byed gsum dang brtag pa'i don gyi de kho na nyid khong du chud pa rang gi 'khor rang gi chos dang las la 'bad pa/_yid de'i rgyu med pas ma gyur zhig bde bar 'tsho ba snying nye ba rnams kyis bka' khrims bzang po bsgrags pa/_so tshis byas
[\[31a\]]
[\[31a.1\]]pa legs par 'byor pa/_yul shi bi pa rnams kyi rgyal po kun tu rgyal ba zhes bya ba zhig byung ngo /_/yon tan ldan pas mi yi bdag po'i dpal/_/rigs ldan chung ma bzhin du snying nye ba/_/ri phug seng ges bsrungs pa'i ri dwags bzhin/_/sa yi
[\[31a.2\]]bdag po gzhan rnams glags mi lta/_/dka' thub rnams dang rigs dang sgyu rtsal la/_/nang gi 'khor gyis goms par byas pa rnams/_/'ongs nas rim gro lhag par che bar 'gyur/_/bkur sti byas pa gtso bo yin par snang /_/dar rgyal srid thob ma thag tu de'i bu
[\[31a.3\]]thams cad sgrol zhes bya ba yon tan mang po rab tu grags pa cig rgyal tshab tu gyur te/_de'i tshe rgyal tshab de bcom ldan 'das 'di nyid yin no/_/gzhon yang rgan pa'i nye bar zhi la dga'/_/gzi brjid che yang bzod cing des pa'i ngang /_/mkhas par gyur kyang shes pa'i
[\[31a.4\]]nga rgyal med/_/dpal dang ldan zhing 'byor yang dregs pa med/_/de yi grags pas 'jig rten gsum khyab pas/_/phyogs rnams rab tu rgya chen mthong gyur kyang /_/gzhan gyi grags pa cung zad yod pa rnams/_/'phro ba'i skabs kyang med pa bzhin du 'gyur/_/skye bo
[\[31a.5\]]rnams kyi sdug bsngal dpag med pa/_/de yis ma bzod snying rje'i gzhu dag dang /_/sbyin pa'i mda' rnams char bzhin 'bebs pa yis/_/de dang lhan cig g.yul chen 'gyed pa 'dra/_/de nyin re bzhin slong ba lhags pa rnams la bslongs pa bas kyang lhag par nyon ma
[\[31a.6\]]mongs par nar gtong zhing tshig 'jam po dang gus pa dang yid du 'ong bas rab tu tshim par byed par gyur to/_/dus mtshams kyi nyi ma dag la yang gso sbyong nges par gnas pa dang /_rab tu zhi bas brgyan te/_mgo khrus byas te gos dkar po bgos nas glang po che'i mchog
[\[31a.7\]]gangs ri 'dra ba/_dregs pa dngul gyis gdong brgyan pa/_mtshan nyid dang /_dul ba dang /_mgyogs pa dang /_snying stobs che ba phun sum tshogs pa/_grags pa bzhon par 'os pa'i spos kyi glang po che mchog zhon nas/_grong khyer gyi kho ra khor yug na bdag gis sbyin
[\[31b\]]
[\[31b.1\]]pa btang ba'i khang pa skye bo phongs pa rnams kyi rdzing bu dang 'dra ba bshams te bzhag pa rnams nyul du song ngo /_/dga' ba'i khyad par 'di lta bu dag thob par gyur te/_phongs pa rnams la sbyin 'dod pa'i/_/dga' ba gang dag skye ba ni/_/khyim na gnas pa'i longs spyod la/_/
[\[31b.2\]]de tsam du ni dga' ba med/_/de nas re zhig cig de de ltar sbyin pa la rab tu dga' ba'i slong mo pa rnams kyis kun tu bsgrags pa thos nas/_de'i tshe nyi 'og gi rgyal po gzhan cig gis bsams pa/_'di ni sbyin pa la dga' ba'i dbang du gyur pas bslu bar nus so snyam nas/_
[\[31b.3\]]glang po che'i mchog song ba'i phyir der bram ze cig btang ngo /_/de nas thams cad sgrol rang gis sbyin btang gi khang pa nyul zhing rab tu dga' bas bzhin gyi mdangs bzang po dang ldan pa la/_bram ze de dag gis rgyal ba dang shis pa brjod nas lag pa g.yas pa bsgreng ste bstod nas mdun du
[\[31b.4\]]sdod pa dang /_/des glang po che'i mchog de bzung nas zhe sa dang bcas pas ci bzhed gsungs shig ces ci'i phyir lhags pa dris so/_/bram ze rnams kyis smras pa/_khyod ni sbyin la dga' ba dang /_/khyod kyi glang po chen po 'di/_/'gros bzang 'gying zhing 'gro ba yi/_/yon tan
[\[31b.5\]]'tshal phyir bdag cag mchis/_/ti se'i gangs dang 'dra ba yi/_/glang chen 'di ni stsal ba yis/_/'jig rten 'di dag ya mtshan gyis/_/'di ni rab tu dga' bar mdzod/_/ces smras pa dang /_byang chub sems dpa' snying dga' bas kun tu rgyas par gyur nas/_
[\[31b.6\]]yun ring mo zhig nas gdod slong mo pa'i skye bo rlabs cher slong phod pa mthong bar gyur to snyam du bsam mo/_/bram ze 'di dag la ni glang po che'i rgyal po 'di lta bu ni cang mi dgos kyi/_gdon mi za bar 'di ni brkam pa dang /_phrag dog gi skyon gyis bdag la yid dkrugs pa'i
[\[31b.7\]]rgyal po 'dod chen cig gis sbyar te btang ngo snyam du nges so/_/grags dang chos la'ang ma bltas par/_/nga la phan bzhin gang byed pa/_/rgyal po de yi bsams pa dag_/re thag chad par mi bya'o/_/de ltar nges par byas nas/_bdag nyid chen po de glang po che'i mchog de
[\[32a\]]
[\[32a.1\]]las myur du babs te bzhes su gsol zhes byas nas gser gyi ril ba gtad de/_de dag gi mdun na 'dug go/_/nor bsgrub ngor ni chos lam mi mthun pa'i/_/rgyal po gtsug lag dag la mkhas gyur kyang /_/chos la dga' bas de nas glang chen byin/_/
[\[32a.2\]]tshul dang dga' bas de ni g.yos ma gyur/_/glang chen gser gyi dra bas mdzes par legs brgyan pa/_/ston ka'i sprin tshogs glog 'gyu 'dra ba de byin nas/_/mi yi bdag po'i sras de rab tu dga' bar gyur/_/tshul gyi phyogs la dga' ba'i grong khyer pa rnams 'khrug_/de nas
[\[32a.3\]]glang po che'i rgyal po de byin pa thos nas yul shi bi pa'i bram ze rgan po dang blon po bka' la gtogs pa dang /_dmag mi dang grong khyer gyi gtso bo rnams ca co'i sgra phyung nas/_rgyal po kun tu rgyal gyi drung du lhags nas/_rtab rtab por gyur nas mi bzod cing sdangs te zhes btang nas ko
[\[32a.4\]]long du smras pa/_lha rgyal srid kyi dpal 'di ltar mchog tu gyur pa yal bar dor ba ni ci lags/_lha nyid kyi rgyal srid 'di ltar nyams par gyur pa bzod par mdzad pa mi rigs so/_/rgyal pos rings rings skad du 'di ci nyes zhes smras pa dang /_yang smras pa/_ci lha
[\[32a.5\]]mi mkhyen tam/_gang gi 'gram pa bud pa sgra sgrogs pa/_/dngul gyi dri zhim rlung gis reg ba yi/_/gzhan gyi glang po myos shing dregs pa rnams/_/stsal ba'i sdug bsngal med par zil gnon pa/_/gang gi gzi yis khyod kyi dgra bo rnams/_/mthu stobs mnan zhing
[\[32a.6\]]drags pa med byas pa/_/thams cad sgrol gyis glang po de byin bas/_/khyod kyi rgyal ba gzugs can gzhan yul song /_/ba dan gser dang gos dang bza' ba dag_/rgyal pos bram ze rnams la sbyin par 'os/_/gang la dpal dang rgyal ba nges yod pa'i/_/glang chen btang ba
[\[32a.7\]]sbyin pa dpa' ches so/_/tshul dang 'gal ba'i lam du song ba 'dis/_/rgyal po'i dpal ni ji ltar 'gro zhes 'gyur/_/'di ni yal bar dor ba khyod la gnod/_/khyod kyi dgra ni mdun na dga' bar byed/_/de skad thos nas rgyal po bu la byams pas de dag nyid la cung zad cig mi
[\[32b\]]
[\[32b.1\]]dga' bar gyur nas/_dgos pa'i dbang gis mi dga' bzhin du de ltar bya'o smras nas/_yul shi bi pa'i mi rnams la yid bzhos te smras pa/_thams cad sgrol 'di sbyin pa la zhugs shing /_/tshul gyi rim pa la mi lta ba ngas shes te/_rgyal srid la dbang byed du bcug pa ni de
[\[32b.2\]]ltar spang bar bya ba mi rigs mod/_'dis kyang rang gi glang po che byin zin pas/_skyugs pa dang 'dra bar bor ba lta bu cig slar 'phrog_/'on kyang 'di ci nas sbyin pa la tshod shes par bya yis khyed de ltar 'khrug par ma byed cig_/shi bi pa rnams kyis smras pa/_rgyal po chen po
[\[32b.3\]]thams cad sgrol 'di ni don de lta bu dag la gtams pa tsam gyis dam bca' bzlog tu btub pa ma lags so/_/kun tu rgyal bas smras pa/_'o na de la ngas gzhan ci zhig bya/_/nyes pa spyod la gang zhig rab dga' zhing /_/yon tan brtan la skyon du bzung ngam ci/_/glang po de yi
[\[32b.4\]]phyir ni bdag gi bu/_/bsad dam 'on te bzung ngam ci zhig bya/_/de bas na khyed rnams 'di la rngam zhing 'khrug par ma byed cig_/ngas thams cad sgrol la 'di lta bu dag byed du mi 'jug go/_/de nas yul shi bi pa rnams khros nas rgyal po la smras pa/_mi yi bdag po khyod kyi
[\[32b.5\]]sras 'di la/_/bsad dam bcing ngam brdeg par su zhig 'tshal/_/chos la zhen pa snying rje'i bdag nyid pas/_/'dis ni rgyal srid bzung ba yongs mi nus/_/'khor gsum brten zhing gzi brjid che ba la/_/grags pa thob pa seng ge'i khri la 'os/_/tshul la mi lta
[\[32b.6\]]chos la rab dga' bas/_/'di ni dka' thub nags na gnas par 'os/_/sa yi bdag po rnams kyi tshul nyes skyon/_/de la brten pa rnams la 'byung mod kyi/_/'on kyang de dag bcos su rung ma mchis/_/sa bdag gtso bo nyams na bcos mi rung /_/'di la mang du gsol
[\[32b.7\]]yang ci 'tshal te/_/khyod kyi srid nyams mi bzod shi bi pa/_/'di rnams kyis ni 'di ltar nges par bcad/_/mi rje'i sras 'di bka' thub 'phel ba'i phyir/_/thub pas bstan pa'i ri bo 'bang kar btang /_/tshul ma yin par nyams su dogs shing phan par dga' ba'i skye bo de
[\[33a\]]
[\[33a.1\]]dag gis ngo bzlog ma phod par smras pa dang /_de nas rgyal po de bu dang bral ba'i sems gdungs bas ngo tsha ba bzhin du/_mgo smad de nyam nga nga ltar shugs nar se byung nas/_byams shing spobs pa dang /_yid gcugs pa'i dbang gis yul shi bi
[\[33a.2\]]pa rnams la smras pa/_khyed de ltar 'di la gal gyis 'chu na re zhig nyin zhag gcig tsam cig spro srings shig dang /_sang nang par khyed kyis bsams pa bzhin du thams cad sgrol byed du bcug go/_/yul shi bi pa rnams kyis de ltar bgyi'o zhes smras nas/_bsgo ba nyan pa dang /_
[\[33a.3\]]rgyal po des gsol ka ba la khyod song la 'di ltar gyur pa thams cad sgrol la sbron cig ces bka' stsal to/_/des kyang de bzhin du bgyi'o zhes mnyan nas/_mya ngan gyi mchi mas gdong khebs shing /_thams cad sgrol rang gi khang pa na 'dug pa de'i drung du song ste/_mya ngan gyi sdug
[\[33a.4\]]bsngal gyis shugs kyi skad phyung ste ngus nas/_de'i rkang pa gnyis la phyag 'tshal lo/_/thams cad sgrol gyis rtab rtab ltar/_e ma rgyal po thugs bde'am zhes dris pa dang /_mi dga' bas tshig mi gsal bar de la rgyal po thugs bde zhes smras so/_/'o na ci'i phyir de ltar
[\[33a.5\]]mi brtan par gyur zhes thams cad sgrol gyis yang yang dris pas/_gsol ka ba mchi mas brnangs shing skad 'jor la dbugs kyis brnangs pa'i tshig mi gsal bas/_gcom chung ngus smras pa/_shi bi pa rnams mi srun pa/_/'khrugs par gyur nas rgyal po'i bka'/_/'jam
[\[33a.6\]]por stsal yang mi nyan par/_/rgyal po khyod ni yul nas 'byin/_/thams cad sgrol gyis smras pa/_yul shi bi pa rnams ci'i phyir 'khrugs nas nga skrad/_'dul dang 'gal ba'i lam mi 'gro/_/bag med pa la nga mi dga'/_/nyes par byas pa ma mthong na/_/shi bi pa rnams ci phyir
[\[33a.7\]]'khrug_/gsol ka pas smras pa/_ha cang rlabs ches pas len no/_/khyod ni chags pa med la dga' bar gyur/_/slong ba rnams kyi yid ni chags la dga'/_/glang po'i rgyal po khyod kyis byin pa'i phyir/_/shi bi pa rnams 'khrugs nas bstan pa nyams/_/de bas rang gi
[\[33b\]]
[\[33b.1\]]chos bor te/_/khyod la tsham tshom med par ni/_/gang du spyugs kyang mi dang pas/_/lam der khyod kyang song zhes zer/_/de nas byang chub sems dpa' snying brtse ba la goms pa shas che ba dang /_gzhung lugs skye bo slong ba rnams la byams pa dang /_rang gi bstan pa phun sum tshogs
[\[33b.2\]]pa'i phyir smras pa/_yul shi bi pa rnams ni mi brtan pa'i rang bzhin can yin te/_ngas rang bzhin mi shes pa ltar byed mod/_'jig rten don du nga yi lus 'dzin na/_/phyi rol nor lta smos kyang ci zhig dgos/_/rang gi mig dang mgo yang ngas sbyin na/_/phyi rol nor sbyin smos
[\[33b.3\]]kyang ci zhig dgos/_/slong ba rnams kyi slong ba'i tshig rnams la/_/rang gi lus kyang gtong bar sems pa la/_/skrag par byas nas mi sbyin sems snyam pa/_/byis pa rang gi rang bzhin ston pa zad/_/shi bi pa rnams thams cad kyis/_/nga ni bsad dam spyugs kyang rung /_/mi
[\[33b.4\]]sbyin pa ni ngas mi byed/_/dka' thub tshal du 'gro zad mod/_/de nas byang chub sems dpa'i btsun mos gtam ngan de thos nas bzhin 'gyur ba la/_yul shi bi pa rnams kyis 'dir ji ltar nges par byas pa khyod kyis thos sam/_nga las khyod kyis ci thob dang /_/gang yang khyod kyi pha ma
[\[33b.5\]]yi/_/nor rnams cung zad ci yod pa/_/de dag khyod kyis gter du sbos/_/ma dris smras pa/_lha 'di dag gar gter du sba bar bgyi/_thams cad sgrol gyis smras pa/_rtag par tshul khrims ldan pa la/_/sbyin pa bkur stis brgyan pa sbyin/_/nor rnams de ltar gter bcug
[\[33b.6\]]pa/_/rjes su 'gro zhing phrog tu med/_/gyos sgyug gnyis kyang dga' bar byos/_/chos la gcig tu bag yod byos/_/nga med mya ngan ma byed cig_/ma dris de thos nas snying rab tu gdungs nas/_khyim thab mi dga' ba spang ba'i phyir mya ngan dang mi dga' ba btang ste smras pa/_rgyal
[\[33b.7\]]po chen po nyag gcig pu/_/nags su gshegs pa'i chos ma mchis/_/rgyal rigs gang du gshegs pa der/_/bdag kyang de bas mchi bar 'tshal/_/khyod spangs nas ni yongs bskor te/_/gnas kyang bdag nyid nges par mchi/_/dul ba khyed gang gson pa der/_/'chi
[\[34a\]]
[\[34a.1\]]ba'i sdug bsngal med par 'gyur/_/lha bdag ni nags na gnas pa mi bde bar ma mthong lags so/_/ci'i phyir zhe na/_mi srun mi med shing dang chu mang bskyed/_/bya rnams sna tshogs sgra 'byin ri dwags mang /_/ne'u gseng sngon po yid 'ong bai DUr 'dra/_/skyed
[\[34a.2\]]mos tshal bas dka' thub nags tshal dgyes/_/lha gzhan yang /_nags tshal lcug ma'i khrod dag na/_/gzhon nu 'di gnyis phreng ba yis/_/brgyan cing brtse ba gzigs na ni/_/rgyal srid dag kyang dgos mi 'gyur/_/dus kyi dbang gis gyur pa yi/_/nags tshal mdzes
[\[34a.3\]]pa gsar pa dang /_/sman ljongs 'bab chur bcas pa yi/_/nags tshal dag na dgyes par 'gyur/_/dga' bas 'tshal ba'i bya rnams ni/_/sna tshogs sgra 'byin sil snyan bzhin/_/'dod chags bde ba'i slob dpon gyis/_/bstan pa'i rma bya gar yang bgyid/_/bung
[\[34a.4\]]ba'i na chung glu len pa/_/rab tu snyan cing ma smad pa/_/nags tshal dag na glu gar gyis/_/khyod kyi thugs ni dgyes par bgyid/_/nags tshal dag na mtshan mo zla 'od ni/_/ras dkar bzang pos g.yogs pa'i rdo leb dang /_/me tog shing gi dri zhim bsgos pa yi/_/nags
[\[34a.5\]]tshal ser bu'i bsil yab g.yob par bgyid/_/'bab chu'i na chung gor mas bskyod pa yi/_/chab sgra snyan pa lhang lhang sgra sgrogs pa/_rgyan gyi sgra rnams sil khrol mchis pa bzhin/_/khyod kyi thugs ni rab tu dgyes par bgyid/_/de de ltar btsun mo gnang chen gyis yid
[\[34a.6\]]bzhos pa dang /_nags su 'gro ba la sems spro bar gyur nas/_skye bo slong mo pa rnams la bltas te/_sbyin pa chen po sbyin pa la zhugs so/_/de nas thams cad sgrol de ltar btang bar gyur pa thos nas/_rgyal po'i pho brang na ngud mo'i sgra chen po byung bar gyur to/_/skye bo slong
[\[34a.7\]]mo pa rnams kyang mya ngan gyis gdungs pa'i shugs kyis brgyal ba bzhin du gyur zhing /_smyo bla can du gyur pa bzhin du smre sngags rnam pa mang po 'don par gyur to/_/'bras bu zhim po yod pa'i grib shing dag_/bcad pa'i phyir ni sta re gzas pa rnams/_/'dzin pa'i sa ni ngo mtshar
[\[34b\]]
[\[34b.1\]]ma gyur pa/_/'di ni sems dpa' med par gsal bar mngon/_/chu gtsang zhim po bsil bas gang ba yi/_/rdzing bu 'dra ba dag kyang mi 'gog na/_/'jig rten skyong rnams ming ni don med gyur/_/grags pas zad dam gal te gud du song /_/gang na rgyal po thams cad sgrol/_/
[\[34b.2\]]rang gi srid las phyung bas na/_/kye ma'o chos min gnyid ma log_/chos ni gnyid log yang na shi/_/bdag cag phongs pa slong mo pa/_/nyes pa cung zad med pa la/_/srog la rgol ba mi srun pa/_/de las phung byed mkhas pa med/_/de nas byang chub sems dpas nor bu
[\[34b.3\]]rin po che dang /_gser dngul gyis gang ba'i mdzod 'bum phrag du ma dang /_nor dang 'bru mang por ldan pa'i bang mdzod rnams dang /_bran pho dang /_bran mo dang /_theg pa dang /_bzhon pa dang /_gos dang yo byad la sogs thams cad phongs pa rnams la ji ltar rigs pa
[\[34b.4\]]byin te/_pha ma mya ngan gyi sdug bsngal gyis brtan pa zil gyis gnon pa'i rkang pa gnyis la phyag 'tshal nas/_bu dang chung mar bcas te shing rta'i mchog la zhon nas/_bsod nams kyi nyin bar gyi sgra bzhin du skye bo mang po cho nge 'don pa'i sgra sgrogs shing /_grong khyer chen po mchog
[\[34b.5\]]gi nang nas phyir byung ste/_/rjes su chags pa'i dbang gis rjes su 'brang ba'i skye bo mya ngan gyis gdungs pa'i mchi ma la gdong g.yogs pa rnams nan gyis slar bzlog ste bkye nas/_bdag nyid kyis srab skyogs bzung ste/_ri bo 'bang ka la gal ba der song ngo /_/grong khyer gyi
[\[34b.6\]]mchog gi nye kor ba skyed mos tshal bzang po yid du 'ong ba dang ra ba 'das nas kyang /_yid la 'khrugs pa med pa mthar gyis grib shing nyung zhing skye bo mang po 'du ba'i rgyun chad pa/_ri dwags mang po rgyu ba/_phyogs gsal bar snang ba/_tshad pas byi'u tsa tsa'i sgra grag pa'i
[\[34b.7\]]dgon pa cig tu phyin to/_/de nas bram ze 'khyams pa dag cig gis de la shing rta 'dren pa'i rta bslangs so/_/dpag tshad du ma'i lam du de lus pa/_/bu smad bcas shing grogs ni med gyur kyang /_/sbyin la dga' bas phyi rjes mi lta bar/_/bram ze rnams la rta bzhi byin
[\[35a\]]
[\[35a.1\]]par gyur/_/de nas byang chub sems dpa' bdag nyid kyis shing rta drangs par brtsams nas legs par chas pa dang /_gnod sbyin gzhon nu bzhi ri dwags dmar po'i gzugs su bsgyur nas rta bzang po rab tu dul ba bzhin du bdag nyid kyi shing rta'i gnya' shing gnya'
[\[35a.2\]]bar thogs par gyur to/_/de mthong ba dang ma dris dga' zhing ngo mtshar du gyur pas mig bgrad pa la byang chub sems dpas smras pa/_gang na 'di ltar glo bur 'ongs pa la/_/byams pa'i rtsa zug ri dwags mchog 'khod nags/_/dka' thub can gyi nags bcas bkur ba
[\[35a.3\]]yi/_/mthu chen khyad par 'phags pa 'di la ltos/_/ma dris smras pa/_dam pa rnams kyi yon tan dang /_/rab tu goms kyang mi 'dra bas/_/bdag gis bsams na mthu chen 'di/_/rgyal po khyod kyi lags pa snyam/_/mtsho yi nang na skar ma'i gzugs brnyan rnams/_/
[\[35a.4\]]ku mud rgyas pa lhag par mdzes gyur pa/_/zla ba'i 'od zer ltad mo lta ba bzhin/_/'dir mchis pa rnams rgyur gyur lags pa snyam/_/'di ltar de dang de dag phan tshun rjes su mthun pas gcig la gcig snyan par smra zhing lam du zhugs te dong ba las/_bram ze cig byung nas byang
[\[35a.5\]]chub sems dpa' la shing rta bslangs so/_/slong la dga' bas snyan gyur pa/_/bdag gis nor la ma chags des/_/shing rta byin pas bram ze de/_/re ba yongs su rdzogs par byas/_/de nas byang chub sems dpa' yid dga' bzhin du/_bdag dang bu smad shing rta
[\[35a.6\]]las babs te/_shing rta'i mchog bram ze la byin nas/_gzhon nu dra ba can pang du thogs te rkang pas lam du zhugs so/_/ma dri yang yid la mi dga' ba med par gzhon nu ma kr-iSh+Na 'dzin pang du thogs te de dang 'grogs te song ngo /_/ljon pa'i shing rnams 'bras bu bzang po yi/_/
[\[35a.7\]]rtse mo btud nas mgron du gnyer ba bzhin/_/bsod nams mthu yis mngon du lta byed cing /_/slob ma dul ba phyag kyang 'tshal ba 'dra/_/gang du chu 'dod gyur pa de dag tu/_/ngang pa'i dpung mgos pad+ma bskyod pa yi/_/ze ba lhags pas ser po gsal gyur pa'i/_/mtsho rnams
[\[35b\]]
[\[35b.1\]]de la rab tu byung bar gyur/_/sprin rnams kyis kyang bla re bzang po bres/_/ser bu bde ba'i dri zhim ngad kyang ldang /_/ngal ba'i sdug bsngal myong ba mi bzod pas/_/gnod sbyin rnams kyis de yi lam yang bstungs/_/de ltar byang chub sems dpa' skyed mos tshal gyi nang du 'gro ba
[\[35b.2\]]bzhin du chos la dga' ba'i bde ba rjes su myong zhing /_/lam gyis dub pa'i sdug bsngal ma myong bar bu smad dang bcas te phyin nas/_'bang ka'i ri mthong bar gyur te/_de na yang me tog dang /_'bras bu dang /_lo mas brgyan pa'i shing ljon pa snum snum ltar 'dug pa du mas
[\[35b.3\]]gang ba/_bya mang po 'dod pas myos shing /_dga' ba'i sgra 'byin cing /_rma bya mang po gar byed pas mdzes par gyur pa/_ri dwags kyi rigs du ma rgyu ba mtsho chu sngon po gtsang mas ched du bskor ba ltar 'dug pa/_me tog gi dris bsgos pa'i ser bu'i ngad ldang ba'i dka' thub kyi
[\[35b.4\]]nags tshal du/_nags tshal na rgyu ba rnams kyis lam mtshon te zhugs pa dang /_de yang brgya byin gyis bka' stsal te/_las sna tshogs byed pa nyid kyis byas pa/_shing lo'i khang pa mthong na yid du 'ong ba/_dus thams cad du bde ba de lta bu zhig na gnas bcas te 'dug go/_/nags
[\[35b.5\]]tshal de na chung ma 'dug pas bkur sti byas/_/bdag gis byis pa'i snyan ngag ma bsgrib snyan pa nyan/_/skyed mos tshal na 'dug bzhin rgyal srid bsam pa med/_/lo phyed lhag tsam de ni dka' thub spyod par gyur/_/de nas rgyal po'i btsun mos rtsa ba dang /_'bras bu tshol du song ba'i
[\[35b.6\]]'og tu byis pa gnyis skyong ba'i phyir rgyal po bu dang gnas bsrung zhing 'dug pa na/_bram ze lam gyi rdul gyis rkang pa dang byin pa rtsub rtsub ltar 'dug pa/_shin tu ngal ba bzhin mdog dang mig rtsa nyams pa/_ril ba spyi blugs dbyug pa la btags pa phrag par thogs pa/_
[\[35b.7\]]chung mas g.yog khrid la shog cig par ched cher sbran pa cig phyogs der 'ongs par gyur to/_/de nas byang chub sems dpa' yun ring mo cig nas slong mo ba 'ongs pa mthong nas yid rab tu dang bas mig dang bzhin gyi mdangs rab tu gsal bar gyur nas bsus te 'ongs pa
[\[36a\]]
[\[36a.1\]]legs so zhes bya ba la sogs pa tshig snyan pa brjod de/_dka' thub kyi nags kyi nang du bzhag nas/_glo bur du 'ongs pa la bkur sti byas te/_ci'i phyir 'ongs pa dris so/_/de nas bram ze de chung ma la byams pas brten pa dang ngo tsha ba bor zhing slong ba 'ba'
[\[36a.2\]]zhig tu chas pas don 'di ltar smras so/_/gang na snang zhing mnyam pa'i lam yod pas/_/'jig rten 'di dag der dong nyam ngar min/_/'gro ba 'di ni phal cher ser snas bsgribs/_/bdag gis gzhan du slong ba'i tshig mi phyin/_/sbyin la dpa' ba'i grags dang dpal dag
[\[36a.3\]]gis/_/mthar byung ma lus khyod kyis mthar phyin pas/_/de phyir bdag ni slong mo bgyid par gyur/_/de bas sras gnyis bdag la g.yog tu stsol/_/de skad smras pa dang /_byang chub sems dpa' sems dpa' chen pos sbyin pa la dga' bas goms par byas shing /_slar
[\[36a.4\]]bzlog pa ni ma bslabs pas/_/rab tu sdug pa'i bu gnyis kyang /_/tsham tshom med par sbyin zhes smras/_/bde legs su gyur cig_/da 'di na mchis te ci bgyis zhes bram zes smras pa/_bu gnyis kyis sbyin pa'i gtam thos nas skrag pas mig rig rig por gyur pa la_/_
[\[36a.5\]]byang chub sems dpa' sems dpa' chen po byams pa'i shugs kyis snying gdungs par gyur te smras pa/_/khyod la 'di gnyis ngas byin na/_/'di gnyis ma ni nags tshal du/_/rtsa ba 'bras bu tshol du song /_/de yang de ring 'dir 'ong gis/_/'dir yang zhag gcig ngal sos
[\[36a.6\]]la/_/de dang 'phrad nas gtam byas pa/_/rgyan gyis brgyan cing phreng ba can/_/nga yi bu gnyis sang khrid cig_/bram zes smras pa/_khyod 'di la dus kyi 'tshub 'di thong cig_/bud med rnams ni mi drang bas/_/ming ni g.yo can zhes su btags/_/khyod kyi sbyin la gegs
[\[36a.7\]]byed kyis/_/de bas bdag ni 'dug mi 'dod/_/byang chub sems dpas smras pa/_sbyin pa'i gegs su 'gyur du ma dogs shig_/de ni nga yi chos spyod pa'i grogs yin mod kyi/_'on kyang 'di la khyod ci dgar zad mod/_gzhan yang bram ze chen po/_rab tu gzhon zhing
[\[36b\]]
[\[36b.1\]]byis pa gnyis/_/g.yog gi bya ba mi mkhas pas/_/'di gnyis khyod kyi bran byed kyang /_/ji lta bur na mgu bar 'gyur/_/shi bi'i rgyal po nga yi yab/_/'di gnyis 'di ltar gyur mthong nas/_/'di gnyis bslu ba'i nor dag ni/_/ci 'dod khyod la nges par ster/_/de bas
[\[36b.2\]]de yi yul du ni/_/'di gnyis khrid na legs par 'gyur/_/de ltar byas na nor chen dang /_/chos rnams dang yang ldan par 'gyur/_/bram zes smras pa/_bdag ni rgyal po sbrul gdug pa dang 'dra ba'i drung du mi dga' ba skyes 'tshal te mchi ba'i rngo mi thogs so/_/rgyal pos
[\[36b.3\]]bdag gi 'di gnyis 'phrog_/yang na chad pas gcod kyang srid/_/de bas 'di gnyis bram ze chen mo yi/_/g.yog tu bdag gis khrid de mchi/_/de nas byang chub sems dpas don yongs su ma rdzogs par 'o na ci dgar zad ces smras nas/_bu gnyis la chags pa dang bcas par
[\[36b.4\]]g.yog legs par byos shig ces gdams nas len du gzhug pa'i phyir/_bram ze'i lag pa brkyang pa las/_ril ba spyi blugs gtad do/_/de yis bsgrims pa'i mthu dag gis/_/ril ba las ni chu byung nas/_/mig ni pad+ma'i 'dab 'dra las/_/ma bsgrim par yang
[\[36b.5\]]mchi ma byung /_/de nas bram ze de brkam pas ha cang yang dga' ches nas/_rtabs pa dang bcas pa'i yid kyis/_byang chub sems dpa'i bu 'phrog par rings nas shis par brjod pa'i tshig mdor smras pa/_tshig drag po rtsub mos phyir byung zhes smras nas/_gzhon nu
[\[36b.6\]]gnyis dka' thub kyi nags nas phyir phyung ngo /_/de nas gzhon nu gnyis pha ma dang bral ba'i sdug bsngal gyis snying gdungs pas/_pha la phyag 'tshal nas/_mig mchi mas gang bzhin du smras pa/_yab gcig yum yang slad rol byung /_/khyod kyis bdag cag gtong
[\[36b.7\]]bar bzhed/_/ma dang ma 'jal bar du gzhes/_/de nas bdag cag khyod kyis stsol/_/de nas bram ze des bsams pa/_'di gnyis kyi ma yang de ring tshur 'ong la/_'di yang bu la byams pas/_'gyod pa skye yang srid do snyam nas/_pad+ma'i bam po bcings pa bzhin du
[\[37a\]]
[\[37a.1\]]de gnyis kyi lag pa lcug mas bcings pa dang /_de gnyis gcig la gcig 'khri zhing /_/pha la bzhin slar phyogs te/_lta ba rab tu gzhon pa'i gzhon nu gzhon sha can gnyis bsdigs shing khrid do/_/de nas gzhon nu ma kr-iSh+Na 'dzin sdug bsngal dang po
[\[37a.2\]]myong ba des skad phyung ste ngu zhing pha la smras pa/_pha gcig bdag la bram ze 'dis/_/brtse ba med par lcug mas bkyigs/_/bram ze chos dang ldan zhes gda'/_/'di ni bram ze ma lags nges/_/gnod sbyin bram zer bsgyur nas ni/_/nges par za ba'i phyir khrid do/_/sha
[\[37a.3\]]zas bdag cag khrid gyur na/_/yab kyis ci phyir yal bar bor/_/de nas gzhon nu dra ba can gyis smre sngags 'don cing smras pa/_bram zes bdag la brdeg pa yi/_/de tsam sdug bsngal mi che yi/_/de ring yum dang ma 'jal ba/_/de yis bdag snying gas pa
[\[37a.4\]]bzhin/_/dka' thub nags tshal stong pa na/_/yum ni yun ring nges par bshum/_/nyon mongs bu yi sdug bsngal gyis/_/byi'u phrug bsad pa'i ma ma bzhin/_/bdag cag phyir ni nags tshal nas/_/rtsa ba shing thog mang po rnams/_/bsnams te byon nas gnas
[\[37a.5\]]stong 'dir/_/gzigs nas yum ni ji ltar 'gyur/_/yab gcig chibs rta 'di rnams dang /_/glang chen shing rta gang mchis las/_/phyed tsam yum la phul na ni/_/de yi thugs ngal chung yang srid/_/'phrin gyis yum la phyag 'tshal zhing /_/thugs ngal mdzad
[\[37a.6\]]las bzlog tu gsol/_/yab gcig khyod dang yum de yi/_/zhal ni mthong ba rab tu dka'/_/kr-iSh+Na tshur shog bdag cag 'dong /_/bram ze'i bran g.yog 'dod pa la/_/yab kyis bdag cag byin zin gyis/_/bdag cag gson yang ci zhig rung /_/de nas byang
[\[37a.7\]]chub sems dpas bus smre sngags bton pa snying rje rje skad zer ba de'i blo rab tu bskyed kyang byin zin pas da 'gyod kyang ci phan snyam nas/_mya ngan gyi me bzlog dka' bas/_snying brtse ste dug langs nas brgyal ba bzhin du sems blong blong por gyur nas de nyid du 'dug go/_/
[\[37b\]]
[\[37b.1\]]ser bu bsil ba'i rlung yab kyis 'du shes slar rnyed pa dang /_sgra ci yang mi grag cing bu mi 'khor ba'i gnas mthong nas/_mgrin pa dbugs kyis brnangs bzhin du rang la rang gis smras pa/_nga yi snying bu gces pa la/_/'dzem dogs med par mngon sum du/_/mtshon
[\[37b.2\]]gyis 'debs pa ci ltar na/_/bram ze ngan pa ngo mi tsha/_/lham yang med par rkang gis dong /_/rab tu gzhon pas ngal mi bzod/_/ji ltar lam du zhugs te dong /_/ji ltar de yi bran g.yog byed/_/lam du ngal zhing dub pa la/_/su zhig de ring ngal bsor 'jug_/
[\[37b.3\]]bkres skom sdug bsngal nyen pa gnyis/_/slong pa'i gnas kyang su zhig yod/_/bdag ni brtan par byed 'dod kyang /_/'di lta bu ni sdug bsngal na/_/nga'i bu bde bar skyes pa gnyis/_/gnas skabs ji ltar 'gyur zhing 'khong /_/kye ma 'o bu dang bral ba yi/_/sdug
[\[37b.4\]]bsngal mes ni bdag sems bsregs/_/dam pa rnams ni chos dran nas/_/su zhig rjes su 'gyod pa byed/_/de nas ma dris mi dga' ba byung ba'i ltas ngan pa rnams kyis yid mi dga' bar gyur bzhin du rtsa ba dang 'bras bu khyer te rab tu myur bar 'ong bar 'dod kyang gcan
[\[37b.5\]]gzan khro bo rnams kyis lam chod pas rings shig lon nas dka' thub kyi gnas su phyin nas bsur 'ong ran pa'i sa dang /_rtsed mo rtse ba'i sa na yang bu gnyis mi snang ba dang /_rab tu mi dga' ba'i dbang du gyur to/_/ltas ngan byung nas dogs pa skyes par gyur/_/de nas bu
[\[37b.6\]]btsal phyir ni mig kyang blta/_/yang dang yang bos bu gnyis len med pas/_/mya ngan gdung nas smre sngags 'don par gyur/_/byis pa smra ba'i sgra grag nags tshal 'di/_/sngon ni bdag la mang po tshogs bzhin snang /_/de gnyis mi snang de gnyis de ring ni/_/bdag la
[\[37b.7\]]'brog dgon bzhin du skyabs med snang /_/kye ma gzhon nu de gnyis ci nyes kye/_/rtse rtse ngal nas gnyid kyis log gyur tam/_/nags tshal 'thug por brlag gam 'on te nyal/_/bdag 'ong phyis pas ma mgu mchis gyur tam/_/byis par gyur pas gang zhig gab
[\[38a\]]
[\[38a.1\]]cing 'khod/_/gal te bsad pa mthong na 'khrugs nas ni/_/bya 'di kun kyang ci ste sgra mi 'byin/_/'bab chu drag po rlabs chen 'khrug pa yi/_/chu yis gal te de gnyis khyer gyur tam/_/'on kyang da ni bdag gis log par rtog pa 'di ltar ma gyur cig rgyal po yab sras bde legs su gyur
[\[38a.2\]]cig_/ltas ngan mtshan ma ngan pa ston pa yang /_bdag gi lus la smin par gyur cig_/bdag gi snying 'di yang ltas ngan/_dga' ba ni bzlog_/mi dga' ba'i mun pas ni khebs nas gas pa bzhin du gyur tam ci/_
[\[38a.3\]]bdag gi lus kyang lhu tshigs bral snyam byed/_phyogs rnams kyang 'khrug pa snyam byed/_nags tshal 'di yang dpal nyams shing g.yo ba snyam byed par gyur to/_/de nas dka' thub kyi nags kyi nang nas 'ongs nas rtsa ba dang 'bras bu rnams phyogs gcig tu bzhag ste/_
[\[38a.4\]]zhe sa dang bcas pas khyim thab la byis pa gnyis gar song dris so/_/de nas byang chub sems dpas/_ma ni bu la byams pas stobs chung ba dang /_mi dga' ba'i tshig brjod par dka' bar shes nas/_de la cung zad kyang smra ma nus so/_/dga' bar bya rigs skye bo
[\[38a.5\]]la/_/mi dga' smra ba'i mi dag gis/_/ched kar yid ni gdungs bya ba/_/snying rje can gyis rab tu dka'/_/de nas ma dris bsams pa/_'di 'di ltar mya ngan gyis gdungs nas cang mi smra ba dang sbyar na bdag gi bu gnyis gdon mi za bar ma rung bar gyur to snyam
[\[38a.6\]]nas/_dka' thub kyi nags kun tu sems kyis brtags na bu gnyis mi snang bas mchi mas brnangs nas yang smras pa/_byis pa gnyis kyang yong mi snang /_/khyod kyang bdag la cang mi gsung /_/mi dgar gyur pa mi gsungs pas/_/kyi hud bdag ni bsad
[\[38a.7\]]kyis med/_/de skad ces smras nas/_mya ngan gyi mes snying bsregs pas lcug ma rtsa ba nas bcad pa bzhin du 'gyel to/_/de 'gyel ma thag tu byang chub sems dpas blangs nas rtswa'i stan la bzhag ste/_chu grang mo btab nas slar sos pa dang /_dbugs phyung
[\[38b\]]
[\[38b.1\]]pa'i phyir smras pa/_byams pa'i yid kyis mi bzod la/_/brtan po med du dogs pas na/_/ma dri khyod la nga yis ni/_/sdug bsngal myur du ma smras so/_/rgas shing dbul ba'i sdug bsngal gyis/_/nyen pa'i bram ze nga can byung /_/de la nga yis bu gnyis byin/_/
[\[38b.2\]]mya ngan ma byed spro bsrings la/_/bu la ma sems nga la ltos/_/bu yi mya ngan gdungs snying la/_/mtshon gyis 'debs pa bzhin ma byed/_/bslangs par gyur na srog dag kyang /_/mi sbyin par ni ji ltar nus/_/de bas nga yi sbyin pa la/_/bzang mos rjes su
[\[38b.3\]]yi rang byos/_/ma dris de thos nas bu shor dogs te snying brtse ba la/_bu gnyis gson pa'i gtam thos nas mya ngan chung ngur gyur nas/_khyim thab mya ngan bsad ba'i phyir/_mchi ma phyis te/_ya mtshan che bar bltas nas khyim thab la smras pa/_mang du gsol
[\[38b.4\]]yang ci 'tshal te ngo mtshar che'o/_/'di ltar khyod kyi thugs la ni/_/'dzum pa'i skabs kyang ma rnyed pa/_/lha yi sems kyang nges par ni/_/ya mtshan che ba'i dbang du gyur/_/khyod kyi grags pa'i tshig bsdeb sgra grag pa/_/lha yi rnga chen brdungs pa'i sgra rnams
[\[38b.5\]]kyi/_/brag cha'i sgra yis phyogs rnams thams cad du/_/tshig 'bru gsal bas nam mkha' khyab par gyur/_/sa gzhi ri yi nu ma g.yo ba can/_/'dod chags langs pa bzhin du rab tu g.yos/_/gser gyi me tog rnams kyang mkha' la lhags/_/glog 'gyu'i
[\[38b.6\]]'od kyis nam mkha' gsal gyur bzhin/_/de bas thugs ngan ma mdzad par/_/stsal bas thugs ni dgyes par mdzod/_/'jig rten rnams la btung chu bzhin/_/slan chad kyang ni sbyin bdag mdzod/_/de nas lha'i dbang po brgya byin sa gzhi g.yos pas/_ri'i
[\[38b.7\]]rgyal po ri rab 'gul ba dang /_'di ci yin zhes rtog pa skyes pa/_'jig rten skyong ba ya mtshan skyes pas mig bgrad pa rnams la sa g.yos pa'i rgyu thams cad sgrol gyi sbyin pa yin par rtogs nas sems rab tu dga' bar gyur te/_de'i mtshan mo nam langs pa dang /_
[\[39a\]]
[\[39a.1\]]brgya byin gyis bram ze'i gzugs su bsgyur nas slong mo spyod pa 'dra ba byas te/_thams cad sgrol gyi drung du 'ongs so/_/byang chub sems dpas glo bur du byung ba la bkur sti byas nas/_ci 'dod ces skabs phyes pa dang /_de la chung ma bslangs so/_/
[\[39a.2\]]mtsho chen dag la chu ni mi zad bzhin/_/dam pa rnams la sbyin pa'i chos mi zad/_/de bas lha 'dra khyod la 'phags ma slong /_/btsun mo 'di ni bdag la stsal bar rigs/_/byang chub sems dpa' yid mi dga' ba med pa nyid du de bzhin du bya'o zhes sbyin par byas so/_/
[\[39a.3\]]de nas lag pa g.yon pas ma dri bzung /_/lag pa g.yas pas ril ba spyi blugs bzung nas ni/_/de yi lag g.yas rtse la chu sbreng nas/_/'dod lha'i sems ni mya ngan me yis tshig_/de yi rang bzhin phan sems shes nas ni/_/sems kyang ma 'khrug ngus kyang ma ngus te/_/
[\[39a.4\]]sngon med sdug bsngal khur gyis non gyur nas/_/de la mig tshugs lta zhing bris bzhin 'dug_/lha'i dbang po brgya byin gyis de mthong nas snying la ngo mtshar rab dang ldan par gyur te/_sems dpa' chen po de la bstod nas smras pa/_ya rabs ma rabs chos gnyis ni/_/e ma
[\[39a.5\]]khyad par re che ste/_/bdag nyid ma sbyangs pa rnams ni/_/sus kyang yid ches mi nus so/_/'dod chags bral bar ma gyur pas/_/bud med rab tu sdug pa dag_/de ltar ma chags sbyin byed pa/_/'di 'dra'i rlabs chen su la yong /_/khyod kyi yon tan chags pa'i gtam
[\[39a.6\]]dag gis/_/khyod kyi grags pa phyogs su bsgrags pa des/_/nyi ma'i 'od kyis gzhan 'od zil mnan bzhin/_/gzhan gyi dpal grags zil gyis non par gyur/_/khyod kyi spyod pa mi las 'das/_/'di la gnod sbyin dri za dang /_/ltos 'go sum cu rtsa gsum pa/_/brgya
[\[39a.7\]]byin bcas pa yi rang 'gyur/_/brgya byin gyis de skad smras te/_bdag gi lus 'od gsal bar 'dug pa bstan nas/_bdag ni brgya byin lags so zhes sbran te/_byang chub sems dpa' la smras pa/_zla ba btang ste zla 'od rnams/_/gzhan du 'gro bar mi rigs kyi/_/khyod
[\[39b\]]
[\[39b.1\]]kyi btsun mo ma dri 'di/_/khyod bdag nyid la bdag 'bul lo/_/brtan pa rnams ni bslangs na ster/_/seng ge'i chung ma ce spyang la/_/byin yang de yis ci zhig bya/_/de ni seng ge nyid la 'os/_/mthon po rnams dang dman pa la/_/rgyal po'i myu gu 'dra bar sems/_/de bas
[\[39b.2\]]de yi spyod pa des/_/'jig rten rnams ni dga' bar 'gyur/_/de bas bu dang bral bar ma sems shig_/rgyal srid nyams pa'i mya ngan ma byed cig_/khyod kyi yab ni tshad byug gnyis dang 'grogs/_/khyod kyi mgon byas yul na rgyal srid byed/_/de skad ces smras nas/_
[\[39b.3\]]brgya byin de nyid du mi snang bar gyur to/_/brgya byin gyi mthus bram ze des kyang /_byang chub sems dpa'i bu gnyis yul shi bir khrid de song ngo /_/de nas yul shi bi pa rnams dang /_yul shi bi pa'i rgyal po kun tu rgyal bas/_byang chub sems dpa'i spyod pa ni shin
[\[39b.4\]]tu bya dka' ba thos nas snying brlan par gyur te/_bram ze las byang chub sems dpa'i bu gnyis bslus nas/_thams cad sgrol mgu bar byas te bsus nas rgyal srid byed du bcug go/_/de ltar byang chub sems dpa'i spyod pa ni shin tu rmad du byung ba yin no/_/de la
[\[39b.5\]]phyogs pa'i sems can khyad bar can rnams la brnyas pa'am gnod par mi bya'o/_/de bzhin gshegs pa'i yon tan bsngags pa dang /_bkur sti byed de dam pa'i chos nyan pa la yang sbyar bar bya'o/_/thams cad sgrol du skyes pa'i rabs te dgu pa'o//_//
[\[39b.6\]]bam po bzhi pa/_bsam pa dge ba rnams ni sdig pa byed du gzhug par bslur mi tshugs te/_de bas na bsam pa dge ba bya ba la 'bad par bya'o/_/de yang byang chub sems dpa' 'di ltar rang gi bsod nams kyi mthu thob pa/_rgyal phran thams cad phyag 'tshal ba/_bdag
[\[39b.7\]]dang gzhan gyi 'khor la sogs pa'i gnod pa rab tu zhi bas 'tshe ba med pa/_gdugs zla med pa/_bgo skal gyi rim pas thob pa'i sa skyong zhing 'dug go zhes grags so/_/dbang po'i dgra thul de ni sa yi mgon/_/'bras bu smin pa spyad la ma chags shing /_/dngos po kun
[\[40a\]]
[\[40a.1\]]gyis 'gro la phan byed pa/_/thub pa bzhin du chos don gcig pur byed/_/skye dgu rnams ni gtso bo'i rjes spyod par/_/'jig rten rang bzhin de yis shes gyur nas/_/skye dgu rnams ni dge la gzud par byed/_/khyad par du ni chos la spyod par gyur/_/nor
[\[40a.2\]]yang sbyin zhing tshul khrims spyod pa mnos/_/bzod pa brtan cing 'gro ba'i don yang spyod/_/'gro la phan sems mthong na zhi ba snang /_/gzugs can chos bzhin de ni rnam par mdzes/_/de nas re zhig cig de'i mthus de'i yul bskyabs kyang ma phan te/_sems can rnams kyi las
[\[40a.3\]]kyi nyes pa dang /_lha'i bu char 'bebs pa'i las su bskos pa rnams bag med par gyur pa'i dbang gis kha cig tu than pa byung bas 'khrug cing gnod par gyur to/_/de nas rgyal po des bsams pa 'di ni bdag cag skye dgu rnams kyis chos legs par ma spyad pas lan gyis ma rung
[\[40a.4\]]par gyur to/_/zhes blo nges par gyur to/_/skye dgu rnams la phan pa'i bsam pa che ba dang /_de'i sdug bsngal mi bzod pas chos kyi de kho na nyid la bslab par gyur pa mdun na 'don pa'i gtso bo bram ze rgan po rnams dang blon po rnams la de ci ltar thar pa'i thabs dris so/_/de nas
[\[40a.5\]]de dag gis mchod sbyin gyi cho ga rig byed las byung ba/_srog chags du ma gsod pa 'jigs 'jigs skad zer ba byas na/_char legs par 'bab par 'gyur bar bsams nas cho ga de de la gsol to/_/rgyal po des mchod sbyin las byung ba'i cho ga srog chags gsod pa'i rgyus
[\[40a.6\]]shes nas/_snying rje'i bdag nyid yin pa'i phyir de dag gi tshig yid la 'bab par ma gyur te/_'dul ba'i 'khor rjes su mthun par de dag la ngo bzlog phod pa'i tshig rtsub mo ma smras par skabs gzhan dag gis de dag gi gtam de khyad du bsad do/_/de nas yang rgyal po de la
[\[40a.7\]]chos kyi gtam bya ba'i skabs rnyed nas/_de'i bsam pa zab cing brtag dka' ba ma shes nas mchod sbyin bya ba'i gros 'debs so/_/rgyal pos bgyi bar nges pa gang lags pa/_/sa gzhi thob dang yongs su skyong ba ste/_/de dag khyed ni dus las 'da' mi mdzad/_/de dag
[\[40b\]]
[\[40b.1\]]go rims chos dang bde ba bzhin/_/'khor gsum brten la mkhas par gyur pa dang /_/'bangs la phan phyir gnam ru bsnams pa ste/_/mchod sbyin cho ga mtho ris them skas la/_/ji ltar khyod thugs bag med dbang du gyur/_/khyod kyi bka' ni rgyal po gzhan rnams kyis/_/
[\[40b.2\]]'di ni dngos grub mngon du grub yin zhes/_/'bangs dang 'dra bar rab tu gus nod na/_/mchod sbyin dag gis grags 'bar legs pa dag_/da ni khyod kyis mdzad pa'i dus la bab/_/sbyin pa mdzad cing sdom la gnas pa yis/_/rtag par khyod ni dbang bskur lags gyur kyang /_/
[\[40b.3\]]'on kyang rig byed grags pa'i mchod sbyin gyis/_/lha yi bu lon bral bar mdzad par rigs/_/mchod sbyin legs par bgyis pas lha mnyes na/_/char pa 'bab pas 'byung po mgu bar bgyid/_/de bas 'bangs dang bdag la phan pa'i phyir/_/grags par gyur pa'i mchod
[\[40b.4\]]sbyin cho ga mdzod/_/des bsams pa/_kye ma'o gzhan gyi dring la 'jog cing /_/blo chung la dpyod pa mi nus pa'i chos tsam la dga' zhing /_dad pa skye ba'i 'gro ba 'di dag ni shin tu ma legs par bstan to/_/gang yang /_'jig rten dag na gang la skyabs btsal ba/_/de dag bsad
[\[40b.5\]]pas chos su 'gyur ba ni/_/de yis bstan pa'i skye bo lam ngan song /_/ngan song mi bde dogs pa'i nang na 'khod/_/phyugs rnams bsad pas chos 'gyur zhing /_/lha yi 'jig rten skye ba dang /_/lha yang mnyes par 'gyur ba dag_/ci lta bur na 'thad par 'gyur/_/phyugs
[\[40b.6\]]rnams bsad pa'i sngags kyi mthus/_/mtho ris 'gro phyir de bas de bsad na/_/chos su 'gyur zhes zer ba de yang brdzun/_/gzhan gyis byas pa pha rol su zhig thob/_/legs par spyod las yid ni ma bzlog cig_/dge ba'i las la nges par ma byas pa'i/_/phyugs rnams
[\[40b.7\]]mchod sbyin dag la bsad gyur kyang /_/bdag byas gzhi med ji ltar mtho ris skye/_/mchod sbyin la bsad mtho ris 'gro na ni/_/bram ze bdag nyid phyugs su bsgyur la rag_/gang phyir tshul 'di gang na'ang mi snang bas/_/de phyir de dag tshig ni su zhig nyan/_/mtshungs med
[\[41a\]]
[\[41a.1\]]mthu bsung ro gang gzi ldan pa'i/_/bdud rtsi'i zas mchog lha mos phul ba dag_/bor nas phyugs bsad sha khrag la sogs pas/_/lha rnams mgu bar gyur pa ga la srid/_/rgyal po des da ni 'di 'di ltar bya dgos so snyam du bsams nas/_mchod
[\[41a.2\]]sbyin byed pa la mos par 'dra bar byas te/_de dag gi tshig mnyan nas/_de dag la smras pa/_khyed cag 'di ltar bdag la phan par sems pa ni/_bdag mgon dang bcas shing phan 'dogs pa dang ldan par gyur to/_/de bas na bdag ni mi stong gi mchod sbyin byed 'dod kyis/_
[\[41a.3\]]ji skad du bskos pa'i blon po rnams de'i yo byad sbyor du chug shig_/bkod sa rtsig tu rung ba'i sa phyogs dang /_de dang mthun pa'i tshes grangs dang /_byed pa dang yud tsam dang /_rgyu skar dang sbyor ba yang rtogs shig_/de nas de'i mdun na 'don gyis smras pa/_'dod pa'i don grub
[\[41a.4\]]par bgyid pa'i slad du/_rgyal po chen po re zhig khrus mdzod cig dang mchod sbyin cig bgyis lags na/_bdag cag rnams kyis bkod pa brtsam mo/_/cig char mi stong bzung na khyod kyi 'bangs rnams gdon mi za bar yid 'byung bar 'gyur ro/_/bram ze rnams kyis kyang de
[\[41a.5\]]mad do zhes smras so/_/rgyal po des de dag la smras pa/_khyed 'bangs 'khrug par gyur du ma dogs shig dang /_bdag gis ci nas kyang yid 'byung bar mi 'gyur ba de ltar bya'o/_/de nas rgyal po des grong khyer gyi mi rnams bsdus nas smras pa/_ngas ni mi stong gi mchod
[\[41a.6\]]sbyin byed 'dod na nyes pa med par mi 'dod bzhin du su yang phyugs su byar ngas mi nus kyi/_de bas na de ring phan chad khyed cag las gang dang gang tshul dang bka' khrims las 'gal bar byed cing /_nga'i bka' gcog pa de dang de dag nga'i rtog chen gyi mi bag med pa'i gnyid kyis ma
[\[41a.7\]]lo gcig_/dri ma med par brtag par bya'o/_/rang gi rigs la gnod pa dang yul la gnod par byed pa dag yod na/_ngas phyugs kyi gor bzung bar khyed kyis shes par gyis shig_/de nas de dag gi nang nas gtso bo rnams kyis thal mo sbyar nas de la smras pa/_khyod kyi spyod pa
[\[41b\]]
[\[41b.1\]]thams cad 'bangs la phan par gzhol/_/mi rje lhas mdzad de la brgal ba ga la srid/_/khyed kyi spyod la tshangs pa rjes su yi rang ngo /_/khyod ni legs par tshad ma'i nang nas tshad ma mchog_/lha gcig dgyes pa gang lags pa/_/bdag cag kun kyang de la dgyes/_/'o
[\[41b.2\]]skol dgyes shing smon pa las/_/dgyes par gud na gzhan ma mchis/_/de ltar grong khyer gyi 'bangs rnams kyis bka' stsal pa mnyan pa dang /_rgyal po des blon po thugs ches pa rnams skye bo mang bos mthong bar gyur pa'i yo lang chen po dang bcas par ljongs dang grong khyer rnams
[\[41b.3\]]su sdig pa byed pa'i mi rnams 'dzin du bkye'o/_/kho ra khor yug tu yang nyin re zhing 'di skad bsgos so/_/brtan zhing gtsang ma'i tshul khrims nor ldan mi mchog la/_/rgyal po mi 'jigs sbyin pas mi 'jigs sbyin par mdzad/_/'bangs la phan phyir tshul min byed pa'i mi rnams ni/_/
[\[41b.4\]]phyugs su bsgyur ba stong gis mchod sbyin mdzad par bzhed/_/de bas de ring phyin chad gang zhig tshul min rjes spyod cing /_/rgyal po'i bka' lung sa skyong blon pos bkur dang 'gal byed pa/_/de ni rang gi las kyi mchod sbyin phyugs su byas gyur nas/_/mchod sdong lus btags
[\[41b.5\]]grim shing skams pa skye bos mthong bar 'gyur/_/de nas yul de na gnas pa'i mi rnams kyis mchod sbyin gyi phyugs su bya ba'i phyir/_rgyal pos tshul bzhin mi byed pa'i mi tshol du 'jug pa dang /_nyin re bzhin 'jigs 'jigs skad bsgo ba de thos pa dang /_rgyal po'i mi rnams
[\[41b.6\]]kyis sdig byed pa'i mi rnams bzung ba'i phyir/_thams cad du tshol zhing 'ong bar mthong nas/_tshul ma yin par byed pa la dga' ba ni btang /_tshul khrims dang sdom pa dang yang dag par blangs pa la ni 'bad/_dgrar 'dzin pa las ni phyir phyogs/_gcig la gcig dga'
[\[41b.7\]]ba dang mgu bar ni byed/_'thab pa dang rtsod pa ni rab tu zhi/_bla ma'i man ngag nyan cing rjes su mthun par ni byed/_bgo bsha' byed pa la bag tsha ba ni med/_glo bur du 'ongs pa la mgron byed pa la ni dga' zhing dul ba dang /_gus par bya ba la ni 'bad par gyur te/_rdzogs
[\[42a\]]
[\[42a.1\]]ldan gyi dus bzhin du gyur to/_/shi bas 'jigs shing 'jig rten pha rol sems/_/rigs kyi nga rgyal grags pa bsrung ba dang /_/bsam pa dag cing ngo tsha shes pa yis/_/skye bo rang gi tshul khrims dri med brgyan/_/ji lta ji ltar skye bo chos 'bad pa/_/de lta
[\[42a.2\]]de ltar srung ma khyad par du/_/tshul bzhin mi byed skye bo tshol bar gyur/_/des ni chos las su yang g.yos ma gyur/_/rang gi yul ni de ltar thos gyur nas/_/rgyal po dga' ba'i khyad par brgyan pa ni/_/dga' ba'i gtam snyan rgya cher bsgrags pa yis/_/blon po mgu bar byas nas
[\[42a.3\]]bka' stsal pa/_/nga ni 'bangs rnams bsrung bar rab tu sems/_/de rnams kun kyang da ni sbyin gnas gyur/_/nga ni mchod sbyin byed 'dod ces bsams nas/_/mchod sbyin phyir ni nor rdzas bsags pa 'di/_/gang zhig bde ba bskyed pa'i nor gang 'dod/_/nga yi drung nas 'di
[\[42a.4\]]dag ci bder khyer/_/'di ltar nga yi yul ni dben spyod pa'i/_/dbul ba ci nas yul na med par 'gyur/_/'bangs rnams bsrung bar sems par nga 'dug cing /_/grogs ldan yo byad phun sum tshogs bzhin du/_/skye bo phongs byed nga ni mi bzod pa/_/nga yi sems ni yang yang
[\[42a.5\]]bsregs pa bzhin/_/de nas rgyal po de'i blon po rnams legs so snyam nas de'i tshig mnyan te/_/grong dang ljongs dang grong khyer thams cad dang lam gyi ngal bso ba'i sa phyogs thams cad du sbyin btang gi khang pa brtsigs nas/_rgyal pos ji skad bka' stsal pa bzhin du/_
[\[42a.6\]]nyin re zhing phongs pa rnams ci 'dod pa'i nor gyis mgu bar byas so/_/de nas skye bo de dag dbul bor te/_/sa bdag las ni mthun par nor thob nas/_/rnam mang gos dar rin chen rgyan gyis brgyan/_/dga' ston bzhin du bzang pos brgyan par gyur/_/phongs pa rab tu dga'
[\[42a.7\]]nas bstod pa'i tshig_/rgyal po'i grags pa phyogs su rgyas gyur pa/_/mtsho las pad+ma'i ge sar phye ma dang /_/rlabs kyis bskyod de kun tu khyab pa bzhin/_/de ltar rgyal po'i tshul bzang yon tan gzhis/_/skye bo ma lus legs par spyod gyur pas/_/dge ba chen
[\[42b\]]
[\[42b.1\]]pos gnod pa rnams kyi mthu/_/zil gyis mnan nas chags med zad par gyur/_/dus tshigs rnams kyang dus la mthun par bde/_/rgyal po de bzhin chos la gzhol bar gyur/_/sa gzhi 'bru rnams sna tshogs skye bar gyur/_/chu bzhi chu gtsang sngon po pad+mar bcas/_/
[\[42b.2\]]'gro ba nad chen dag gis mi 'debs gyur/_/sman rnams yon tan rab tu che bar gyur/_/dus tshigs dbang gis ser bu'i ngad kyang ldang /_/gza' rnams lam ni bzang por rgyu bar gyur/_/gzhan gyi dmag gi 'jigs pa med par gyur/_/phan tshun gnod dang dmag gi 'jigs
[\[42b.3\]]pa med/_/skye bo nges par chos spyod dul gyur pas/_/rdzogs ldan dus bzhin phun sum tshogs par gyur/_/de nas rgyal pos de ltar chos kyi mchod sbyin byas pa dang /_/skye bo phongs pa rnams kyi sdug bsngal dang /_gnod pa rnams ni rab tu zhi bar gyur/_sa gzhi ni skye bo rab
[\[42b.4\]]tu dga' ba mang pos gang zhing mngon par mtho ba nyams dga' bar ni snang /_'jig rten pa rnams ni rgyal po'i shis pa brjod pa 'ba' zhig kha ton du byed/_rgyal po'i grags pas ni thams cad du rgyas par gyur pa dang /_blon po'i gtso bo cig yid rab tu dga' bar gyur nas rgyal po
[\[42b.5\]]la 'di skad ces gsol to/_/mchog dang 'bring dang tha ma yi/_/dgos pa rtag tu gzigs pas na/_/dbang phyug rnams kyi blo dag ni/_/gong nas gong du dpyod par 'gyur/_/zhes bya ba 'di ni legs par smras pa legs so/_/'di ltar lha'i zhal snga nas phyugs 'gum pa'i
[\[42b.6\]]skyon ma mchis par/_chos kyi mchod sbyin gyis 'bangs rnams 'jig rten dang 'jig rten las 'das pa gnyis ka la phan par bgyis so/_gnod pa dang dbul ba'i sdug bsngal yang rab tu zhi bar gyur te/_mang du gsol yang ci 'tshal te/_'bangs de dag ni skal ba dang ldan pa lags
[\[42b.7\]]so/_/zla ba bzhin du sku la dri med 'od gsal zhing /_/dbang bskur sdom pas rang bzhin mdzes pa'i spyod pa yongs ma zhum/_/spyi bo gdugs dang 'dra ba'i dbu mdzes bskyil ba de bzhin gnas/_/khyod kyi gtong bas brgya byin grags pa rmad byung zil gyis non/_/'jig rten mchod sbyin
[\[43a\]]
[\[43a.1\]]phal cher gsod cing smad/_/'bras bu 'tshal bas mchod sbyin ma lags kyi/_/khyod kyi mchod sbyin grags pa'i rgyan gyis brgyan/_/tshul khrims skyon med yid du 'ong dang mthun/_/gang rnams skyob pa khyod bzhugs pa'i/_/skye dgu de rnams skal dang ldan/_/
[\[43a.2\]]bu rnams la yang pha dag ni/_/nges par de ltar skyob mi 'gyur/_/gzhan zhig gis smras pa/_sbyin zhes bya ba nor yang ster ba'i skye bo de yi dbang du gyur/_/tshul khrims bsrung ba'ang 'jig rten bde la phyogs shing mtho ris 'dod la chags/_/gzhan gyi don bsgrub phyir ni de gnyis
[\[43a.3\]]de bzhin spyod pa gang lags pa/_/mkhas pa ma lags sems stobs mi ldan pa la de dag yod ma mchis/_/de lta bas na bsam pa dge ba rnams ni/_sdig pa byed du gzhug par bslur mi tshugs pas bsam pa dag par bya ba la 'bad par bya'o/_/de bas 'bangs la phan brtson pa/_/
[\[43a.4\]]legs dang grags dang bde ba thob/_/de bas rgyal po'i tshul de las/_/'gal bar bya ba yongs mi rigs/_/de bzhin du rgyal po'i gdams ngag la yang brjod par bya'o/_/chos la goms par byas pa ni/_skye dgu rnams longs spyod che bar 'gyur bas na/_longs spyod che bar
[\[43a.5\]]'dod pas chos kyi rjes su 'brang bar bya'o zhes de ltar yang sbyar bar bya'o/_/mngon par mtho ba ni sbyin pa dang dul ba dang sdom pa la gnas pas thob par 'gyur gyi/_phyugs bsad pas ni nam yang mngon par mtho bar mi 'gyur ro/_/de bas na de 'dod pas sbyin pa la sogs pa
[\[43a.6\]]la gus bar 'bad par bya'o/_/bcom ldan 'das de ni sku tshe snga ma la yang 'jig rten gyi don spyod pa la thugs gzhol ba yin no/_/zhes de bzhin gshegs pa'i yon tan bsngags pa la yang brjod par bya'o/_/mchod sbyin gyi skyes pa'i rabs te bcu pa'o/_/sdom la/_
[\[43a.7\]]stag mo shi bi kos la bdag_/tshong dpon gnyis dang ri bong dang /_/a gas+t+ya dang sha sbyin dang /_/thams cad sgrol dang mchod sbyin byed/_/bcu tshan dang po'o//_//bdag nyid chen po rnams ni rgud par gyur tam/_dbang phyug phun sum tshogs par gyur kyang rung
[\[43b\]]
[\[43b.1\]]ste/_sems can rnams la snying brtse ba lhod par mi 'gyur/_de yang 'di ltar byang chub sems dpa' yun ring po nas bsod nams spyod pa la rab tu goms shing sbyin pa dang /_dul ba dang /_sdom pa dang /_snying rje la 'dris par gyur pa/_gzhan la phan par spyod pa khyad
[\[43b.2\]]par can la nges par byed pa de re zhig lha rnams kyi dbang po brgya byin du gyur to zhes grags so/_/lha dbang dpal ni de la brten byas pas/_/gzi byin chen pos lhag par mdzes gyur pa/_/yang thog rdo thal gsar du bskus pa la/_/zla ba'i 'od zer phog pas gsal ba bzhin/_/
[\[43b.3\]]gang phyir lha ma yin rnams tsham tshom med par ni/_/phyogs kyi glang chen mche ba lto bas zed 'ong ba/_/skal ba che bas bde ba thob pa'i dpal de ni/_/de snying dregs pa'i dri ma can du byed par gyur/_/de lha'i yul dang mi'i yul legs par bskyangs pa las gyur pa'i grags pa
[\[43b.4\]]phun sum tshogs pa 'jig rten thams cad kyi mthas klas pa rmad du byung ba'i dpal de lha ma yin rnams kyis ma bzod nas/_glang po che dang shing rta dang /_rta dang rkang thang gi dmag bshams te ches pa rab tu 'jigs 'jigs ltar snang ba/_sgra 'jigs 'jigs skad sgrogs pas/_
[\[43b.5\]]rgya mtsho 'khrug par byed pa/_mtshon cha dang go cha dri ma med pa bgos pas 'bar 'bar ltar 'dug pa/_mig gis mi bzod pa'i dpung gi tshogs chen po dang bcas te/_de la dmag rgol du lhags so/_/chos kyi bdag nyid yin yang de la gzhan bsngo ba/_/rol pa'i gegs gyur
[\[43b.6\]]yid 'byung 'gro ba 'jigs par gyur/_/gzi brjid can gyis tshul bzhin bya ba rigs pas na/_/snying ni dmag drangs g.yengs la mngon par phyogs par gyur/_/de nas byang chub sems dpa' chen po des/_gser gyi shing rta dam pa rta bzang
[\[43b.7\]]po stong dang sbyar ba/_gos bzang po 'os pas brgyan pa'i ba dan mdzes pa phyar ba'i rgyal mtshan bsgreng ba/_rin po che sna tshogs kyi 'od gsal bar snang ba/_lus 'bar ba rgyan gdags pa'i go rims nges par byas pa/_ngos gnyis mtshon cha rnam pa sna tshogs 'bar bas mdzes par byas pa/_lha'i gos dkar po
[\[44a\]]
[\[44a.1\]]can gyi steng na 'dug nas/_rta dang glang po che dang /_shing rta dang rkang thang rnam pa sna tshogs dang ldan pa'i lha'i dmag gi dpung chen pos yongs su bskor nas/_lha ma yin gyi dmag gi dpung tshogs de rgya mtsho'i 'gram du thug par bsus so/_/de nas der ni g.yul
[\[44a.2\]]bsres pas/_/sdar ma rnams ni skrag par byed/_/phan tshun mtshon 'debs phye mar lhags/_/go cha rnams ni ral bar gyur/_/nga ni 'di na 'dug bzhin du/_/mthong bzhin thar pa ga la 'gyur/_/thob shig 'di ni med zin to/_/de ltar phan tshun dmyal 'drar gyur/_/de nas
[\[44a.3\]]mtshon cha 'khrug pa yi/_/sgra chen g.yul ni bsres pa dang /_/rnga brdungs sgra ni grag pa yis/_/nam mkha'i ngos ni ral ba bzhin/_/brag ltar 'jigs pa'i glang chen dag_/phan tshun 'thab mo 'gyed pa yi/_/rdul gyi dri ni mi bzod pa/_/dus mtha'i rlung gis g.yos pa
[\[44a.4\]]bzhin/_/glog ltar 'gyu ba'i ba dan can/_/shing rta'i sgra chen grag pa ni/_/phyogs rnams kun tu khyab gyur pa/_/sprin chen glo bur langs pa bzhin/_/phan tshun mda' rnams 'phangs pa yis/_/lha dang lha min dpa' bo yi/_/gdugs dang rgyal mtshan go cha dang /_/cod pan
[\[44a.5\]]dag ni 'gyel bar gyur/_/de nas lha min mda' 'phangs bsdad pa dang /_/lha dbang dpung ni 'jigs pas byer bar gyur/_/dgra yi dpung ni shing rtas rnam bcil nas/_/lha dbang gcig pu g.yul ngor 'then par gyur/_/de nas lha ma yin gyi dpung rab tu dga' bas shin
[\[44a.6\]]tu nga rgyal bar gyur te/_ca co'i sgra chen po seng ge'i sgra bzhin sgrogs pa mthong ba dang /_lha'i dbang po'i kha lo sgyur ba ma ta lis bdag cag gi dpung bros par gyur pa mthong nas/_da ni slar log pa'i dus la bab po snyam nas lha'i dbang po'i shing rta slar bzlog go_/de nas
[\[44a.7\]]lha'i dbang po brgya byin gyis shing shal ma li la nam mkha' lding gi tshang bcas pa cig shing rta drangs pa'i gnya' shing gi rtse mos phog par gyur pa'i steng du bab pa mthong ngo /_/mthong ma thag tu sems snying rje la dmigs pas kha lo sgyur ba ma ta li la 'di skad ces smras so/_/
[\[44b\]]
[\[44b.1\]]shal ma li yi shing la bya tshang dag_/bcas pa'i nang na byi'u phrug ma tshar ba/_/'khod pa 'di ni shing rta'i gnya' shing gis/_/phog nas mi lhung bar ni shing rta drangs/_/ma ta lis smras pa/_'phags pa lha ma yin gyi dmag 'di dag da rung slar mi ldog go/_/brgya byin gyis
[\[44b.2\]]smras pa/_'o na 'di ci nyes nam mkha' lding gi tshang 'di dag las legs par zungs shig_/ma ta lis smras pa/_shing rta 'di ni slad du ldog na 'dod/_/bya rnams la ni rab tu phan gyur na/_/lha rnams la ni gnas nas skabs rnyed pa'i/_/dgra yi dmag tshogs 'di dag mngon
[\[44b.3\]]phyogs mchis/_/de nas lha'i dbang po brgya byin snying rje'i dbang gis rang gi lhag pa'i bsam pa khyad par can/_snying stobs kyi khyad par bstan pa'i phyir smras pa/_sems can 'jigs pas nyen pa 'di bsad phyir/_/smod pa'i gtam ngan phog cing gsod pa bas/_/lha
[\[44b.4\]]min mtshon gyis phog ste shi yang sla/_/de bas shing rta slad du bzlog par byos/_/de nas ma ta lis de ltar bgyi'o zhes mnyan nas/_de'i shing rta rta stong dang ldan pa slar ldog go/_/dgra rnams kyis ni de yi mthu mthong zhing /_/shing rta g.yul ngor slar log mthong ba dang /_/char
[\[44b.5\]]sprin nag po rlung gis gtor ba bzhin/_/skrag nas rtab bzhin rab tu mgyogs par byed/_/bdag gi dmag tshogs pham yang slar log cing /_/dgra yi dmag tshogs lam ni bkag ste 'then/_/gcig pur gyur kyang rab tu dpa' srid pas/_/dgra rnams dregs pa spa
[\[44b.6\]]ni bkong bar gyur/_/lha min dpung de pham par gyur mthong nas/_/lha dbang dpung yang de nas slar log gyur/_/lha yi dgra rnams 'jigs nas byer gyur pa/_/de nas slar log phod pa yongs ma gyur/_/lha rnams dga' zhing ngo yang mtshar bzhin du/_/lha yi dbang
[\[44b.7\]]po la ni phyag kyang byed/_/rgyal ba'i dpal gyis rab mdzes mdangs gsal zhing /_/sras rnams dga' ba'i mkhar gyi nang du song /_/de ltar de nyid de'i g.yul las rnam par rgyal bar gyur to/_/de bas na gsung rab las kyang /_ngan pa rnams ni snying rje med par sdig pa
[\[45a\]]
[\[45a.1\]]spyod/_/blo 'bring rnams ni phongs na snying rjer bcas shing spyod/_/skye bo dge ba rnams ni srog dang bral gyur kyang /_/rgya mtsho'i dus bzhin rang gi tshul dang 'gal mi byed/_/de ltar lha'i rgyal srid dang srog kyang bor te/_bcom ldan 'das kyis yun ring
[\[45a.2\]]po nas sems can rnams yongs su bskyangs pas na/_/shes rab can gyis de dag la/_'dir ngan sems bskyed pa'ang mi rigs na/_gnod par byed pa lta smos kyang ci dgos/_de bas na 'phags pa rnams kyis ni srog chags rnams la snying rje dang ldan par bya ba rigs so/_/
[\[45a.3\]]de lta bas na chos spyod pa rnams ni chos nyid srung bar byed do zhes gsungs pa dang yang sbyar bar bya'o/_/de bzhin gshegs pa'i yon tan bsngags pa dang /_rim gro bskyed de chos mnyan pa la yang sbyar bar bya'o/_/brgya byin gyi skyes pa'i rabs te bcu gcig pa'o//_//
[\[45a.4\]]skyes bu dam pa rnams ni bdag ngo tsha ba nyid kyis spyod tshul gyi dus las mi 'da'o/_/de yang 'di ltar byang chub sems dpa' bram ze'i rigs chen po rus dang spyod pa ma smad pa/_rang gi chos la spyod pa'i sgra grag pa dang 'dul ba dang spyod tshul bzang po cig tu skye ba yongs su bzung bar
[\[45a.5\]]gyur to zhes grags so/_/de go rims bzhin du skyes nas khrus bya ba dang /_skra mtshams dbye ba dang /_btsas pa'i cho ga bya ba la sogs pa yongs su sbyangs nas/_rig byed bslab pa'i phyir/_bla ma thos pa dang rigs btsun pa dang /_spyod tshul phun sum tshogs pa cig la bcar
[\[45a.6\]]te gnas par gyur to/_/des ni thos pa slob cing 'dzin gsal dang /_/rang rigs grags dang gus dang dul ba dang /_/lang tshos che yang zhi zhing chos bzang bas/_/de la bla ma byams shing dga' bar gyur/_/yon tan dbang du byed pa'i sngags/_/rtag tu ma nyams mthu dang
[\[45a.7\]]ldan/_/zhe sdang 'khrugs pa dbang byed na/_/tha mal sems lta smos ci dgos/_/de nas de'i mkhan po dang slob ma thams cad kyi ngang tshul brtag pa'i phyir/_bsang ba'i dus dag tu bdag nyid dbul ba'i sdug bsngal rtag tu bsgrags so/_/dbul ba 'bras bu re ba med/_/
[\[45b\]]
[\[45b.1\]]bdag gi mi la smra med cing /_/dga' ston tshe yang dga' mi myong /_/kyi hud sbyin pa'i gtam yang zhan/_/sma dbab gnas gyur nyon mongs ngal ba'i rgyu/_/bde ba yongs spangs shin tu mi brjid pa/_/nyams nyes bzhin du rtag tu mya ngan byed/_/nor med gyur pa shin tu 'jigs
[\[45b.2\]]su rung /_/de nas nga'i slob ma de dag rta bzang po la lcag gis bskul ba bzhin du/_bla ma la byams pas mi dga' bar gyur to/_/bsod snyoms rab tu bzang zhing shin tu mang du byung ngo /_/des de dag la smras pa/_bsod snyoms kyi zas kyis su'i dbul phongs pa yang phyed
[\[45b.3\]]par mi 'gyur gyi/_khyed cag nyon mongs par byed pa 'di thong shig_/nga nyon mongs pa mi bzod na/_khyod kyis nor bsgrub pa la 'bad par bya ba 'di ni rigs so/_/de ci'i phyir zhe na/_bkres skom zan dang chu yi phyir/_/sngags bcas sman gyis nad sos 'gyur/_/rgyun gnas
[\[45b.4\]]nor gyis dbul por 'gyur/_/thabs kyis nor btsal dbul ba 'dor/_/slob ma rnams kyis smras pa/_bdag cag skal ba chung bas 'di tsam las lhag par rngo mi thogs na ci ltar bgyi/_gzhan yang /_mkhan po nor yang bsod snyoms bzhin/_/gal te rnyed par gyur na ni/_/
[\[45b.5\]]khyod kyis dbul ba'i sdug bsngal 'di/_/de ltar bdag cag ga la bzod/_/bram ze rnams kyis nor bsgrub tu/_/blang ba'i thabs ni rab tu chung /_/skye bo 'di yang sbyin mi phod/_/de bas thabs med bdag cag phung /_/mkhan pos smras pa/_bram ze rnams la ni nor
[\[45b.6\]]bsgrub pa'i thabs gtsug lag las byung ba gzhan dag kyang yod na/_bdag ni rgas pas mthu med par gyur te de sgrub mi nus so/_/slob ma rnams kyis smras pa/_slob dpon bdag cag ni ma rgas pas mthu nyams par ma gyur na/_gal te gtsug lag las byung ba'i thabs de
[\[45b.7\]]dag bdag cag gis bsgrub tu rung bar dgongs na gsungs shig dang /_bdag cag la chos 'chad pa'i drin lan blan par bgyi'o/_/mkhan pos smras pa/_gzhon yang snying la rtsol mi phod pa rnams kyis ni 'di lta bu'i nor bsgrub par dka' mod kyi/_'on kyang de ltar khyed
[\[46a\]]
[\[46a.1\]]kyis dus kyis 'tshun na legs kyis nyon cig nor bsgrub pa'i rim pa gcig yod pa de yang gang zhe na/_bram ze rgud tshe rku ba chos su 'chad/_/'jig rten na yang nor med rgud pa'i mchog_/de bas gzhan nor ma mthong blang bar gyis/_/'di dag kun kyang bram ze'i nor
[\[46a.2\]]yin no/_/mngon sum du ni nor 'phrog nus gyur kyang /_/bdag gi grags pas bsrung bar bya dgos so/_/khyed cag lta bus 'di ltar byar mi rung /_/de bas de ltar ma mthong bsgrub par bya/_/de ltar des bsdam pa glod pa dang /_slob ma de dag gis de'i tshig de mi rigs kyang /_
[\[46a.3\]]rigs pa bzhin du de ltar bgyi'o zhes mnyan nas/_byang chub sems dpa' 'ba' zhig ni ma gtogs so/_/de la rang bzhin dge bas na/_/de la rjes su yi mi rang /_/de dag gis ni ma brtags par/_/byar rung bzhin du khas blangs so/_/byang chub sems dpa' ni ngo tsha bas
[\[46a.4\]]mgo smad de cung zad cig shugs nar zhes phyung nas cang mi smra bar 'dug go/_/de nas de dag gi mkhan po des byang chub sems dpa' de cho ga bstan pa de la dga' bar yang ma gyur/_slar ldog par yang ma gyur pa mthong nas/_sems dpa' chen po de la yon tan zhig yod par bsams nas/_
[\[46a.5\]]'dis ci stsol mi phod dam/_nga la mi byams sam/_'on kyang chos kyi 'du shes kyis rkun po byed du mi btub bam snyam nas de'i rang bzhin brtag pa'i phyir/_byang chub sems dpa' la smras pa/_kye bram ze chen po/_/bram ze 'di rnams nga rgud mi bzod pas/_/mi rnams dpa' bo'i
[\[46a.6\]]lam la brten par gyur/_/khyod ni spro ba med cing blun par mngon/_/nga rgud pas ni nges par ma gdungs so/_/nga yi sdug bsngal rgya cher rab bsgrags shing /_/tshig tu smras pas ma bcabs bstan gyur kyang /_/khyod ni ji ltar mi bsgrim brten gyur na/_/de ltar tha mal bzhin du gnas
[\[46a.7\]]par gyur/_/de nas byang chub sems dpas gus pa dang bcas pas phyag 'tshal te/_mkhan po la smras pa/_sdig pa zhi bar gyur cig_/bdag ni mi byams shing snying sra ba'i phyir bla ma'i sdug bsngal gyis ma gdungs te/_'di ltar ma mchis pa ma lags kyis/_mkhan pos bstan pa'i
[\[46b\]]
[\[46b.1\]]rim pa 'di mi srid pa'i phyir 'di ltar mchis so/_/sus kyang ma mthong bar sdig pa spyad du rung ba ni gang yang ma mchis so/_/de ci'i phyir zhe na/_dben pa ni mi srid pa'i slad du'o/_/sdig pa'i las rnams byed pa na/_/'jig rten na ni dben pa med/_/mi snang ba yi 'byung po rnams/_/mi
[\[46b.2\]]rnams la ni lta bar byed/_/lha yi spyan ni phye ba yis/_/thub pa bdag nyid sbyangs pa rnams/_/de yis ma mthong dben snyam nas/_/byis pa sdig pa spyod la 'jug_/bdag gis gang na'ang bstod pa ni/_/cung zad mchis par ma mthong ngo /_/gang na gzhan dag mi snang ba/_/de ni
[\[46b.3\]]bdag gis stong ma lags/_/nyes byas gzhan gyis mthong ba dang /_/gang yang bdag gis mthong ba dag_/bdag gis mthong ba gang yin pa/_/de ni legs par mthong ba yin/_/bdag gi dgos pas yid ni g.yengs gyur phyir/_/pha rol spyod pas gzhan gyis mi mthong srid/_/
[\[46b.4\]]bdag ni chags pas rtse gcig yid gyur phyir/_/sdig pa byed pa nges par rigs par gyur/_/de yi slad du bdag ni de ltar mchis par ma gyur to/_/de nas byang chub sems dpas mkhan po'i yid dga' bar rig nas/_yang smras pa/_khyod ni de ltar nor gyi phyir zhugs par/_/bdag
[\[46b.5\]]gi tshig la nges par mi 'dzin to/_/skyon dang yon tan bye brag shes gyur pa/_/su zhig nor phyir yon tan chung gson byed/_/lha dbang phyir yang ngo tsha bor nas ni/_/yid la chos dang 'gal bar byed pa las/_/gyo mo'i snod thogs gos ngan gon nas ni/_/dgra yi khyim na 'byor pa bslong
[\[46b.6\]]yang sla/_de nas de'i mkhan po snying rab tu dga' zhing ya mtshan du gyur nas stan las langs te/_de la lag pas 'khyud nas smras pa/_bu legs so legs so bram ze chen po legs so/_/khyod kyi shes rab rab tu zhi bas brgyan pa 'di la don de rigs so/_/byis pa rnams ni
[\[46b.7\]]mtshan ma cung zad la/_/brten nas rang gi chos lam 'dor par byed/_/dka' thub thob dang shes pa'i nor ldan pa/_/dge ba rnams ni phongs kyang mi 'gyur ro/_/khyod kyis rang rigs dri med brgyan pa 'di/_/ston zla shar bas nam mkha' brgyan pa bzhin/_/khyod kyi thos pa rnams
[\[47a\]]
[\[47a.1\]]ni don dang ldan/_/nga yis 'bad pa'i nor yang legs par 'byung /_/de bas na skyes bu dam pa rnams ni/_/de ltar bdag ngo tsha ba nyid kyi spyod yul gyis dus las 'da' bar mi byed do/_/de bzhin du 'phags pa rnams kyis kyang ngo tsha shes pa'i stobs dang
[\[47a.2\]]ldan par bya ba'i rigs so/_/de bzhin du 'phags pa nyan thos rnams ni ngo tsha shes pa'i 'obs kyis bskor bas mi dge ba rab tu spong bar 'gyur ro/_/zhes bya ba la sogs pa ngo tshe shes pa'i bsngags pa dang ldan pa'i mdo sde dang 'jig rten la dbang byed pa'i mdo sde dag la yang
[\[47a.3\]]sbyar bar bya'o/_/bram zer skyes pa'i rabs te bcu gnyis pa'o//_//skyes bu dam pa rnams ni bdag rang sran thub pas brtan pa'i phyir sdug bsngal mi bzad pas gdungs kyang lam ngan par 'jug par mi 'gyur ro/_/de yang 'di ltar byang chub sems dpa' bden pa dang
[\[47a.4\]]gtong ba dang /_nye bar zhi ba dang /_shes rab la sogs pa'i yon tan khyad par can rnams kyis 'jig rten la phan par brtson pa de/_re zhig cig yul shi bi pa rnams kyi rgyal por gyur to/_/zhes grags so/_/chos dang 'dul ba las mngon sum du gyur pa bzhin skye dgu rnams la
[\[47a.5\]]pha dang 'dra bar phan 'dogs nus par gyur to/_/nyes pa spyod las rnam par bzlog pa dang /_/yon tan 'phel ba rab tu dgongs pa'i phyir/_/rgyal po des ni pha yis bu dag bzhin/_/'jig rten gnyis kar mi rnams dga' bar 'gyur/_/nang gi mi dang phyi mi 'dra bar snyoms/_/de
[\[47a.6\]]yi bka' khrims chos dang rjes su mthun/_/skye bo'i chos min lam ni bsgribs nas su/_/mtho ris lam ni them skas rim pa bzhin/_/'jig rten phan pa chos ldan de mthong nas/_/mi rnams skyong ba chos rnams 'ba' zhig spyod/_/rnam pa kun tu chos kyi lam la dga'/_/gzhan
[\[47a.7\]]gyi chos la gnod byas yongs mi bzod/_/rgyal po chen po de'i blon po chen po'i bu mo zhig dpal mo gzugs dang ldan pa bzhin/_dga' ba mngon sum gyur pa bzhin/_lha'i bu mo bzhin gzugs dang gzi mdangs mchog dang ldan pa/_blta na sdug pa/_bud med rin po che rab tu bkur
[\[47b\]]
[\[47b.1\]]ba zhig yod par gyur to/_/'dod chags ma bral bas ni de yi lus/_/ji srid mthong bar gyur pa de srid du/_/de yi gzugs dang yon tan rnams la chags/_/de yi lta ba bzlog par yong mi nus/_/de bas na gnyen rnams kyis kyang /_de'i ming myos byed ma zhes btags so/_/
[\[47b.2\]]de nas de'i phas rgyal po la gsol pa/_lha khyed kyi yul du bud med rin po che zhig byung bar gyur na/_phyag tu bzhes sam mi bzhes pa lha nyid mkhyen to zhes gsol to/_/de nas rgyal po des bud med kyi mtshan nyid la mkhas pa'i bram ze rnams la 'di ci la 'os pa yin
[\[47b.3\]]nam ma yin khyed kyis ltos shig ces bka' stsal to/_/de nas bu mo de'i phas bram ze de dag rang gi khyim du phyin nas myos byed ma la/_bzang mo khyod rang gis bram ze rnams la kha zas drangs shig ces smras pa dang /_bu mo des de bzhin du bgyi'o zhes mnyan nas/_bram ze rnams la go rims
[\[47b.4\]]bzhin du kha zas drangs so/_/de nas bram ze de dag de'i gdong du mig mi 'dzums par lta/_'dod chags kyis ni brten pa nyams par gyur/_/mig dang yid la dbang yang med par gyur/_/'dod pas myos nas 'du shes nyams par gyur/_/gang gi tshe brtan cing mi g.yo bar
[\[47b.5\]]'khod par yang gnas ma nus par gyur pa de'i tshe/_kha zas bza' ba lta ga la nus te/_de nas khyim bdag des rang gi bu mo de dag gi mig lam du mi snang bar byas te/_bdag nyid kyis bram ze rnams la kha zas byin te slar gyis so/_/de nas de dag gis bsams pa/_'di ni
[\[47b.6\]]bcos ma'i gzugs yin no/_/bu mo 'di'i gzugs byad ni yid 'phrog par byed pa zhig go_/'di ni rgyal pos gzigs par bya ba yang mi rigs na/_btsun mo 'bul du lta ga la rung /_'di byad bzhin bzang ches pas gdon mi za bar rgyal po de sems myos nas chos dang srid
[\[47b.7\]]kyi don bsgrub pa la g.yel bar 'gyur zhing /_rgyal po'i don bsgrub rgyu dus las yol bas 'bangs rnams la phan pa dang /_bde ba'i lam chad de 'dis phung bar 'gyur ro/_/'di ni mthong bar gyur pa tsam gyis kyang /_/drang song rnams la'ang dngos grub gegs gyur na/_/
[\[48a\]]
[\[48a.1\]]'dod chags can gyi mig la lang tshor ldan/_/rgyal po bde bar gnas pa smos ci dgos/_/de bas na da ni dus la bab po snyam nas/_skabs cig tu rgyal po'i spyan sngar song ste/_rgyal po chen po bu mo de bdag gis mthong ste/_de'i byad gzugs ni rab tu bzang
[\[48a.2\]]la mtshan ngan te/_/dpal dang mi ldan pa zhig lags pas/_rgyal pos gzigs su mi rung na/_/khab tu bgyid lta ga la rung /_/smad pa'i bud med khyim ni gnyis kar yang /_/grags pa dang ni 'byor pa med par byed/_/mtshan mo'i zla ba sprin rum nub pa ni/_/gnam sa'i bye
[\[48a.3\]]brag mdzes pa med pa bzhin/_/rgyal pos de'i don thos nas bu mo de mtshan ngan zhes grags pas/_nga'i rigs dang mthun pa ma yin no snyam nas de la chags pa med par gyur to/_/rgyal pos mi bzhed par shes nas/_khyim bdag de'i bu mo de rgyal po de nyid kyi blon po cig la
[\[48a.4\]]byin no/_/de nas re zhig cig rgyal po de mthar gyis rang gi grong khyer na me tog ku mu ta'i dga' ston bzang po byung ba la lta bar 'dod nas shing rta mchog la zhon te grong khyer gyi lam po che srang dang tshong khang thams cad phyag dar byas shing chag chag gdab pa dang /_gdugs dang /_rgyal
[\[48a.5\]]mtshan dang /_ba dan bsgreng ba/_sa'i steng thog dag me tog sil mas bkram pa glu gar dang bzhad gad dang /_rtsed mo dang sil snyan sgrogs pa/_me tog dang /_gdugs dang /_rgyal mtshan dang /_spos dang /_phye ma dang /_gos dang /_phreng ba dang /_khrus dang /_byug spos kyi
[\[48a.6\]]bsung zhim po'i ngad ldang ba/_tshong zong bzang ba rnam pa mang po bkram pa/_grong khyer gyi mi dar zhing dga' la chas rab tu bzang ba rnams kyis gang ba'i grong khyer mchog gi nang nas song song ba las/_blon po de'i khyim dang nye ba cig tu phyin pa dang /_de nas myos byed mas bsams pa/_
[\[48a.7\]]bdag ni rgyal po 'dis mtshan ngan zhes btags nas spongs so snyam ste/_snying na bzhin du rgyal po la lta 'dod pa 'dra bar byas nas lus byad mdzes par bstan nas/_sprin gyi steng na glog 'gyu ba bzhin du/_yang thog gi steng na rab tu gsal bar snang bar byas te 'dug go_/da
[\[48b\]]
[\[48b.1\]]bdag lta bu mtshan ngan pa mthong na/_'di'i dran pa rnam par g.yo ba/_bdag rang gis 'dzin nus sam mi nus lta'o snyam mo/_/de nas rgyal po des grong khyer mchog brgyan pa la bltas pa las/_bu mo de mig snga na 'dug pa mthong bar gyur to/_/de nas rgyal po des/_pho brang steng
[\[48b.2\]]du na chung bzang mo yi/_/lus bzang ches pa tshim par mthong gyur cing /_/chos lam rjes su dga' bas ma 'phyar la/_/dbang po dul bar byed la brtson gyur cing /_/brten pa'i yon tan che la ngo tsha shes/_/gzhan gyi bud med lta la ma smos kyang /_/'dod chags langs
[\[48b.3\]]shing ya mtshan cher gyur nas/_/bud med de la mig gis ring zhig bltas/_/'di ci ku mu ta yin nam/_/'on te khyim 'di'i lha yin nam/_/lha 'am lha min chung ma yin/_/'di ni mi lus ma yin no/_/snyam nas/_/rgyal pos de ltar dpyod dpyod nas de la bltas pas tshim
[\[48b.4\]]par ma gyur bzhin du/_shing rta de phyogs de nas thal byung du byed pa dang yid la mi 'bab par gyur te/_de nas rgyal po de snying stor ba bzhin du de la sems rtse gcig tu gyur zhing bdag gi gnas su phyin pa dang /_/'dod chags kyis brten pa med par gyur pa dang /_kha lo sgyur
[\[48b.5\]]ba rab tu dga' ba zhes bya ba la gsang ste smras pa/_phyi ra dkar pos bskor ba yi/_/khyim de su'i yin khyod shes sam/_/sprin dkar steng na glog bzhin du/_/de na mdzes pa su zhig yin/_kha lo sgyur bas smras pa/_lha nyid kyi blon po a b+hi pa ra ka zhes bgyi ba zhig
[\[48b.6\]]mchis te/_khyim de ni de'i lags so/_/bu mo de yang de nyid kyi mchis 'brang lags te/_ki rI ta bAt+pa zhes bgyi ba'i bu mo myos byed ma zhes bgyi ba lags so/_/rgyal po des de skad ces thos nas/_gzhan gyi chung ma yin no snyam ste re thag chad nas sems khong du chud nas
[\[48b.7\]]mig rtsa dang mdangs nyams shing shugs nar gyis phyung nas/_de la sems chags pa bzhin du dal bus bdag rang la smras pa/_e ma'o 'di ming 'di ltar btags pa ni/_/don dang rjes su mthun zhing tshig kyang snyan/_/'dzum pa'i mdangs dkar myos byed ma zhes pa/_/'di
[\[49a\]]
[\[49a.1\]]ltar bdag ni myos pa bzhin du byed/_/de ni bzhed par bdag 'dod na/_/sems kyis mthong ba bzhin du gyur/_/bdag gi sems ni de la gnas/_/sems ni de yi dbang du gyur/_/gzhan gyi chung ma yin pa la/_/bdag kyang de ltar mi brten par/_/de ni myos
[\[49a.2\]]te ngo tsha dang /_/bral ba bzhin du gnyid dang bral/_/de yi lus bzang chas shing 'greng dang ldan pa la/_/chags pas rtse gcig yid du gyur zhing 'dug pa'i tshe/_/don sgrub go rims sbron pa'i chab tshod sgra grags pa'i/_/chab tshod de ni nga yi sems la zhe sdang ldang /_/de ltar rgyal po de
[\[49a.3\]]'dod pas myos pa'i mthu brten pa ni nyams/_/bdag rang gis brnag ste bor yang mdangs ni ser skyar gyur cing lus kyang sha bri srab mor gyur/_sems khong du chud cing shugs nar gyis phyung ba la/_glal ba yang dang yang du ni byung /_'dod chags kyis myos par gyur pa'i rnam pa ni
[\[49a.4\]]rab tu mngon par gyur to/_/brtan pa chen pos brnags shing bsgrims byas kyang /_/rgyal po de yi yid ni gyur pa de/_/sems khong chud pa'i mig dang bzhin mdangs dang /_/sha bri srab mor gyur pas rab tu mngon par gyur/_/de nas blon po a b+hi pa ra ka brda dang mtshan ma la mkhas
[\[49a.5\]]pa des/_rgyal po de de ltar gyur par shes nas snying nye bas rgyal po ma rung bar gyur du dogs pa dang /_'dod chags kyang mthu che bar shes nas rgyal po la zhus te/_nang du mchis par gnang ba dang /_dben par gsang ste gsol pa/_da nang bdag ni lha mchod bgyis pa'i tshe/_/gnod
[\[49a.6\]]sbyin zhig gis mngon sum mchis nas su/_/myos byed ma la rgyal po'i thugs chags pa/_/khyod kyis mi shes sam zhes bdag la mchis/_/de skad smras nas mod la mi snang gyur/_/bdag ni rtog pa skyes nas 'dir mchis lags/_/de ltar med na lha gcig 'di lta bu/_/ci yi
[\[49a.7\]]slad du bdag la bka' mi stsal/_/de bas na lha bdag la thugs brtse ba'i slad du/_bu mo 'di phyag tu bzhes par rigs so/_/de nas rgyal po de ltas kyis bskul bas ngo tsha ste/_mgo smad nas 'dod chags kyi dbang du gyur kyang /_chos la sems rab tu goms pa'i phyir brten pa
[\[49b\]]
[\[49b.1\]]nyams par mi 'dod pa'i tshig rab tu gsal bas de la smras pa/_de ni mi rigs so/_/de ci'i phyir zhe na/_bsod nams nyams gyur bdag kyang mi 'chi min/_/bdag gi sdig 'di'ang gzhan gyis shes par 'gyur/_/de dang bral bas 'gyod par 'gyur ba'i mes/_/khyod kyi
[\[49b.2\]]sems kyang rtswa bzhin bsreg par 'gyur/_/'jig rten 'di dang pha rol gnyis ka la/_/bdag cag gnyis la de ltar gnod pa'i las/_/gang phyir mi mkhas bsten par byed gyur pa/_/de phyir mkhas pas bsten par yong mi byed/_/a b+hi pa ra kas smras pa/_lha chos dang
[\[49b.3\]]'gal bar dogs pa mi mdzad du gsol/_/sbyin pa bgyid pa'i grogs bgyid pas/_/khyod la bsod nams nyid du 'gyur/_/de ni bdag las ma bzhes na/_/sbyin la gegs pas chos min 'gyur/_/lha las bka' mchid ngan pa'i skabs kyang ma mthong ngo /_/de ci'i
[\[49b.4\]]slad du zhe na/_'o skol gnyis las ma gtogs pa/_/gzhan ni su zhig 'di shes 'gyur/_/de bas mi yis khrel gyur pa'i/_/thugs la dgongs pa ma mdzad cig_/de ltar bgyis na bdag la phan yon btags par 'gyur gyi gnod par ni mi 'gyur ro/_/rje yi don du spyad pas
[\[49b.5\]]mgu ba yis/_/sems la khyab par gyur na ga la gnod/_/de bas thugs la bzhes pa don bcas mdzod/_/bdag la gnod par dogs pa khyod ma mdzad/_/rgyal pos smras pa/_sdig pa zhi bar gyur cig_/nga la rab tu byams pa'i phyir/_/khyod kyis de ni ma brtags
[\[49b.6\]]so/_/'di ltar sbyin pa thams cad du/_/chos bsgrub pa yi grogs ma yin/_/rab tu byams pas nga yi phyir/_/srog kyang phangs par mi lta bar/_/gnyen pas lhag pa de lta bu'i/_/grogs po'i chung ma grogs mo yin/_/de bas na de lta bu byed du bcug pa mi rigs so/_/gang
[\[49b.7\]]yang 'di gzhan sus kyang shes par mi 'gyur ro/_/zhes zer ba de yang /_'di ci sdig tu mi 'gyur ram/_ma mthong bar ni sdig pa byas pa dag_/dug zos bzhin du bde bar ci ltar 'gyur/_/lha dang rnal 'byor can gyi mig dag ni/_/rnam dag mig gis mi mthong mi srid do/_/
[\[50a\]]
[\[50a.1\]]gzhan yang /_de ni khyod la mi phangs zhe'am/_/de ni btang ma thag tu yang /_/sdug bsngal 'byung bar mi 'gyur zhes/_/su zhig de la yid ches 'gyur/_/a b+hi pa ra kas smras pa/_bdag ni bu smad bcas pa 'bangs/_/khyod ni bdag gi rje dang lha/_/de bas bran mo 'di
[\[50a.2\]]lta la/_/chos dang 'gal ba ci zhig mchis/_/'di bdag la phongs zhes bgyi ba de yang /_phangs na phangs su bas mod/_/'di ni bdag la phangs pa lags mod kyi/_/de yi slad du 'di ni khyod la 'bul/_/phangs pa byin na tshe rabs phyi ma la/_/rab tu dga' zhing phangs pa thob par
[\[50a.3\]]'gyur/_/lha de bas na 'di bzhes su gsol/_rgyal pos smras pa/_de ltar byar mi rung gis/_de skad ma zer cig_/ci'i phyir zhe na/_chos spyod pa las dpal ni thob gyur na/_/de nyid la yang gnod par byed pa bas/_/bdag ni mtshon cha rnon pos btab pa'am/_/me stag 'phro ba'i
[\[50a.4\]]me nang zhugs kyang sla/_/a b+hi pa ra kas smras pa/_gal te 'di gzhan gyi phyir 'brang lags pa'i slad du/_lha mi bzhes na yang 'di skye bo thams cad kyi btud du rung ba smad 'tshong ma'i tshul 'dzin du 'tshal lo/_/de bas lha 'di bzhes su gsol/_rgyal pos smras pa/_khyod myos sam
[\[50a.5\]]ci/_skyon med chung ma bor na ni/_/nga yi chad pas bcad ta re/_/smad pa'i gnas su khyod gyur na/_/'di dang pha rol bsreg par 'gyur/_/de bas na byar mi rung ba la/_yus ma che bar rigs pa la dga' bar gyis shig_/a b+hi pa ra kas smras pa/_khyod la bde bas bdag yid bder
[\[50a.6\]]gyur na/_/gal te chos dang 'gal bar gyur kyang rung /_/skye bos smad cing bde ba nyams kyang rung /_/de dag thams cad lto bas bzod par gyis/_/sa bdag chen po 'jig rten 'di na ni/_/khyod las lhag pa'i mgron mchog gzhan ma mthong /_/bdag gi bsod nams 'phel phyir myos
[\[50a.7\]]byed ma/_/dus tshigs mchod pa'i yon bzhin bzhes su gsol/_/rgyal pos smras pa/_nga la rab tu byams pa'i phyir/_/bdag la phan pa dang gnod par gyur pa la yang mi lta bar khyod 'di ltar 'bad pa ni nga'i don du spyod pa yin pas/_/de'i phyir yang khyod lhag par yal bar dor du
[\[50b\]]
[\[50b.1\]]mi rung ngo /_/'jig rten pas smad pa la yang 'dzem pa med par bya ba'i mi rigs so/_/ltos shig_/'jig rten smod pas 'dzem pa med pa dang /_/chos dang phyi ma'i 'bras bu mi lta bar/_/gang yin de la skye bo yid mi ches/_/lha dang dpal gyis rab tu spang bar 'gyur/_/de bas na ngas khyod la'ang
[\[50b.2\]]smra'o/_/srog gi phyir ni chos dang ni/_/'gal bar gyur la dga' mi byed/_/nyes pa cher 'gyur gdon mi za/_/legs 'byung chung la dogs dang bcas/_/gzhan yang /_dam pa rnams ni pha rol smod la sogs/_/sdug bsngal byas na bdag nyid bde mi 'grub/_/de bas nga ni ci la'ang
[\[50b.3\]]mi gnod par/_/chos la gnas nas bdag gi don grub po/_/a b+hi pa ra kas smras pa/_rje'i don du gus pa'i 'bangs kyis spyad pa 'di la bdag cag la chos ma lags pa'i skabs ci zhig mchis/_'di bdag gis phul ba lhas ba zhes pa la yang nongs pa ci mchis/_de'i slad du yul
[\[50b.4\]]shi bi pa'i ljongs kyi mi dang bcas pas kyang 'di la chos ma lags pa'i snyad gdags su ci zhig mchis/_de lta bas na lha 'di bzhes su gsol/_/rgyal pos smras pa/_khyod ni nga'i don spyad pa la rab tu gzhol bar nges mod kyi/_'di la 'o cag gnyis dang /_yul shi bi pa'i ljongs
[\[50b.5\]]kyi mi dang bcas pa'i nang na su chos shes pa'i mchog yin pa 'di ni dpyad dgos so/_/de nas a b+hi pa ra kas gus pa dang bcas pas rgyal po la smras pa/_rgan pa bsnyen bkur bya ba byas pa dang /_/thos pa mang zhing blo yang rno ba dang /_/'khor gsum don gyi mchog nyid rig pa ni/_/lha
[\[50b.6\]]gcig khyod dang bdag po che la mchis/_/rgyal pos smras pa/_de bas na 'di la nga bslu bar mi rigs so/_/ci'i phyir zhe na/_'jig rten pa la phan pa dang gnod pa ni rgyal po rnams kyi spyod pa la rag lus te/_de bas 'bangs rnams snying nye bsams nas su/_/gtam snyan 'byung ba'i lam gyi
[\[50b.7\]]mchog dga'/_/khyu mchog 'gro ba drang ngam g.yo ba bzhin/_/rjes su 'gro ba rnams ni dogs med cing /_/'khrul pa med par rjes su 'brang ba bzhin/_/'bangs kyang de bzhin rgyal po'i rjes su 'brangs/_/gzhan yang khyod ltos shig_/nga bdag rang yang srung ba ni/_/gang tshe nus
[\[51a\]]
[\[51a.1\]]par ma gyur pa/_/de tshe nga yis bsrung 'dod pa'i/_/skye bo rnams ni ji ltar 'gyur/_/de ltar 'bangs la phan par lta ba dang /_/bdag gi chos dang grags pa dri med la/_/bltas nas sems kyi dbang du nga mi 'gro/_/khyu mchog bzhin du nga ni 'bangs kyi mgon/_/
[\[51a.2\]]de nas blon po a b+hi pa ra kas/_rgyal po sran tshugs par de mgu nas/_rgyal po la phyag 'tshal te/_thal mo sbyar te smras pa/_gang rnams bsrung ba'i rgyal po khyod bzhugs pa'i/_/e ma ho 'bangs rnams skal ba phun sum tshogs/_/chos la bgyis shing bde la ma chags pa/_/de
[\[51a.3\]]lta bu ni dka' thub nags na'ang dkon/_/rgyal po chen po chen po'i sgra/_/'di ni rgyal po khyod la mdzes/_/yon tan med la yon tan brjod/_/smad cing rtsub pa'i tshig tu gyur/_/rgya mtshor rin chen 'byung gnas bzhin/_/yon tan 'byung gnas khyed lags pas/_/khyed ni de ltar zhi gyur
[\[51a.4\]]pa/_/de la ngo mtshar cher mi 'dzin/_/de ltar skyes bu dam pa rnams ni bdag rang sran thub pas bstan pa dang chos kyi 'du shes rab tu goms par byas pa'i phyir/_sdug bsngal mi bzad pas gdungs kyang lam ngan par 'jug par mi 'gyur ro/_/de bas na sran thub par bya ba dang /_
[\[51a.5\]]chos la goms par bya ba la brtson par bya'o/_/myos byed ma'i skyes pa'i rabs te bcu gsum pa'o//_//bam po lnga pa/_chos la gnas na bden pa'i tshig tsam gyis kyang ma rungs par gyur pa las thar bar 'gyur na/_de'i 'bras bu lta smos kyang ci dgos/_/de bas na
[\[51a.6\]]chos kyi rjes su 'jug par bya'o/_/de yang 'di ltar byang chub sems dpa' chen po blo rab tu rno ba gru'i kha lo sgyur ba cig tu gyur to/_/zhes grags so/_/'di ltar byang chub sems dpa' rnams ni rang bzhin gyis shes rab rno bas gtsug lag khyad par can gang dang gang slob par 'dod pa dang /_
[\[51a.7\]]sgyu rtsal khyad par can gang dang gang slob par 'dod pa de dang de dag la shes rab rno zhing skye bo gzhan pas lhag par gyur to/_/bdag nyid chen po de ltar skar ma rgyu ba la mkhas pas/_phyogs kyi bye brag la blo ma rmongs shing nar ma dang /_glo bur du 'byung ba'i ltas shes la/_mtshan ma la
[\[51b\]]
[\[51b.1\]]mkhas shing dus dang dus ma yin pa'i go rims la mkhas pas nya dang chu'i kha dog dang sa'i bye brag dang bya dang ri dwags la sogs pa'i mtshan mas kyang rgya mtsho'i phyogs ni legs par rtogs/_dran pa dang ldan zhing le lo dang gnyid ni chung /_grang ba dang tsha ba dang char 'bab pa la sogs pa'i sdug
[\[51b.2\]]bsngal ni ci mi snyam/_bag che la brten pa dang ni ldan/_drang ba dang bzlog pa la sogs pa la mkhas pa'i phyir/_tshong pa rnams 'dod pa'i yul du phyin par byed pa cig tu gyur to/_/des 'gro ba'i don rab tu 'grub par 'gyur ba'i phyir/_ming yang legs pa'i pha rol tu phyin par byed
[\[51b.3\]]pa zhes bya'o/_/de gnas pa'i ming yang legs par pha rol phyin pa zhes sngon grags so/_/ding song ni su pA ra ka ra zhes bya'o/_/de rab tu bkra shis pa phun sum tshogs pa'i phyir/_rgas pa rnams kyang rgya mtshor 'dong ba'i tshong pa don 'grub par 'dod pa rnams kyis gsol ba btab pa
[\[51b.4\]]dang bkur sti cher byed de gru bo che'i nang du 'jug par byed do/_/de nas re zhig cig yul b+ha ru ka ts+tsha nas tshong pa gser gling du 'dong ba don grub par 'dod pa cig yul legs par pha rol tu phyin par lhags nas/_sems dpa' chen po de gru bo che de'i nang du gzhag pa'i phyir gsol ba btab
[\[51b.5\]]po/_/des de dag la smras pa/_rgas pa'i dbang gis lta ba nyams gyur zhing /_/gzhon sha chung bas dran pa rab tu nyams/_/bdag gi lus kyi bya ba'ang nyam chung na/_/bdag la grogs byar re ba ga la srid/_/tshong pa rnams kyis smras pa/_khyod kyi lus ni gnas skabs ci 'dra ba
[\[51b.6\]]bdag cag gis 'tshal te/_khyod la drag shul spyad pa'i mthu ma mchis lags kyis kyang /_bdag cag ni khyod la phrin las bgyi bar mi gsol gyi/_gzhan du na/_khyed kyi zhabs kyi pad+ma la brten pa'i/_/mthu yis gru ni bkra shis ldan gyur na/_/mtsho yi nang nas rab tu bgrod
[\[51b.7\]]dka' yang /_/bde bar thar 'gyur slad du bdag cag mchis/_/de nas bdag nyid chen po des de dag la snying brtse ba'i phyir rgas pas lus shig shig por gyur du zin kyang gru bo che'i nang du zhugs so/_/de gru nang du zhugs pa dang /_tshong pa de dag thams cad kyis bsams pa/_/da ni
[\[52a\]]
[\[52a.1\]]gdon mi za bar bdag cag rnams don gyi mchog grub par 'gyur ro snyam nas sems rab tu dga' bar gyur to/_/de nas mthar gyis rgya mtsho chen por nya'i rigs rnam pa sna tshogs rnam par rgyu ba/_chu rlabs kyi sgra chen po grag pa/_rlung gis bskyod pa'i chu rlabs mang po
[\[52a.2\]]gnyer ba/_rin po che rnam pa sna tshogs dang sa'i kha dog gi khyad par mang pos mdog bsgyur ba/_lbu ba sbreng bas me tog gi phreng ba bzhin du mdzes par byas pa/_lha ma yin dang klu mchog rnams kyi gnas su gyur pa/_gting dpag dka' ba chu tshad med pa'i nang du zhugs so/_/de nas
[\[52a.3\]]an+da rnyil gyi 'od ltar sngo/_/nyi ma'i 'od kyis gnam sngon bzhu ba bzhin/_/kho ra khor yug chu 'gram bltar mi snang /_/gting dpag dka' ba'i mtsho 'jing nang du zhugs/_/de nas de dag der phyin pa dang phyi dro'i dus su nyi ma'i 'od kyi dkyil 'khor ni chung ngur gyur/_glo bur du ltas ngan chen po
[\[52a.4\]]rab tu 'jigs su rung ba cig byung ba dang /_/rlabs ni rnam par 'khrugs shing lbu ba 'thor/_/drag po'i rlung gis bskyod pas 'jigs sgra 'byin/_/chu kun tha mal 'dug las rab tu g.yos/_/rgya mtsho de ma thag tu 'khrugs par gyur/_/ltas ngan glo bur langs pa'i rlung gis bskyod/_/
[\[52a.5\]]rlabs chen 'jigs su rung ba'i shugs kyis dkrugs/_/dus mtha'i rlung gis ri g.yos sa gzhi bzhin/_/rgya mtsho'i 'jing ni rab tu 'khrugs par gyur/_/glog phreng rgyu ba'i 'od 'bar lce g.yo ba/_/sbrul nag mgo mang bzhin du mdog sngo ba'i/_/sprin gyis nyi ma'i lam yang
[\[52a.6\]]bsgribs par gyur/_/'brug sgra 'jigs su rung ba rgyun mar grags/_/sprin chen 'thug pos 'od kyi dra ba sgrib/_/nyi ma mthang gyis nub tu nye la gyur/_/nyi ma nub pa'i skabs ni rnyed pa dang /_/mun pa'ang rim gyis gnag tu nye bar gyur/_/char rgyun mda' yis rlabs la phog
[\[52a.7\]]pa dang /_/rgya mtsho'i 'jing ni gnam du brgal ba 'dra/_/gru yang 'jig pa bzhin du rab tu g.yos/_/de dag snying la 'jigs pa skyed par byed/_/de dag skrag cing spa bkong mi smra zhum/_/brten po dag ni thar pa'i thabs la 'bad/_/kha cig yi dam lha la gsol ba 'debs/_/
[\[52b\]]
[\[52b.1\]]sems stobs yon tan bsam ba rnam par ston/_/de nas tshong pa de dag rlung dang chu'i shugs kyis brdas pa'i gru bo che g.yengs nas nyin zhag du mar chu'i 'gram ma mthong zhing /_rgya mtsho'i mtshan ma ji ltar 'dod pa yang ma mthong la/_rgya mtsho'i mtshan ma sngar ma mthong ba sha stag mthong bas/_
[\[52b.2\]]ci'i phyir sems mi dga' la/_'jigs shing bag tsha bas/_ci bya gtol med par gyur to/_/de nas byang chub sems dpa' legs par pha rol phyin pas/_de dag spro bsring ba'i phyir smras pa/_rgya mtsho'i nang na zhugs pa rnams la ltas ngan glo bur du byung bas 'khrugs shing /_
[\[52b.3\]]nyon mongs par 'gyur ba 'di lta bu ngo mtshar mi che khyed cag bag tsha bar ma byed cig_/zhum pa phangs las thar la mi phan gyis/_/de bas mya ngan gdung bar ma byed cig_/dgos pa'i don sgrub mkhas la brten byas nas/_/rab tu dka' ba'ang sla bas thar par 'gyur/_/de bas
[\[52b.4\]]'jigs shing mi dga' ma byed par/_/ji ltar bya ba'i thabs kyis dgos pa bsgrub/_/mkhas pas gzi brjid brtan pas gzengs bstod nas/_/don rnams thams cad 'grub pa lag na yod/_/de ltar bdag nyid chen po des tshong pa de dag sems brtan par byas pa dang /_rgya mtsho'i
[\[52b.5\]]'gram mthong du re nas/_rgya mtsho la bltas nas mi'i gzugs 'dra ba dang dngul gyi ya lad gyon pa cig chu'i nang du yang bying steng du yang 'byung ba mthong ngo /_/de dag gi byad gzugs dang mtshan ma legs par brtags nas ya mtshan cher gyur te/_legs par pha rol phyin pa la smras pa/_
[\[52b.6\]]rgya mtsho 'di'i nang na sngon ma mthong ba'i mtshan ma dag cig snang ste/_de dag ni lha ma yin gyi dmag mi bzhin du dngul gyi go cha bgos/_mig mi sdug la sna yang spu gri 'dra bar snang /_/steng du bying zhing rgyal ba'i zhor la ni/_/rgya mtsho'i chu la rtsed mo byed pa su zhig lags/_legs
[\[52b.7\]]par pha rol tu phyin pas smras pa/_'di dag ni mi ma yin gyi nya mi 'dra ba snang ba dag yin gyis/_'di dag gis ma 'jigs shig_/'on kyang /_bdag cag yul ni gnyis ka las/_/de las rab tu ring bar gyur/_/rgya mtsho de ni spu gri'i phreng /_/de las bzlog la 'bad par bgyis/_/
[\[53a\]]
[\[53a.1\]]chu yang drag tu 'bab pa dang /_/nub phyogs nas langs pa'i rlung drag pos gru rab tu mgyogs par song bas tshong pa de dag gis slar bzlog ma nus so/_/de nas chus khyer ba las mthar gyis dngul gyi mdog 'dra ba'i chu dkar po lbu ba mang po 'khrigs pa'i rgya mtsho
[\[53a.2\]]gzhan cig mthong nas ya mtshan cher gyur te/_legs par pha rol tu phyin pa la smras pa/_chu rnams rang gi lbu bas g.yogs pa bzhin/_/rgya mtsho chen pos gos dkar gyon pa bzhin/_/zla ba'i 'od zer zhu ba 'bab pa bzhin/_/ngang pa bzhin du bab pa 'di ci lags/_/legs
[\[53a.3\]]par pha rol tu phyin pas smras pa/_rab tu ring du chus khyer bas shin tu dka'o/_/'o ma'i rgya mtsho zhes bya ste/_/'di ni zho phreng rgya mtsho yin/_/gal te bzlog par nus na ni/_/'di las thar te 'gror mi rung /_/tshong pa rnams kyis smras pa/_gru bo che rab tu mgyogs pa dang rlung yang drag
[\[53a.4\]]tu langs pas gru dal bus btang ba yang mi nus na/_slar log pa ga la nus/_de nas rgya mtsho de yang 'das pa dang /_yang rgya mtsho gzhan cig rlabs kyi phreng ba rab tu 'khrugs pa gser gyi mdog 'dra ba/_chu'i mdog me 'bar ba 'dra ba mthong nas/_tshong pa de dag ya mtshan dang ngo
[\[53a.5\]]mtshar cher gyur te/_legs par pha rol tu phyin pa la dris pa/_nyi ma 'char ka'i kha dog 'dra ba la/_/sngon po ma yin chu rlabs gnam du rgal/_/me chen rab tu 'bar ba 'dra ba yi/_/mtsho 'di'i ming ni 'di ltar ci phyir gyur/_/legs par pha rol tu phyin pas smras pa/_'di
[\[53a.6\]]ltar snang ba'i rgya mtsho 'di/_/me yi phreng ba zhes grags te/_/de bas 'di las bzlog nus na/_/khyed la rab tu legs par 'ong /_/de ltar bdag nyid chen po de'i ming tsam zhig bstan nas rgyang ring du bltas pas chu'i kha dog gyur pa'i gtan tshigs ni ma bstan to/_/de nas tshong pa de
[\[53a.7\]]dag rgya mtsho de las kyang thal ba dang /_yang rgya mtsho gzhan chu'i kha dog rin po che sbur len dang /_an da rnyil gyi mdog kyang 'dra la/_rtswa ku sha smin pa'i kha dog kyang 'dra ba mthong nas ngo mtshar du gyur te/_legs par pha rol tu phyin pa la dris pa/_ku sha smin pa'i 'dab
[\[53b\]]
[\[53b.1\]]ma 'dra ba'i mdog_/drag tu langs pa'i rlung gis bskyod pa'i rlabs/_/lbu ba bkram pa me tog bcas pa bzhin/_/'di ltar gda' ba rgya mtsho gang zhig lags/_/legs par pha rol tu phyin pas smras pa/_kye ded dpon dag slar bzlog pa'i phyir 'bad pa gyis shig_/'di las
[\[53b.2\]]'das na mi rung ngo /_/ku sha'i phreng can rgya mtsho 'di/_/glang po lcags kyu med pa bzhin/_/bzod par dka' ba'i chu 'bab pa/_/bdag cag dga' ba 'phrog par byed/_/de nas tshong pa de dag gis rab tu 'bad kyang gru bo che de bzlog par ma nus nas/_rgya mtsho de las kyang thal te/_
[\[53b.3\]]chu'i mdog sngon po smyug ma'i mdog dang /_bai DUr+ya'i mdog 'dra ba'i rgya mtsho gzhan zhig mthong nas/_legs par pha rol tu phyin pa la smras pa/_rin chen mar gad mdog ltar sngo ba'i chu/_/ne'u gsing sngon po mdzes pa bzhin du 'bab/_/ku mu ta dang 'dra ba'i lbu bas brgyan/_/
[\[53b.4\]]de ltar gda' ba'i rgya mtsho 'di gang lags/_/de nas bdag nyid chen po des tshong pa de dag sdug bsngal bar gyur pa des sems gdungs nas mi dga' zhing shugs ring du nar gyis phyung ste dal bus smras pa/_da ni rab tu pha rol thal/_/'di las bzlog pa rab tu dka'/_/'jig rten tha mar
[\[53b.5\]]byed pa bzhin/_/rgya mtsho 'di ni 'dam bu'i phreng /_/tshong pa de dag gis de skad thos nas mi dga' zhing sems ni zhum lus kyi tshigs ni shig shig por gyur/_shugs nar gyis 'byin pa tsam la brten cing de nyid du mchis so zhes 'khod do/_/rgya mtsho de las kyang thal nas phyi dro'i dus las
[\[53b.6\]]bab cing nyi ma'i 'od zer je chung je chung du gyur te/_nyi ma yang mtsho'i nang du nub par gyur ba 'dra ba la/_rgya mtsho yang bla 'og bzlog pa 'dra zhing rgya mtsho'i chu sgra yang ser ba drag po 'bab pa dang /_smyug ma'i tshal mes tshig ste tog yar gyis 'gengs pa dang 'dra bar sgra che zhing rab tu 'jigs par byed
[\[53b.7\]]pa thos par gyur to/_/de thos nas kyang rab tu skrag cing snying 'dar bzhin du la 'ur du langs nas phyogs kun du bltas nas/_chu'i 'jing chen po de g.yang sa gcong rang gi nang du 'bab pa 'dra ba mthong ngo /_/de lta bu mthong nas rab tu blong blong por gyur te/_legs par pha rol tu phyin pa'i
[\[54a\]]
[\[54a.1\]]drung du lhags nas smras pa/_bdag cag rna ba gas shing snying yang 'jigs pas dkrugs pa bzhin du gyur/_/chu yi bdag po khros pa 'dra ba'i sgra 'di rgyang ring nas kyang grag_/chu 'di thams cad gcong rong 'jigs pa'i nang du mdun na 'bab pa 'dra/_/rgya
[\[54a.2\]]mtsho 'di 'dra ci lags khyod kyang 'di la ci ltar bgyi ba dgongs/_/de nas bdag nyid chen po de rtab rtab por gyur nas/_e ma ho mtshar byas mtshar byas zhes smras te/_rgya mtsho la bltas nas smras pa/_gang du phyin nas slar mi ldog_/'chi bdag khar ni sngon song bzhin/_/bdag cag ma
[\[54a.3\]]rungs gyur gyis med/_/rgya mtsho'i glong de 'di yin no/_/tshod pa de rnams kyis de skad thos nas/_bdag cag ni rgya mtsho'i glong gi khar song ngo snyam nas gson du re ba med cing shi bas 'jigs pas sems blong blong por gyur te/_kha cig skad phyung ngus par gyur to/_kha cig smre sngags 'don zhing
[\[54a.4\]]'bod/_/kha cig ci yang byed ma nus/_/kha cig skrag nas sems kyang stor/_/phangs par gyur pa'i yid kyis rab bskul nas/_/kha cig lha dbang gus pas phyag kyang 'tshal/_/kha cig nyi ma drag po tha skar dang /_/nor lha rgya mtsho nyid la skyabs su 'dong /_/la la gsang sngags bzlas brjod
[\[54a.5\]]byed/_/gzhan dag lha mo nyid la phyag 'tshal gyur/_/legs par pha rol phyin la kha cig gis/_/drung du 'ongs nas bskor nas smre sngags 'don/_/phongs par gyur la 'jigs pa med byed pa/_/gzhan la phan 'dogs yon tan bsags pa yi/_/khyod kyi mthu chen khyad par can de ni/_/
[\[54a.6\]]da ni sbyar ba'i dus la bab cing mchis/_/bdag cag mgon med phongs nas skyabs su mchi/_/de bas brtan pos bskyab par thugs la dgongs/_/rgya mtsho 'di ni khros bzhin bdag cag rnams/_/rgya mtsho'i glong gis cig char ril mid bgyid/_/skye bo chab kyi nang du 'gum pa 'di/_/
[\[54a.7\]]khyod kyis yal bar dor ba mi srid do/_/rgya mtsho 'dis kyang khyod kyi bka' mi gcog_/de bas 'khrugs par gyur pa 'di las bzlog_/de nas bdag nyid chen po de snying rje chen pos sems gdungs nas/_tshong pa de dag spro bsring ba'i phyir smras pa/_'di la yang bdag la bcos su yod
[\[54b\]]
[\[54b.1\]]pa'i thabs 'ga' zhig yod par mthong ste/_de la re zhig snying rjes sbyar bar bya/_/de'i phyir khyed cag re zhig spro srings shig ces smras pa dang /_de nas tshong pa de dag gis 'di la'ang bcos su yod do zer ro snyam nas re thag ma chad de/_bsam pa brtan po brtas par gyur nas/_
[\[54b.2\]]de la yid rton cing kha rog ste sdod cing 'khod par gyur to/_/de nas byang chub sems dpa' legs par pha rol tu phyin pas bla gos phrag pa gcig tu gzar nas/_pus mo g.yas pa'i lha nga gru bo che la btsugs te/_lus thams cad kyis btud de/_de bzhin gshegs pa rnams la
[\[54b.3\]]phyag byas nas/_tshong pa de dag la smras pa/_tshong pa khyed rnams dang /_rgya mtsho dang nam mkha' la gnas pa'i lha khyad par can rnams gson cig_/bdag ni shed bye tshun chad du/_/nam yang ched du bsams nas su/_/srog chags rnams ni nam du yang /_/bsad par bdag
[\[54b.4\]]ni yang mi dran/_/bden pa'i tshig ni 'di dag dang /_/bdag gi bsod nams mthu dag gis/_/rgya mtsho'i glong du ma song bar/_/gru 'di bde bar slar log cig_/de nas bdag nyid chen po des bden pa'i byin rlabs kyi mthu dang /_bsod nams kyi mthus rlung de chu'i shugs
[\[54b.5\]]dang bcas pas slar log pa dang /_gru de yang slar log par gyur to/_/gru de de ltar slar log par mthong nas/_tshong pa de dag rab tu ya mtshan che zhing yid rab tu dga' bar gyur nas/_legs par pha rol tu phyin pa la phyag 'tshal zhing zhe sa bskyed de/_gru slar log go slar
[\[54b.6\]]log go zhes smras so/_/de nas bdag nyid chen po des tshong pa rnams la smras pa/_ba dan myur du tshug cig ces bsgo ba dang /_de'i las su bskos pa de dag rab tu dga' zhing stobs dang spro ba bskyed de bsgo ba bzhin du byas so/_/de nas skye bo dga' ba'i sgra 'byin pa/_/ba
[\[54b.7\]]dan dkar po phyar ba'i 'dab ma mdzes/_/rgya mtsho'i nang na 'jug pa gru mdzes pa/_/sprin med mkha' la ngang mo mdzes pa bzhin/_/gru de de ltar slar log ste/_chu dang rlung mthun par bab cing langs pas gzhal med khang mdzes pa'i tshul du rang dgar ni 'gro/_nam srod du nye ba'i
[\[55a\]]
[\[55a.1\]]mtshams kyi dus ni khad kyis sngo zhing phyogs rnams mun nag gi bla res khebs shing skar ma'i rgyan gyis brgyan par snang /_nam srod kyi dus la bab pa dang /_legs par pha rol tu phyin pas tshong pa de dag la smras pa/_kye ded dpon dag 'dam bu'i phreng ba tshun chad kyi
[\[55a.2\]]rgya mtsho las bye ma dang /_rdo ba ci mthong ba rnams long la grus ci theg pa gru'i nang du rdzongs shig_/de ltar byas na gru 'di ljid kyis non pas ldog par mi 'gyur ro/_/bye ma dang rdo ba 'di dag kyang bkra shis par bkur ba sha stag yin pas khyod gdon mi za bar rnyed pa grub par gyur to/_/legs
[\[55a.3\]]par pha rol tu phyin pa la yid dga' zhing gus par gyur pa'i lha rnams kyis bstan pa'i gling rnams las de dag gis bye ma dang rdo ba yin snyam pa'i blos/_bai DUr+ya la sogs pa'i rin po che rnams blangs nas gru bo che'i nang du brdzongs so/_/de nyid kyi mtshan mo la gru de yul b+ha ru kats+tshar
[\[55a.4\]]phyin to/_/de nas nang par dngul dang /_an da rnyil dang /_be+e DUr+ya dang /_gser gyis gru bkang ste/_de dag bdag yul chu 'gram phyin gyur nas/_/rab dga' byams pas de la mchod pa byas/_/de bas na de ltar chos la gnas pa la bden pa'i tshig tsam gyis kyang ma rungs par
[\[55a.5\]]gyur pa las thar bar gyur na/_de'i 'bras bu lta smos kyang ci dgos/_de bas chos kyi rjes su 'jug par bya'o/_/dge ba'i bshes gnyen la brten na de ltar bde ba thob par 'gyur bas na/_dge ba'i bshes gnyen la brten pa'i yon tan bsngags pa la yang brjod par bya'o/_/
[\[55a.6\]]legs par pha rol tu phyin par skyes pa'i rabs te bcu bzhi pa'o//_//tshul khrims dang ldan pa rnams ni tshe 'di nyid la yang dge ba'i bsam pa 'grub par 'gyur na/_tshe rabs gzhan la lta smos kyang ci dgos/_de bas na tshul khrims rnam par dag pa la 'bad par bya'o/_/
[\[55a.7\]]de yang 'di ltar byang chub sems dpa' re zhig cig mtsho mi che ba me tog ka la ha ra dang /_pad+ma dmar po dang /_pad+ma dkar po dang /_ut+pal rnams kyis chu bzang po brgyan pa ngang pa dang /_bya ka ran da ka dang /_ngur pa khyo shug tu 'grogs pa rnams kyis mdzes par byas pa/_chu
[\[55b\]]
[\[55b.1\]]'gram na shing ljon pa dang me tog mang po yod pa cig na nya'i rgyal po zhig tu gyur to zhes grags so/_/tshe rabs mang por gzhan gyi don spyad pa la goms par byas pas/_de na gnas pa'i tshe yang gzhan la phan pa dang bde ba byed pa 'ba' zhig tu gyur to/_/dge dang mi dge'i las
[\[55b.2\]]rnams goms byas na/_/mi rnams la ni 'dris pa nyid du gyur/_/de lta bu dag ched du ma bsgrims kyang /_/tshe rabs gzhan la rmi lam bzhin du spyod/_/sems dpa' chen po des nya de rnams la bdag gi bu sdug pa rnams la byams pa bzhin du/_sbyin pa dang tshig 'jam po dang don
[\[55b.3\]]spyod pa la sogs pa'i rim pas rab tu phan 'dogs par gyur to/_/phan tshun gnod par byed las rab tu bzlog_/gcig la gcig ni byams pa rab tu bskyed/_/thabs la mkhas shing rigs pas de dag la/_/nya yi chos tshul rab tu brjod par bya/_/de yis de dag legs par
[\[55b.4\]]bskyangs pas na/_/nya rigs de dag rab tu dar bar gyur/_/mi yi bdag po tshul bzhin spyod pa yis/_/'bangs rnams bskyangs pas gnod pa med pa bzhin/_/de nas re zhig cig sems can rnams skal ba med par gyur pa dang /_char 'bebs pa'i lha'i bu rnams bag med
[\[55b.5\]]par gyur pas char legs par ma bab par gyur to/_/de ltar char legs par ma bab pa dang /_mtsho me tog rgyas pa pad+ma dkar po dang ldan pa'i chu gtsang mas sngon bzhin du gang bar ma gyur to/_/de nas rim gyis dpyid kyi dus la bab pa dang /_ngal zhing le lo'i dbang gis bul
[\[55b.6\]]bar gyur pa 'dra ba'i nyi ma'i 'od zer rno zhing tsha bas sa gzhi mngon par gdungs shing 'bar bar gyur pa'i rjes su 'brang ba'i rlung skam pa'i dbang gis bsil ba 'dod pas nyin re zhing 'thungs pa bzhin du mtsho de lteng ka bzhin du gyur to/_/dpyid kyi dus su nyi ma 'bar ba dang /_/'bar ba'i
[\[55b.7\]]rjes 'brang rlung ni drag po dang /_/rims nad gdungs 'dra'i sa gzhi tsha ba yis/_/khros pa bzhin du chu ni bskams par byas/_/de nas byang chub sems dpas nya mang po de rnams la khwa da rnams kyis glags lta bar gyur na/_chu 'gram na rgyu ba'i bya rnams kyis lta smos kyang ci
[\[56a\]]
[\[56a.1\]]dgos te/_dpa' bskum zhing mi dga' ba'i dbang du ni gyur/_cung zad 'gul nus pa rnams la bltas nas/_snying rje bzhin du bsams pa/_kyi hud kye ma nya 'di rnams ni ma rungs par gyur na mi rung ngo snyam nas/_chu yang nyin re bri bar gyur/_/tshe zad
[\[56a.2\]]pa dang 'dren pa bzhin/_/char bzhin 'du bar 'gyur ba yang /_/da rung rab tu dka' ba 'dra/_/bros te 'gro ba'i lam yang med/_/gzhan du khyer ba'ang su yang med/_/bdag cag brlag par dga' ba yi/_/ded kyi dgra yang de ring byung /_/chu yi lhag ma 'di bskams na/_/gdon
[\[56a.3\]]mi za bar g.yo bzhin yang /_/bdag gis mngon sum mthong bzhin du/_/dgra rnams kyis ni zos yang dag_/de la 'di ci ltar byas na rung snyam du bdag nyid chen po des rnam par brtags nas/_bden pa'i byin rlabs 'ba' zhig gis phongs pa rnams la phan 'dogs par
[\[56a.4\]]mthong ngo /_/snying rjes kyang sems gdungs pas shugs nar gyis phyung ste/_gnam du bltas nas smras pa/_rab tu phongs par gyur nas bdag gis ni/_/bsam bzhin srog chags bsad pa mi dran te/_/bden pa 'di yis lha yi rgyal po rnams/_/char pa 'bab cing mtsho ni
[\[56a.5\]]gang bar shog_/de nas bdag nyid chen po des bsod nams bsags pa'i yon tan dang /_bden pa'i byin rlabs kyi mthu dang /_de la dga' bar gyur pa'i lha dang klu dang gnod sbyin rnams kyi mthus dus ma yin pa'i sprin chus gang ba'i gzugs can rnams sgra snyan pa zab mo ni sgrogs/_
[\[56a.6\]]glog 'gyu bas ni brgyan sprin mgo sngon po rgya che ba rab tu 'phro ba ni kha glal ba bzhin sprin gyi rtse mo phan tshun du 'dus pa ni lag pas 'khyud pa 'dra bar sprin nag po rnams byung bar gyur to/_/nag po'i sprin rnams ri bo'i grib ma bzhin/_/phyogs kyi tha gru'i tshad ni 'jal ba bzhin/_/sprin mgo nag pos
[\[56a.7\]]mun nag spel ba bzhin/_/me long nang bzhin nam mkha'i dkyil na mdzes/_/rma bya rab dga' ze ba sbrel ba rnams/_/glu gar mdzes pas rab tu bstod pa bzhin/_/sprin tshogs de dag dpa' bo dgod pa bzhin/_/rgyun chags zab mo'i sgra 'dzin rnam par mdzes/_/de yis char pa mu tig
[\[56b\]]
[\[56b.1\]]gtor ba bzhin/_/chu rgyun 'bab pas rdul rnams rab zhi zhing /_/char sprin langs pa'i rlung gis rnam bskyod pas/_/sa gzhi dri zhim ngad kyis khyab par gyur/_/dpyid kyi dus la bab pas rnam spel kyang /_/nyi ma'i 'od zer snang ba med par gyur/_/lbu ba'i phreng ba 'khrigs pas bskor ba yi/_/
[\[56b.2\]]chu rnams shong bu dma' bar 'bab par gyur/_/'brug gi rnga sgras rab tu dga' gyur nas/_/glog phreng 'gyu ba bro gar byed pa bzhin/_/yang dang yang du gser 'od gsal ba yi/_/'od zer 'phro bas phyogs rnams khyab par gyur/_/de nas char pa'i rgyun mdog skya bo kun tu khyab par bab par
[\[56b.3\]]gyur pas mtsho gang bar gyur te/_char gyi rgyun bab ma thag tu khwa da la sogs pa bya mang po rnams ni byer/_nya mang po rnams gson du re ba'i bsam pa grub cing rab tu dga' bar gyur pa dang /_byang chub sems dpa' snying rab tu dga' bar gyur kyang char chad du dogs nas char sprin la smras
[\[56b.4\]]pa/_char sprin 'brug sgra zab cing brtan par sgrogs/_khwa da rab tu dga' ba med par mdzod/_/glog rgyun 'bar ba 'gyu ba'i 'od zer can/_/char pa'i rgyun rnams rin chen 'dra bar phob/_/lha'i dbang po brgya byin gyis tshig de thos nas/_yid la ya mtshan rab tu che bar gyur te/_de'i
[\[56b.5\]]drung du mngon sum du 'ongs nas mgu bar gyur te smras pa/_char sprin 'brug sgra snyan pa rab sgrogs shing /_/bum pa bsdus pa bzhin du gang bab pa/_/'di ni nya dbang mthu chen khyod nyid kyi/_/bden pa khyad par can gyi mthu yin te/_/'jig rten don la brtson par gyur pa yis/_/skyes
[\[56b.6\]]bu khyod lta bu yi spyod pa la/_/ngan sgrogs bya ba bdag gis gang byas pa/_/bdag gis bag med 'khrul pa mtshar cig byas/_/skyes bu dam pa'i grogs ni bdag gis bgyis/_/de ring slan chad de ltar khyod ma dgongs/_/yul phyogs 'di yang khyod kyi yon tan gzhi/_/slan chad
[\[56b.7\]]'di ltar phongs par yang mi 'gyur/_/de ltar tshig snyan pas mgu bar byas nas de nyid du mi snang bar gyur to/_/mtsho de yang chus gang zhing rab tu 'byor par gyur to/_/de ltar na tshul khrims dang ldan pa rnams ni tshe 'di nyid la yang dge ba'i bsam pa 'grub par 'gyur na/_tshe rabs gzhan
[\[57a\]]
[\[57a.1\]]lta smos kyang ci dgos/_de bas na tshul khrims rnam par dag pa la 'bad par bya'o/_/nya ru skyes pa'i rabs te bco lnga pa'o//_//bden pa'i tshig bsgoms na mes kyang 'da' bar byed mi nus so/_/de bas na bden pa'i tshig la brtson par bya'o/_/de yang 'di
[\[57a.2\]]ltar byang chub sems dpa' dgon pa'i gnas cig na/_bya sreg pa'i phru gu zhig tu gyur to zhes grags so/_/de yang sgo nga'i sbubs nas byung nas zhag grangs mang po ni ma lon/_spu gsar pa ni ma skyes/_rab tu rid pas yan lag dang nying lag gi phyogs rnams ni gsal bar mngon/_
[\[57a.3\]]pha ma gnyis kyis rtswa dang ldum bu stug po'i nang du tshang bcas pa'i nang na phru gu mang po spun dang lhan cig tu 'khod do/_/de lta bu'i gnas skabs na yang chos kyi 'du shes ma nyams pa'i phyir/_pha ma gnyis kyis zas rnyed pa srog chags khyer te 'ongs pa ni zar mi btub cing rtswa'i sa bon dang shing n+ya gro
[\[57a.4\]]d+ha'i 'bras bu khyer te 'ongs pa de 'ba' zhig zos te/_pha ma gnyis kyis kyang de 'ba' zhig gis gsos so/_/de kha zas rtsub cing chung ba des/_lus rgyas par ma gyur 'dab gshog kyang ma rdzogs so/_/bya sreg pa'i phru gu gzhan rnams kha zas ci 'ongs pa zos pas mthu che zhing 'dab gshog
[\[57a.5\]]rnams kyang rgyas par gyur to/_/'di ni chos nyid yin te/_'di ltar/_chos dang chos min mi 'dzem zhing /_/thams cad za ba bde bar gnas/_/chos dang ldan pa'i tshul 'dod na/_/cho ga'i zas za bzhin du 'dug_/bcom ldan 'das kyis kyang ngo tsha mi shes pa ni bde bar 'tsho'o/_/zhes tshigs
[\[57a.6\]]su bcad pa gnyis gsungs te/_de yang 'phags pa gnas brtan pa'i gzhung las 'byung ba/_brkam zhing bya rog ltar dpa' ba/_/ngo tsha med pa legs par 'tsho/_/brnab cing spyi rtol che ba yi/_/'tsho ba shin tu nyon mongs ldan/_/rtag tu skyon med tshol ba dang /_/zhum zhing bag
[\[57a.7\]]dang bcas pa dang /_/'tsho ba skyon med blta ba dang /_/ngo tsha shes pas 'tsho mi bde/_/de dag gi gnas skabs dang mi ring ba cig na nags tshal chen po mes tshig ste/_'jigs su rung ba'i sgra ni 'ur 'ur zer/_dud pa'i tshogs ni 'khyil/_me lce g.yo ba 'khrigs shing me stag ni rnam
[\[57b\]]
[\[57b.1\]]bar 'phro/_nags tshal na rgyu bar byed pa rnams ni skrag par byed pa/_nags tshal stug po rnams ni 'jig par byad pa cig byung bar gyur to/_/de ni rlung gis bskyod pas rnam par 'phro/_/me lce 'khrug pa'i lag pa gar mdzes byed/_/dud pas 'khrigs pa'i sgra ni bsdigs pa bzhin/_/
[\[57b.2\]]sgra dang bcas pa de dag 'jigs pa bskyed/_/drag po'i rlung gis bskyod pas rab tu g.yo/_/nags kyi rtswa rnams 'jigs pas nyen pa 'dra/_/me de rngam pa bzhin du mngon par 'ongs/_/me stag 'phro ba mang pos khyab par bsreg_/bya tshogs mang po skrag nas rab tu byer/_/ri dwags
[\[57b.3\]]'jigs pas rgyu zhing kun tu bros/_/dud pa'i nang nas me sgra drag po grag_/de yis skrag nas nags tshal du ba 'dra/_/me de rlung drag pos bdas pas gnod pa bzhin du rtswa mthug po la me mched pas de dag gi tshang dang nye bar 'ongs so/_/de nas sreg pa'i phru gu de rnams 'jigs shing
[\[57b.4\]]skrag pas 'khrug pa'i sgra mi snyan pa 'byin cing gcig la gcig mi lta bar rtab bzhin du 'phur te song ngo /_/byang chub sems dpa' ni nyam chung bas 'dab gshog ma rdzogs par 'phur bar ma stsal to/_/byang chub sems dpa' chen po de bdag gi mthu stobs shes pas ma 'khrugs pa nyid du
[\[57b.5\]]me de btsan thabs su 'ongs pa 'dra ba la tshig 'jam pos smras pa/_bdag gi rkang pa'i ming don med cing 'dab ma med/_/bdag gi pha ma gnyis kyang khyod la skrag nas bros/_/khyod la mgron byar rung ba 'di na ci yang med/_/de bas me khyod 'di nas slar ni ldog par rigs/_/sems
[\[57b.6\]]dpa' chen po des bden pa yongs su bsgoms pa'i tshig gis de skad smras pa dang /_rtswa rnams tshang tshing skam po 'dab chags la/_/me de rlung gis rab tu sbar gyur kyang /_/'bab chu klung chen 'brub dang 'phrad pa bzhin/_/de yi tshig thos de ma thag tu zhi/_/deng song dus na gangs ri'i
[\[57b.7\]]khrod nas sa phyogs der/_/dgon pa'i me lce rlung gis bskyod de rgod pa yang /_/mgo mang sbrul ni sngags kyis btab ste bzlog pa bzhin/_/me lce g.yo ba dal zhing zhi bar 'gyur zhes grags/_/de ci'i phyir bstan zhe na/_smras pa/_rgya mtsho'i dus shugs rab tu g.yo ba'i gdengs
[\[58a\]]
[\[58a.1\]]can dang /_/bdag la phan 'dod thub dbang bstan pa'i bslab pa bzhin/_/bden pa'i bdag nyid can gyis gang dag bsgo ba ni/_/mes kyang mi 'da' de bas bden pa mi btang ngo /_/de ltar bden pa yongs su bsgoms pa'i tshig ni mes kyang 'da' bar mi nus
[\[58a.2\]]te/_de bas na bden pa'i tshig la brtson par bya'o/_/de bzhin gshegs pa'i yon tan bsngags pa la yang brjod par bya'o/_/bya sreg pa'i phru gur skyes pa'i rabs te bcu drug pa'o//_//chang 'thung ba ni nyes pa du ma 'byung zhing /_shin tu ma rungs par 'gyur ba'i phyir/_
[\[58a.3\]]dge ba rnams ni gzhan dag kyang 'di las zlog par byed na bdag nyid lta smos kyang ci dgos/_de yang 'di ltar byang chub sems dpa' snying rje chen pos yongs su bsgos pa'i blo can/_gzhan la phan zhing bde bar byed pa la dga' ba/_sbyin pa dang dul ba dang zhi ba la sogs pas bsod
[\[58a.4\]]nams 'phel ba nyams su len pa ste/_de re zhig cig lha rnams kyi dbang po brgya byin du gyur to zhes grags so/_/de lha'i longs spyod kyi bde ba rnams phun sum tshogs kyang snying rje'i dbang du gyur pas 'jig rten gyi don bya ba la brtson pa lhod par ma gyur to/_/'jig rten yongs kyi phal cher
[\[58a.5\]]dpal ldan na/_/chang gis myos bzhin bdag gi don yang 'dor/_/bag yod rnams ni gzhan gyi don la yang /_/lha dbang dpal dang ldan yang des mi myos/_/sdug bsngal mang pos gdungs pa'i sems can la/_/gnyen bshes sdug pa rnams la byams pa bzhin/_/brtan
[\[58a.6\]]zhing dpal gyi rang bzhin shes pas na/_/de ni gzhan gyi don spyod yod mi brjed/_/de nas re zhig cig bdag nyid chen po des mi'i 'jig rten nyul ba'i tshe/_/snying brtse ba dang byams shing mthu che ba'i mig gis mthong ba ni/_thams cad kyi mdza' bo zhes bya ba'i rgyal po cig mi dge ba'i bshes
[\[58a.7\]]gnyen la brten pa'i skyon gyis blon po dang 'bangs su bcas par chang 'thung ba la dga' bar gyur te/_de la skyon du mi lta bar gyur pa la chang 'thung ba yang skyon che bar mthong nas/_bdag nyid chen po de snying rje chen pos mi dga' bar gyur te bsams pa/_kye ma ho/_'jig rten 'di dag ni rab tu
[\[58b\]]
[\[58b.1\]]ma rungs par gyur cing 'khod do snyam nas/_'thung na thog mar rab tu zhim/_/skyon du lta ba rmongs par gyur/_/legs par 'gyur ba med par byas/_/log pa'i lam ni bzang po bzhin/_/de la 'dir ni ji ltar byas na rung snyam pa dang /_slar thabs yod do snyam nas/_gtso bor gyur pa rnam
[\[58b.2\]]pa gang spyod par/_/skye bo rnams kyang de yi rjes su 'jug_/de bas 'dir ni rgyal po nyid bcas na/_/'jig rten dag na dge sdig de las 'byung /_/de ltar rnam par nges par byas nas/_sems dpa' chen po de gser btso ma'i mdog ltar yid du 'ong ba skra'i thor tshugs cung zad rtsub pa 'khyil ba
[\[58b.3\]]can shing gi shun lpags dang ri dwags a dzi na'i pags pa gyon pa tshangs pa'am/_lus gzi byin ldan pa cig tu mngon par sprul nas/_chang gis gang ba'i bum pa ha cang mi che ba zhig ni lag pa g.yon na thogs te 'ongs pa/_de nas thams cad kyi mdza' bo rgyal po'i 'khor gyi nang du 'dus te/_
[\[58b.4\]]chang dang sbrang chang dang bu ram shing gi chang dang /_chang bcos ma dang rgun chang gi gtam gyi gnas skabs gleng ba'i tshe/_mdun gyi nam mkha' la byung ste 'dug par gyur to/_/da nas skye bo de dag ngo mtshar che zhing rab tu gus pas langs te thal mo sbyar nas rim gro bskyed pa dang /_char sprin
[\[58b.5\]]'brug sgra zab mo'i sgra 'byin pa bzhin du gsang bstod de smras pa/_me tog phreng ba mgul na bkod/_/mgrin pa man chad rab tu gang /_/bum pa rgyan gyis brgyan pa yi/_/bum pa 'di ni su nyo 'dod/_/me tog phreng bas gdu bur btags pa bzhin/_/bum pa'i kha rgyan 'dam
[\[58b.6\]]bus brgyan pa dag_/rlung gis bskyod pas rab tu g.yo ba yi/_/bum pa 'di ni rin gyis su nyo 'dod/_/de nas rgyal po de ya mtshan dang ngo mtshar che bar gyur te/_rab tu gus pas lta zhing thal mo sbyar nas smras pa/_gzi chen nyi ma 'bar 'dra mdzes pa zla ba bzhin/_/khyod kyi sku mdzes
[\[58b.7\]]thub pa 'ga' zhig lags par gda'/_/de bas 'jig rten kun gyis 'tshal bar gsung pa'i rigs/_/khyod kyi yon tan mtshar cig mchis pa bdag cag re/_/brgya byin gyis smras pa/_nga ni su yin phyis kyang shes 'gyur gyis/_/khyed cag 'jig rten gzhan la mi 'jigs shing /_/
[\[59a\]]
[\[59a.1\]]tshe 'di la yang brlag par mi 'jigs na/_/bum pa 'di ni nga las nyo bar gyis/_/rgyal pos smras pa/_e ma ho/_/khyod kyis tshong zong btsong ba 'di ni sngon ma byung ba zhig go/_/'jig rten na ni tshong zong rnams/_/gang la yod kyang yon tan brjod/_/nyes pa'i
[\[59a.2\]]skyon ni bcas pa yin/_/tshong zong btsong bo de ltar grags/_/brdzun du smras pas 'jigs pa rnams/_/khyod lta bu yi tshul 'dzin te/_/dge ba rnams ni bden pa dang /_/phongs par gyur kyang mi gtong na/_/bum pa 'di ni ci yis bkang /_/khe spogs chen po ci yod na/_/khyod lta
[\[59a.3\]]bus yang bdag la tshong /_/bdag nyid chen po des smros shig_/brgya byin gyis smras pa/_rgyal po chen po gson cig_/'di ni chu dang zho dang dar ba'am mu tig chu yis gang ba min/_/ge sar dri zhim khu ba'i chang dang mar gyis gang ba yang ma yin la/_/ku mu ta dang sprin med zla
[\[59a.4\]]'od 'dra ba'i 'o mas gang ba min/_/sdig pa'i rang bzhin can gyis gang ba'i bum pa de yi yon tan nyon/_/gang zhig 'thungs na ra ro song nas gom pa dbang med 'dor zhing 'gro/_/yul phyogs ma 'dris par yang 'khyams shing rdeg 'chos dran pa nyams par 'gyur/_/bza' dang mi bza'
[\[59a.5\]]dpyad pa med par de dag bzar gyur pa/_/de dang de yis gang ba'i bum pa tha shal 'di nyos shig_/gang gis bdag gi sems la dbang med blo nyams rnam par 'khyams/_/phyugs dang 'dra bar blun zhing dgra bos 'phyas kyang byed par 'gyur/_/gang gis mdun sar gar byed 'gyur zhing
[\[59a.6\]]brang gis 'khar rnga brdungs/_/dge ba med pa'i bum pa'i chang 'di khyed kyis nyo bar rigs/_/'thungs na gang gis bdag gi ngo tsha 'os pa 'dor/_/gos dang bral zhing gcer bur byung yang ngo tsha med/_/grong khyer skye bo mang po'i lam du yid rton 'gro/_/bum pa 'di ni btsong bar 'os te
[\[59a.7\]]de blugs so/_/gang 'thungs na ni skyugs pa'i zas kyis gos 'gyur zhing /_/khyi yis kha yang dogs pa med par bldag par 'gyur/_/dran pa med par lam po che na nyal bar 'gyur/_/btsong na 'grim pa de ni bum pa 'dir blugs so/_/gang zhig 'thungs nas myos te dbang med par/_/
[\[59b\]]
[\[59b.1\]]pha ma dag kyang shi la 'ching bar byed/_/nor gyi bdag po dag kyang khyad du gsod/_/phan brlags de ni bum pa 'dir blugs so/_/gang zhig 'thungs na myos pas dran brlags te/_/'bri sna an d+ha dag kyang dme byung nas/_/dbyug chen thogs te phan tshun tha mal phyung /_/myos 'gyur de
[\[59b.2\]]ni bum pa 'dir blugs so/_/gang la chags na dpal gyi gzhir gyur rigs/_/je mtho je mthor 'gyur ba'ang brlag par 'gyur/_/nor gyi dbyig ldan rigs kyang phung bar 'gyur/_/btsong rgyu de ni bum pa 'di na 'dug_/glo bur ngu zhing 'dug la dgod cing ma nges smra/_/gdon gyis
[\[59b.3\]]zin pa bzhin du mig ni mchi mas gang /_/smad cing brnyas par 'gyur ba'i gnas su nges 'gyur ba/_/blo nyams 'gyur ba 'di ni bum pa 'di na yod/_/rgas par gyur kyang gang gis sems nyams shing /_/bdag la phan par 'dod pa'i lam du mi 'jug na/_/ma brtags mang du
[\[59b.4\]]smra bar nges 'gyur la/_/btsong rgyu de ni bum pa 'di na yod/_/gang gi nyes pas sngon gyi lha rnams myos/_/lha yi rgyal po'i dpal ni nyams byas nas/_/skyabs 'dod phyir ni rgya mtsho'i nang na gab/_/de yis gang ba'i bum pa 'di nyos shig_/mi bden pa yang bden pa bzhin du
[\[59b.5\]]ngo mthon smra/_/mi bya ba yang bya ba bzhin du dga' bzhin byed/_/gang gi lan gyis yod med phyin ci log tu shes/_/de ni smad pa'i lus bzhin bum pa 'di na 'dug_/myos 'gyur rig sngags sdug bsngal rgyur 'gyur ba/_/sdig pa'i ma mo byung ngan mngon sum bzhin/_/rtsod
[\[59b.6\]]pa'i lam dang tha dad ma yin pa/_/snying gi mun pa mi bzad de myos shig_/gang gis blo ni rab tu nyams gyur nas/_/pha ma nyes pa med pa'ang gsod 'gyur zhing /_/bde la ma chags dka' thub can yang gsod/_/btsong ba'i mchog 'di rgyal la phul bas bzhes/_/mi yi bdag
[\[59b.7\]]po chang ni 'di 'dra yang /_/'jig rten na ni lha zhes rab tu grags/_/yon tan la ni gang dag mi dga' ba/_/de dag chang 'di nyos la 'bad par gyis/_/gang zhig bsten na ngan pa spyod par 'gyur/_/rab tu 'jigs pas sems can dmyal bar ltung /_/dud 'gro'i gnas dang
[\[60a\]]
[\[60a.1\]]yi dwags dbul gyur pa/_/mthong bar 'dod pa de ni su zhig yod/_/chang de nyung ngu 'thungs kyang rnam par smin pa ni/_/mi yi gnas su skyes kyang tshul khrims lta ba nyams/_/gang gis phyogs kyang mnar me 'bar bas bsreg par 'gro/_/yi dwags yul dang dud
[\[60a.2\]]'gro dman par gnas par 'gyur/_/tshul khrims nyams par 'gyur zhing gtam ngan mngon sum 'byung /_/ngo tsha med cing blo gros dri ma can du 'gyur/_/gang zhig 'thungs na yon tan de dang de nyams pa/_/de bas rgyal po khyod kyis chang 'thung ga la rigs/_/de nas rgyal po des snying la
[\[60a.3\]]bab pa'i tshig rnams chang 'thung ba'i nyes pa khong du chud par byas pa dang /_chang 'thung ba la ma chags shing zhen pa med par gyur nas/_brgya byin la 'di skad ces smras so/_/byams pa'i pha ma'am 'dul bas mnyes byas bla ma bzhin/_/tshul dang tshul min mkhas pa'i thub pas smras
[\[60a.4\]]pa bzhin/_/khyod kyis bdag la phan phyir legs par gdams pa de/_/spyod pas nyams su blang ste tshul bzhin mnyes par bgyi'o/_/legs par smras pa'i lan du mchod pa 'di khyod kyis bdag las bzhes par rigs so/_/yul gru bzang po lnga yang khyod la 'bul/_/bran brgya po dang bzhon pa lnga brgya
[\[60a.5\]]'bul/_/rta mchog sbyar ba'i shing rta 'di bcu bzhes/_/bdag gi bla ma phan pa ston par 'gyur/_/gzhan yang bdag gis gang dang gang bgyi ba 'dir spring zhing slan chad kyang bdag la spyan ras kyis stsal par gsol/_brgya byin gyis smras pa/_yul gru mchog la sogs pa'ang nga mi 'dod/_/lha
[\[60a.6\]]dbang nga yin rgyal pos shes par byos/_/phan par smras la mchod par bya ba ni/_/bsgo ba'i tshig bzhin nyams su len pa yin/_/grags dang dpal gyi lam ni 'di yin te/_/tshe rabs gzhan la bde ba de yang thob/_/de bas chang la chags pa rab spongs la/_/chos la gnas pa
[\[60a.7\]]nga yi yul la brten/_/de skad smras nas brgya byin de nyid du mi snang bar gyur to/_/rgyal po de yang blon po dang 'bangs su bcas pa chang mi 'thung bar gyur to/_/de ltar na chang 'thung ba ni nyes pa du ma 'byung zhing shin tu ma rungs par 'gyur ba'i phyir/_dge ba rnams ni gzhan dag kyang 'di
[\[60b\]]
[\[60b.1\]]las zlog par byed na/_bdag nyid lta smos kyang ci dgos/_bcom ldan 'das de tshe rabs snga ma la yang 'jig rten la phan pa 'ba' zhig mdzad pa'o zhes/_de bzhin gshegs pa'i yon tan bsngags pa la yang brjod par bya'o/_/bum pa'i skyes pa'i rabs te bcu bdun pa'o//_//
[\[60b.2\]]bam po drug pa/_khyim na gnas pa ni tshul khrims kyi gnyen por 'gyur zhing gnod pa'i phyir bdag la phan par 'dod pa rnams khyim na gnas pa yongs su gtong ngo /_/de yang 'di ltar byang chub sems dpa' re zhig cig rgyal rigs phyug po'i rigs 'tsho ba'i tshul dang spyod pa phun sum tshogs
[\[60b.3\]]pa/_cho rigs mthon po la dga' ba rnams kyis gnyen bya bar gsol ba btab pa/_dge sbyong dang bram ze rnams kyi re ba'i gnas su gyur pa/_bang mdzod rnams na gnyen bshes dang thun mong du spyod pa/_phongs shing slong ba rnams ni mngon par 'khor ba/_lag bzo ba rnams kyi
[\[60b.4\]]'tsho ba'i gnas su gyur pa/_dpal gyi gzhir gyur pa dang /_rgyal pos bkur sti bya zhing phan btags par gyur pa/_'jig rten pas mngon par bkur ba'i khyim cig tu skyes par gyur to zhes grags so/_/de rim gyis nar son par gyur pa dang /_'jig rten pas bsngags pa'i
[\[60b.5\]]rig pa'i gnas rnams ni bslab pa dang sgyu rtsal gyi thabs rnam pa sna tshogs la ni blo gsal bar gyur/_lus byad bzang po skye bo'i mig tu sdug pa dang /_chos dang mi 'gal bar 'jig rten gyi tshul la mkhas pas 'jig rten pa rnams kyis nang mi bzhin du snying la chags par gyur to/_/nang
[\[60b.6\]]mi rnams ni nang mi zhes/_/lhag par dga' bar 'gyur ba med/_/phyi mi rnams kyang phyi mi zhes/_/nang mi dag las gzhan du min/_/skyon dang yon tan las brtags nas/_/nang mi'am yang na phyi mi'ang rung /_/'jig rten na ni bkur sti dang /_/smad par bya ba'i gnas su gyur/_/
[\[60b.7\]]sems dpa' chen po de sngon rab tu byung ba la goms par byas pas/_/khyim na gnas pa tshol ba'i sdug bsngal dang /_chos dang 'gal bar rab tu shes gyur cing /_/dka' thub nags tshal bde 'byung gnas rig nas/_/khyim gyi bde la yid ni chags ma gyur/_/de pha ma gnyis
[\[61a\]]
[\[61a.1\]]tshe 'das pas snying mi dga' bar gyur to/_/khyim gyi rdzas dang dbyig brgya stong du ma yod pa de yang gnyen bshes dang dge sbyong dang bram ze dang phongs pa rnams la ci ltar rigs par byin nas rab tu byung bar gyur to/_/de rim gyis grong dang ljongs dang pho brang 'khor du rgyu zhing song song
[\[61a.2\]]ba las grong khyer cig tu brten te/_nags tshal gyi gnas cig tu gnas par gyur to/_/de bsam gtan gyi yon tan la goms pas tshul bcos pa ma yin par dbang po rang bzhin gyis dang ba dang ma khengs pa dang rnyed pa la re ba'i brkam pa dang zhum pa med pa dang /_dul zhing gzi brjid che ba
[\[61a.3\]]dang /_ci ltar rigs par 'jam por smras shing gsal ba dang chos dang chos ma yin pa rab tu 'byed pa la mkhas pa dang /_rna ba dang snying tshim par byed pa'i tshig la mkhas pa yin par mngon par smra ba dang /_rab tu byung ba'i spyod tshul bzang po dang ya rabs rnams dga' ba'i spyod pas
[\[61a.4\]]de na yang rab tu grags par gyur to/_/skye bo rtog dpyod can rnams kyis kyang /_de'i cho rigs btsun pa las rab tu byung bar shes nas/_de nas 'jig rten pa rnams kyis bkur sti cher byas par gyur to/_/rigs dang gzugs kyi yon tan las/_/yon tan rab tu brjid par 'gyur/_/
[\[61a.5\]]sa gzhi rab tu bzang po la/_/zla ba'i 'od zer shar ba bzhin/_/de nas der 'ongs par de'i pha'i mdza' bos shes nas de'i drung du 'ong ste/_yon tan brjod cing gus par nad dris nas de la bdag pha'i mdza' bo yin par shes par byas te/_gtam gyi gleng bslang nas 'jam pos smras
[\[61a.6\]]pa/_na tshod 'di tsam las cho rigs la yang mi lta bar 'di ltar rab tu byung ba ni/_btsun pa khyed kyis mi brtan pa bzhin du byas so/_/khyim na 'dug gam dgon par song yang rung /_/legs par bsgrubs pas chos ni brnyes gyur na/_/khyim bzang dpal dang ldan pa bor nas ni/_/ci phyir
[\[61a.7\]]khyod blo dgon par dga' bar gyur/_/gzhan gyi dring la ltos shing slong mo spyod/_/ngan pa bzhin du skye bo rnams kyis smad/_/ngan pa'i gos gyon gnyen bshes rnams dang bral/_/bas mtha'i sa na lus ni bskyur te bor/_/dbul po'i lus ni nye bar blangs pa bzhin/_/khyod kyi gnas
[\[61b\]]
[\[61b.1\]]skabs 'di la bltas na ni/_/dgra yi mig kyang mchi mas gang 'gyur na/_/mya ngan dbang du ji ltar ma gyur kyang /_/de bas khyod kyi pha yi khyim du 'dong /_/thos pa'i don ni khyod kyis yod par byos/_/bu mchog khyod kyis der ni gnas bcas nas/_/chos dang yid la bsam pa
[\[61b.2\]]grub par gyis/_/'jig rten na yang 'di skad du grags te/_gzhan gyi las byed pa dag kyang /_/bdag gi khyim na re gnas bde/_/'byor pa'i dpal ni 'byor gyur pa/_/bde ba thob pa smos ci dgos/_/de nas byang chub sems dpa' dben pa la gnas pa'i bde ba'i bdud rtsi
[\[61b.3\]]'di la blo goms par byas pa dang /_snying de la gzhol bar gyur pa/_khyim na gnas pa dang nags tshal na gnas pa'i bye brag shes par gyur pa/_ltos 'grangs zin pa la kha zas kyi gtam zer ba yid du mi 'ong ba bzhin du 'dod pa la bstabs pa yid du mi 'ong bar gyur nas smras pa/_
[\[61b.4\]]khyod kyis tshig 'di smras pa yi/_/smras pa nyes pa chung mod kyi/_/btson ra 'dra ba'i khyim la ni/_/nam yang bde bar ma sems shig_/phyug gam yang na dbul yang rung /_/khyim na gnas pa nad du che/_/gcig ni bsrung bas nyon mongs la/_/gnyis pa tshol bas sha thang
[\[61b.5\]]ngo /_/phyug gam yang na dbul yang rung /_/gang na bde ba med gyur pa/_/de la dga' ba rmongs pa ni/_/sdig pa'i 'bras bu smin pa nyid/_/khyim na gnas pas kyang chos 'di mnyes par byar rung ngo /_/zhes zer ba de yang khyim yang chos kyi gnyen po dang 'dom pa dang /_las
[\[61b.6\]]su bya ba mang ches pas rab tu dka'o/_/khyod ltos shig_/khyim gyi so nam byas na ni/_/brdzun du mi smra mi rung zhing /_/pha rol nyes pa byed pa la/_/nan tur mi byar mi rung ngo /_/de lta bas na skye bo 'di dag khyim gyi bde ba la snying chags nas/_de bsgrub ba la 'bad pa ni/_gal
[\[61b.7\]]te chos spyad khyim gyi so nam 'chor/_/khyim la chags na chos kyang ga la 'grub/_/chos kyi lam ni rab tu zhi ba yin/_/khyim gyi don ni drag shul can gyis 'grub/_/de bas chos dang 'gal ba'i skyon yod phyir/_/bdag la phan 'dod su zhig khyim na gnas/_/chos ni bde la chags pa
[\[62a\]]
[\[62a.1\]]spong ba yin/_/bde ba bsgrub pa'ang nges pa yod ma yin/_/gdon mi za bar grags pa med par 'gyur/_/yid la gdung ba skye zhing ngan 'gror ltung /_/de bas chos dang 'gal ba bde ba'i thabs/_/tshul la mkhas pa rnams ni mi bsgrub po/_/gzhan yang
[\[62a.2\]]khyim na gnas pa bde'o zhes bya ba 'di yang yid ches par bya ba yin par bdag gis ma mthong ngo /_/bsgrub cing bsrung la sogs pa'i sdug bsngal des/_/bcing zhing bsad pa'i sdug bsngal gzhir gyur pa/_/rgyal po dag kyang 'byor pas chog mi shes/_/char chu 'bab pas
[\[62a.3\]]rgya mtsho mi gang bzhin/_/yongs su rtogs pa'i dbang du ma gyur na/_/'di la ci ltar nam zhig gang la bde/_/rmongs pas 'dod chags nye bar spyod pa yang /_/rma g.ya' 'phrugs pa'i bde ba bzhin du zad/_/gzhan yang phal cher ni 'di lta bu yin no/_/khyim ni 'byor na phal
[\[62a.4\]]cher rgyags par 'gyur/_/rigs btsun nga rgyal che zhing stobs kyis bsnyems/_/sdug bsngal khro zhing rgud na zhum par 'gyur/_/des na nam zhig rab tu zhi bar 'gyur/_/de bas na 'dir btsun pa khyod la gdams ngag tu bya ba ni/_dregs dang nga rgyal gti mug sbrul gyi tshang /_/
[\[62a.5\]]rab tu zhi la dga' ba'i bde 'jigs pa/_/sdug bsngal mi bzad mang po'i gnas gyur khyim/_/khung dang 'dra bas su zhig gnas par byed/_/skye bo chog shes rnams kyi khyim/_/rab tu bde ba dben pa'i tshal/_/ji ltar sems ni dga' 'gyur ba/_/de 'dra lha yi
[\[62a.6\]]yul na'ang med/_/de bas tshal na ngan pa'i gos gyon te/_/gzhan gyi dring la 'jog cing 'tsho yang rung /_/bdag la phan 'dod dug can mi bza' bzhin/_/chos min 'dres pa'i bde ba mi 'dod do/_/de ltar des yid du 'ong ba'i tshig gis pha'i mdza' bo de yid ches par
[\[62a.7\]]byas pa dang /_sems dpa' chen po de la rab tu gus shing bkur sti'i bya ba khyad par can gyis rab tu mgu bar byas so/_/de lta bas na khyim na gnas pa'i tshul khrims dang rab tu zhi ba'i gnyen po la gnod pa yin pas/_bdag la phan par 'dod pa rnams yongs su gtong ngo /_/
[\[62b\]]
[\[62b.1\]]rab tu dben pa'i ro myong na 'dod pa las slar log go zhes rab tu dben pa'i gtam bya ba la yang sbyar bar bya'o/_/rgyal rigs phyug por skyes pa'i rabs te bco brgyad pa'o//_//rab tu dben pa bde ba'i ro myang ba rnams ni/_'dod pa las 'phyas kyi gnas dang /_gnod
[\[62b.2\]]pa lta bur mi mthun par sems so/_/de yang 'di ltar byang chub sems dpa' re zhig cig_/bram ze'i rigs chen po yon tan gyi grags pa rgyas pa 'phyas su byas pa'i skyon med pa zhig tu skyes par gyur to zhes grags so/_/de la yang nu bo drug yod pa yang /_de'i gzugs
[\[62b.3\]]dang yon tan mthun pa/_byams shing gus pa'i yon tan dang ldan pa/_rtag tu rjes su 'brang ba dag dang sring mo gcig dang bdun 'khod pa las/_de ni rig byed yan lag dang bcas pa/_nye ba'i rig byed dang bcas pa ni lobs/_mkhas pa'i grags pa ni thob/_skye bo rnams kyis
[\[62b.4\]]ni bkur sti byas/_pha ma gnyis la lha bzhin du rab tu gus par bsnyen bkur byas/_nu bo de rnams la slob dpon dang pha bzhin du rig pa slob cing /_tshul dang 'dul ba la mkhas par byas nas khyim na gnas so/_/de yun ring zhig na pha ma gnyis dus byas pa'i mya ngan
[\[62b.5\]]gyis gdungs pa las pha ma gnyis kyi shid byas zin nas/_mya ngan byed pa'i nyin zhag 'das pa dang /_nu bo rnams la smras pa/_yun ring lhan cig 'khod 'dod kyang /_/'chi bas so sor bral gyur zhing /_/mya ngan chen pos gdungs gyur pa/_/'di ni 'jig rten 'di na nges/_/
[\[62b.6\]]bdag ni khyim na chags bzhin du/_/'chi ba'i dgra yis de'u re bsad/_/de bas phan pa'i lam bzang po'i/_/bdag ni rab tu byung bar 'dod/_/de bas na khyed rnams kyis shes par gyis shig_/bram ze'i khyim na chos kyi lam gyis rnyed pa'i longs spyod tsam yod de/_des
[\[62b.7\]]'tsho ba 'byor gyis de bas na khyed rnams phan tshun byams pa dang /_bkur sti ni byed/_tshul khrims dang gtsang sbra spyod pa la ni 'bad/_rig byed slob pa la ni 'grus/_gnyen bshes dang slong ba rnams ni re thag mi gcod/_chos la ni gzhol bar byos la khyim na legs par
[\[63a\]]
[\[63a.1\]]'khod cig_/'dul ba la ni rtag tu 'bad/_/kha thon slob pa dag la 'grus/_/sbyin pa legs par rab sbyin zhing /_/khyim gyi dka' thub spyad par gyis/_/de ltar byas na khyed la grags pa 'phel/_/chos dang srid dang bde ba'ang 'phel/_/'jig
[\[63a.2\]]rten phyi ma la yang bde bar 'gyur/_/de bas bag yod khyim na gnas par gyis/_/de nas de'i nu bo rnams kyis de rab tu byung zhes zer ba thos nas bral du dogs pa'i mya ngan gyis sems gdungs te/_mya ngan gyi mchi mas gdong khebs bzhin du phyag 'tshal te/_de la 'di skad
[\[63a.3\]]ces smras so/_/bdag cag pha ma dang bral ba'i mya ngan gyi zug rngu'i rma ma sos par sdug bsngal gzhan gyis mnan te/_khyod kyis 'dir rma dkrugs par mi rigs so/_/pha ma'i mya ngan zug rngu da rung du/_/bdag cag yid la rma ni ma sos bzhin/_/de bas brtan pa'i blo can
[\[63a.4\]]'di btang legs/_/bdag cag rma ni 'jig par ma mdzad cig_/'on te khyim na gnas pa mi bzhed la/_/nags tshal gnas pa bde ba'i lam dag na/_/bdag cag mgon med khyim du bor nas su/_/ci phyir gcig pu nags su bzhugs par dgyes/_/de bas na khyod gang du
[\[63a.5\]]bzhud pa der bdag cag kyang mchis te/_bdag cag kyang rab tu byung ngo zhes smras pa dang /_byang chub sems dpas smras pa/_dben par gnas la ma goms shing /_/'dod la chags pa'i rjes 'brang ba'i/_/skye bo phal cher rab byung la/_/g.yang sar lhung ba bzhin du lta/_/
[\[63a.6\]]de bas na khyim du gnas pa dang /_nags tshal na gnas pa'i bye brag shes bzhin du rab tu byung ba la gnas par bdag cag gi ched du ma smras so/_/de ltar khyod rab tu byung bar 'dod na/_yu bu cag rab tu byung bar 'dod kyis 'dod do/_/de nas bu bdun po de dag dang /_sring mo
[\[63a.7\]]dang brgyad char gyis khyim gyi longs spyod chen po bzang po dang /_mdza' bo dang /_nang mi dang nye du'i 'khor gdong mchi mas gang ba rnams bor te dka' thub nags su rab tu byung ngo /_/de dag gi grogs po cig dang /_bran pho dang bran mo snying nye ba cig kyang de'i phyi bzhin du rab tu byung ngo /_/
[\[63b\]]
[\[63b.1\]]de dag dgon pa'i nags tshal chen po cig na mtsho chen po me tog pad+ma mang po kha bye bas mdzes pa ni 'bar ba bzhin/_me tog ku mu ta mang po kha 'bus pa bkod pa bzhin/_bung ba mang po ni ti ri ri chu gtsang sngon pos ni gang ba cig gi 'gram du brten nas/_shing lo'i spyil po rab tu gtsang
[\[63b.2\]]zhing yid du 'ong ba grib shing gis bsgribs pa/_so so so sor bar mi nye bar byas pa rnams su brtul zhugs dang sdom pa la rab tu 'bad cing yid bsam gtan la sbyor bas gnas par gyur to/_/zhag lnga lnga zhing byang chub sems dpa'i drung du chos mnyan pa'i phyir 'du'o/_/byang chub
[\[63b.3\]]sems dpa' de yang de dag la bsam gtan gyi man ngag la 'jug pa 'dod pa'i nyes dmigs ston pa/_skyo zhing yid 'byung bar 'gyur ba/_rab tu dben pa dang chog shes pa'i bsngags pa mang du 'byung la/_tshul 'chos pa dang /_gcam skyu dang le lo la sogs pa'i skyon
[\[63b.4\]]la smod pa/_nye bar zhi ba dang rab tu dad pa'i lam du gyur pa'i chos kyi gtam de dang de dag zer ro/_/de dag gi bran mo de yang rab tu gus shing snying nye bas de bzhin du g.yog byed do/_/des mtsho de'i nang nas pad+ma'i rtsa ba bton te/_pad+ma'i lo ma chen po la mtsho 'gram du gtsang
[\[63b.5\]]bar cha mnyam par bkod nas/_tog brdung ba'i sgras dus bstan te slar song ngo /_/de nas drang srong de dag bzlas brjod dang sbyin sreg gi cho ga byas zin pa dang /_rgan rims kyis re re nas song ste/_pad+ma'i rtsa ba char bgos te bzhag pa de las go rims bzhin du re re nas blangs
[\[63b.6\]]nas/_rang rang gi shing lo'i spyil por cho ga bzhin du zos te/_bsam gtan la brtson pa'i blos gnas so/_/de dag de ltar 'khod pa na/_chos nyan pa'i dus ma gtogs par gcig la gcig ltar mi 'dod do/_/de dag de ltar tshul khrims dang spyod tshul de lta bu dang
[\[63b.7\]]rab tu dben pa la dga' ba dang bsam gtan la gzhol bas grags pa cher gyur to/_/lha'i dbang po brgya byin gyis de thos nas/_de brtag pa'i phyir der song ngo /_/des kyang de dag bsam gtan la mngon par phyogs pa dang /_bya ba ngan pa dang ma 'brel zhing gdung ba med
[\[64a\]]
[\[64a.1\]]la/_rab tu zhi ba la mngon par dga' zhing 'khod par mthong nas/_yon tan rab tu brtan pa yod par re zhig de brtag pa la yid gzhol bar gyur to/_/rtsol ba med par bas mtha' nas/_/zhi la rab tu gzhol zhing 'khod/_/dge ba rnams ni yon tan
[\[64a.2\]]la/_/re ba snying la 'jog par byed/_/de nas pad+ma'i rtsa ba glang po che'i phru gu'i mche ba ltar dkar la 'jam pa rnams bton te bkrus nas pad+ma'i lo ma sngon po rin po che mar gad 'dra ba gtsang ma/_pad+ma'i me tog gi 'dab ma dang ze ba'i rgyan gyis brgyan pa la cha mnyam par bkod nas/_
[\[64a.3\]]tog brdungs pa'i sgras drang srong de dag la dus bstan te bran mo de slar song ba dang /_byang chub sems dpa' brtag pa'i phyir lha'i dbang po brgya byin gyis/_pad+ma'i rtsa ba'i cha dang po de mi snang bar byas so/_/sdug bsngal 'byung bar gyur pa dang /_/bde ba med par gyur kyang rung /_/dga'
[\[64a.4\]]ba rnams kyi brtan pa'i rgyu/_/rnam par 'phro ba bzhin du mthong /_/de nas byang chub sems dpa' song song nas cha dang po'i gnas de na pad+ma'i rtsa ba ni med/_pad+ma'i lo ma ni rgyan 'khrugs shing 'dug pa mthong nas/_bdag gi pad+ma'i rtsa ba'i skal ba cig gis khyer ro snyam ste/_
[\[64a.5\]]sems 'khrug pa dang khong khro ba med par de nas slar log nas shing gi spyil por zhugs te/_bsam gtan gyi cho ga tshul bzhin du brtsam mo/_/drang srong gzhan rnams snying mi dga' bar mi 'gyur bar bya ba'i phyir don ma smras so/_/de'i nu bo gzhan gyi snying lam na/_'dis rang
[\[64a.6\]]gi skal ba nges par blangs ba 'dra snyam nas/_rang rang gi pad+ma'i rtsa ba'i skal ba blangs nas/_rang rang gi lo ma'i spyil por cho ga bzhin zos te bsam gtan byed cing 'khod do/_/de bzhin du zhag gnyis pa dang /_gsum pa dang bzhi pa dang zhag lnga pa'i bar du yang de'i pad+ma'i rtsa
[\[64a.7\]]ba'i skal ba brgya byin gyis mi snang bar byas so/_/byang chub sems dpa' sems dpa' chen po de yang de bzhin du sems 'khrugs pa med cing rab tu zhi bar gyur to/_/dam pa rnams ni sems dkrugs pas/_/tshe zad nas ni shi yang sla/_/de bas mkhas pas srog phyir yang /_/
[\[64b\]]
[\[64b.1\]]yid ni 'khrug par mi 'gyur ro/_/de nas phyi dro'i dus la bab ste/_drang srong de dag chos mnyan pa'i phyir/_byang chub sems dpa'i shing lo'i spyil por go rims bzhin du lhags pa dang /_de'i lus ni rab tu ring 'gram pa dang mig ni kong /_bzhin gyi mdangs rnams ni ngan/_
[\[64b.2\]]skad kyi gdangs ni chung /_nyams dmas kyang brtan pa dang rab tu zhi ba'i yon tan zla ba tshes pa mthong na dga' ba 'dra ba mthong ba dang /_nye bar brten nas zhes bskyed de rtabs pa bzhin du 'di ci nongs zhes rid par gyur pa'i rgyu de la dris so/_/de nas byang chub sems dpas de dag la
[\[64b.3\]]de'i don ci ltar 'gyur ba smras so/_/de nas dka' thub can de dag 'di snyam du 'di lta bu'i chos ma yin pa mi srid do snyam nas/_de nyam thag pas kyang mi dga' bar gyur te/_mtshar byas so zhes gcig la gcig smras nas ngo tsha zhing mgo smad de 'khod do/_/shes pa
[\[64b.4\]]'jug pa'i yul yang brgya byin gyi mthus bsgribs pas/_'di ci las gyur pa yang nges par ma gyur to/_/de nas byang chub sems dpa'i nu bo 'og mas rang gi yid la gcags med pa/_bdag nyid gtsang bar bstan pa'i phyir/_mna' khyad par can bor ba/_bram ze
[\[64b.5\]]khyod kyi rtsa ba sus khyer ba/_/'byor pa'i mtshan mas brgyan pa'i khyim dag dang /_/chung ma yid du 'ong ba rnyed pa dang /_/bu dang tsha bo rnams dang ldan par shog_/de'i 'og mas smras pa/_bram ze khyod kyi rtsa ba sus khyer ba/_/phreng ba do shal tsan+dan gos bzang dang /_/
[\[64b.6\]]bu yis reg pa'i rgyan rnams thogs pa yi/_/'dod pa mi zad pa la spyod par shog_/yang gcig gis smras pa/_khyod kyi rtsa ba gang gis khyer ba de/_/zhing rmos pa las nor dang 'bru rnyed cing /_/bu dang smra bas rab tu dga' bar 'gyur/_/tshe la'ang mi lta khyim na
[\[64b.7\]]dga' bar 'gyur/_/yang gcig gis smras pa/_khyod kyi rtsa ba brkam pas gang khyer ba/_/rgyal po bran bzhin dul bar spyod pa yi/_/gtsug tor btud pas rab tu phyag byas shing /_/rgyal po'i tshul gyis ma lus sa skyong gyur/_/yang gcig gis smras pa/_
[\[65a\]]
[\[65a.1\]]khyod lta bu yi rtsa ba gang khyer ba/_/de ni rgyal po'i mdun na 'don gyur te/_/sngags la sogs pas bde legs byed gyur cig_/de bzhin rgyal pos bkur sti bya bar shog_/yang gcig gis smras pa/_rtsa ba 'dod cing yon tan mi 'dod pa/_/rig byed
[\[65a.2\]]legs par lobs nas ston par byed/_/dka' thub can du re ba chen po yis/_/yul mi kun gyis de la mchod par shog_/grogs pos smras pa/_khyod lta bu yi rtsa ba la chags gang /_/yul gru dam pa 'byor pa bzhi brgya tsam/_/rgyal po dag las thob nas spyod gyur cing /_/
[\[65a.3\]]'dod chags ma bral bar ni shi bar gyur/_/bran gyis smras pa/_rtsa ba'i phyir ni bdag don chud gson pa/_/grogs po'i nang na de ni grong dpon gyur/_/rgyal po'i chad pa dag gis mi gcod par/_/bud med glu gar dag gis dga' bar gyur/_/sring mos smras pa/_khyod lta
[\[65a.4\]]bu yi rtsa ba gang khyer ba/_/de ni rgyal po'i btsun mor gyur nas su/_/gzugs dang dpal gyi gzi byin 'bar 'gyur zhing /_/btsun mo dam pa stong gi mchog tu gyur/_/bran mos smras pa/_gang gis rtsa ba mthong la chos ma mthong /_/de ni gcig pu dge ba rnams dang bral/_/
[\[65a.5\]]bkur sti byas nas myos par gyur nas su/_/kha zas zhim po dag la dga' bar gyur/_/de nas nags tshal de na 'khod pa'i gnod sbyin dang /_glang po che dang /_spre'u dag cig der chos nyan du lhags pas gtam de thos nas/_rab tu ngo tsha zhing mi dga' bar gyur te/_/de nas
[\[65a.6\]]gnod sbyin gyis bdag gtsang mar bstan pa'i phyir/_de dag gi mdun du mna' bor ba/_khyed kyi rtsa ba'i phyir ni gang 'khrul ba/_/gtsug lag khang chen dag ni brgyan par gyur/_/bkru bshal stor khung dag gi zhig ral 'chos/_/nyi ma'i 'od kyis snang bar byed par 'gyur/_/glang
[\[65a.7\]]po ches smras pa/_thub mchog khyod kyi rtsa ba gang brkus pa/_/de ni zhags pa dam pa drug brgyas 'chings/_/lcags kyu rnon pos dkrugs pa'i rma nad bzhin/_/nags tshal nyams dga' bor nas grong 'dab song /_/spre 'us smras pa/_khyod kyi rtsa ba brkam pas gang brkus
[\[65b\]]
[\[65b.1\]]pa/_/de ni me tog phreng can zha nye thogs/_/dbyug pas brdeg cing sbrul gyi khar gtong zhing /_/se ral khar bcings khyim na gnas par shog_/de nas byang chub sems dpas de dag thams cad la/_'jam zhing dul ba dang bzod pa dang zab pa ston pa'i tshig 'di skad
[\[65b.2\]]ces smras so/_/gang zhig ma brlag par ni brlag ce'am/_/gang zhig 'di 'drar khyed la dogs gyur pa/_/'dod pa'i yid 'ong ci bder spyad nas su/_/khyim na gnas bzhin 'chi ba'i dus byed gyur/_/de nas lha'i dbang po brgya byin de dag 'dod pa la nye bar spyod pa dang mi mthun pa smod pa
[\[65b.3\]]zhi nas khyad par can du gyur par smras pa des/_gus pa dang ya mtshan skyes par gyur te/_der rang gi gzugs 'bar ba drang srong de rnams kyi mdun du bstan nas/_mi bzod pa bzhin du smras pa/_khyed re zhig sdod cig_/gang dag thob phyir yid
[\[65b.4\]]la rtsol byed cing /_/bde ba 'dod phyir yid la gnyid kyang med/_/dka' thub 'bad pas gang dag thob 'dod pa'i/_/'dod pa de dag ci phyir dmod par byed/_/byang chub sems dpas smras pa/_grogs po 'dod pa ni nyes dmigs mtha' yas te/_gang la brtags na thub pa rnams 'dod pa la mi spyod pa
[\[65b.5\]]de mdo tsam zhig nyon cig_/'dod pa'i phyir na 'jig rten bcing zhing bsad par 'gyur/_/mya ngan gdungs shing 'jigs pa mang po'i sdug bsngal myong /_/rgyal po rnams kyang 'dod pa'i phyir ni brlag par 'gyur/_/phyi ma la
[\[65b.6\]]yang chos nyams sems can dmyal bar ltung /_/gang gis mdza' bo rnams dang myur du 'khon 'byung 'gyur/_/gang gis g.yo sgyu dri ma can gyi lam du 'gro/_/grags pa nyams shing phyi ma la yang sdug bsngal myong /_/de dag thob par 'gyur ba'i rgyu ni 'dod pa yin/_/
[\[65b.7\]]de bas rab dang 'bring dang tha ma rnams/_/'di dang pha rol du yang 'dod pas gsod par byed/_/bdag la phan 'dod sbrul gdug khros pa bzhin/_/thub pa rnams ni de la mi bsten no/_/de nas lha'i dbang po brgya byin gyis tshig de bden no snyam nas/_mngon par
[\[66a\]]
[\[66a.1\]]bstod de/_drang srong de dag gi mthu des yid dga' bar gyur nas/_de dag la bdag gi nyes pa khas blangs so/_/gang dag brtags na yon tan rnams/_/re ba bzhin du rtogs par gyur/_/brtag pa'i phyir ni bdag gis 'dir/_/pad+ma'i rtsa ba sbas pa yin/_/pad+ma'i
[\[66a.2\]]rtsa ba 'di dag gis/_/khyed cag rnams kyis spyod pa brtan/_/thub pa bden par smra ba yi/_/'gro ba mgon dang bcas pa mthong /_/de skad ces smras nas/_pad+ma'i rtsa ba de dag byang chub sems dpa' la phul lo/_/de nas
[\[66a.3\]]byang chub sems dpa' de'i spyod pa rlabs po che de la gzi brjid zil gyis non pa'i tshig drag pos smras pa/_nged cag khyod kyi gnyen dang grogs ma yin/_/gar mkhan khyod min nged cag 'phyas gdags min/_/lha dbang ci phyir khyad du bsad nas su/_/drang srong rnams la rtsed
[\[66a.4\]]mo'i lam bzhin bya/_/de skad ces smras pa dang /_lha'i dbang po brgya byin rab tu gus pas rna cha dang cod pan 'gul ba'i 'od kyis gdong gsal bar gyur te rab tu gus pas phyag 'tshal nas/_de la bzod par gsol ba/_bdag gis 'di ltar mi brtan pa/_/bgyis pa
[\[66a.5\]]dgos pa sngar smras lags/_/pha dang slob dpon 'dra ba ru/_/bdag la khyed kyis bzod par mdzod/_/shes pa'i mig ni btsums par gyur pa rnams/_/rang bzhin gyis ni mnyam pa'ang 'khrul par 'gyur/_/bdag la phan pas de la bzod par mdzod/_/de bas bdag la thugs la mi 'chang gsol/_/de
[\[66a.6\]]ltar bzod par gsol nas de nyid du mi snang bar 'gyur ro/_/de lta bas na rab tu dben pa'i bde ba'i ro myong ba rnams ni/_'dod pa la 'phyas kyi gnas dang gnod pa lta bur mi mthun par sems so/_/de la skyes pa'i rabs 'di
[\[66a.7\]]yang bcom ldan 'das kyis lung bstan te/_nga dang sha ra dwa ti'i bu/_/maud gal bu dang 'od srungs dang /_/gang po ma 'gags kun dga' bo/_/de yi tshe na spun du gyur/_/sring mo ut+pal mdog yin no/_/bran mo kub+dza ut+ta ra/_/bran pho khyim bdag mdzes pa yin/_/
[\[66b\]]
[\[66b.1\]]gnod sbyin ri bo bde ba yin/_/glang po pa ri lo ka yin/_/spre'u ni sbrang rtsi 'bul ba yin/_/brgya byin nag po 'char ka yin/_/skyes pa'i rabs ni de ltar bzung /_/dka' thub can du skyes pa'i rabs te bcu dgu pa'o//_//yon tan med pa la yod par grags pa ni skyes bu
[\[66b.2\]]dge ba rnams la bskul ma btab pa dang 'dra bar 'gyur te/_de bas na yon tan bsgrub pa la 'bad par bya'o/_/de yang 'di ltar byang chub sems dpa' thos pa dang dul ba dang cho rigs btsun pa dang /_ma 'jungs shing khong bzo ba dang /_'jig rten gyi tha snyad bya ba la 'gal ba med
[\[66b.3\]]pa/_gtsug lag mang po la goms pas tshig la mkhas par grags pa/_snying rje dang ldan zhing sbyin gtong che bas nor gyi 'byor pas thams cad khyab pa/_rab tu phyug pas khyim bdag rin po che ltar bkur ba'i rgyal po zhig gi tshong dpon du skyes par gyur to zhes grags so/_/de
[\[66b.4\]]nas rang gzhan chos kyi bdag_/thos la sogs pa'i yon tan brgyan/_/'jig rten dag gis phal cher ni/_/bkur sti bya ba'i gnas su gyur/_/de nas re zhig cig sems dpa' chen po de rgyal po'i pho brang du song ba'i 'og tu de'i sgyug mo gcig don zhig gnyer zhing bu
[\[66b.5\]]mo dang 'phrad pa'i phyir de'i khyim du song ngo /_/mgron 'ongs pa'i bkur sti'i bya ba byas nas/_gtam gleng langs pa las rang gi bu mo byang chub sems dpa'i chung ma la bde 'am mi bde dris pa'i skabs su/_bu mo khyod kyi khyim thab kyis khyod la byams sam mi byams/_
[\[66b.6\]]khyod kyis bkur sti byas pa'i yon tan drin du gzo 'am mi gzo mi bde ba lta yod dam med ces dris pa dang /_de ni ngo tsha bas mgo smad de mi spobs bzhin du gcom bskyungs te smras pa/_de lta bu'i tshul khrims dang /_yon tan dang spyod yul ni rab tu byung ba la ma mchis so
[\[66b.7\]]zhes byas pa dang /_de nas de'i ma de rgas nas/_rna ba mi gsang zhing sems mi gsal ba dang /_bu mos de skad du smras pa'i tshig kyang ngo tsha zhing gcom chung bas legs par ma thos nas/_rab tu byung ba'i sgra cig kyang thos pas/_bdag gi dmag pa nges par rab tu
[\[67a\]]
[\[67a.1\]]byung ba lta ci zhig snyam nas/_bu mo de'i mya ngan dang de'i sdug bsngal gyi dbang du gyur nas smre sngags 'don cing des kyang skad phyung ste ngus so/_/'di ltar snying nye ba'i bdag gi mi yang bor te/_rab tu byung bas de'i tshul khrims kyi yon tan dang spyod
[\[67a.2\]]tshul yang ci 'dra ba zhig go/_/bu de'i rab tu byung ba yang ci lta bu zhig go/_/dar la bab cing byad gzugs bzang /_/gzhon sha can la bde bar gsos/_/de ni rgyal po'i gnad chen yin/_/dgon par gnas blo ci ltar skyes/_/nang mi dag dang 'khon ma byung /_/rgas
[\[67a.3\]]pas mi sdug ma gyur zhing /_/nad med ci ltar tshig gcig gis/_/khyim gyi longs spyod de yis btang /_/mdzangs shing dul ba'i rgyan gyis brgyan/_/gzhan la snying brtse mnyes kyang gshin/_/mi brtan nang mi snying rje med/_/'di lta bu ni ci ltar lobs/_/dge
[\[67a.4\]]sbyong bram ze mdza' bo'i rten/_/nang mi dag dang phongs pa gsol/_/nags tshal dgon par gang 'tshal ba/_/gtsang sbra tshul khrims nor ldan pa'i/_/khyim na rnyed par mi 'gyur ram/_/rjes su mthun zhing chos grogs byed/_/nyes pa med par bor nas su/_/ha
[\[67a.5\]]cang chos la dad ches nas/_/chos dang 'gal bar 'di mi lta/_/'di ltar gus pa'i skye bo spangs/_/yid la snying rje cung zad med/_/chos ni cung zad 'grub re skan/_/kye ma ho gnam gyis mnar ba ltar/_/de nas byang chub sems dpa'i chung mas/_bdag gi khyim thab
[\[67a.6\]]rab tu byung ba'i phyir/_/bdag gi ma snying nye zhing snying nas smre sngags 'don pa des bud med kyi rang bzhin mi brten pa'i phyir snying mi dga' bas 'khom zhing blong blong por ni gyur/_mya ngan gyi sdug bsngal gyis sems dkrugs nas gtam gleng slong ba'i 'phro yang brjed/_bdag gi khyim thab
[\[67a.7\]]rab tu byung ba'i gtam ngan thos nas/_bdag gi ma bdag la mya ngan bsang ba'i phyir 'dir 'ongs so snyam nas/_bu mos smre sngags 'don zhing skad phyung ste ngu ba las brgyal bar gyur to/_/khyim gyi mi dang g.yog 'khor rnams kyis kyang de thos nas mya ngan gyi sdug bsngal gyi shugs kyis cho nges
[\[67b\]]
[\[67b.1\]]btab po/_/khyim tshes dang mdza' bo dang gnyen bshes de la brten pa'i skye bo bram ze dang khyim bdag rnams kyis kyang de thos nas khyim bdag de la rjes su chags pa'i dbang du gyur pa rnams pho brang 'khor gyi mi rnams kyang phal cher khyim der dong ngo /_/gang phyir 'jig rten dag na srid pa ni/_/
[\[67b.2\]]bde dang sdug bsngal dag la mtshungs par spyod/_/de bas 'di yang 'jig rten slob ma bzhin/_/bde dang sdug bsngal dag la mtshungs spyod gyur/_/de nas byang chub sems dpa' rgyal po'i pho brang nas slar log ste khyim dang nye ba cig tu phyin pa dang /_bdag gi khyim na cho nges 'debs pa
[\[67b.3\]]dang /_mi mang po 'dus pa mthong nas/_bdag gi g.yog po la 'di lta bur gyur pa ci nyes rtogs la shog cig ces bsgos so/_/des de ltar brtags nas de'i drung du phyin nas/_des de la smras pa/_jo bos 'byor pa'i khab spangs nas/_/rab tu byung zhes thos nas su/_/skye
[\[67b.4\]]bo 'di dag gang zhig nas/_/byams pa'i dbang gis 'dus par gyur/_/de nas byang chub sems dpa' rang bzhin gyis bsam pa dag pas tshig des bskul ma btab pa bzhin/_ngo tsha zhing mi dga' bar gyur nas smras pa/_e ma ho/_/skye bo rnams bdag la de ltar re ba legs so
[\[67b.5\]]snyam nas/_skye bo rnams kyi yon tan du/_/brjod cing bsngags pa thob gyur la/_/gal te khyim la phyogs na ni/_/bdag ltar mir yang ga la rung /_/de ltar bdag gi skyon la dad gyur cing /_/yon tan khyad du gsod la tshul ngan na/_/skye bo dge ba spangs pa nyid du 'gyur/_/
[\[67b.6\]]de ltar gyur na gson yang ci zhig rung /_/de bas skye bo re bar gyur pa 'di/_/spyod pa ngan pa'i nyon mongs khyim spangs nas/_/dka' thub nags na dga' ba'i yon tan gyis/_/nyams su blangs te rab tu bkang bar bya/_/bdag nyid chen po des de ltar nges par byas te/_de nas slar la
[\[67b.7\]]log ste/_rgyal po'i gsol kha ba la tshong dpon spyan sngar mchis 'tshal lo zhes gsol cig ces smras so/_/spyan sngar mchi bar gnang nas kyang tshul bzhin du rgyal po'i spyan sngar 'ongs pa dang /_rgyal pos ci'i phyir 'ong zhes smras pa la/_lha bdag ni rab tu 'byung bar 'tshal na
[\[68a\]]
[\[68a.1\]]gnang bar rigs so/_/de nas rgyal po des rim gro bskyed de byams pa'i tshig gis 'di skad ces smras so/_/nga 'dra'i gnyen dang mdza' mchog yod bzhin du/_/nor dang thabs dang mthu rtsal gang dag gis/_/nga yis thub par 'gyur ba ma yin pa'i/_/
[\[68a.2\]]sdug bsngal gang gis khyod ni bas mthar 'gro/_/gal te nor 'dod nga las nor khyer cig_/gnod pa yod na de las bzlog par bya/_/nga dang gnyen bshes gsol ba 'debs pa rnams/_/ci zhig mi 'dod phyir ni bas mthar 'gro/_/de ltar bdag nyid chen po de la rgyal pos byams
[\[68a.3\]]pa dang gus pas bsgo ba dang /_de la tshig 'jam pos smras pa/_khyod la brten nas gnod pa ga la mchis/_/nor gyis phongs pa'ang mchis par ga la 'gyur/_/de bas phongs pas bas mthar bdag mi mchi/_/gang gi slad du mchi ba gsan du gsol/_/skye bo mya ngan gdungs
[\[68a.4\]]pa'i mchi ma can dag gis/_/bdag ni rab tu byung bar gyur ces rab tu bsgrags/_/bdag ni yon tan ldan zhes dad pa'i skabs su gyur/_/de bas bdag ni bas mtha' dben par gnas par 'tshal/_/rgyal pos smras pa/_khyod skye bo rnams kyi tshig tsam gyis nged 'dor bar mi
[\[68a.5\]]rigs so/_/khyod lta bu'i yon tan phun sum tshogs pa ni skye bo'i tshig bsrung ba tsam gyis chog pa yang ma yin la/_de ma byas na mi rung ba yang ma yin no/_/'jig rten mu cor smra ba'i gtam rnams ni/_/rang gar rtogs pa rnams la rnam par 'phro/_/gang zhig de dag snying la
[\[68a.6\]]sems na yang /_/phyas su 'gyur na byed pa ci zhig smos/_/byang chub sems dpas smras pa/_rgyal po chen po de skad bka' mi stsal du gsol/_skye bo'i bka' mchid dge ba grags pa rnams la ltar mi bgyid pa yang ma lags so/_/lha gzigs su gsol/_mi
[\[68a.7\]]yi bdag po gang tshe dge ba yi/_/chos dang ldan zhes grags par gyur pa las/_/mi yi de las nyams par mi bgyi zhing /_/ngo tsha'i phyir yang rab tu 'bad par rigs/_/yon tan yod ces grags shing re ba dag_/ji ltar gyur kyang rung ste gnang na ni/_/grags pa dag
[\[68b\]]
[\[68b.1\]]las gtam snyan 'phel bar 'gyur/_/gzhan du bgyis na khron pa skam po bzhin/_/don bzhin ma yin yon tan grags mi 'phel/_/rnam par rtog pa'i rlung gis bskyod pa las/_/mi rnams grags pa nyams par gyur pa ni/_/slar yang grags par 'gyur ba rab tu dka'/_/
[\[68b.2\]]sbrul nag khros nas gdeng ka bteg 'dra ba'i/_/yongs su bzung ba rtsod pa'i rgyur gyur cing /_/spang rigs de ni spong bar bgyid pa la/_/lha gcig bdag ni bzlog par mi rigs so/_/gus par mkhyen nas 'bangs la byams pa yi/_/khyod kyis de ltar bgyi ba
[\[68b.3\]]rigs mod kyi/_/bdag gis sems kyi rab tu byung lags na/_/'du 'dzi nyon mongs can gyis ci zhig bgyi/_/de ltar gsol ba btab nas/_bdag nyid chen po de rgyal pos gnang ste/_dka' thub can gyi nags tshal du 'gro bar chas so/_/de nas de'i mdza' bo dang /_nye
[\[68b.4\]]du dang /_de la brten pa rnams lhags nas/_mya ngan gyis mig mchi mas gang zhing rkang pa la 'jus te 'gro bar mi ster bar gyur pa ni/_kha cig gis thal mo sbyar te gsol ba 'debs shing /_de'i lam bkag ste 'khod do/_/kha cig ni mgul nas 'jus te tshig 'jam
[\[68b.5\]]pos brid cing khyim logs su khrid par byed/_kha cig ni spobs pa'i tshul gyis tshig rtsub mos gtol med pa sha stag byed zer zhing gshe/_kha cig ni mdza' bo dang nang mi la ni snying mi rje'am zhes zer zhing 'gror mi ster/_la la ni khyim na gnas pa'i dka' thub nyid bsod nams
[\[68b.6\]]che mod zhes zer zhing /_rnar 'ong ba dang rigs pa'i tshig gis rtogs pa bskyed/_gzhan dag ni dka' thub kyi nags tshal na gnas pa sdug bsngal che ba dang /_da dung bya ba kha cig ma zin pa yong pa skad du gsol ba 'debs/_kha cig ni tshe phyi ma la bsod nams
[\[68b.7\]]kyi 'bras bu yod dam med gtol med ces the tshom bskyed de/_gzhung lugs kyi khyad par de dang de dag smos shing /_de slar ci ldog tu 'bad par gyur to/_/de de ltar rab tu byung du mi ster ba nags tshal du 'gro ba la 'gog cing 'then pa/_gdong mchi mas gang ba'i
[\[69a\]]
[\[69a.1\]]mdza' bo de dag la bltas nas/_'di ltar sems par mngon no/_/mdza' bo 'tham pas mdza' bo bag med pa/_/phan par 'gyur na rtsub mo'ang sbyar ba rigs/_/phan zhing 'jam na smos kyang ci zhig dgos/_/dam pa rnams kyi tshul ni de ltar
[\[69a.2\]]yin/_/nags pas khyim dga' snyam du 'di ltar sems/_/nags na gnas pa dogs shing 'jigs med par/_/tha mal gnas par ji ltar mi sems kye/_/sdig pas gos pa bzhin du 'gog par byed/_/mi dag shi 'am shi bar gyur pa la/_/chos las nyams na
[\[69a.3\]]ngu bar 'gyur ba bzhin/_/nags tshal gnas 'dod nga ni gson bzhin du/_/ci zhig sems shing 'di dag ngu bar gyur/_/nga dang bral bas de ltar mi dga' na/_/nga dang lhan cig nags na cir mi 'khod/_/gal te ngu bas khyim na 'khod dga' na/_/mchi ma zad par ngu ba ci ched
[\[69a.4\]]che/_/de ste bdag gi mi la chags pa'i phyir/_/dka' thub byed du 'gro bar mi ster na/_/dgra dang dmag 'gyed de dang de dag tu/_/'gro ba na yang de ltar cis mi byed/_/phongs par gyur pa'i tshe na mdza' bo rnams/_/mchi mas 'ju zhing 'ong ba'i mthu yang
[\[69a.5\]]mthong /_/mdza' ba'i rang bzhin rab tu brten gyur kyang /_/phyi bzhin mi 'brang g.yo dang thabs byed bzhin/_/slar du bzlog pa'i phyir ni skad 'dzer zhing /_/mig ni mchi mas gang bzhin smras pa dang /_/mtshungs pa la yang bla ma 'dra bar ni/_/mgo bo btud de
[\[69a.6\]]bdag la phyag 'tshal ba/_/rab tu byung ba'i rjes su rab byung ba/_/'di dag byams na de bzhin bya bar rigs/_/dam pa'i sems ni ngo mtshar gyur pa yi/_/gar mkhan spyod pa bzhin du mi 'gyur ram/_/yon tan med la phongs par gyur pa'i tshe/_/grogs
[\[69a.7\]]la gnyis gsum yod par nges par 'gyur/_/yon tan yod bzhin nags su 'gro ba na/_/grogs po gcig kyang med pa ngo mtshar che/_/glong chen smyon pa'i g.yul ngo dogs pa na/_/nga yi sngon du 'gro zhing sgrib pa dag_/nags su nga 'gro'i phyir ni mi 'brang ba/_/de
[\[69b\]]
[\[69b.1\]]dag yin nam nga yang de ma yin/_/de ltar byams pa med par 'gyur ba'i rgyu/_/nyes pa byas par bdag ni mi dran nam/_/bdag ni mdza' bo 'di ltar 'khon bzhin du/_/'di ltar gyur pa rung bar 'ong ngam kye/_/bdag ni nags su 'gro phyir mi 'brang ba/_/
[\[69b.2\]]bdag la yon tan med pas de ltar grang /_/yon tan dag la rjes su chags pa rnams/_/de ltar 'bral bar nus pa su zhig yod/_/gang dag khyim gyi nyes pa gsal bar mngon/_/dka' thub nags tshal yon tan mi mthong ba/_/shes pa'i mig ni btsums
[\[69b.3\]]gyur de dag la/_/bdag gi gzhan du brtag tu ci yang med/_/phyi ma'i tshe dang tshe 'di'i sdug bsngal rgyu/_/'dod pa dag ni spong bar mi 'dod pa/_/dka' thub nags dang 'gal bar byed pa de/_/de ring bdag 'dod pa ni gti mug yin/_/bdag gi mdza'
[\[69b.4\]]bo 'di rnams gang gis bslus/_/'jig rten ma lus zhi bar ma gyur pa/_/dka' thub nags tshal rnyed pa'i mthu chen gyis/_/nyes pa de dag mngon du gzhom par byed/_/de ltar nges pa'i bdag nyid can gyis yongs brtags nas/_/mdza' bshes spobs pa rnams kyi rnam
[\[69b.5\]]par spyod pa dag_/'jam zhing rab tu mnyen par smra ba'i tshig rnams kyis/_/bags kyis brid de bor nas dka' thub nags su song /_/de lta bas na yon tan med pa la yod par grags pa ni skyes bu dge ba rnams la bskul ma 'debs pa dang 'dra bar 'gyur te/_/de bas
[\[69b.6\]]na yon tan bsgrub pa la 'bad par bya'o/_/de ltar dge slong ngo zhe'am dge bsnyen no zhes yon tan du brjod par gyur na/_dge ba rnams kyis yon tan de bsgrub pa'i phyir bdag yon tan gyis brgyan par bya'o/_/de bzhin du chos sgrub pa'i grogs byed pa rab tu dkon no zhes de ltar yang
[\[69b.7\]]sbyar bar bya'o/_/tshong dpon du skyes pa'i rabs te nyi shu pa'o/_/sdom la/_brgya byin bram ze myos byed ma/_/legs par pha rol phyin dang nya/_/bya dang bum pa phyug po'i bu/_/dka' thub can dang tshong dpon no/_/bcu tshan gnyis pa'o//_//
[\[70a\]]
[\[70a.1\]]khro ba thul na dgra zhi bar 'gyur gyi gzhan du byas na dgra 'phel lo/_/de yang 'di ltar byang chub sems dpa' chen po bram ze'i rigs chen po yon tan la goms pa'i mthus grags pa rgyas pa'i 'byor pa'i yon tan nges pa/_rgyal pos bkur sti byas
[\[70a.2\]]pas/_'jig rten pas lha bzhin du bkur ba cig tu skyes par gyur to zhes grags so/_/de yun ring du gyur nas cho ga'i las su bya ba rnams ni byas pa dang /_mang du thos pa'i yon tan la goms par byas pas mkhas pa rnams kyi nang du ming grags par gyur to/_/mkhas pa
[\[70a.3\]]rnams kyi grags pa ni/_/mkhas pa nyid kyi nang du 'phel/_/rin chen shel la rin chen dang /_/g.yul ngo dag tu dpa' bo bzhin/_/de nas byang chub sems dpa' chen po de tshe rabs snga ma la rab tu byung ba la goms shing chos la sems goms par byas pa dang /_blo dang shes
[\[70a.4\]]rab rab tu gsal ba'i phyir khyim na gnas pa dag d+hil dga' bar ma gyur to/_/de 'dod pa rnams 'thab mo dang rtsod pa dang dregs pa dang /_'khon dang mi mthun pa mang po dang /_rgyal po dang /_rkun po dang /_chu dang /_me dang /_dgra dang /_bgo skal la dbang ba rnams dang /_thun mong ma
[\[70a.5\]]yin pa dang /_chog mi shes par gyur pa dang /_nyes pa mang po'i gnas su gyur pa'i phyir bdag cag la phan par 'dod pa rnams/_zas dug can spong ba bzhin du yongs su spangs nas skra dang kha spu bzang po rnams bregs te/_gos kha dog bsgyur ba ngur smrig ni gyon/_khyim pa'i cha
[\[70a.6\]]lugs ni bor/_rab tu byung ba'i 'dul ba dang sdom pa'i dpal la gnas par gyur pa dang /_de'i chung ma de la snying nye ba'i dbang du gyur pa yang skra bregs te/_lus la rgyan dang lhab lhub ni med par byas/_rang bzhin gyi yon tan mang pos ni brgyan/_gos ngur smrig ni gyon nas de'i phyi
[\[70a.7\]]bzhin du rab tu byung bar gyur to/_/de nas byang chub sems dpa' de dka' thub kyi nags tshal du 'gro ba'i rjes su 'brang bar shes nas/_bud med sdug ma myong ba dka' thub kyi nags tshal la gnas mi nus pa'i phyir de la smras pa/_bzang mo khyod nga la byams pa'i rang bzhin
[\[70b\]]
[\[70b.1\]]bstan zin gyi/_khyod nga'i phyi bzhin du 'gro bar chas pa thong shig_/bud med rab tu byung ba gzhan dag gang na 'khod pa de dag dang lhan cig 'dug pa'i rigs so/_/dgon pa'i nags na 'dug pa ni rab tu dka'o/_/ltos shig dur khrod dang ni khang stong ri bo dang /_/nags
[\[70b.2\]]tshal gcan gzan khro bos gang ba na/_/nyi ma gang du nub par gyur pa der/_/dka' thub can rnams gnas byed 'khod par 'gyur/_/bsam gtan byed cing rtag par gcig pur gnas/_/bud med dag ni bltar yang med par byed/_/khyod kyi 'bad pa 'di ni ci zhig dgos/_/
[\[70b.3\]]de bas khyed blo slar du log par gyis/_/de yang de'i phyi bzhin du 'gro bar yid dam bcas pas mig mchi mas gang bzhin du cung zad cig 'di skad slar smras so/_/khyod kyi phyi bzhin 'gro ba la/_/bdag ni gal te nyon mongs na/_/bdag sdug khyod kyang mi dgyes bzhin/_/ci yi
[\[70b.4\]]slad du de ltar bgyi/_/bdag ni khyod dang bral bzhin du/_/mchis par nus pa ma lags kyis/_/de ltar bka' dang 'gal ba ni/_/bdag la bzod par mdzad du gsol/_/de ltar de lan gnyis lan gsum du bsgo yang slar log tu ma rung ba dang /_de nas byang chub sems
[\[70b.5\]]dpas de la cang mi smras pa dang /_bya ngur pa'i phyi bzhin du ngur pa mo 'brang ba dang 'dra bar de'i phyi bzhin du 'brang ste/_grong dang ljongs su rgyu zhing song song ba las/_zas kyi bya ba byas nas re zhig cig nags tshal rab tu dben pa nyams dga' ba shing ljon pa sna tshogs kyis brgyan pa/_
[\[70b.6\]]grib ma stug pa/_la la dag na nyi ma'i 'od zer tig tig po dag gis me tog sil ma bkram pa ltar 'dug pa/_me tog sna tshogs kyi phye mas khebs pa'i sa gzhi gtsang ma cig tu bsam gtan gyi cho ga byas nas phyi dro'i dus su ting nge 'dzin las langs te/_phyag dar khrod kyi
[\[70b.7\]]tshem bu drub cing 'dug go/_/bud med rab tu byung ba de yang de dang mi ring ba cig na rang gi lus kyi gzi mdangs lha mo dang 'dra bar mdzes pas shin tu brgyan pa bzhin du 'dug cing /_yid la bya ba'i man ngag des bstan pa'i tshul bzhin du bsam gtan byed cing 'dug go/_/de nas
[\[71a\]]
[\[71a.1\]]yul de'i rgyal pos sa phyogs de dang nye ba'i nags tshal/_dpyid kyi dus la bab pa'i shing lo lhag par mdzes pa dang ni ldan/_bung ba che phra mang po'i sgra ti ri ri zer/_bya ko ki la mang po ni sgra snyan pa 'byin/_mtsho'i gnas rab tu nyams dga' ba me tog
[\[71a.2\]]pad+ma dang /_ut+pa la kha bye ba ni rab tu dgod pa bzhin du 'dug pa/_me tog dri zhim po sna tshogs kyi bsung gis bsgos pa'i ser bu'i ngad nyams su bde ba dang ldan pa yod pa nas mthar gyis rgyu zhing song song ba las phyogs der phyin to/_/me tog sna tshogs tshom bu rab tu mdzes/_/
[\[71a.3\]]dpyid kyi dpal gyi ched du bshams pa bzhin/_/ko ki la dang rma bya'i sgra yang 'byin/_/mtsho gnas bzang po chu skyes me tog ldan/_/ne'u gsing sngon po mdzes pa'i rtswa 'jam yod/_/bung ba myos pa'i nags tshal sgra 'byin dag_/'dod pa'i lha yi rtsed mo'i gnas gyur 'dra/_/
[\[71a.4\]]yid la lta ba rab tu 'dod par gyur/_/de nas rgyal po de dul zhing zhe sa bskyed de/_byang chub sems dpa' la dga' ba'i gtam byas nas/_de dang nye ba'i phyogs gcig tu 'dug go/_/des bud med de rab tu byung ba mthong nas yid rab tu 'phrog par 'gyur ba de mthong nas/_
[\[71a.5\]]de'i gzugs bzang ba de la snying chags par gyur te/_de ni chung ma yin yang dag go snyam nas/_'dod pa'i rang bzhin can yin pa'i phyir de 'phrog pa'i thabs bsam mo/_/dka' thub can gyi dmod pa me 'bar ba'i/_/mthu ni khro bo'i me 'bar de shes nas/_/yid la
[\[71a.6\]]'dod pa bstan pas g.yengs gyur kyang /_/de la 'phral du brnyas thabs ma byas so/_/des bsams pa/_de'i dka' thub kyi mthu shes par byas la nus na ni de bya bar rigs kyi/_de lta ma yin na ni mi rung ngo snyam nas/_gal te 'di de la sems chags pa'i dbang du gyur
[\[71a.7\]]na ni/_de la dka' thub kyi mthu med gor ma chags so/_/de ste 'dod chags dang bral ba zhig yin na ni de la mi lta bar rigs so/_/de bas de'i dka' thub kyi mthu che'am chung brtag go snyam nas/_rgyal po des dka' thub kyi mthu brtag pa'i phyir/_byang chub sems dpa' la
[\[71b\]]
[\[71b.1\]]phan par dga' ba bzhin du smras pa/_kye rab tu byung ba khyod 'jig rten 'di na mi g.yon can dang thub chod can rab tu mang na/_nags tshal dben pa rab mda' bzlog tu yang med pa 'di lta bu na chung ma 'di lta bu dang lhan cig 'khod du rung ngam/_khyod kyi chung ma 'di la 'ga'
[\[71b.2\]]zhig gis gtses na ni nga la yang gshe bar 'gyur ro ltos shig_/dben pa'i gnas na dka' thub chung ma pa/_/'ga' zhig chos dang bcas te brnyas byas nas/_/chung ma 'di ni mngon sum phrogs gyur na/_/mya ngan byed las gzhan ni ci byar yod/_/khro ba bskyed na'ang
[\[71b.3\]]yid ni 'khrugs 'gyur zhing /_/chos dang 'gal ba grags pa med par 'gyur/_/de bas 'di ni grong du bzhag par rigs/_/dka' thub can la bud med bsnyen ci dgos/_/byang chub sems dpas smras pa/_rgyal pos gsungs pa'ang mad na gal te de ltar gyur na
[\[71b.4\]]bdag gis ci ltar bgyi ba gsan du gsol/_rgyags pas snyems sam gal te ma brtags par/_/bdag la gnod par byed pa 'dir byung na/_/sa rdul stug po char pas mnan pa bzhin/_/bdag nyid gson bzhin de ni yong mi gtang /_/de nas rgyal po des bsams pa/_
[\[71b.5\]]'di ni chung ma 'di la rab tu chags pas dka' thub kyi mthu med do snyam nas/_sems dpa' chen po la brnyas par gyur to/_/des gnod pa byas su mi dogs la 'dod pa'i 'dod chags kyi dbang du yang gyur pas/_bud med de mthong ba'i mi rnams la bsgos pa/_khyed rnams song la
[\[71b.6\]]bud med rab tu byung ba de pho brang gi nang du khrid cig ces bsgos so/_/bud med rab tu byung ba des de skad zer ba thos nas nags tshal gyi ri dwags mo gcan gzan ma rungs pas gtses pa bzhin du 'jigs shing bag tsha bas ngo 'dzum ni gyur mig mchi mas gang skad ni 'dzer phongs nas
[\[71b.7\]]smre sngags 'di skad bton to/_/'jig rten phongs shing dgra yis gtses gyur na/_/rgyal po dag la pha bzhin skyabs tshol na/_/de nyid gang la mi rigs byas gyur na/_/de yis su la pha skyabs btsal bar bya/_/kye ma ho 'jig rten skyong ba'i tshul las nyams/_/gang dag phongs
[\[72a\]]
[\[72a.1\]]pa legs par mi skyong ba/_/'on te med dam shi bar gyur tam ci/_/chos kyang grags pa tsam du zad par lta/_/jo bo bzhugs bzhin lha yis ci zhig bya/_/gzhan zhig yin na'ang rjes su bsrung rigs na/_/sdig can rnams kyis bdag
[\[72a.2\]]ni khrid bzhin du/_/bdag la skal ba med pas cang mi gsungs/_/bdag la dmod pa'i ser ba bab gyur na/_/ri yi gzugs kyang mi snang dran gyur pa/_/bdag ni 'di ltar gyur kyang cang mi smra/_/'on kyang byur ngan ma ni cung zad gson/_/bdag ni 'di ltar rab tu
[\[72a.3\]]phongs gyur kyang /_/snying rje'i snod du ma gyur snying re rje/_/phongs la snying rje can gyis bskyab bya ba/_/'di ni dka' thub can gyi tshul min nam/_/bdag ni slad du bzlog kyang ma log par/_/de nyid da rung thugs la 'chang ba 'dra/_/khyod ni mi dgyes bzhin du bdag mchis
[\[72a.4\]]pa/_/kye ma bdag dgar bgyis pa ga la srid/_/de ltar bud med rab tu byung ba des snying rje rje skad du smre sngags 'don la ngu ba tsam la brten pa rgyal pos bsgos pa'i mi de rnams kyis/_sems dpa' chen pos de mthong bzhin shing rta'i steng du bzhag ste/_pho brang gi nang
[\[72a.5\]]du khrid par gyur to/_/byang chub sems dpas kyang so sor brtags pa'i mthus khro ba'i stobs bcings te/_de bzhin du sems 'khrug pa med cing rab tu zhi bar phyag dar khrod pa'i tshem bu drub cing 'dug go/_/de nas de la rgyal pos smras pa/_mi bzod khro ba'i dbang
[\[72a.6\]]du gyur pa'i tshig_/khyod kyis bsnyems shing gsang bstod smras zin na/_/nyon mongs ma de mthong zhing phrogs gyur kyang /_/mthu med zhum nas rab tu zhi bar 'dug_/de bas rang gi mthu rtsal bstan par gyis/_/dka' thub gnas pa'i gzi brjid bstsags pa'ang
[\[72a.7\]]ston/_/bdag gi tshod kyang bzung ba ma shes nas/_/khas 'ches don med lhag pa ma mthong ngo /_/byang chub sems dpas smras pa/_rgyal po bdag gis yid dam bcas pa'i don ma mchis par ma lags kyis/_mkhyen par mdzad du gsol/_gang zhig bdag la gnod par
[\[72b\]]
[\[72b.1\]]bgyid pa de/_/g.yo bzhin du yang bdag gis yang ma btang /_/bdag gis mngon sum du yang zhi bar bgyis/_/de bas bdag gis yid dam bcas bzhin gyur/_/de nas byang chub sems dpa'i tshig rab tu brtan pa dang rab tu zhi ba'i tshul ston pa des/_dka' thub
[\[72b.2\]]can gyi yon tan yod par yid ches par gyur nas bsams pa/_bram ze 'dis ni gzhan zhig la bsams nas smras pa lta zhig na/_bdag gis de ma shes par 'di lta bu mi brtan par byas so snyam ste rtog pa skyes nas/_byang chub sems dpa' la smras pa/_rnam par g.yo
[\[72b.3\]]bzhin khyod kyis ma btang ba/_/khyod la gnod byed de ni su zhig yin/_/char pa bab pas rdul phran bkab pa bzhin/_/khyod kyis gang zhig rab tu zhi bar byas/_/byang chub sems dpas smras pa/_rgyal po chen po gsan du gsol/_skyes na'ang gang zhig mi mngon la/_/
[\[72b.4\]]ma skyes pa ni dge ba mngon/_/bdag la gnod pa'i khro ba de/_/bdag gis shor bar ma gyur to/_/mi phan 'dod pa'i mi rnams ni/_/nam zhig skyes na dga' 'gyur ba/_/dgra rnams dga' 'gyur khro ba de/_/bdag gis khro bar ma gyur to/_/gang zhig skyes par
[\[72b.5\]]gyur na ni/_/dam pa'i don la spyod mi 'gyur/_/rgyal po log par spyod pa yi/_/khro ba de la bdag mi gnas/_/gang gis zil gnon dge ba gtong 'gyur ba/_/don rnams grub kyang nyams par 'gyur ba yin/_/khro ba ma rungs gdon gyis bsgyur ba 'dra/_/tshul min
[\[72b.6\]]byed pa gdon gyis zin pa'o/_/gtsub shing gtsubs pa las ni me byung na/_/de nyid rab tu tshig par 'gyur 'dra ba/_/log par rtog las 'bar bar 'gyur ba yin/_/khro bas de bzhin bdag nyid phung bar byed/_/rab tu 'bar zhing tshig pa'i me 'dra ba/_/snying la gdung ba'i
[\[72b.7\]]khro ba ma mchis na/_/spong bar gyur pas de la gtam ngan 'byung /_/nang bar nam langs zla ba'i 'od nyams bzhin/_/gzhan la gnod par bya bar mi sems par/_/khro ba la ni dgra bzhin gang lta ba/_/de yi grags pa nges par rgyas par 'gyur/_/zla ba yar gyi 'od zer
[\[73a\]]
[\[73a.1\]]gsal ba bzhin/_/khro ba la ni nyes dmigs chen po 'di/_/'di lta bu ni gzhan dag kyang yod de/_/khro ba'i me yis bzhin mdangs nyams gyur na/_/rgyan gyis brgyan yang bzang por yong mi snang /_/mal stan bzang po dag la nyal gyur kyang /_/
[\[73a.2\]]khro ba'i zug rngus sems ni sdug bsngal 'gyur/_/bdag la phan pa'i don grub byed gyur te/_/khro bas gdungs nas lam ngan 'gro bar byed/_/grags dang don grub pa las nyams gyur te/_/zla ba mar gyi ngo bzhin dpal las nyams/_/mdza' bshes dag gis rab tu gcugs
[\[73a.3\]]gyur kyang /_/khro bar mi rigs g.yang sar lhung bar 'gyur/_/phan dang gnod pa sems las blo nyams na/_/phal cher 'gal zhing sems ni rmongs par 'gyur/_/khro bas sdig pa'i lam ni goms byas pas/_/ngan song dag tu lan brgyar sdug bsngal 'byung /_/gnod
[\[73a.4\]]pa chen por byas pas shar gnyer ba'i/_/dgras kyang de la lhag par ci byar yod/_/khro ba 'di ni nang gi dgra/_/bdag gis de ltar shes nas su/_/de yi mthu ni khro ba dag_/skyes bu su zhig bzod par byed/_/de bas bdag ni gson bzhin du/_/khro ba g.yos kyang ma shor ro/_/
[\[73a.5\]]phung par byed pa'i dgra bo de/_/su zhig yal bar dor mi byed/_/de nas de'i rab tu zhi ba'i yon tan rmad du byung ba dang tshig snying la bab pa des rgyal po de'i yid rab tu mgu bar gyur nas smras pa/_khyod kyis smra ba'i rim 'di dang /_/zhi ba'i rjes su mthun pa 'di/_/mang du smos kyang ci
[\[73a.6\]]dgos te/_/khyod dang ma 'phrad brlag par 'gyur/_/de skad ces bstod nas drung du bsnyen te/_de'i rkang pa gnyis la phyag 'tshal nas/_sdig pa byas pa yang bshags so/_/bud med rab tu byung ba de la yang bzod par gsol nas slar btang ngo /_/bdag nyid kyang byang chub sems
[\[73a.7\]]dpa'i g.yog tu khas blangs so/_/de lta bas na khro ba thul bar gyur na dgra zhi bar 'gyur gyi/_gzhan du byas na dgra 'phel lo/_/de bas na khro ba thul bar bya ba la 'bad par bya'o/_/de ltar na khon du 'dzin pa med na dgra zhi bar 'gyur la dul bar byas na dgra mi 'phel lo/_/de
[\[73b\]]
[\[73b.1\]]bzhin du mi khro ba ni gnyis ka'i don spyod par 'gyur ro/_/zhes bya ba la sogs pa bzod pa'i phan yon 'byung ba'i mdo sde dag la sbyar bar bya'o/_/khro ba'i nyes dmigs kyi gtam bya ba dang /_de bzhin gshegs pa'i che ba nyid la brjod par bya'o/_/gtsug phud
[\[73b.2\]]byang chub tu skyes pa'i rabs te nyi shu gcig pa'o//_//bam po bdun pa/_dam pa rnams dud 'gror lhung ba'i spyod pa la yang /_skyes bu dam pa ma yin pa rnams kyis rjes su mthun par bya ba tsam yang mi nus so/_/de yang 'di ltar byang chub sems dpa'
[\[73b.3\]]yid bzhin gyi rgya mtsho chen po'i nang na/_ngang pa'i khyu chen po brgya stong phrag du ma grangs mang po'i bdag po ngang pa'i rgyal po yul 'khor srung zhes bya bar gyur to/_/zhes grags so/_/de'i blon po ngang pa'i rgyal po rigs pa dang mi rigs pa yongs su shes par bya ba la mkhas
[\[73b.4\]]pa yun ring por yang dran pa'i mthu dang ldan pa/_rigs mthon po'i nang nas gtso bor gyur pa/_mkhas pa dang des pa dang dul bas brgyan pa brtan pa dang gtsang sbra dang tshul khrims dang spyod tshul dang spyod lam phun sum tshogs pa/_dpa' la sdug bsngal bzod cing bag yod pa/_
[\[73b.5\]]g.yul ngor 'gyed pa'i dgra thabs la mkhas shing mi 'jigs pa jo bo la snying nye zhing legs par lta ba bzhin bzang zhes bya ba zhig kyang yod par gyur te/_de'i tshe de ltar gyur pa de yang gnas brtan 'phags pa kun dga' bo yin no/_/de gnyis gcig la gcig byams shing mdza'
[\[73b.6\]]ba'i yon tan gyi gzhis yon tan gyi mthu rab tu che bar gyur te/_'jig rten gnyis ka la phan par 'byung bar bya ba'i don du legs par 'jog pa ni/_slob dpon dang slob ma'i gtso bo gzhan rnams ni slob ma phal ba bzhin/_rnam pa gcig tu na pha dang bu rab thu bo bzhin gzhan ni bu phal
[\[73b.7\]]ba bzhin no/_/lha dang /_klu dang /_gnod sbyin dang /_dri za dang /_grul bum dang /_rig sngags 'chang dang /_dka' thub can mngon sum du mthong ba rnams rab tu ngo mtshar che bar gyur to/_/de gnyis ngang pa'i tshogs rnams 'khod pa de'i/_/bde ba'i lus 'degs spyod pa gcig tu gyur/_/
[\[74a\]]
[\[74a.1\]]mkha' la rgyu bar byed pa'i 'dab ma gnyis/_/lus 'degs phyir ni spyod pa gcig pa bzhin/_/de ltar de gnyis kyis ngang pa'i tshogs de dag rjes su skyong ba ni chos dang srid dar ba gnyis kyis mi rnams rjes su bskyang ba bzhin du rab tu dar bar gyur
[\[74a.2\]]pa des mtsho de yang rab tu mdzes par gyur to/_/ngang pa mang po tshogs pa yi/_/sgra snyan yid du 'ong ba de/_/pad+ma dkar po 'gyu ba bzhin/_/mtsho de rab tu mdzes par byas/_/la la ngang pa so sor gyes/_/kha cig tu ni phang phung chas/_/mkha' la sprin rnams gyes
[\[74a.3\]]phung ba'i/_/mdzes pa'i dpal yang zil gyis non/_/de nas ngang pa'i rgyal po sems can thams cad la phan par dga' ba de dang /_blon po ngang pa'i sde dpon bzhin bzang bya ba de'i yon tan khyad par can gyi mthu chen pos yid la ya mtshan cher gyur pa'i grub pa dang drang srong
[\[74a.4\]]rig sngags 'chang ba dang lha mang po rnams de gnyis kyi grags pa'i gzhi las gyur pa'i gtam 'ba' zhig 'dzer zhing de dang de dag na 'khod do/_/gser mchog btso ma'i kha dog 'dra ba'i mdog_/dpal ldan lus can tshig 'bru gsal bar smra/_/dul zhing rig pa chos kyi tshul las
[\[74a.5\]]byung /_/ngang pa'i lus can 'di gnyis nges par gzhan/_/phrag dog med pas yon tan bsgrags pa dang /_/de gnyis grags pa phyogs su rgyas par gyur/_/rgyal po rnams kyang de la dad pa skyes/_/dam pa tshogs sar skyes dang 'dra bar gyur/_/de'i tshe yul bA rA Na
[\[74a.6\]]sIr rgyal po tshangs byin bya ba zhig yod de/_des ngang pa'i rgyal po de dang ngang pa'i sde dpon de'i yon tan khyad par can gyi gtam/_blon po yid ches pa dang bram ze rgan po rnams kyis tshogs pa'i nang du gleng bslangs pa la lan du ma zhig thos te/_de gnyis lhag par lta 'dod nas/_/
[\[74a.7\]]blon po bka' la gtogs pa'i gtsug lag du ma la goms shing mkhas pa'i blo dang ldan pa rnams la smras ba/_kye ngang pa'i mchog de gnyis ci nas kyang nga'i spyan sngar brim du rung ba'i thabs bzang po 'ga' zhig tshol cig_/de nas blon po de dag gis rang rang gi blo la ci dran pa dang
[\[74b\]]
[\[74b.1\]]gzhung lugs dag dang yang sbyar te rgyal po la gsol pa/_sems can rnams ni bde ba 'chal/_/bde bar gyur pa'i yon tan mchog_/de dang de nas 'gugs par bgyid/_/de bas de thos de gnyis mchis/_/de bas na mtsho gang na de gnyis mngon par dga' bar gyur
[\[74b.2\]]pa'i bka' mchid gda' ba de bas kyang /_yon tan khyad du 'phags pa'i mtsho zhig_/yul 'dir yang dgon pa'i sa phyogs gcig tu bgyid du stsal la/_gdugs re re zhing yang bya thams cad la mi 'jigs pa sbyin pa'i sgra bsgrags shing /_ci nas kyang ngo mtshar cher
[\[74b.3\]]gyur pa'i bde ba'i yo byad kyi yon tan khyad par can thos nas/_de gnyis 'dir mchi bar 'gyur ba de ltar bgyi bar rigs so/_/lha gzigs su gsol/_lha gcig sems can phal cher ni/_/bde ba rnyed pa khyad du gsod/_/thos nas bde ba'i dga' ba dag_/
[\[74b.4\]]gud du 'dug kyang yid 'phrog gyur/_/de nas rgyal po des bsams pa/_de bden no snyam nas ring por ma lon par gong khyer gyi skyed mos tshal dang ha cang mi ring ba cig tu yid bzhin gyi mtsho'i longs spyod kyi yon tan la 'gran du rung ba me tog pad+ma dang /_ut+pa la dang /_ku mu
[\[74b.5\]]ta dang /_pad+ma dkar po dang /_sau gan d+hi ka dang /_pad+ma dmar po dang /_ku mu ta dmar pos khebs shing chu gtsang mas gang ba/_rab tu yid du 'ong ba'i mtsho chen po cig byed du bcug go/_/ljon shing me tog bzang ldan zhing /_/lo ma bzang po 'od gsal rnams/_/de la ltad
[\[74b.6\]]mo ltar lhags bzhin/_/mtsho yi mtha' ma yongs su bskor/_/pad+ma rnams ni dgod pa bzhin/_/chu rlabs 'khrug pas g.yo bar gyur/_/de la chags pa'i bung ba rnams/_/g.yo zhing 'phur ba mang pos gang /_/kha cig na ni zla 'od kyis/_/kha bye ku mu ta dag dang /_/
[\[74b.7\]]shing gi grib mas bar bcad pas/_/kha cig zla ba'i dum bu 'dra/_/pad+ma ut+pal phye ba rnams/_/rlabs kyis sor mos bris pa bzhin/_/mtsho yi 'gram dag rab tu brgyan/_/kha cig gser phye'i ri mo bzhin/_/pad+ma ut+pal 'dab ma dag_/ge sar bcas pa de dang der/_/
[\[75a\]]
[\[75a.1\]]me tog sil ma bkram pa bzhin/_/rab tu nyams dga' rnam par mdzes/_/chu ni rab gsal mi g.yo bas/_/lus kyi yon tan gsal mdzes pa'i/_/nya yi tshogs ni mang po dag_/mkha' la rgyu ba 'dra bas brgyan/_/la la mu tig phreng bcad bzhin/_/
[\[75a.2\]]glang chen sna nas bus pa dang /_/brag la phog pa'i chu 'phros pas/_/rlabs kyi phye ma rab tu 'phro/_/rig 'dzin na chung khrus bya zhing /_/glang chen rgyal ba'i bsung dag dang /_/me tog rnams kyi phye ma yis/_/kha cig tu ni bsung bsgos bzhin/_/
[\[75a.3\]]zla ba'i chung ma skar ma rnams/_/spyi yi gdong lta me long bzhin/_/bya rnams dga' ba mang pos gang /_/de yi sgra snyan rab tu grags/_/mtsho chen po de lta bur bya mang po dag thams cad kyi bde ba'i yo byad dgag pa med pa de lta bu byed du bcug nas de dag la byin te bya rnams
[\[75a.4\]]yid ches par bya ba'i phyir/_nyin re zhing yang mi 'jigs pa sbyin pa'i sgra sgrog tu bcug go/_/mtsho 'di me tog pad+ma dang /_/ut+pal 'dab mas gang ba'i chu/_/rgyal pos bya rnams kun la sbyin/_/dga' zhing mi 'jigs yon tan bcas/_/de nas re zhig cig ston gyi
[\[75a.5\]]dus la bab pa'i tshe/_sprin gyi mun pa yol ba ltar sgrib pa ni med/_ston gyi dus su yon tan bzang po ni byung /_phyogs rnams ni gsal ba ltar snang /_me tog pad+ma mang po kha phye bas ni mdzes par gyur/_mtsho'i chu rnams ni rab tu dwangs shing yid du 'ong bar gyur/_zla ba ni
[\[75a.6\]]gzi mdangs kyi mchog dang ldan zhing 'od zer rab tu 'phel ba bzhin du gyur/_sa gzhi ni me tog rnam pa mang po phun sum tshogs pas brgyan par gyur/_bya ngang pa gzhon nu mang po ni rgyu bar gyur pa'i tshe/_yid bzhin gyi mtsho'i nang nas ngang pa mang po 'khod pa de'i nang nas ngang pa
[\[75a.7\]]khyo shug gnyis/_ston gyi dus nyams dga' ba'i tshe yul ljongs su rgyu zhing mthar gyis song song ba las rgyal po de'i yul du phyin to/_/de na yang bya mang po ni sgra 'byin/_bung ba mang po ni sgra ti ri ri zer/_ser bu bsil ba langs pas rlabs kyi phreng ba 'khrigs par
[\[75b\]]
[\[75b.1\]]byas shing kho ra khor yug tu me tog pad+ma dang /_ut+pa la'i dri zhim po'i ngad ni ldang /_pad+ma kha bye ba rnams ni 'bar ba bzhin/_me tog ku mu ta dkar po rnams ni dgod pa bzhin du 'dug pa'i mtsho de mthong bar gyur to/_/ngang pa khyo shug gnyis po de yid bzhin gyi mtsho na
[\[75b.2\]]'khod kyang /_mtsho de'i dpal rab tu yid du 'ong ba mthong nas/_rab tu ya mtshan che zhing rang gi ngang pa'i tshogs kyang rjes su dran par gyur te/_e ma ho/_/ngang pa'i tshogs de dag kyang 'dir lhags kyang ci ma rung snyam nas/_'jig rten pa ni phal cher du/_/spyi yi bde ba
[\[75b.3\]]myong nas ni/_/byams shing rjes su chags pa yis/_/mdza' bshes thog mar dran par 'gyur/_/de nas ngang pa khyo shug gnyis po de na re/_ji srid 'dod pa 'khod 'khod nas/_dbyar gyi dus su bab pa dang glog 'gyu ba ni mtshon cha 'debs pa 'dra/_sprin gyis
[\[75b.4\]]khebs pa'i mun pa ni ha cang mi gnag_/sprin gyi tshogs mang po 'du ba ni lha ma yin gyi dmag tshogs 'du ba bzhin/_rma bya'i mdongs yongs su rgyas pa ni mdzes par gyur/_rma bya'i sgra cong cong bu 'byin pa ni dbyar sprin rnams rgyal bar gyur pa bzhin du mgu bar byed/_
[\[75b.5\]]rma bya mang po ni gar sna tshogs byed/_bya bran mang po ni sgra sna tshogs 'byin cing rnam par rgyu/_me tog ka dam pa dang /_sardza dang /_ardzu na dang /_ke ta ka'i dri zhim pos bsgos pa'i ser bu bsil ba'i ngad ldang ba ni nags tshal dbugs 'byin pa bzhin/_bya mang po'i phreng ba brgyus
[\[75b.6\]]pa ni sprin gyi so'i phreng ba gtams pa bzhin/_ngang pa'i tshogs rnams ni gud du 'dong 'dod pas/_sgra cher mi 'byin zhing 'gro chas byed pa de bzhin du ngang pa khyo shug gnyis po de yang yid bzhin gyi mtsho de nyid du slar song ngo /_/ngang pa'i bdag po'i drung du lhags nas kyang yul dang phyogs
[\[75b.7\]]kyi gtam gleng bslang ba'i tshe/_mtsho de'i yon tan khyad par can de gleng ngo /_/lha gangs ri'i lho phyogs na yul bA rA NA sI zhes bgyi ba na rgyal po tshangs byin zhes bgyi ba zhig mchis te/_des mtsho chen po rmad du byung ba/_bzang ba/_yon tan che ba brjod kyis mi lang ba cig bya rnams la rang dgar
[\[76a\]]
[\[76a.1\]]spyod cing /_bde ba'i longs spyod du stsal te/_nyin re zhing yang mi 'jigs pa sbyin pa'i sgra yang sgrogs/_bya rnams kyang de na rang gi khyim na mchis pa bzhin du 'jigs shing bag tsha ba ma mchis par spyod cing mchis so/_/de bas na lha yang dgung
[\[76a.2\]]lo slad ma la der gshegs pa rigs so/_/de skad ces zer ba thos nas ngang pa'i tshogs de dag thams cad lta bar 'dod par gyur to/_/de nas byang chub sems dpas ngang pa'i sde dpon bzhin bzang la gros dris pa'i tshig dang yi ge gsal ba rgya cher bstan nas ji ltar bya bar
[\[76a.3\]]rigs zhes smras so/_/de nas bzhin bzang gis phyag 'tshal nas de la smras pa/_lha der gshegs pa mi rigs so/_/de ci'i slad du zhe na/_'o skol gyi lus 'di dag ni sha bzar rung ste chags pa'i gnas lags shing yid du 'ong ba sha stag lags la/_bdag cag 'di na
[\[76a.4\]]cis kyang phongs pa ma mchis so/_/mi rnams kyi snying yang tshig 'jam po bcos ma phyi bzhag can du smra la/_gnod par sems pa'i rang bzhin ngan pa ni mi mngon par bgyid cing phal cher snying rje chung ba ngan g.yo can lags so/_/rje gcig gzigs su gsol/_phal cher
[\[76a.5\]]bya dang ri dwags rnams/_/smra dang sems pa mthun par bgyid/_/mi yi nang na kha cig ni/_/de las bzlog pa'i tshul la mkhas/_/'jam zhing snyan pa'i tshig smras kyang /_/don dang mthun par ma mchis so/_/tshong pa rnams kyis khe tshol phyir/_/bdag gi nor
[\[76a.6\]]yang 'god par bgyid/_/skyon dang bcas shing mi rigs pa/_/dgos pa mchis kyang mi sman te/_/de bas lha gcig de tsam gyis/_/thugs ches mdzad par mi rigs so/_/gal te der mi gshegs su mi rung na yang /_der gshegs la mtsho de'i longs spyod btang
[\[76a.7\]]ste/_slar myur du gshegs par rigs kyis de na yun ring du bzhugs par yang mi rigs la/_gtan du bzhugs dgongs par mi rigs so/_/de nas byang chub sems dpa' ston gyi dus la bab cing zla ba dang skar ma dang rgyu skar dri ma med pas brgyan pa'i tshe/_ngang pa'i tshogs
[\[76b\]]
[\[76b.1\]]mang po yul bA rA Na sI'i mtsho lta bar 'dod pa rnams kyis der 'dod ba'i phyir yang dang yang du gsol ba gdab pa dang /_ngang pa de dag gi ngo bzlog ma phod nas/_bzhin bzang la sogs pa ngang pa mang pos yongs su bskor te/_zla ba ston gyi sprin gyis bskor ba bzhin du der
[\[76b.2\]]song ngo /_/mtsho chen de yi nyams dga' dpal mthong nas/_/yid du 'ong dgu bkod pa sna tshogs rnams/_/rab tu dga' bas sems pa de rnams kyi/_/gnas su rung pa yon tan mtshungs par gyur/_/mtsho de gnas skabs de dang de dag gis/_/yid bzhin mtsho bas
[\[76b.3\]]gang dag lhag gyur pa/_/de yi phyir na ring du gnas par sems/_/yid bzhin mtsho la de dag mi sems so/_/de dag gis mi 'jigs pa sbyin pa'i sgra de yang thos la/_de na bya mang po rnams kyang bde bar 'khod/_mtsho de'i longs spyod kyis sems rab tu dga' zhing de nas
[\[76b.4\]]skyed mos tshal du rtser dong dong ba bzhin du longs spyod rjes su myong zhing dga' bar gyur to/_/de nas mtsho de dag bsrung bar bskos pa'i mi rnams kyis ngang pa de dag der lhags par rgyal po la bzlas par gsol pa/_lha sngon ngang pa mchog gnyis shig yon tan dang gzugs dka'
[\[76b.5\]]mchid du gda' ba/_de kho na dang 'dra ba'i ngang pa mchog gnyis shig 'dab ma ni gser gyi 'dab ma ltar mdzes/_gdong dang rkang pa gnyis ni gser btso ma bas kyang lhag par mdog 'jam zhing mdzes/_lus kyi tshad ni lhag par che zhing legs pa dag cig_/ngang pa'i g.yog
[\[76b.6\]]'khor brgya phrag du mas bskor te/_lha'i mtsho brgyan pa'i phyir mdzes pa bzhin du 'dir mchis so zhes gsol to/_/de nas rgyal po des bya ba shor ba'i mi bya ba shor ba'i las la mkhas par grags shing grub pa cig btsal nas/_bya de gzung ba'i phyir rim gro bskyed de bka'
[\[76b.7\]]stsal to/_/des kyang de bzhin du bgyi'o zhes rgyal po'i bka' nyan nas ngang pa de gnyis kyi gnas dang spyod yul legs par brtags te/_de dang de dag tu rnyi dam po rnams ni mi mngon par byas te btsugs so/_/de nas ngang pa de dag brtan zhing mi rung du dogs pa med pas
[\[77a\]]
[\[77a.1\]]rab tu dga' nas yid g.yengs su rgyu zhing 'khod 'khod pa las/_ngang pa'i bdag po'i rkang pa gnyis rnyis zin par gyur to/_/brid pa'i thabs ni mkhas pa yis/_/nyes su dogs pa med pa rnams/_/bag phab pa ni log par 'gyur/_/
[\[77a.2\]]bag med brlag pa'i 'byung khungs yin/_/de nas byang chub sems dpas bsam pa gzhan dag las kyang kha cig 'di lta bu'i nyams nyes par gyur na mi rung ngo snyam nas sgra 'byin pa'i bye brag gis mtsho 'di 'jigs pa dang bcas pa yin no/_/zhes bsgrags so/_/de nas
[\[77a.3\]]ngang pa de dag ngang pa'i bdag po rnyis zin pas snying 'dar nas 'jigs shing skrag la rtab pa'i skad mi snyan pa phyung ste gcig la gcig mi lta bar dmag gi dpung g.yul ngor pham pa bzhin du phyogs phyogs nas 'phur te byer ro/_/ngang pa'i sde dpon bzhin bzang ni ngang
[\[77a.4\]]pa'i bdag po'i drung nas ma g.yos so/_/byams pa'i bcing bas yid ni bcings pa rnams/_/rang gi srog dang bral ba'ang mi sems so/_/mdza' bshes nyams nyes gyur pa'i mya ngan ni/_/srog dang bral ba bas kyang sdug bsngal che/_/de nas byang chub sems dpas bzhin
[\[77a.5\]]bzang la smras pa/_song shig song shig bzhin bzang khyod/_/'di na 'dug pa mi rigs so/_/nga ni 'di ltar gyur pa la/_/khyod kyi srogs byar ga la yod/_/bzhin bzang gis smras pa/_'di na mchis na'ang 'gum par nges ma mchis/_/gud du mchis kyang rga shi med mi
[\[77a.6\]]'gyur/_/bde ba'i tshe na rtag tu khyod bkur la/_/nyams nyes tshe na dor du ga la rung /_/bdag gi srog bzung tsam gyi phyir/_/bya yi rgyal po khyod bor na/_/gtam ngan char bzhin bab pa yi/_/skyabs ni bdag la ci zhig mchis/_/rgyal po chen po nyams nyes pa/_/bor
[\[77a.7\]]te 'gro ba cha mchis sam/_/bya rgyal khyod ni cir gyur pa/_/de ltar bdag nyid gyur kyang rung /_/byang chub sems dpas smras pa/_rnyis ni zin par gyur pa la/_/tshang mang min pa gang du 'gro/_/khyod ni ma zin bde bar gnas/_/ci phyir de ltar 'gyur bar 'dod/_/de ltar byas na cir
[\[77b\]]
[\[77b.1\]]'gyur ltos/_/gnyis ka srog dang bral gyur na/_/gnyen bshes phyir ni 'khod pa dang /_/khyod dang nga la ci zhig phan/_/bde dang mi bde mun khung bzhin/_/phan pa'i don ni mi mngon pas/_/de lta bu la srog bor na/_/khyod kyis don ni ci zhig bstan/_/bzhin
[\[77b.2\]]bzang gis smras pa/_'dab chags rnams kyi gtso bo mchog_/chos kyi don kyang ma gzigs sam/_/chos don legs par bgyid na ni/_/srid pa'i don mchog thob par 'gyur/_/bdag ni chos kyi don la lta/_/chos kyi srid kyang thob par 'gyur/_/khyod la glo ba nye
[\[77b.3\]]ba'i phyir/_/bdag ni gson par mi 'tshal lo/_/byang chub sems dpas smras pa/_/mdza' bo nyams nyes gyur pa la/_/grogs po gang dag chos dran zhing /_/srog gi phyir yang mi gtong ba/_/dam pa rnams kyi chos yin bden/_/de bas khyod kyis chos bzhin byas/_/
[\[77b.4\]]nga la gus pa bstan zin gyi/_/ngas ni gsol ba btab pa bzhin/_/nga bdag 'dod pa bzhin du song /_/de ltar byas na rung ba ni/_/mdza' bshes nga dang bral ba rnams/_/blo gros phun sum tshogs pa khyod/_/song na 'byor pa mchog tu 'gyur/_/de ltar de gnyis
[\[77b.5\]]gcig la gcig_/byams pa'i yid kyis smras pa la/_/'chi bdag mngon sum 'ongs pa bzhin/_/rngon pa de yang 'ong ba mthong /_/de nas ngang pa'i mchog de gnyis kyis rngon pa de 'ong ba mthong ba dang cang mi smra bar 'khod do/_/des kyang ngang pa mang po de dag byer te
[\[77b.6\]]med par gyur pa mthong nas/_'dir 'ga' zhig ni rnyis zin yang dag go snyam nas/_blo la nges pa skyes te rnyi btsugs pa'i nags rnams nyul du song song ba dang /_ngang pa'i mchog de gnyis mthong ngo /_/de'i gzugs bzang po des yid la ngo mtshar cher gyur te/_gnyis ka
[\[77b.7\]]rnyis zin to snyam nas/_der btsugs pa'i rnyi gnyis bsgul ba dang /_de nas gcig ni rnyis zin gcig ni ma zin par bde bar 'dug bzhin du/_rim gro byed cing 'dug pa mthong nas/_snying la ya mtshan cher gyur te/_/bzhin bzang la ched du smras pa/_/bya 'di rnyi yis zin
[\[78a\]]
[\[78a.1\]]pas na/_/'phur te 'gro ba'i mthu rtsal med/_/nga yang drung du 'ongs bzhin du/_/mkha' la 'phur te mi 'gro 'am/_/khyod ni ma zin bde bar 'dug_/'dab gshog rdzogs shing mthu dang ldan/_/nga ni 'di ltar 'ong gyur kyang /_/ci phyir mkha' la myur
[\[78a.2\]]mi 'gro/_/bzhin bzang gis de skad zer ba thos nas/_tshig 'bru rab tu gsal zhing spel legs la rang bzhin gyis yid du 'ong zhing brtan pa'i yon tan gyi gzi byin dang ldan pa'i sgra phyung ste/_mi'i skad du smras pa/_nus bzhin du ni mi 'gro ba/_/bya 'di rnyi yis zin gyur te/_/sdug
[\[78a.3\]]bsngal chen po myong bar gyur/_/de phyir nga ni mi 'gro'o/_/khyod kyis 'di yi rkang pa gnyis/_/rnyi yi zhags pa chen pos bzung /_/bdag kyang 'di yi yon tan gyi/_/rnyis ni de bas dam du zin/_/de nas rngon pa de rab tu ya mtshan cher gyur te/_ba spu zing zhes byed par gyur
[\[78a.4\]]nas/_bzhin bzang la yang smras pa/_nga yis 'jigs nas ngang pa gzhan/_/'di bor nas ni gud du song /_/khyod ni 'di ltar 'di mi gtong /_/bya 'di khyod kyi cir 'ong gi/_/bzhin bzang gis smras pa/_ngang pa'i rgyal po srog dang 'dra ba'i grogs/_/bde ba sbyin pa de ni
[\[78a.5\]]nyams nyes gyur/_/de bas bdag gi srog ni yal gyur kyang /_/'di ni btang bar bdag gis mi nus so/_/de nas bzhin bzang gis rngon pa de yid mgu zhing ya mtshan cher byed par shes nas yang smras pa/_bzang po bdag cag smras pa 'dis/_/gal te bde ba 'byung 'gyur zhing /_
[\[78a.6\]]de ring bdag cag btang na ni/_/chos dang ldan pa'i grags pa thob/_/rngon pas smras pa/_ngas ni khyed la gnod mi byed/_/khyod ni nga yis bzung ba'ang med/_/de bas khyod ni ci bder song /_/gnyen dang 'phrad cing dga' bar gyis/_/bzhin bzang gis smras pa/_bdag gi
[\[78a.7\]]sdug bsngal mi bzhed na/_/bdag gis gsol ba bzhin du mdzod/_/gal te gcig gis mnyes gyur na/_/'di ni thong la bdag zung shig_/bdag cag chu dang zheng yang mnyam/_/na tshod la yang rgan gzhon med/_/'di ltar bslus par gyur pa la/_/khyod dang bdag
[\[78b\]]
[\[78b.1\]]gnyis pham rgyal med/_/bdag la thugs ches mi 'gyur na/_/khyod kyis bdag nyid sngar zung la/_/bya yi rgyal po phyi nas thong /_/khyod kyi rnyed pa'ang de bzhin la/_/bdag gis gsol ba'ang gnang bar mdzod/_/ngang pa mang po'ang dga' bar gyis/_/de bas mdza' ba'ang de bzhin
[\[78b.2\]]'gyur/_/khyod kyis btang na'ang ji ltar 'gyur ba gzigs/_/ngang pa mang po grags pa'i bdag po 'di/_/nam mkha' dngas pa'i nang na rnam mdzes pa/_/lha min rgyal po zla ba bzang po bzhin/_/de nas rngon pa de snying sra zhing rtsub pa la goms kyang /_de rang gi srog la yang mi blta
[\[78b.3\]]bar jo bo la snying nye zhing byams pas chu gang khrel ltas che ba'i yon tan gyi gzi byin dang ldan pa/_brtan zhing 'jam por smra ba'i rgyan gyis brgyan pa'i tshig des sems dul bar gyur nas ngo mtshar che zhing rab tu gus pa'i dbang gis thal mo sbyar te bzhin bzang la smras pa/_skal ba chen
[\[78b.4\]]po legs so legs so/_/jo bo'i don du srog btang ba/_/khyod kyis 'dir ni gang bstan pa/_/de lta bu yi chos bzang ba/_/mi 'am lha yi nang na dkon/_/de bas khyod kyi rgyal po de/_/mgu bar byas nas gtang bar bya'o/_/khyod kyi srog pas phongs de la/_/gnod pa byed pa
[\[78b.5\]]su zhig yod/_/de skad ces smras nas/_rngon pa des rgyal po de'i bka' mnyan par ngang pa'i rgyal po snying rje can de la rim gro byas nas rnyi bkrol te btang ngo /_/de nas ngang pa'i sde dpon bzhin bzang de/_ngang pa'i rgyal po de btang bas snying rab tu dga' bar gyur te/_rngon pa la dga'
[\[78b.6\]]zhing byams pa'i lta bas bltas nas smras pa/_ngang pa'i rgyal po khyod kyis de btang bas/_/bdag ni mdza' bos ji ltar dga' gyur pa/_/mdza' bo khyod kyang gnyen dang lhan cig tu/_/ston brgya mang po rab tu dga' bar shog_/khyod kyi las byas don med mi 'gyur phyir/_/nga dang ngang
[\[78b.7\]]pa mang po'i bdag po gnyis/_/bde bar zung la khur gyi ngor bsngos te/_/pho brang nang du rgyal po'i spyan sngar brim/_/ngang pa'i rgyal po g.yog dang bcas gzigs nas/_/rgyal po de ni nges par dgyes par 'gyur/_/khyod la mgu bar gyur pa'i nor chen rnams/_/de yang
[\[79a\]]
[\[79a.1\]]mi re ba dag stsol bar 'gyur/_/de nas des de ltar gal gyis gcus pa dang /_rngon pa des bsams pa/_'di lta bu'i ngang pa ngo mtshar rmad du byung ba 'di gnyis re zhig rgyal po'i spyan sngar brim mo snyam nas/_ngang pa'i mchog de gnyis khur gyi ngor
[\[79a.2\]]bsngos te/_bde zhing ma bcings par khyer te song song nas rgyal po'i spyan sngar brim mo/_/bdag gis ngang pa'i rgyal po 'di/_/sde dpon dang bcas 'tshal te mchis/_/rmad du byung ba'i spyan gzigs 'di/_/rgyal po'i spyan sngar brim du gsol/_/de nas rgyal po de ya mtshan
[\[79a.3\]]che zhing snying rab tu dga' bar gyur nas/_ngang pa'i mchog gser gyi pha bong 'dra ba gzi mdangs dang ldan pa'i gzugs yid du 'ong ba de gnyis la bltas nas/_rngon pa de la smras pa/_bya 'di gnyis ni ma bcings la/_/snad cing smas pa'ang yang med par/_/khyod ni sa la
[\[79a.4\]]'gro ba yis/_/ji ltar zin pa zhib tu smros/_/de skad ces smras pa dang /_rngon pa des rgyal po la phyag 'tshal nas smras pa/_mtsho dang lu ma'i 'gram dag na/_/bya rnams rgyu ba'i sa phyogs su/_/bya rnyi rab tu mi bzad pa/_/bdag gis shin tu mang po btsugs/_/de nas ngang
[\[79a.5\]]pa'i mchog 'di ni/_/bag phab dogs pa med par rgyu/_/rnyi rnams btsugs pa de dag gis/_/rkang pa gnyis nas zin par gyur/_/gcig ni ma zin de la 'khor/_/bdag la de yis gsol ba btab/_/ngang pa'i rgyal po'i srog glud du/_/bdag nyid mchis bgyis zer bar gyur/_/
[\[79a.6\]]mi yi skad du tshig smras pa/_/rnam par gsal la tshig 'bru 'jam/_/bdag gis srog kyang yongs btang zhing /_/gsol ba 'debs shing gzi byin che/_/de bas 'di tshig rab tu 'jam pa dang /_/rje la snying nye spyod tshul brtan pa des/_/bdag ni mgu bar gyur nas 'di yi rje/_/bdag
[\[79a.7\]]gis khro ba btang nas 'di yang btang /_/de ltar bya rgyal 'di ni btang ba yis/_/dga' bar gyur nas snyan pa mang du smras/_/bdag gi sug las don med mi 'gyur phyir/_/khyod kyi spyan sngar brim zhes bdag la mchis/_/de bas 'di ni bya'i gzugs can chos dang mthun pa gzhan zhig
[\[79b\]]
[\[79b.1\]]lags/_/gang gis bdag gi sems kyang de ma thag tu 'jam zhing mnyen par gyur/_/de bas bdag gis bya yi rgyal po rnyi las bkrol te btang ba dang /_/bdag la drin gzo phyir ni rje khol bcas te khyod kyi spyan sngar mchis/_/rgyal po des de skad thos nas rab tu dga' zhing yid la
[\[79b.2\]]ngo mtshar cher gyur te/_gser gyi stan khri rgyal po'i gdan du 'os pa'i khri des rkang pa rin po che sna tshogs kyis spras pa'i 'od zer 'phro zhing sdug pa/_lha'i gdan rim pa du mar bshams shing bzang ba rgyab rten bde zhing nyams dga' bas brgyan pa/_rkang rten btsugs pa gcig dang
[\[79b.3\]]pa'i rgyal po de'i stan du things shig ces bka' stsal to/_/blon po chen po'i gdan khri gcig ni bzhin bzang gi sten du things shig ces bsgos so/_/de nas byang chub sems dpas bsams pa/_da ni dga' bar gyur pa'i gtam bya ba'i dus la bab po snyam nas/_dril bu ltar
[\[79b.4\]]snyan pa'i skad phyung ste/_rgyal po la smras pa/_gzi byin che zhing mdangs dang ldan pa'i sku/_/bde bar gnas khyod da lta thugs bde 'am/_/khyod kyi chos kyi sku la rma med dam/_/bka' lung snyan pas rgya cher dbugs phyung ngam/_/phan btags nan tur bgyi ba'i bka' khrims
[\[79b.5\]]kyis/_/'bangs kyi skye dgu bsrung ba'i dbang bskur tam/_/bdag gi grags pa'i gtam snyan rgyas gyur tam/_/'bangs rnams glo ba nye zhing phan btags sam/_/blon po mdzangs shing glo ba nye rnams la/_/brtag pa'i thabs kyis legs par brtags lags sam/_/'bangs
[\[79b.6\]]la sman pa rtag tu dgongs lags sam/_/de dag mi mkhyen pa ni mi bzhugs grang /_/dpa' zhing thabs la mkhas pa'i thugs rje can/_/rgyal phran de dag bka' ni nyan lags sam/_/thugs rje chen po'i mdzad pa ma lags sam/_/thugs chen bag med par ni mi mnal grang /_/
[\[79b.7\]]chos dang bde dang srid rnams mthun lags sam/_/khyod kyi spyod pa dam pa dga' ba yi/_/grags pa phyogs su rgyas par gyur pa yis/_/dgra rnams shugs 'byin spyod par gyur lags sam/_/de nas rgyal po de sems rab tu dang zhing dbang po rnams kyang dang la gsal bar gyur
[\[80a\]]
[\[80a.1\]]nas/_de la slar smras pa/_ngang pa de ring bdag kyang bde/_/thams cad du yang bde bar 'gyur/_/dam pa bdag dang 'phrad pas 'dir/_/yun ring bsam pa 'grub par gyur/_/khyod ni rnyi yis zin pa na/_/dga' bas sems ni g.yengs
[\[80a.2\]]gyur nas/_/khyod la dbyug pas brdegs nas ni/_/'di yis snad par ma byas sam/_/de ltar rngon pa 'di dag ni/_/bya rnams zin cing snad gyur te/_/dga' bas sems ni g.yengs gyur na/_/ngan pa dag kyang spyod par 'gyur/_/byang chub sems dpas smras pa/_'di lta
[\[80a.3\]]bur ni nyams nyes kyang /_/rgyal po chen po bde zhing mchis/_/'dis kyang bdag la dgra bzhin du/_/gnod pa ci yang ma bgyis so/_/bzhin bzang 'di yang ma zin par/_/bdag la byams pas zin bzhin 'dug_/'jam por smras pa mthong ba dang /_/ngo mtshar che bar gyur pa
[\[80a.4\]]yis/_/'di yi tshig ni 'jam po yis/_/de nas yid ni mgu gyur nas/_/dul zhing rim gro cher bskyed de/_/bdag ni 'di yis rnyi las bkrol/_/de bas 'di ltar bzhin bzang gis/_/'di la phan yon gdags pa dang /_/bde ba chen po 'byung ba'i phyir/_/bdag cag
[\[80a.5\]]gnyis ni 'dir mchis so/_/rgyal pos smras pa/_bsam pa gnyis ni 'dir byon te/_/khyed gnyis byon pa rab tu legs/_/khyed gnyis mthong bar gyur pas na/_/bdag ni rab tu dga' bar gyur/_/rngon pa 'di yang de ring nas/_/don chen grub pa gzigs su gsol/_/'o skol
[\[80a.6\]]gnyis ka dga' bgyis pas/_/'di ni mgu bar 'gyur bar rigs/_/de skad ces smras nas/_rgyal po des rngon pa de la nor rab tu mang zhing rgya che ba byin te mgu bar byas nas/_yang rgyal pos smras pa/_khyed gnyis ched du bdag gi khyim du byon/_/de bas bdag la 'dzem dogs ma
[\[80a.7\]]mchis par/_/ci dang ci bzhes de dag bdag la gsungs/_/bdag gi bdog pa khyed dang thun mong lags/_/mdza' bos spobs te dogs med tshig gsal ba/_/longs spyod bdog la bslangs nas mgu gyur pa/_/de lta bu ni nor gyis mgur mi 'gyur/_/de bas mdza' bo'i spobs
[\[80b\]]
[\[80b.1\]]pa phan yon che/_/de nas rgyal po des bzhin bzang la smrar gzhug par 'dod nas 'dzum dmul te bzhin bzang la bltas nas smras pa/_skye bo gsar bu bshes shing ma 'dris pa/_/rab tu spobs shing bag phab mi rung yang /_/des shing mnyam par bzhag pa'i tshig dag gis/_/
[\[80b.2\]]zhe sar bcas shing snyan par mi smra min/_/de bas tshig tsam smra ba yis/_/bdag ni spobs par re ba dang /_/phyi phyir mdza' bar 'dod pa dang /_/bsam pa don yod bgyi bar rigs/_/de skad ces smras pa dang /_ngang pa'i sde dpon bzhin bzang gis de la tshul bzhin du phyag
[\[80b.3\]]'tshal te smras pa/_dbang chen 'dra ba khyod dang gnyis/_/de ltar bka' mchid gsungs pa ni/_/rab tu dgyes pa'i tshul bstan na/_/su zhig yid la bsam mi rdzogs/_/mi yi bdag po bka' mchid gsung bzhin la/_/bya yi bdag po rab tu dga' bzhin du/_/bka'
[\[80b.4\]]mchid de lta'i nang du 'bangs dag gis/_/spyi brtol bskyed de smra ba ga la rigs/_/ya rabs dul ba'i tshul ni de ma lags/_/de ltar 'tshal bzhin rab tu ji ltar 'jug_/rgyal po chen po de bas bdag mi smra/_/bzod par mdzad pa'i rigs na bzod par gsol/_/
[\[80b.5\]]de skad ces smras pa dang /_rgyal po rab tu dga' zhing bzhin gyi mdangs phyung nas bzhin bzang la 'di skad ces smras so/_/khyod kyi yon tan gtam snyan mi rnams zer bar rigs/_/ngang pa'i bdag po dang yang grogs po 'thams par rigs/_/dul ba dang ni tshul la
[\[80b.6\]]mkhas pa 'di lta bu/_/rang gi sems ni ma sbyangs ga la yod/_/de bas bdag cag mdza' ba 'di/_/ci nas rgyun mi chad pa dang /_/de bzhin bdag la spobs par gyis/_/ya rabs 'phrad pa nyams ma gyur/_/de nas byang chub sems dpas rgyal po de rab tu mdza' bar
[\[80b.7\]]'dod pa dang byams par shes nas/_de la mgu bar byed cing 'di skad ces smras so/_/dang po bshes par gyur pa na'ang /_/bdag nyid chen po'i tshul 'dzin pas/_/mdza' bo dam pas bya ba gang /_/de ni khyod kyis bdag la byas/_/bkur sti bgyi ba'i cho ga 'dis/_/
[\[81a\]]
[\[81a.1\]]khyod kyis bdag la gang bstan pa/_/rgyal po chen po su yis sems/_/dran bzhin dmigs par mi 'gyur mchis/_/dgos pa lta zhig ched che ci zhig mchis/_/rgyal po chen po khyod la brten zhing lta/_/khyod ni mgron la dga' zhing yon tan 'dod/_/
[\[81a.2\]]'di ltar gyur pa nges par goms pa yis/_/'bangs la phan phyir rgyal po'i tshul 'dzin pa/_/drang srong mnyam gzhag dka' thub 'bad pa bzhin/_/khyod kyi yon tan rang gi ngang gis gnas/_/rang bzhin dul ba khyod lta lags kyang mod/_/de bas bstod par 'os pa'i yon tan bde/_/
[\[81a.3\]]'byung po nges pa'i gcong rong mi 'dod do/_/yon tan skyon gyi chos nyid 'di shes nas/_/sems yod su zhig mi phan lam ngan 'gro/_/dpa' bas yul 'khor thob par mi 'gyur la/_/nor dang rtsol phod thabs kyis de mi thob/_/yon tan med na nor gos 'bad mi phan/_/rgyal
[\[81a.4\]]po yon tan gyis ni thob par 'gyur/_/lha yi dbang po'i dpal yang yon tan ltos/_/yon tan yod na rgyud kyang rab tu 'phel/_/grags pa rnams kyang yon tan nyid las 'phro/_/bdag nyid che ba'i mthu yang yon tan gnas/_/zla ba'i 'od las gsal ba'i yon tan ni/_/
[\[81a.5\]]dgra bo mi bzad dregs pas sdang ba dang /_/'khon snying yod cing phrag dog che ba dang /_/yid ni dang zhing rab tu mgu bar byed/_/rgyal po de ltar dul la sogs pa yi/_/yon tan bzang zhing che ba ma nyams par/_/rgyal phran dregs pa mthu yis btul nas ni/_/sa 'di skyong la
[\[81a.6\]]'bangs kyang bskyang du gsol/_/'bangs la phan gdags rgyal po'i don gyi mchog_/rgyal po chos la dga' bar gyur na ni/_/tshe rabs gnyis ka bde ba'i lam 'di yin/_/rgyal po'i spyod pa bzhin du 'bangs kyang spyod/_/de bas chos bzhin sa la gnas pa slobs/_/sum cu rtsa
[\[81a.7\]]gsum rje yang khyod la bsrung /_/khyod kyi drung na bde bar gnas gyur kyang /_/bdag gi grogs mang sdug bsngal 'bod pa bzhin/_/de nas rgyal po 'khor dang bcas pa de'i tshig de la mngon par dga' bar gyur nas/_bkur sti dang tshig snyan par smras te/_ngang pa'i gtso bo de gnyis
[\[81b\]]
[\[81b.1\]]slar bkyes so/_/de nas byang chub sems dpa' ston gyi nam mkha'i dkyil ral gri dri ma med pa ltar sngo zhing dwangs la mdzes pa la 'phur nas/_bzhin bzang de'i phyi bzhin du 'brang ba ni/_gzugs brnyan drung na 'dug pa dang 'dra bar byas te/_ngang pa'i tshogs mang po'i drung du 'ong ba
[\[81b.2\]]dang /_mthong ma thag tu rab tu dga' ba dang ldan par byas so/_/dus dus dag tu ngang pa'i rgyal po de/_/gzhan la snying brtse'i phyir ni rgyal po yi/_/ched du song nas chos kyang ston par byed/_/rgyal po des ni mchod pa gus par byas/_/de lta bas na dam pa rnams dud 'gror lhung
[\[81b.3\]]ba'i spyod pa la yang /_skyes bu dam pa ma yin pa rnams kyis rjes su mthun par bya ba tsam yang mi nus na/_bde 'gro la gnas pa rnams la lta smos kyang ci dgos/_de ltar tshig snyan pa ni gnyis ka la phan par 'gyur ba yin no/_/zhes tshig snyan par smra ba'i yon tan
[\[81b.4\]]bsngags pa la yang sbyar bar bya'o/_/de ltar dge ba'i bshes gnyen dang ldan pas don bsgrub dka' ba yang grub par gyur to/_/zhes dge ba'i bshes gnyen gyi yon tan bsngags pa la yang brjod par bya'o/_/gnas brtan kun dga' bo'i sngon gyi ris mthun pa la yang
[\[81b.5\]]brjod par bya ste/_'di ltar byang chub sems dpa' dang lhan cig tu 'grogs te/_yun ring por byams pa dang rab tu gus pa 'ba' zhig byed pa yin no/_/zhes brjod par bya'o/_/ngang par skyes pa'i rabs te nyi shu gnyis pa'o//_//bam po brgyad pa/_skyes bu dam pa
[\[81b.6\]]rnams ni phan btags pa la drin du gzo ba dang bzod pa la goms pas rim gro ma byas kyang sngon phan 'dogs pa la snying brtse ba lhod par mi 'gyur ro/_/de yang 'di ltar bcom ldan 'das 'di sngon byang chub sems dpar gyur pa'i tshe/_kun du rgyu byang chub ces bya bar grags so/_/de khyim
[\[81b.7\]]na gnas bzhin du 'jig rten pas bsngags pa'i gnas rnams kyi go rims ni rgya cher shes/_sgyu rtsal rnam pa sna tshogs la ni mkhas par byas/_rab tu byung nas kyang 'jig rten la phan 'dogs par brtson pas chos kyi gtsug lag rnams la lhag par yang blo zhen par gyur te/_de dag
[\[82a\]]
[\[82a.1\]]la slob dpon gyi go 'phang thob par gyur to/_/de bsod nams dang ldan zhing shes pa rgya che ba dang 'jig rten gyi spyod tshul la mkhas pa dang nan tan che ba'i yon tan dang ldan pas/_gang dang gang du song ba de dang der mkhas pa rnams dang mkhas pa la dga' ba
[\[82a.2\]]rnams dang /_rgyal po'i blon po rnams dang /_bram ze dang /_khyim bdag rnams dang /_gzhan mu stegs can rnams dang /_rab tu byung ba rnams kyis bkur sti bya zhing dran par bya bar gyur to/_/bsod nams gzhi las 'bar ba'i yon tan rnams/_/nan tan bsgrub pa'i byin
[\[82a.3\]]gyis dga' bar gyur/_/dgra yang rang gi grags pa bsrung ba'i phyir/_/lhag par bkur sti byed pa nyid du gyur/_/de nas bdag nyid chen po de 'jig rten la phan btags pa'i phyir/_grong dang grong khyer dang ljongs dang /_grong rdal dang yul 'khor dang rgyal po'i pho brang 'khor du
[\[82a.4\]]rgyu zhing song song ba las/_rgyal po zhig gi yul gyi 'dab tu phyin par gyur to/_/de'i yon tan gyi mthu rgya chen po des thos shing de rgyang ring po nas 'ongs par shes nas yid rab tu dga' ste/_rang gi skyed mos tshal nyams dga' ba'i sa phyogs gcig tu de'i gnas byed du bcug go/_/
[\[82a.5\]]bsu ba la sogs pa bkur sti cher byas te/_de rang gi yul du bzhag nas slob dpon la slob mas bya ba bzhin du rim gro dang bkur sti tshul bzhin du byas te mchod cing bkur ro/_/longs spyod yon tan phun sum tshogs/_/khyim du re ba'i mgron 'ongs nas/_/yon tan can la
[\[82a.6\]]dga' ba rnams/_/rab tu dga' zhing spro bar gyur/_/byang chub sems dpas kyang de la chos kyi gtam yid du 'ong zhing rna bar snyan pa rnams kyis phan par 'gyur ba'i lam bstan pas nyi ma re re zhing phan 'dogs par 'gyur ro/_/gus pa med la'ang chos la dga' ba rnams/_/
[\[82a.7\]]gzhan la snying brtse phan pa'i tshig smra na/_/phan par 'dod cing yon tan dga' ba yi/_/skye bo snod gtsang 'dra la smos ci dgos/_/de nas rgyal po de'i blon po rnams dang mkhas pa'i thabs thob pa rnams 'khor tshogs pa'i nang du/_byang chub sems dpa' sems dpa' chen po la rim
[\[82b\]]
[\[82b.1\]]gro cher byas pa dang /_yon tan phun sum tshogs pa la phrag dog gi sems skyes nas mi bzod par gyur to/_/rang gi yon tan grags pa khyad par can/_/'gro ba mgu bar nus pa'i mthu can la/_/yon tan bcos mas bkur sti thob pa rnams/_/phrag dog me ni gor ma chags
[\[82b.2\]]par 'bar/_/de la gtsug lag gi gtam gyis mngon sum du zil gyis mnan mi nus shing /_rgyal po chos la brten pa'ang ma bzod nas/_thabs de dag gis rgyal po byang chub sems dpa' la mi dga' bar gyur pa byas so/_/lha kun tu rgyu byang chub la thugs ches par mdzad
[\[82b.3\]]par mi rigs so/_/gdon mi za bar 'di ni lha yon tan la dgyes pa dang chos la phyogs par 'tshal nas/_brlag par bgyi ba'i slad du g.yo dang bcas pa'i tshig 'jam po smra zhing spyod pa'i nyams drod 'dzin pa lags te nyi 'og gi rgyal po 'ga' zhig gis bya ma rta btang bar lags
[\[82b.4\]]par gor ma chags so/_/de ltar ci mngon zhe na/_'di ltar chos kyi bdag nyid can du bgyis nas/_lha'i zhal snga nas cig kho na thugs rje che ba dang /_ngo tsha mkhyen zhing 'jam des can du bslab ste srid dang 'dod pa dang mi mthun pa rgyal rigs kyi chos ma yin pa snyan dngags dang
[\[82b.5\]]mi mthun pa/_chos la skul ma 'debs shing /_snying rje dang ldan pa bgyi ba'i don du bsgrub cing ched cher bgyis nas thabs kyis bag 'bebs so/_/nyi 'og gi rgyal po'i pho nya gzhan dag dang bshes shing 'drul la/_'di nyid kyang rgyal po'i gtsug lag gi rgyus la mi mkhas pa yang
[\[82b.6\]]ma lags te/_de bas na bdag cag ni 'di la glo ba mi ches so/_/de nas rgyal po de la dbyen gyi thabs yang dang yang du lan du mar phan par 'dod pa bzhin du mi mang pos smras pa dang /_byang chub sems dpa' la yid mi ches par gyur te byams pa dang bkur sti chung zhing sems sngon dang mi
[\[82b.7\]]'dra bar gyur to/_/'brug sgra drag po ser ba 'dra ba yi/_/dbyen gyi ser ba rdo rje 'bab pa ni/_/ming tsam tshod kyis mdza' ba brtan pa dag_/nyams shing zhig par mi 'gyur su zhig yod/_/de nas rgyal po de byang chub sems dpa' de la bag mi 'bebs shing dga' dga' ltar byed pa btang ste
[\[83a\]]
[\[83a.1\]]bkur sti chung bar gyur nas/_sngon bzhin du rim gro mi byed par gyur to/_/byang chub sems dpa' yang sems gtsang bas rgyal po rnams 'bangs kyi bya ba mang pos blo brel to snyam nas/_de ltar gyur pa yid la yang mi byed na/_de'i 'khor 'khod pa rnams gus pa
[\[83a.2\]]dang rim gro byed pa la g.yel bar gyur pa mthong ba dang /_rgyal po thugs ma dgyes par gyur pa shes nas/_kun tu rgyu'i yo byad dbyug pa gsum dang ril ba spyi blugs la sogs pa khyer te 'gro bar chas so/_/de ltar gyur pa rgyal po des thos nas da dung 'khon byung ba nyid du yang ma gyur pas/_des
[\[83a.3\]]shing dul ba'i tshul bstan te/_de'i drung du song nas rtab rtab por gyur pa 'dra bar byas te slar log par 'dod bzhin du smras pa/_ci phyir 'di ltar 'phral du bdag bor te/_/khyod ni 'gro bar chas pa bzhin du sems/_/nongs par dogs pa 'ga' zhig 'byung ba'i gzhi/_/bdag gi nongs
[\[83a.4\]]pa khyod kyis mthong ngam ci/_/de nas byang chub sems dpas de la smras pa/_/bdag ni 'phral la 'di ltar mi mchi zhing /_/bkur sti chung ba tsam gyis khros ma lags/_/khyod ni chos kyi snod du ma gyur cing /_/g.yo dang bcas pas 'di nas bdag ni cha/_/de nas rgyal po des khyi
[\[83a.5\]]gnang chen cig khros zhing zug ste so gtsigs nas der zar 'ongs pa bstan nas yang smras pa/_rgyal po chen po mi ma lags pa 'dis mche bzhi bgyis pa gzigs su gsol/_khyi 'di sngon ni khyod kyi rjes 'brang zhing /_/bdag la rab tu 'dris par bgyis pa las/_/mdzad stangs gsang
[\[83a.6\]]bar shes par ma gyur nas/_/zugs shing za bas khyod kyi dgongs pa bstan/_/bdag la ma gus rtsub pa cung zad cig_/khyod las nges par 'di yis thos lags grang /_/de bas 'dis kyang rjes su 'brang bar gyur/_/'khor rnams spyod pa khyod ni dgyes par bgyid/_/de nas rgyal po
[\[83a.7\]]de brtags pa la bab pa dang ngo tsha bas mgo smad de 'di'i blo rno ba des sems mi dga' bar gyur te/_nga ni g.yo bya ba'i dus la ma bab po snyam nas/_byang chub sems dpa' la phyag 'tshal te smras pa/_khyod las gleng nas bka' mchid 'di lta bu/_/bdag cag tshogs pa'i nang du bgyis kyang
[\[83b\]]
[\[83b.1\]]mad/_/dgos pa'i dbang gis bdag gis yal bar bor/_/de bas bzod par mdzod la ma bzhud bzhugs/_/byang chub sems dpas smras pa/_bdag ni bkur sti chung ba'i phyir mi bzod de mchi ba ma lags kyi rgyal po chen po da ni mchi ba'i dus lags pa'i slad du mchis so/_/khyod kyis
[\[83b.2\]]gzigs su gsol/_bkur sti cung zad bri bar gyur pa'i tshe/_/bdag rang langs te song bar ma gyur na/_/phongs shig 'dug pa ngan zhing byis pa'i chos/_/ma bltas na ni slad kyis bskrad par 'gyur/_/de bas na ni mchi ba'i dus la bab/_/mi dga' bzhin du mchis su ga la rung /_/
[\[83b.3\]]lan cig tsam gyis sma bab gyur pa yis/_/sngon chad phan btags pa yang ga la snyam/_/byams pa'i rlan med brten du mi rung ste/_/khron pa skam po chu 'dod mi bsten bzhin/_/de la rab tu bsgrims te don bsgrub kyang /_/de don chung zhing rnyog pa can du gyur/_/bde ba 'dod cing nyon
[\[83b.4\]]mongs mi 'dod pas/_/mtsho chen ston ka'i chu gtsang 'dra ba ni/_/rab tu dwangs pa nyid la brten par rigs/_/tshul 'di 'jig rten dag na gsal bar grags/_/gus par byed kyang gzhan du phyogs pa dang /_/gzhan du phyogs kyang zhum pas de la lta/_/sngon chad phan
[\[83b.5\]]btags drin du mi gzo pa/_/mi yi gzugs de ci lags gtol ma mchis/_/ma brten pa dang rab tu brten drags dang /_/bslang ba drags na byams pa med par 'gyur/_/de bas gnas pa'i skyon la mdza' ba'i mjug 'di ni/_/bsrung bar 'tshal gyis bdag ni re zhig
[\[83b.6\]]mchis/_/rgyal pos smras pa/_gal te khyod mi 'gror mi btub yang /_/nga la sems nas da rung slar yang 'dir byon cing bdag spyan ras kyis btsal bar rigs so/_/ha cang ma brten pa las 'khon byung ba mi rigs so/_/byang chub sems dpas smras pa/_rgyal po chen po 'jig
[\[83b.7\]]rten gnas pa 'di dag ni bar chad mang la gnod pa dang dgra mang bas gdon mi 'tshal bar mchi'o zhes mchid kyis 'tshal du mi rung ngo /_/gal te mchi ba'i skabs dang ldan na khyod kyi zhal lta'o zhes bdag nyid chen po des/_rgyal po de la tshig 'jam pos dga' bar byas nas/_rgyal po
[\[84a\]]
[\[84a.1\]]des bkur sti byas te/_de'i yul las byung ste song ngo /_/de khyim pa dang brten pa des/_sems mi bde bar gyur nas dgon pa'i gnas zhig tu gnas te blo bsam gtan la brtson par de na gnas pa las/_ring por ma lon par bsam gtan bzhi dang /_
[\[84a.2\]]mngon par shes pa lnga thob par gyur to/_/rab tu zhi ba'i bde ba'i ro myong ba des rgyal po la snying brtse ba'i dran pa byung bar gyur pa ni/_rgyal po de da lta ji ltar 'dug snyam pa dang /_de nas des 'di ltar blon po de dag gis lta ba gang la chags pa de dag la ltar bcug pa mthong ngo /_/de la
[\[84a.3\]]blon po la las ni rgyu brtags mi bzod pa'i dpe rnams kyis rgyu med pa'i lta ba las drangs so/_/pad+ma'i sdong po lo ma me tog snying po dang /_/kha dog dbyibs dang 'jam la sogs pa'i rgyu ni gang /_/bya yi 'dab ma sna tshogs ris su bris pa su/_/'gro ba 'di dag ngo bo nyid kyis de
[\[84a.4\]]bzhin nges/_/kha cig ni dbang phyug gi blos sbyar ba rgyu yin par ston te/_'di dag thams cad rgyu med byung bar mi rigs te/_/'di la kun tu bdag po mtha' yas gcig cig yod/_/sna tshogs 'di dag rang dgar byed pa nges par yod/_/'jig rten byas na phyis kyang
[\[84a.5\]]mnyam du med par byed/_/yang la las ni bde dang mi bde ba 'di dag thams cad sngon gyi las kyis byas kyi 'bad pa'i mthus byas pa ma yin no zhes de la de ltar 'dzin du bcug go/_/dngos po mtha' yas so sor gnas pa mang po rnams/_/gcig pus dus gcig tu ni ji
[\[84a.6\]]ltar bya bar nus/_/bde bar byed la'ang mkhas pa sdug bsngal myong bar 'gyur/_/de bas 'di dag thams cad sngon gyi las las gyur/_/gzhan dag ni chad par lta ba'i gtam gyis de 'dod pa'i longs spyod byed du gzhug pa'i phyir smras pa/_rnam pa sna tshogs kha dog yon tan ldan
[\[84a.7\]]pa'i shing /_/las kyis byas pa ma yin 'on kyang 'byung bar 'gyur/_/chu dgas na rnams kyang slar ni de bzhin skye mi 'gyur/_/'jig rten de dang 'dra bar bde la gzhol bar mdzod/_/kha cig ni de la rgyal rigs kyi gtsug lag las 'byung ba g.yo dang dgra thabs dang 'brel pa/_snying rje med cing
[\[84b\]]
[\[84b.1\]]skyon dang bcas pa chos dang 'gal ba la/_'di ni rgyal po'i chos lags so zhes ston to/_/brten pa'i mi rnams la ni grib ma'i ljon shing bzhin/_/de dag ji srid dgos pa'i dus la ma bab pa/_/de srid byas pa gzo bas rang gi grags pa bsrung /_/dgos pa byung na mchod sbyin phyugs
[\[84b.2\]]bzhin de dag spyad/_/de ltar blon po de dag gis rgyal po de lta ba ngan pa'i lam de dang de dag tu drangs par gyur to/_/de nas byang chub sems dpas rgyal po de skye bo sdig pa can dag brten cing blo gzhan gyi dring la 'jog pas lta ba ngan ba'i g.yang sar lhung du nye bar dogs nas de la snying brtse bar
[\[84b.3\]]gyur nas de las bzlog pa'i thabs bsams pa/_yon tan goms pas dge ba rnams/_/legs par byas pa sems la gnas/_/pad+ma'i 'dab las chu bo bzhin/_/nyes par byas pa mi chags so/_/de nas byang chub sems dpas bsams pa/_da ni de'i dus la bab po
[\[84b.4\]]snyam nas/_rang gi dka' thub kyi gnas su spre'u chen po zhig mngon par sprul nas/_rdzu 'phrul gyi mthus de'i pags pa bshus te/_gzhan mi snang bar byas nas/_des spre'u'i pags pa chen po sprul pa de gyon nas rgyal po'i pho brang gi sgor phyin pa dang /_chab sgo bas kyang sbran nas/_
[\[84b.5\]]rgyal po'i 'khor tshogs pa go rims bzhin du mi 'khrug par 'khod pa'i mtha' ni mtshon cha thogs pa rnams kyis bskor/_blon po dang /_bram ze dang /_pho nya dang /_nang mi gtso bo rnams kyis ni gang /_skye bo rnams kyi chas ni brtan zhing dul la rgya che/_chab sgo chen po'i sgo ba ral gri dang
[\[84b.6\]]dbyug pa thogs pa rnams kyis ni bsrung /_mi'i bdag po ni seng ge'i khri la 'dug par 'ongs so/_/rgyal po des kyang bsu ba la sogs pa mgron 'ongs pa'i bkur sti bya ba dang snyan par smra ba gdan bting ba byas nas/_spre'u'i pags pa gyon pa ngo mtshar cher bzung nas dris pa/_
[\[84b.7\]]'phags pa la spre'u'i pags pa 'di phul bas bdag nyid la phan pa chen po btags pa su zhig lags/_byang chub sems dpas smras pa/_rgyal po chen po 'di ni bdag nyid kyis rnyed kyi gzhan sus kyang ma 'tshal to/_/sa gzhi rang bzhin gyis mkhrang ba la/_rtswa ku sha dang rtswa tsam
[\[85a\]]
[\[85a.1\]]bting ba la mchis shing nyal bas gdungs na/_chos kyi cho ga bde blag tu bgyi ba rngo mi thogs la/_spre'u chen po 'di yang dka' thub kyi nags na mchis pa bdag gis mthong nas/_de la bdag gis bsams pa/_bdag gis chos spyod pa'i yo byad spre'u
[\[85a.2\]]'di'i pags pa rnyed do snyam mo/_/'di la 'dug gam nyal na chos kyang 'grub nus la/_rgyal po'i mal stan bzang po la ma chags par yang rang gi chos kyi cho ga bsgrub tu rung ngo snyam nas/_bdag gis de'i pags pa bcang ste de yang ma mchis par bgyis so/_/de skad zer ba
[\[85a.3\]]thos nas/_rgyal po des dul zhing des pa'i tshul bzung ste/_byang chub sems dpa' la ci yang slar ma smras so/_/de ngo tsha bar gyur nas cung zhig ma go smad de 'dug go/_/de nas blon po de dag sngon yang sems dpa' chen po de la sems mi bzod cing smra ba'i skabs rnyed pas
[\[85a.4\]]'dzum dmul te mdangs phyung nas rgyal po la bltas nas/_byang chub sems dpa' de bstan te smras pa/_e ma ho/_/khyod kyi chos la rjes su dga' bas blo la ltos/_/e ma ho/_/rtsol phod pa'i mthu che zhing brtan kyang bka' thub kyi nags na 'dug bzhin du/_gcig pus
[\[85a.5\]]dka' thub spyod cing lus nyam chung yang /_spre'u chen po 'di lta bu sod pa ngo mtshar che'o/_/dka' thub grub par gyur cig_/de nas byang chub sems dpas ma khros par smras pa/_khyod rang gi lta ba bzang po la mi lta bar 'di ltar bdag smad par mi rigs so/_/'dis mkhas pa'i grags pa phyin
[\[85a.6\]]par mi 'gyur ro/_/tshe dang ldan pa dag gzigs su gsol/_bdag gi lta la gnod pa'i tshig_/gang gis gzhan la gnod byed pa/_/de ni bdag la gnod pa yis/_/gzhan gyis mi snyan sgrogs par 'dod/_/de ltar bdag nyid chen po des blon po de dag la spyir smras pa/_so sor smra
[\[85a.7\]]bar 'dod nas blon po rgyu med par smra ba de la smras pa/_'gro ba'i ngo bo nyid kyis de bzhin nyid zer na/_/gal te de ltar bden na bdag la ci zhig smad/_/spre'u ngo bo nyid kyis shi bar gyur pa la/_/bdag la ci phyir sdig 'gyur bsad du ma zad dam/_/de ste de bsad bdag la sdig tu gyur na ni/_/
[\[85b\]]
[\[85b.1\]]'o na 'di ni rgyu las gyur par grub par 'gyur/_/de bas rgyu med smra ba 'di ni dor bar rigs/_/'dir ni de skad smra ba khyod la mi rigs 'gyur/_/gal te pad+ma'i sdong bu skyes la sogs 'dra na/_/'o na rtag tu rgyu med par yang cir mi 'byung /_/chu la sogs dang sa bon dag gis de byas nges/_/
[\[85b.2\]]de dag yod na skye la med na mi skye'o/_/gzhan yang tshe dang ldan pa dag re zhig legs par rtogs shig_/gtan tshigs bcas pa rgyu med zer ba ni/_/bdag nyid kyis ni khas 'ches sun phyung ngo /_/de ste gtan tshigs bstan par mi 'dod na/_/khas 'ches tsam gyis 'di la ci zhig phan/_/
[\[85b.3\]]gang zhig kha cig tu ni rgyu rkyen ma mthong bas/_/de nyid kyis ni thams cad rgyu med smra na ni/_/de dag rgyu dang bcas par mngon sum mthong bzhin du/_/de la sdang bas 'gal ba'i tshig ngan smra bar 'gyur/_/gal te gang na'ang rgyu ni yod par ma mthong na/_/de ni med ces nges par ci ltar
[\[85b.4\]]smra bar 'gyur/_/nyi ma nub tshe nyi ma'i dkyil 'khor dri med bzhin/_/yod bzhin du yang rgyu rkyen gzhan gyis mi snang mod/_/gzhan yang khyed cag yid du 'ong ba'i yul ni bde bar 'dod phyir brten/_/de dang 'gal ba dag ni brten par yong mi 'dod/_/de yi phyir yang rgyal po
[\[85b.5\]]dag la brten par byed/_/rgyu yang yod pa ma yin zhes ni rtag tu smra/_/gal te dngos rnams de ltar yin/_/rgyu yang yod par ma mthong na/_/rgyu med mthong na spre'u bsad pa/_/bdag la smad du ci zhig yod/_/de ltar bdag nyid chen po des rgyu med par smra ba de gsal ba rnams kyis
[\[85b.6\]]spobs pa med par byas nas/_dbang phyug rgyur smra ba de la bos te smras pa/_chos dang ldan pa dag gis kyang /_bdag de ltar smad par mi rigs so/_/thams cad kyi rgyu dbang phyug gi byed par khyed 'dod na ltos shig_/gal te thams cad dbang phyug byed na ni/_/'o na spre'u de de nyid kyis
[\[85b.7\]]bsad pas/_/khyed ni bdag la ci phyir sems mi dga'/_/gzhan gyi nyes pa bdag la ci phyir bsgo/_/de na spre'u chen po de shi ba/_/de yi snying rje bltas te ma bsad na/_/'gro ba'i rgyu ni dbang phyug yin zhes su/_/khyed cag ci phyir rgya cher sgrogs par byed/_/kye bzang po gzhan yang
[\[86a\]]
[\[86a.1\]]thams cad dbang phyug gis byas par lta na/_dbang phyug la ni re ba yis/_/ci phyir phyag la sogs pa 'tshal/_/khyod kyi de ni rang byung ste/_/gang gis byas pa de las yin/_/mchod sbyin khyod kyis gang byas pa/_/de ni mi byed ma yin te/_/bdag
[\[86a.2\]]nyid 'byor pa thob pa'i phyir/_/gang byed de nyid byed pa po/_/sdig pa chen po ma lus pa/_/gal te dbang phyug byed na ni/_/de la gus par byed pa dag_/yon tan ci zhig nas byed/_/sdig pas 'jigs na de dag kun/_/gal te de ni mi byed na/_/thams cad dbang phyug gis
[\[86a.3\]]byas zhes/_/de bas smra bar mi rigs so/_/de yang dbang phyug nyid du gyur pa ni/_/chos sam gzhan nas 'gyur grang na/_/gal te chos las gyur na ni/_/de yi sngon rol dbang phyug min/_/gang dag gzhan gyis byas gyur pa/_/de ni bran du gyur pa nyid/_/dbang phyug de ni ci yi
[\[86a.4\]]phyir/_/rgyu yis byas par ma gyur kye/_/de ltar gyur kyang gus shing chags/_/rigs dang mi rigs pa dor nas/_/gal te 'gro ba ma lus pa yi rgyur/_/dbang phyug chen po nyid du khyod 'dod na/_/dbang pos spre'u'i rgyal po bsad pa'i skyon/_/bdag la skur pa btab pa mi rigs so/_/
[\[86a.5\]]de ltar bdag nyid chen po des dbang phyug rgyur smra ba de la gtan tshigs bzang po rnams kyis shags med par byas nas/_sngon gyi las kyis byas pa smra ba de la bos te sngon du ltar bcug nas smras pa ni/_khyed rnams kyang bdag la smod pa legs pa ma yin no/_/'di dag thams cad sngon gyi las
[\[86a.6\]]kyis byas so zhes nga rgyal skye ba de'i phyir khyed la smra'o/_/gal te thams cad sngon gyi las kyis byas na ni/_de bas spre'u 'di bdag gis bsad pa nyes pa med/_/sngon gyi las kyis dgon pa mes tshig gyur pa las/_/gang phyir bdag la smad pa'i sdig pa ci zhig yod/_/de ste bdag gis spre'u
[\[86a.7\]]bsad sdig yod na/_/bdag gis bsad kyi sngon gyi las ma yin/_/gal te las dang las kyi rgyu 'dod na/_/de ltar yin na su yang grol mi 'gyur/_/sdug bsngal rgyu la'ang gal te bde bar 'gyur/_/bde ba bsgrub la'ang sdug bsngal gnas par 'gyur/_/da ltar gyur na bde dang sdug bsngal
[\[86b\]]
[\[86b.1\]]dag_/sngon gyi las kyis byas pa nges par mngon/_/bde dang sdug bsngal de ltar gyur pa'ang med/_/de bas sngon gyi las kyi rgyu ma yin/_/gsar du byas pa'i las kyang med par 'gyur/_/de ma grub na snga ma'ang ji ltar 'grub/_/sngon gyi las kyis kun byas zhes/_/'on kyang de
[\[86b.2\]]ltar sems na ni/_/ci phyir las ni spre'u bsad pa/_/bdag gis byas par yongs su brtag_/de ltar bdag nyid chen po des slar bzlog tu med pa'i gtan tshigs rnams kyis de ltar mi smra ba'i dga' thub blangs pa bzhin du byas/_chad par smra ba de la 'dzum dmul te smras pa/_
[\[86b.3\]]tshe dang ldan pa dag ci'i phyir bdag dmod pa la 'di ltar dga' bar 'gyur/_gal te chad par lta ba de kho na nyid yin par sems na/_'jig rten pha rol med na sus kyang ci zhig yang /_/sdig dang dge ba dag la'ang su zhig 'bad du yod/_/mkhas pa rnams kyang rang dgar ci bder
[\[86b.4\]]spyod pa'i rigs/_/de ltar gyur na spre'u de bsad kyang nyes pa med/_/'gro bas 'phya ba dag gis 'jigs nas su/_/sdig pa spong zhing dge la gnas nas ni/_/bdag gi tshig dang mi mthun spyod pa yis/_/'gro bas 'phya ba 'di yang shes mi 'gyur/_/'jig rten tshul la gnas
[\[86b.5\]]par 'gyur na ni/_/rang gi gzhung lugs bde ba mi thob ste/_/de bas smra bar 'khrul par don med 'gyur/_/'di ni byis pa'i dus na tha ma yin/_/gang yang khyed kyis smras pa la/_rnam pa sna tshogs kha dog yon tan ldan pa'i shing /_/las kyis byas pa ma yin 'on kyang 'byung
[\[86b.6\]]bar 'gyur/_/chud gzan rnams kyang slar ni de bzhin skye mi 'gyur/_/'jig rten de dang 'dra ba rgyu ni gang zhig yin/_/de ltar gyur kyang khyed cag ni/_/chad par lta la dga' gyur na/_/spre'u 'am yang na mi yang rung /_/gsod pa smad du ci zhig yod/_/de ltar sems dpa' chen po des/_/
[\[86b.7\]]chad par lta ba de la lan btab pa'i rim pa legs shing gsal bas cang mi smra bar byas nas/_rgyal rigs kyi gzhung lugs la mkhas pa de la bos te smras pa/_khyed cag bdag la ci phyir smod/_gal te srid gzugs pa'i gtsug lag las 'byung ba'i cho ga rigs par sems na/_srid
[\[87a\]]
[\[87a.1\]]phyir dge 'am mi dge'ang rung /_/ci yang rung ba byas nas su/_/de nas bdag nyid thar nas ni/_/nor gyis chos ni bsgrub par bya/_/zhes zer ba de'i phyir khyod la smra'o/_/dgos pa dag ni 'byung bar gyur pa'i tshe/_/mdza' dang gnyen la'ang dge tshul mi lta
[\[87a.2\]]na/_/spre'u 'di pags pa'i phyir ni ngas bsad na/_/gtsug lag gzhung lugs kyis ni smad du med/_/'on te snying rje med phyir smad 'gyur ram/_/'di 'dri'i las dag 'bras bu sdug bsngal mthong /_/gzhung lugs snang ba bzhin du mi byed par/_/gang gi sgo nas khyod kyis 'di ltar byed/_/
[\[87a.3\]]gang na rigs pa'i gzhung ldan 'di 'dra ba/_/de ni ma rig 'khrul pa ci 'dra ba/_/e ma ho spyi brtol can gyis zil mnan nas/_/gtsug lag lam gyis chos min dar bar byas/_/khyed cag dga' ba de ni yong ma mthong /_/gtsug lag las ni gsal bar bstan ces grags/_/gzhung
[\[87a.4\]]las byung ba'i tshul gyis 'gro ba la/_/spre'u bsad pas ni smad pa mi rigs so/_/de ltar 'khor gyi nang nas rgyal bar gyur pa spobs pa che bar goms pa'i blon po rnams kyang mngon sum du zil gyis mnan te/_rgyal po 'khor dang bcas pa sems rab tu mgu bar gyur pa shes nas/_
[\[87a.5\]]de dag gis spre'u bsad pa snying la gcags pa med par bya ba'i phyir rgyal po la smras pa/_rgyal po chen po bdag gis srog dang bcas pa'i spre'u bkum pa ni ma lags kyi/_'di ni sprul ba lags te/_bka' mchid kyi go rims 'di lta bu gleng bslang ba'i slad du spre'u sprul pa'i pags
[\[87a.6\]]pa 'di bdag gis 'tshal to/_/de bas na bdag la gzhan du mi dgongs su gsol/_zhes smras nas/_rdzu 'phrul mngon par 'du byas pa de btang ste/_rgyal po 'khor dang bcas pa sems rab tu mgu bar gyur pa shes nas smras pa/_rgyu las grub pa mthong bzhin la/_/rang dbang
[\[87a.7\]]'jig rten pha rol shes/_/dge bar khas len snying rje can/_/srog chags gsod pa su zhig byed/_/rgyal po chen po gzigs su gsol/_/rgyu med smra dang rang dbang lta ba dang /_/yod par mi lta rgyal rigs gzhung lugs can/_/grags pa cung zad phyir ni gzhung byed pa/_/rigs
[\[87b\]]
[\[87b.1\]]par smra de ci ltar khas blang bya/_/mi yi bdag po lta ba bzang ngam ngan/_/ris mthun las ni bsgrub pa'i rgyu dag gis/_/de dang de dag khyod kyis brtags na ni/_/tshig dang spyod pa rnams kyis nges par ston/_/de bas lta ba bzang po brten par rigs/_/lta ba ngan pas phung
[\[87b.2\]]bar 'gyur ba yang /_/skye bo ngan pa ring du spangs nas ni/_/dam pa rnams la brten na 'di shes 'gyur/_/mi sdom pa yang sdom pa'i tshul 'dzin pa/_/sa yi steng na dge slong srin po rnams/_/lta ba ngan pas skye bo byis pa rnams/_/gdug pa sbrul bzhin brlag par byed cing
[\[87b.3\]]rgyu/_/rgyu med smra ba sogs pa rtsub pos bsgos/_/des na khyad par mngon pa ce spyang bzhin/_/de bas mkhas pas de dag rten mi rigs/_/de dag don ni nus pa spyad pa'i rigs/_/skye bo mi mthun pa dag grags pa cher gyur kyang /_/dgos pa yod par gyur kyang mdza' bar
[\[87b.4\]]mi bya ste/_/dgun gyi dus kyi yul ngan 'byung bas bsgribs na ni/_/mtshan mo gsal byed zla ba'i 'od kyang mi gsal 'gyur/_/skye bo yon tan spong ba de dag spang ba dang /_/yon tan ston la mkhas pa rnams dang bsten pa yis/_/'bangs rnams skyon la mi dga'
[\[87b.5\]]yon tan dgar 'jug cing /_/bdag gi grags pa rab tu gsal zhing rgyas par mdzod/_/khyed kyi chos spyad gyur na mi yi 'jig rten phal cher ni/_/legs par spyod la phyogs shing mtho ris lam la gnas par 'gyur/_/khyod kyis brtson 'grus bskyed de 'gro ba 'di dag rjes su
[\[87b.6\]]skyongs/_/de bas 'dul ba bzang po'i lam dang ldan pa'i chos la brten/_/tshul khrims rnam par sbyongs la sbyin pa'i grags pa spel/_/nang mi bzhin du phyi mi la yang byams par gyis/_/sa la 'khod pa chos kyis skyong la bag med spongs/_/de ltar byas na grags pa dang ni mtho
[\[87b.7\]]ris thob/_/chun pa rnams dang phyugs lug 'tsho ba rnams/_/me tog 'bras bur ldan pa'i ljon shing bzhin/_/rgyu dpya 'bul ba'i 'bangs rnams ma skyong na/_/sman rnams kun dang rgyal po 'bral bar 'gyur/_/tshong zong sna tshogs nyo tshong bgyid pa yi/_/tshong pa rnams
[\[88a\]]
[\[88a.1\]]kyang pho brang 'khor gyi mi/_/de bzhin sho gam gcod cing dpya 'bul ba/_/rgyal pos mi skyong dkor gyis brel bar 'gyur/_/skyon med g.yul ngor rab tu dpa' ba dang /_/mtshon cha dgra thabs mkhas pa de lta bu/_/rgyal pos yal bar dor zhing ma bkur na/_/
[\[88a.2\]]dgra las rgyal ba'i dbu rmog btsan mi 'gyur/_/de bzhin tshul ldan mkhas pa dge ba dang /_/yon tan che bar grags pa dge ba rnams/_/rgyal pos smad cing yal bar bor na ni/_/mtho ris 'gro ba'i sgo dang 'gal bar 'gyur/_/'bras bu ma smin shing las gang 'thog pa/_/sa bon
[\[88a.3\]]chud gsan ro yang des mi myong /_/de bzhin rgyal po chos min spyod pa na/_/yul yang phung la des kyang phan mi thogs/_/de ltar ljon shing yon tan phun sum tshogs/_/'bras bu smin pa shing thog cher 'phel ba/_/rgyal pos bsrungs pa'i yul yang de bzhin du/_/chos dang srid dang
[\[88a.4\]]bde ba 'byor par byed/_/blon po mdzangs la glo ba nye ba dang /_/grogs po skyon med bdag gis nang mi rnams/_/rim gro byas pa'i bya dga' stsal ba dang /_/dga' bar smra bas kyang ni chags par mdzod/_/de bas khyod kyis chos ni lhur blang ste/_/bde ba thob phyir 'bangs rnams sems
[\[88a.5\]]par mdzod/_/chags dang zhe sdang med pa'i nan tur gyis/_/'bangs rnams skyongs la bdag gis 'jig rten srungs/_/de nas bdag nyid chen po des rgyal po 'khor dang bcas pa de lta ba las gyur pa'i las ngan pa de dang phral nas yang dag pa'i lam la btsud de de nyid nas nam mkha'
[\[88a.6\]]la lding ba dang /_skye bo de dag gis thal mo sbyar te gus par phyag 'tshal zhing mchod pa byas nas dgon pa'i gnas de nyid du slar song ngo /_/de lta bas na skyes bu dam pa rnams ni phan btags pa la drin du gzo ba dang bzod pa la goms pas rim gro ma byas kyang /_sngon chad phan 'dogs pa
[\[88a.7\]]rnams la snying brtse ba lhod par mi 'gyur ro/_/de bas na rim gro ma byas pa tsam gyis sngon phan btags pa brjed par bya ba mi rigs so/_/de bzhin du bcom ldan 'das de mngon par rdzogs par sangs ma rgyas pa'i tshe na yang pha rol gyi rgol ba rnams zil gyis mnan nas sems can 'dul
[\[88b\]]
[\[88b.1\]]bar mdzad do/_/zhes sangs rgyas kyi yon tan bsngags pa la yang brjod par bya'o/_/de bzhin du lta ba log pa la rjes su chags par bya bar mi rung ba dang /_sdig pa'i gzhir gyur pa brten du mi rung ba'i phyir/_lta ba log pa smad pa la yang sbyar bar bya'o/_/de las bzlog nas yang
[\[88b.2\]]dag par lta ba'i yon tan bsngags pa la yang sbyar bar bya'o/_/byang chub sems dpa'i skyes pa'i rabs te nyi shu gsum pa'o//_//skyes bu dam pa rnams ni gnod pa byed pa rnams dge ba'i phyogs las nyams na ji ltar sems gdungs par gyur pa de tsam du bdag gi sdug
[\[88b.3\]]bsngal gyis sems gdung bar mi 'gyur ro/_/de yang 'di ltar byang chub sems dpa' re zhig cig_/gangs ri dpal dang ldan pa'i ngos 'byung khungs kyi rdzas rnam pa sna tshogs kyis brgyan pa nags stug po bzang pos ni kau shAm+bI'i dar sngon po'i stod g.yogs byas pa bzhin/_thel
[\[88b.4\]]lding dang /_shang shang rnam pa mang po kha dog dang dbyibs rnam pa du ma dag ni ched du bshams pa bzhin/_shing drung gi gad pa bang rim rnam pa sna tshogs kyis ni brgyan/_'bab chu rnam pa du ma dag ni kha du ma nas 'bab/_gcong rong dog mo g.yang za ba dag ni mang po yod/_bung
[\[88b.5\]]ba mang po ni sgra ti ri ri zer/_shing ljon pa me tog 'bras bu sna tshogs dang ldan pa dag ni ser bu bsil ba yid du 'ong ba langs pas bsil yab byed pa bzhin rig sngags 'chang rnams kyi rtsed mo'i sar rung ba zhig na/_spre'u chen po gcig pur rgyu ba zhig tu gyur to zhes grags so/_/de de lta bu'i
[\[88b.6\]]gnas skabs su gyur pa'i tshe yang /_chos kyi 'du shes ni ma nyams la byas pa gzo ba la 'dzum pa'i rang bzhin can rab tu brtan pa dang ldan pa de la rjes su chags pa bzhin du snying rje ma btang ngo /_/nags tshal ri mchog rgya mtshor bcas pa'i sa/_/dus mtha'i me dang chu dang rlung dag gis/_/brgya phrag
[\[88b.7\]]du mar rnam par zhig par gyur/_/byang chub sems dpa'i snying rje yongs ma nyams/_/bdag nyid chen po dka' thub can du nags kyi shing gi lo ma dang 'bras bu tsam gyis 'tsho zhing /_tshul de dang de dag gis spyod pa'i spyod yul du bab pa'i srog chags rnams la snying brtse bar byed cing /_dgon pa'i phyogs
[\[89a\]]
[\[89a.1\]]de na gnas par gyur to/_/de nas mi zhig ba stor ba tshol ba'i phyir kun tu rgyu zhing song song ba las/_lam stor zhing phyogs slad der 'khyams shing /_sa phyogs der 'ongs so/_/de bkres pa dang skom pa dang tsha ba dang ngal bas lus ni rmya/_yid mi dga' ba'i sems
[\[89a.2\]]kyis ni khong pa'i nang gdungs/_mya ngan gyi khur lci bas ni non pa bzhin du shing gi drung du 'dug pa dang /_shing tin du'i 'bras bu smin nas lhags par kha dog ser por gyur pa cung zad cig mthong ngo /_/des de dag myangs nas bkres pas nyen pas rab tu zhim par rtogs te/_de gang las
[\[89a.3\]]byung ba'i shing btsal ba'i phyir spro ba skyes nas kun tu bltas pa dang /_shing tin du cig gad pa g.yang za ba'i kha na 'dug pa'i yal ga 'bras bu smin pa'i lcid kyis drud cing ser por gyur pa zhig mthong ngo /_/de'i 'bras bu de 'dod pa'i phyir ri'i gad pa g.yang za ba de la 'dzeg ste/_shing
[\[89a.4\]]tin du'i yal ga 'bras bu can g.yang sa logs su drud pa de la 'dzegs pa dang /_'bras bu len pa'i phyir shing de'i rtse mo la thug par phyin to/_/de nas ljon pa'i shing gi yal ga de/_/lci ba'i ljid kyis non zhing phra ba yis/_/sta res ched du rtsad nas bcad pa bzhin/_/sgra dang bcas
[\[89a.5\]]par chag nas lhung bar gyur/_/de yang de dang bcas te lhung ba las ni ri'i gcong rong kho ra khor yug brag gis bskor ba khron pa dang 'dra ba zhig tu lhung ba dang /_shing lo stug po dang /_chu gting zab mo zhig kyang yod pas/_lus kyi yan lag la ni chag grugs su ni cung zad kyang ma gyur to/_/
[\[89a.6\]]de chu'i nang nas langs te kho ra khor yug tu bskor nas kyang thar bar 'gyur ba'i lam ma mthong ba dang des bsams pa/_thabs ci yang med pas bdag ni de ring du 'chi'o snyam nas/_gson du re ba ni med mya ngan gyis gdungs pa'i mchi mas ni gdong g.yogs/_yid rab tu mi bde ba'i zung rngus ni
[\[89a.7\]]btsugs/_sems spa gong nas smre sngags de dang de dag 'don par gyur to/_/nags khung dgon pa bgrod dka' ba/_/skye bo 'drul ba yong med pa/_/'di lta bur ni bdag lhung ste/_/gang du brtags kyang 'chi las med/_/gnyen bshes kun dang bral nas gcig pur gyur/_/sha
[\[89b\]]
[\[89b.1\]]sbrang mang po sbrang ma 'du ba'i sa/_/gcong rong zab mo kha yi nang du song /_/ri dwags 'dra ba su zhig bdag la 'byin/_/skyed mos tshal dang nags tshal lding khang sna tshogs mtsho/_/nor bu rin chen dkar bkra sprin mdzes 'gro ba dag_/nag po'i phyogs kyi mun nag 'dra ba'i gshin rje yis/_/
[\[89b.2\]]kyi hud bdag la de dag snang ba med par byed/_/de ltar mi des smre sngags de dang de dag 'don zhing chu der bdag dang lhan cig tu ltung ba'i shing tin du'i 'bras bu des 'tsho zhing re zhig de na 'dug 'dug pa las/_de nas spre'u bdag nyid chen po de zas tshol zhing nags de'i nang nas song song ba dang /_shing
[\[89b.3\]]tin du'i yal ga'i rtse mo rlung gis bskyod pas g.yabs te bos pa bzhin du der 'ongs nas/_de gad pa de'i khar 'dzegs te bltas nas mi de ltogs pas mig rtsa ngan zhing bzhin mdangs ni nyams/_lus ni rid la skya bo sing sing por gyur te/_de nas 'gre ldog byed cing rtsol ba mthong bas/_
[\[89b.4\]]mi de phongs shing nyam thag pas spre'u chen po des snying brtse bar gyur te/_zas btsal ba btang nas mi de la yun ring du brtags te/_mi'i skad du smras pa/_mi yis thar sa ma yin pa'i/_/g.yang sa 'di na 'dug pa khyod/_/ci phyir 'dir 'ong su zhig yin/_/de ni legs par smra
[\[89b.5\]]bar rigs/_/de nas spre'u chen po de la mi des rab tu phyogs nas phyag 'tshal zhing thal mo sbyar te lta zhing 'di skad ces smras so/_/lha dpal bdag ni mi zhig lags/_/'khyams nas nags na rgyu ba las/_/shing 'di'i 'bras bu tshol tshol nas/_/'di lta bu yi nyams nyes
[\[89b.6\]]byung /_/de bas gnyen bshes dang yang bral/_/nyams nyes chen po 'byung ba la/_/spre'u tshogs mang po'i mgon po khyod/_/bdag gi skyabs kyang mdzad du gsol/_/de skad ces zer ba thos nas sems dpa' chen po de snying rje chen po skyes par gyur to/_/nyams nyes gyur zhing
[\[89b.7\]]gnyen bshes rnams dang bral/_/thal mo sbyar nas dman pas gsol ba ni/_/dgra bo rnams kyang snying rje skye bar 'gyur/_/snying rje can rnams brtse ba g.yo bar 'gyur/_/de nas byang chub sems dpas de la snying rje bltas te/_de lta bu'i dus na dkon pa'i tshig 'jam pos dbugs phyung ba/_
[\[90a\]]
[\[90a.1\]]g.yang sar lhung bas bdag la skyabs med cing /_/gnyen bshes med snyam mya ngan ma byed cig_/khyod la gnyen gyis bya ba ci yod pa/_/thams cad ngas bya 'jigs par ma gyur cig_/de ltar sems dpa' chen po des mi de dbugs phyung nas/_de'i 'og tu de
[\[90a.2\]]la shing tin du'i 'bras bu gzhan dag cig kyang byin te/_de dbyung du rung ba'i thabs su rdo ba ljid mi'i khur tshad tsam cig la goms par byas so/_/de nas bdag gi mthu stobs nyams sad pa dang /_bdag gis mi 'di dbyung nus so snyam du nges par bsams nas g.yang sa de'i nang du
[\[90a.3\]]zhugs te/_snying rjes bskul nas mi de la smras pa/_tshur shog nga yi rgyab tu zhon/_/khyod ni steng du phyin pa dang /_/rang gi lus las snying po dag_/phyin gyi bar du legs par 'jus/_/mkhas pas gzhan la phan pa'i phyir/_/sgrub par byed pa gang yin pa/_/snying po med pa'i lus la ni/_/
[\[90a.4\]]dam pas snying po blang bar 'dod/_/des de ltar bgyi'o zhes mnyan nas phyag 'tshal te de la zhon no/_/de nas mi des mngon par zhon pa des/_/rab tu lci ba'i khur gyis non bzhin yang /_/snying stobs che bas brtan pa ma nyams par/_/sdug bsngal chen pos de ni steng du phyin/_/de ni phyin nas
[\[90a.5\]]rab tu dga' bar gyur/_/ngal zhing chad pas gom pa 'khyor zhing 'dor/_/char sprin sngon po 'dra ba'i rdo leb la/_/ngal ni sos par bya phyir nyal bar gyur/_/de nas byang chub sems dpa' rang bzhin yongs su dag pa dang /_phan btags pa'i phyir mi des nyes pa byed du dogs pa med de bag phab
[\[90a.6\]]nas de la smras pa/_kun nas thar pa med pa'i sa phyogs 'dir/_/gcan gzan khro bo thags thogs med par 'ong /_/la la nga dang rang la phan pa dang /_/ngal ba gnyid kyis log pa gsod kyang srid/_/nga ni ngal zhing lus kyang rab tu rmya/_/de bas nga ni cung zhig nyal bar 'dod/_/de phyir khyod
[\[90a.7\]]kyis phyogs su mig ltos la/_/nga dang khyod bdag gnyis ka bsrung bar gyis/_/de nas dul ba ltar tshul 'chos pa la mkhas pa des na re slar yang bde bar sad par gyur pa'i bar du khyod ci bde bar mnol cig dang /_khyod bsrung ba'i phyir bdag nyid 'di ltar mchis so zhes de la bsgos so/_/
[\[90b\]]
[\[90b.1\]]de nas sems dpa' chen po de ngal bar gyur pa'i mthus gnyid kyi dbang du gyur pa dang /_mi des sems ngan par bsams pa/_rab tu 'bad pas rnyed pa'i rtsa ba dang /_/nags kyi 'bras bu ci dgar rnyed pas kyang /_/'di ltar yongs su rmya bar gyur pa'i lus/_/'tsho ba tsam yang
[\[90b.2\]]dka' na 'di ltar bltas/_/dgon pa 'di yang thar bar bya ba dka'/_/mthu stobs med par ji ltar thar bar 'gyur/_/dgon pa bgrod dka' 'di las thar byas na/_/'di yi sha 'dis bdag ni sos par 'gyur/_/phan pa byas kyang bzar ni rung ba nyid/_/bza' ba 'di yi rang bzhin
[\[90b.3\]]de 'dra ste/_/phongs par gyur na chos 'di bsgrub pa yin/_/de bas 'di ni lam gyi brgyags su rung /_/ji srid bag phab bde bar gnyid log pa/_/de yi bar du bdag gis bsad par nus/_/'di dang 'thab mo sngon du sprad gyur na/_/seng ge dag kyang pham du dogs pa bskyed/_/
[\[90b.4\]]de bas bdag gis 'di ni bshol bar mi rigs so/_/snyam nas nges par byas te/_bdag nyid ngan pa de chags pa'i skyon gyis blo ni rmongs/_byas pa'i drin ni med/_chos kyi 'du shes ni nyams/_snying rje dang des pa'i ngo bo nyid ni rab tu spangs/_nyam chung yang mi dgos pa byed pa la rab tu
[\[90b.5\]]chags/_rdo ba chen po zhig bteg ste/_spre'u chen po de'i mgo steng du 'phang ngo /_/de nas de ni nyam chung mi brtan zhing /_/dgos pa rab tu che bas rings par des/_/rdo des gnyid las sangs par bya ba'i phyir/_/'phangs pa bzhin du spre'u de gnyid sangs gyur/_/rdo de ril gyis phog
[\[90b.6\]]par ma gyur nas/_/de yi mgo bo phyi mar ma gyur nas/_/mtha' ma'i zur gyis de la rma byung nas/_/rdo leb steng du ser ba bzhin du bab/_/rdo 'phangs pas ni mgo bo ma zhom ste/_/byang chub sems dpa' myur du mchongs nas ni/_/bdag la su zhig gsod pa yin snyam bltas/_/de nyid skyengs
[\[90b.7\]]bzhin can du 'dug pa mthong /_/skyengs pas gzi nyams spobs pa med par gyur/_/mi dga' spa gong mdog kyang nyams par gyur/_/skrag par gyur pas skad 'gag kha yang skam/_/rdul gyis gsher zhing lta yang yong ma nus/_/de nas spre'u chen po des bsams pa/_'di nyid kyis 'di
[\[91a\]]
[\[91a.1\]]ltar byas so snyam du blo la nges par byas nas/_bdag snad pa'i sdug bsngal la mi sems par/_des bdag la phan pa la yang mi lta bar mi bzod pa'i las byed pa des yi chad cing snying rje skyes nas/_khro ba dang 'khrug pa'i skyon med par mig mchi mas gang bzhin du mi de la/_
[\[91a.2\]]bltas te mya ngan byed cing smras pa/_bzang po khyod ni mir gyur kyang /_/'di 'dra bdag la khyod kyis byas/_/bya ba ci ltar byas bsams nas/_/ji lta bur yang rtsom par gyur/_/nga la gnod pa byed pa ni/_/gzhan dag 'ongs na'ang khyod nyid kyis/_/brtson 'grus rab tu bskyed nas su/_/mthu rtsal
[\[91a.3\]]chen pos bzlog par rigs/_/bdag gis dka' ba spyad do snyam/_/nga rgyal skyes par gyur nas nyal/_/ha cang dka' ba spyad khyod kyis/_/de yang ring du spangs par gyur/_/'chi bdag kha yi nang 'dra ba/_/'jig rten gzhan nas blangs pa bzhin/_/g.yang sa 'di nas ngas phyung nas/_/
[\[91a.4\]]khyod ni gzhan du lhung bar 'gyur/_/spyod pa ngan pa khyod ci rung /_/mi shes shin tu mi bzad pa/_/'gro ba bde bar 'dod pa rnams/_/gang gis sdug bsngal rnams su lhung /_/bdag nyid ngan 'gro rnams su lhung /_/nga la'ang mya ngan me yis gtor/_/grags pa'i dpal ni med par byas/_/
[\[91a.5\]]yon tan dga' bas 'gal bar 'gyur/_/ngan par smra ba'i gzhir yang gyur/_/yid kyang brtan du mi rung ngo /_/khyod kyis de ltar byas pa yis/_/don ni ci zhig grub par 'gyur/_/ji ltar 'di nyid nga yi yid la gnod gyur pa/_/de ltar nga la rma 'dis gnod par mi 'gyur ro/_/khyod kyi
[\[91a.6\]]phyir ni nga yang sdig pa can du gyur/_/gang phyir 'di ni ngas kyang med par byed mi nus/_/nags khung stug po 'jigs pa mang po 'di nas khyod/_/grong 'dab lam du bskyal te phyin par ma gyur pa/_/de yi bar du nga yi drung nas gnang bzhin 'dong /_/gtan du ma rungs dogs par gyur kyang legs par
[\[91a.7\]]bskyal/_/khyod ni gcig pur lus kyang nyam chung la/_/lam yang mi shes nags na 'khyams na ni/_/'ga' zhig 'ongs nas gnod pa byed par 'gyur/_/khyod la gnod na nga yang don med 'gyur/_/spre'u chen po des mi de la yang de ltar byas te 'phyas nas grong 'dab tu phyin par byas te de la
[\[91b\]]
[\[91b.1\]]lam yang bstan nas yang smras pa/_nags 'dab nyams dga' 'di nas grong 'dab khyod phyin gyis/_/dgon pa 'gro dka' 'jigs pa bor la bde bar song /_/sdig pa'i las kyang yongs su spang bar 'bad par rigs/_/de yi rnam par smin pa nges par sdug bsngal 'gyur/_/
[\[91b.2\]]der spre'u chen po des mi de la snying brtse bas slob ma bzhin du rjes su gdams nas/_slar nags kyi nang du song ngo /_/de nas mi des de lta bu'i sdig pa'i las mi bzad pa byas pas 'gyod pa'i mes sems gdungs nas/_de ma thag tu mdze'i nad chen pos btab/_gzugs ni gzhan du
[\[91b.3\]]gyur/_lus kyi pags pa ni khra bor song /_/rma zhig pa'i chu ser gyis ni lus gsher bar gyur/_lus kyi dri ni rab tu mi zhim pa mnam par gyur to/_/de gang dang gang du song ba de dang de dag tu rab tu 'jigs par snang bas mi'i gzugs yin par yid ches su mi rung bas/_skad 'dzer
[\[91b.4\]]zhing dman par smra ba mthong nas/_mi rnams kyis 'di ni sdig pa mngon sum du 'ongs so snyam nas/_rdo 'phan zhing dbyug pas gdengs te/_skrod pa'i tshig rtsub pos rab tu skrod par gyur to/_/de nas rgyal po zhig ri dwags bshor du song song ba las dgon pa zhig na ri dwags bzhin du 'khyams
[\[91b.5\]]pa nyam rab tu chung zhing gos dri ma can gon pa/_pa char gyis mdoms dkris pa de lta na rab tu mi sdug pa zhig mthong nas/_sdangs shing ngo mtshar du bzung ste dris pa/_mdze yis lus ni mi sdug gyur/_/shu bas lus kyi pags pa bkra/_/skya bseng lus rid rab tu dman/_/skra
[\[91b.6\]]ni rdul gyis gang zhing spags/_/khyod ni su zhig yi dwags 'dre'am/_/sdig gi gzugs sam srul po'am/_/nad rnams mang po'i tshogs pa'am/_/nad kyi nang na gang zhig yin/_/des de la phyag byas nas skad dman pas smras pa/_rgyal po chen po bdag ni mi lags te/_mi ma
[\[91b.7\]]lags pa ma lags so/_/rgyal pos 'o na ci'i phyir 'di ltar gyur ces dris pa dang /_de la bdag gis nyes par spyad pa rnams smras pa/_byams la snying ring byas pa yis/_/me tog 'di ni re zhig myos/_/de bas rab tu mi bzad pa'i/_/'bras bu gzhan ni slad kyis mchis/_/
[\[92a\]]
[\[92a.1\]]de bas byams pa snying ring ba/_/dgra bo bzhin du lta bar rigs/_/rang bzhin byams pa'i mdza' bshes la/_/rang bzhin byams pas lta bar mdzod/_/byams pa rnams la sdang bar spyod pa'i tshul bzung nas/_/tshe 'di nyid la 'di 'dra'i gnas
[\[92a.2\]]skabs myong bar 'gyur/_/chags la sogs pa'i skyon gyis yid ni rnyog pa rnams/_/byams la snying ring 'gro ba gzhan du 'di las dpag_/mdza' bo rnams la sems shing byams pas grags pa thob/_/yid brtan rim gro byed pa'i bde ba'ang de las thob/_/ngan grogs byed
[\[92a.3\]]pa'i yon tan thob cing yid kyang dga'/_/dgra rnams kun gyis mi tshugs mtho ris thob par 'gyur/_/byams pa'i phyogs la legs nongs ci mchis pa'i/_/mthu rnams grub pa rgyal pos mkhyen nas su/_/skye bo dam pa 'dod pa'i lam la brten/_/lam der song nas 'byor pa
[\[92a.4\]]rjes su 'brang /_/de lta bas na skyes bu dam pa rnams ni gnod pa byed pa rnams la dge ba'i lam las nyams na/_ji ltar sems gdung par gyur pa de tsam du bdag gi sdug bsngal gyis sems gdung bar mi 'gyur ro/_/zhes de bzhin gshegs pa'i bdag nyid che ba la yang brjod
[\[92a.5\]]par bya'o/_/rim gro bskyed de dam pa'i chos mnyan pa dang /_bzod pa'i gtam bya ba dang /_byams pa la snying nye bar bya ba dang /_sdig pa'i las kyi nyes dmigs bstan pa la yang brjod par bya'o/_/spre'u chen por skyes pa'i rabs te nyi shu bzhi pa'o//_//bam po dgu pa/_
[\[92a.6\]]snying rje chen po dang ldan pa rnams ni bdag la gsod par byed pa rnams kyang nyams nyes par gyur na snying brtse bar byed kyi yal bar mi dor ro/_/de yang 'di ltar byang chub sems dpa' re zhig cig 'brog dgon pa mi'i rgyun lhung med cing sgra mi grag pa/_ri dwags kyi rigs mang po gnas pa shing gi rtsa
[\[92a.7\]]ba dang ldum bu mang po rtswa stug po'i nang du nub pa/_mgron po rnams kyi shing rta dang bzhon pa'i rkang pas lam gyi srol ma btod pa/_'bab chu 'bab pa dang /_grog mkhar dang /_gad pa dag gis sa gzhi'i phyogs mi bde ba zhig na ri dwags sha ra b+ha stobs rtsal dang /_mgyogs pa dang /_sems
[\[92b\]]
[\[92b.1\]]stobs phun sum tshogs shing lus srab pa dang ldan pa zhig tu gyur to zhes grags so/_/de snying rje la goms pa dang sems can rnams la gnod pa mi byed cing rtswa dang lo ma dang chu tsam gyis 'tsho ba chog shes pa'i yon tan gyis dgon pa na gnas pa la dga' ba'i blo dang ldan pa'i rnal 'byor pa rab tu
[\[92b.2\]]dben pa la dga' ba bzhin du 'brog dgon pa de na brgyan te gnas par gyur te/_/ri dwags lus la mi ltar brtan pa'i sems/_/dka' thub can bzhin 'gro ba rnams la brtse/_/nags tshal dben pa der ni der gnas pa/_/rnal 'byor can bzhin rtswa mchog dag gis mgu/_/de nas
[\[92b.3\]]re zhig cig yul de la dbang ba'i rgyal po shing rta bzang po la ni zhon/_lag na mda' gzhu thogs te/_bdag nyid ri dwags la 'phong skyen nam mi skyen tshad pa'i phyir chags pa'i dbang gis ri dwags bsnyegs pa dang /_rta rab tu mgyogs pas rta dang /_glang po che dang /_shing rta dang /_rkang thang
[\[92b.4\]]gi tshogs rnams rgyang ring por lus bzhin du phyogs der 'ongs pa dang /_rgyang ring po nas sems dpa' chen po de mthong nas bsad par bsams te/_mda' mde'u rnon po can phyung nas/_bdag nyid chen po gang na 'dug pa de'i phyogs su rta mgyogs pa de brgyugs pa dang /_de nas byang
[\[92b.5\]]chub sems dpas rgyal po de rta mgyogs pa la zhon te mda' gzhu thogs nas bsnyegs pa mthong ba dang /_slar rgol bar nus su zin kyang gya tshom du rgol ba spang ba'i phyir/_rab tu mgyogs pa'i shugs kyis brgyugs te song ngo /_/de rta bzang des bsnyegs pa dang lam ka na grog rong chen
[\[92b.6\]]po cig yod pa la ba glang gi rjes la bya ba bzhin du mchongs nas bros te song ngo /_/de nas rta de ri dwags sha ra b+ha bros pa'i lam de nyid du mgyogs par pa dang /_grog rong de la thug nas mchongs ma nus nas 'then no/_/de nas rta yi thog nas rgyal po mtshon char bcas pa ste/_/grog
[\[92b.7\]]rong chen po'i nang du lhung /_/lha min dmag mi mtshor lhung bzhin/_/de yi mig ni ri dwags de la yengs/_/grog rong de yang mthong bar ma gyur zhing /_/mi brtan skyon gyis rta yi gong nas g.yos/_/rta mgyogs shugs kyis rgyal po lhung bar gyur/_/de nas byang chub sems dpas rta'i
[\[93a\]]
[\[93a.1\]]rmig pa'i sgra mi grags pa dang /_ci rgyal po de slar log gam snyam du rtog pa skyes te slar bltas pa dang /_rta zhon pa med par grog rong kha na 'dug pa mthong ngo /_/des bsams pa/_rgyal po de grog rong gi nang du lhung gor ma chag go snyam mo/_/'di
[\[93a.2\]]na ngal bso rung ba'i rten nam/_shing drung grib ma stug po can nam/_ut+pa la'i 'dab ma sngon po 'dra ba'i mtsho yang med/_'di lta bu'i 'brog dgon pa gcan gzan khro bo rnams rgyu ba na rta bzhag ste ngal bso zhing 'dug pa'i gnas kyang med/_ri dwags bshor du yang med/_gab tu
[\[93a.3\]]rung ba'i rtswa mthug po yang cung zad kyang med de/_/de bas na rgyal po de ni gdon mi za bar grog rong 'di'i nang du lhung bar gyur to snyam mo/_/bdag nyid chen po des de ltar nges par gyur nas/_des bdag gsod pa la 'ongs pa yin kyang /_de la snying rje chen po skyes par gyur to/_/de nyid
[\[93a.4\]]rgyal mtshan bzang po'i rgyan rnams dang /_/phub dang mtshon cha mang pos rnam par mdzes/_/rta dang glang chen shing rta rkang thang dang /_/sil snyan sna tshogs sgra sgrogs dpung dag gis/_/phyi bzhin bskyal zhing mdzes pa'i gdugs kyis bskyabs/_/g.yag rnga'i bsil g.yab g.yob
[\[93a.5\]]pas mdzes par byas/_/skye bo mang pos lha yi dbang po bzhin/_/mchod pa'i rgyal srid bde ba myong gyur nas/_/de ring kho nar g.yang sa chen por lhung /_/lhung ba'i shugs kyis yan lag grugs par gyur/_/rgyal bar gyur tam yang na mya ngan byed/_/kye ma'o
[\[93a.6\]]mtshar byas nyon mongs rang bzhin gyur/_/sdug bsngal ma myong rab tu gzhon sha can/_/ya rabs rnams la nyams nyes gnod pa bzhin/_/ma rabs rnams la rma rnying sos 'dra bar/_/sdug bsngal rnams kyis de la gnod mi 'gyur/_/de bas na 'di nas bdag rang thar
[\[93a.7\]]bar ni mi nus te/_srog gi lhag ma tsam cig lus su zin kyang 'di yal bar 'dor bar mi rigs so snyam nas/_bdag nyid chen po de snying rjes sems drangs nas g.yang sa'i 'gram du phyin pa dang /_de de na 'thab ber ni rdul gyis g.yogs/_thod bcings pa ni zhig_/g.yang sar
[\[93b\]]
[\[93b.1\]]lhung ste snad pa'i tshor ba myong bas ni sems la khyab par gyur te/_'gre zhing 'dug pa mthong ngo /_/grog rong de yi nang na 'gre zhing 'dug pa yi/_/rgyal po mthong nas mig ni mchi mas gang /_/snying rje'i dbang gis dgra yi 'du shes brjed/_/de yi sdug bsngal thun mong nyid du
[\[93b.2\]]gyur/_/skye bo dge ba'i rang bzhin ston byed cing /_dbugs 'byin 'gyur ba 'jam zhing gsal ba'i tshig_/zhe sar bcas shing yid du 'ong ba yis/_/ya rabs tshul bzhin de la 'di skad smras/_/rgyal po chen po snad par ma gyur tam/_/g.yang sa zab mo 'dir ni lhung ba
[\[93b.3\]]yis/_/lus la chag grugs byung bar ma gyur tam/_/khyod kyi nad rnams rgyas par ma gyur tam/_/mi yi bdag po bdag ni gzhan ma lags/_/khyod kyi yul na gnas pa'i ri dwags lags/_/khyod kyi rtswa dang chu yis bdag skyed bskyed/_/de bas bdag la bag ni phab par
[\[93b.4\]]rigs/_/g.yang sar lhung bas mi dgyes ma mdzad cig_/khyod ni 'di nas bdag gis dbyung bar nus/_/bdag la thugs rjes rung bar dgongs nas su/_/'o na bdag mchis myur du bka' stsol mdzod/_/de nas rgyal po des de skad smra ba rab tu ngo mtshar che bar gyur pa des ya
[\[93b.5\]]mtshan du gyur zhing sems mgu yang ngo tsha skyes te bden nam rdzun snyam nas bsams pa/_dgra la rgol bar nus bzhin du/_/bdag la ji ltar snying rje skyes/_/bdag gis gnod par byas pa'ang shes/_/skyon med 'di ni su zhig yin/_/e ma ho 'jam zhing rno ba yi/_/las kyis
[\[93b.6\]]bdag ni bskul bar gyur/_/bdag nyid phyugs sam ri dwags yin/_/ri dwags gzugs can 'di ni gzhan/_/de bas na 'dis bag phab ste smras pa 'di bzhin du bya bar rigs so snyam nas de la smras pa/_'thab ber mthug po bgos pas na/_/bdag gi lus 'di cher ma snad/_/
[\[93b.7\]]g.yang sa na ni lhung ba yis/_/cung zad snad pa bdag gis bzod/_/khyod ltar dge bar sems pa la/_/nongs pa bgyis pa'i sdug bsngal tsam/_/g.yang sa na ni lhung ba yi/_/sdug bsngal bdag la ga la mchis/_/gzugs kyi rkyen gyis ri dwags ltar/_/bdag gis khyod
[\[94a\]]
[\[94a.1\]]ni mthong bar gyur/_/khyod kyi rang bzhin ma 'tshal ba/_/de ni thugs la ma bcangs shig_/de nas rgyal po de yi tshig_/dga' bar ston pa smras pa des/_/grog rong nas dbyung bar 'dod pa sha ra b+has rig nas/_rdo ba mi'i ljid tsam du lji ba gcig la tshad
[\[94a.2\]]de dbyung nus par goms par byas nas/_bdag gi stobs kyi nyams drod rig pa dang /_rgyal po de dbyung bar chas te/_grog rong de'i nang du zhugs nas de'i drung du 'ongs nas gus par smras pa/_bdag la phan par gyur par gzigs nas su/_/dgyes shing dang ba'i zhal gyis mngon phyogs
[\[94a.3\]]pa/_/de yi bar du bdag lus reg pa 'di/_/dgos pa'i dbang gis re zhig bzod par mdzod/_/rgyal po chen po de bas na bdag gi rgyab tu bcibs la bdag la legs par 'jus shig ces smras pa dang /_des kyang de bzhin du bgyi'o zhes mnyan nas rta la zhon pa bzhin du de la zhon no/_/
[\[94a.4\]]de nas ro stod gyen du mngon bstod nas/_/mi yi bdag pos legs par zhon pa dang /_/snying stobs chen po drag po'i shugs kyis mchongs/_/rta babs rgyan bzhin steng du byung bar gyur/_/de nas rgyal po grog rong nas phyung ba dang /_dga' bar gyur nas rta yang blangs te byin/_/rang gi
[\[94a.5\]]khyim du 'gro ba'i lam bstan nas/_/nags tshal nang du 'gro bar chas par gyur/_/de nas rgyal po de byas pa drin du gzo bas/_de'i phan btags pa'i dul zhing 'jam pa des sems rab tu dga' bar gyur nas/_sha ra b+ha la mgul nas 'khyud de smras pa/_bdag gi srog kyang ri dwags
[\[94a.6\]]khyod mnga' na/_/bdag la bzlog pa gzhan lta ci zhig smos/_/des na bdag gi khyim 'di gzigs par rigs/_/bzhugs su gnang na de na bzhugs su gsol/_/nags tshal rngon pa gang zhig 'jigs dang bcas/_/grang dang tsha dang char 'bab sdug bsngal can/_/'di lta bur
[\[94a.7\]]ni bdag gis khyod bor nas/_/bdag ni gcig pur khyim du 'gro mi rigs/_/de bas na 'o skol 'grogs te bzhud kyis tshur spyon zhes smras pa dang /_de nas byang chub sems dpa' 'dul zhing 'jam pa'i tshig gis mgu bar byas nas de la slar smras pa/_mi mchog yon tan
[\[94b\]]
[\[94b.1\]]dga' ba khyod lta bu/_/nyid la tshul 'di rab tu rigs pa lags/_/goms par byas pas skye bo dam pa rnams/_/yon tan mang po rang gi ngang du gyur/_/gal te bdag la phan btags bzhed na ni/_/bdag cag khyim na mi gnas nags na goms/_/de bas mi rnams bde ba'ang
[\[94b.2\]]gzhan khyim lags/_/ri dwags rigs dang mthun pa'i bde ba'ang gzhan/_/gal te bdag ni dga' bar khyod bzhed na/_/dpa' bo khyod kyis rngon pa'i phrin las spangs/_/dud 'gro'i rang bzhin sems ni glan pa can/_/ri dwags nyon mongs rnams la snying rje mdzod/_/bde la
[\[94b.3\]]gnas dang sdug bsngal bral 'dod pa/_/sems can thams cad mtshungs par thugs la dgongs/_/de bas bdag nyid mi 'dod gang yin pa/_/de dag gzhan la bgyi bar mi rigs so/_/grags pa med cing dam pas smad par 'gyur/_/sdug bsngal sdig las byung bar rig
[\[94b.4\]]nas ni/_/dgra bo'i phyogs bzhin sdig pa spong bar mdzod/_/de ni rang bzhin yal bar dor mi rigs/_/gang la brten nas dpal gyi gnas gyur pa/_/'jig rten bsngags pa'i rgyal srid thob 'gyur ba'i/_/bsod nams de nyid rnam par 'phel bar mdzod/_/phan
[\[94b.5\]]'dogs phyogs ni spong bar yong mi rigs/_/dus su rim gro byas pa'i sbyin pa rgya chen dang /_/skye bo dge dang mthun pa'i tshul khrims brtan pa dang /_/bdag dang gzhan la phan pa bsgrub pa'i blos/_/bde ba bsgrub dang grags dang bsod nams sogs/_/de ltar bdag nyid chen po
[\[94b.6\]]des rgyal po de la tshe 'di dang tshe phyi ma'i don du bya ba la phan ni btags/_rgyal po des kyang dgos pa'i tshig mnyan te rab tu gus pas lta bzhin du nags tshal de nyid kyi nang du bzhud de song ngo /_/de lta bas na snying rje chen po rnams ni bdag la gnod par byed pa rnams kyang nyams nyes par gyur na
[\[94b.7\]]snying brtse bar byed kyi yal bar mi dor ro/_/de bzhin du snying rje chen po'i yon tan bsngags pa la yang brjod par bya'o/_/de bzhin gshegs pa'i yon tan bsngags pa dang /_rim gro bskyed de dam pa'i chos mnyan pa dang /_'khon med par byas na dgra zhi bar 'gyur ba'i dpe dang /_
[\[95a\]]
[\[95a.1\]]bzod pa'i gtam bya ba la yang sbyar bar bya ste/_dud 'gror gyur pa rnams kyang 'di ltar bdag gsod pa la snying rje byed pa yod na/_mir gyur pa'am rab tu byung bar khas 'ches pa la sems can rnams la snying rje med na lta ga la rung zhes srog chags rnams la
[\[95a.2\]]snying rje dang ldan par bya zhes kyang brjod par bya'o/_/ri dwags sha ra b+har skyes pa'i rabs te nyi shu lnga pa'o//_//dge ba rnams ni gzhan sdug bsngal ba nyid kyis bdag sdug bsngal te de mi bzod kyi bdag gi sdug bsngal bzod pa ni ma yin no/_/de yang 'di ltar byang chub
[\[95a.3\]]sems dpa' re zhig cig dgon pa'i nags tshal chen po'i shing sA la dang /_ba ku la dang /_pi ya la dang /_hi na ta la dang /_mu le grum shing dang /_ta ma la dang /_nag ta la dang /_bi du la dang /_ni tsu la mang po dang /_shing sha pa dang /_a ti ni sha dang /_sha mi dang /_pa
[\[95a.4\]]la sha dang /_rtswa ka sha dang /_ku sha dang /_'od ma dang /_smyug ma'i nags tshal stug po can dang /_shing ka dam pa dang /_sardza dang /_ardzu na dang /_d+ha ba dang /_seng ldeng dang /_ku Ta dza stug po yod pa/_shing ljon pa ldum bu mang po 'khri shing sna tshogs kyis dkris pa/_ri dwags
[\[95a.5\]]ru ru dang /_pr-i Sha ta dang /_sri ma ra dang /_g.yag rgod dang /_glang po che dang /_ba man dang /_ma he dang /_dgo ba dang /_n+ya ku dang /_phag rgod dang /_stag dang /_gzig dang /_seng ge dang /_spyang ki dang /_dom dang /_dred la sogs pa mang po rgyu ba/_mi'i rgyun lugs med
[\[95a.6\]]pa'i sa phyogs cig na/_ri dwags ru ru gser btso ma'i kha dog gsal ba 'dra ba/_spu rab tu 'jam pa/_lus kyi mdog rin po che an da rnyil dang /_mar gad dang /_be+e DUr+ya'i kha dog 'dra ba'i tshon sna tshogs kyi thig les brgyan pa/_mig gi dkyus ni ring zhing bkrag bzang ba/_
[\[95a.7\]]rwa dang rmig pa rin po che ltar 'jam zhing 'od dang ldan pa/_gzugs blta na rab tu sdug pa/_rin po che'i 'byung gnas 'gro shes pa 'dra ba cig tu gyur to zhes grags so/_/de yang rang gi lus chags su rung ba dang skye bo rnams snying rje chung bar shes nas/_nags tshal
[\[95b\]]
[\[95b.1\]]stug po skye bo med pa dag na nyams dga' bar 'dug go/_/de sems rno bas phyogs gang dang gang na rngon pa rnams rgyu ba dang /_'khrul 'khor dang /_gtor dang /_rgya mo dang /_rnyi bcugs pa dang /_rnyong dang /_shing gi wa dang 'dzol rnams legs par spangs nas ri
[\[95b.2\]]dwags mang po rjes su 'brang ba rnams la yang slob dpon dang pha ma bzhin du slob pa dang /_ri dwags rnams kyi bdag po byed cing 'dug go/_/gzugs dang shes pa phun sum tshogs/_/bya ba rnams la mkhas pas brgyan/_/bdag la phan 'dod skye bo la/_/mchod pa mi byed su zhig
[\[95b.3\]]yod/_/de nas re zhig cig bdag nyid chen po de nags tshal stug po de na gnas bcas shing 'dug 'dug pa las/_de dang nye ba cig na 'bab pa'i chu gsar du bab pas gang ba rab tu shugs drag pos mi zhig khyer nas ngu zhing 'bod pa'i sgra thos par gyur to/_/chu chen 'brub pa rab tu
[\[95b.4\]]drag po yis/_/khyer nas mgon med gzings kyang yod ma yin/_/bdag ltar phongs shing nyam thag bsgral ba'i phyir/_/sdug bsngal byams pas myur du brgyugs te bzung /_/da ni shol du rung ba ma yin te/_/ngal zhing dub pas dpung pa'ang 'gyur mi nus/_/zug cing
[\[95b.5\]]'bog tu rung ba'ang cung zad med/_/de bas brgyugs te 'ong ba'i dus la bab/_/de nas byang chub sems dpa' des snying rje rje skad du ngu zhing 'bod pa'i sgra des snying la brdeg pa bzhin du gyur nas/_ma 'jigs ma 'jigs zhes zer ba'i tshig 'jigs pa dang /_mi dga' ba dang /_
[\[95b.6\]]ngal ba dub pa med par byed pa lo brgya goms par byas pa gsal bar gsang bstod de snying rjes gdungs nas mi'i skad du phyung ste/_/nags tshal stug po de nas byung ba dang thag ring po nas mi de chus khyer ba yid du 'ong ba'i skyes bskur te btang ba bzhin du 'ong ba mthong ngo /_/de nas de
[\[95b.7\]]bsgral phyir ni ngas byas pas/_/bdag srog yal bar bor yang mi sems par/_/de ni 'bab chu drag po'i 'jing der zhugs/_/dgra yi dpung rnams 'joms pa'i dpa' bo bzhin/_/de nas lus kyis de yi lam bkag nas/_/nga la 'jus zhes de la tshig tu smras/_/skrag
[\[96a\]]
[\[96a.1\]]pas nyan la ngal bas yan lag 'khums/_/de ni de yi rgyab tu zhon par gyur/_/mi de'i ljid kyis rab tu non gyur zhing /_/'bab chu drag po'i shugs kyis bdas gyur kyang /_/dpa' snying brtan la rtsol ba drag po yis/_/yid du 'ong ba'i 'gram du
[\[96a.2\]]ma nyams phyin/_/de nas mi de 'gram du phyin par byas nas su/_/rab tu dga' bas ngal ba'i sdug bsngal med par gyur/_/bdag gi drod kyis de yi grang ba med par byas/_/lam yang bstan nas de la song zhes smras pas btang /_/de nas mi de des grogs byas shing phan
[\[96a.3\]]btags pa de lta bu nye du dang grogs po mdza' bo su la yang med par rab tu ngo mtshar che ba des sems ni rab tu mgu bar gyur/_de'i gzugs bzang po des kyang ya mtshan dang zhes bskyed nas phyag 'tshal te/_de la tshig snyan pa de dang de dag smras pa/_khyod kyis bdag la bgyis
[\[96a.4\]]pa ni/_/gnyen bshes byis pa tshun chad nas/_/byams par gyur pa bdag gis kyang /_/'di lta bu dag byar mi nus/_/bdag gi srog 'di khyod kyi lags/_/khyod kyi don du cung zad tsam/_/dgos pa cig tu spyad nas su/_/bdag la rab tu bka' drin che/_/de bas ci bgyi
[\[96a.5\]]bka' stsal bas/_/bdag la rjes su bzung bar rigs/_/khyod la gang du ci 'tshal ba/_/de ni bdag nyid bskyed du gsol/_/de nas byang chub sems dpas de la gus par smras pa/_skye bo dam pa drin gzo rmad mi che/_/de yi chos nyid rang bzhin grub pa yin/_/'gro ba rnams
[\[96a.6\]]ni 'gyur ba mang du mthong /_/byas pa drin du gzo ba deng song yon tan che/_/de bas na khyod la gdams pa ni phan btags pa rjes su dran par bya ba na/_sems can 'di lta bu zhig gis bdag chu'i nang nas phyung ngo zhes khyod su la yang ma zer cig_/nga'i lus 'di yang sha bzar rung
[\[96a.7\]]bas rab tu chags par gyur pa cig yin la/_mi rnams kyi snying yang 'dod pa che la bag med pa mang ste/_de bas na bdag gi yon tan dang /_nga yang legs par bsrung bar rigs/_/mdza' bo dag la snying ring ba/_/gang na'ang bde ba yod ma yin/_/nged cag ni ri dwags
[\[96b\]]
[\[96b.1\]]yin la mi ni g.yo sgyu dang phyi bzhag la goms pa'i phyir/_ngas de skad smras pa la 'khon du 'dzin pa'am/_snying mi dga' bar ma sems shig_/gzhan yang /_log pa'i chos la mkhas pa yis/_/de lta'i g.yo dag byas pa'i phyir/_/rang bzhin gyis ni dul ba yi/_/
[\[96b.2\]]skye bo rnams kyang dogs pa skye/_/de skad ces smras pa dang /_khyod la phan par 'dod pa'i phyir ro/_/des kyang de bzhin bgyi'o zhes mnyan nas phyag 'tshal te/_sems dpa' chen po de la bskor ba byas nas rang gi khyim du song ngo /_/de'i tshe yul de'i rgyal po zhig gi btsun mo
[\[96b.3\]]rmi lam rno ba zhig yod de/_de yang rmi lam ngo mtshar che ba gang dang gang mthong ba de dang de dag de bzhin du 'gyur ro/_/de re zhig cig gnyid kyis log pa las tho rangs kyi rmi lam du/_ri dwags ru ru zhig rin po che thams cad brtsegs pa'i tshogs bzhin du/_dpal rab
[\[96b.4\]]tu 'bar ba seng ge'i khri steng na 'dug cing /_rgyal po dang bcas pa'i 'khor gyis yongs su bskor te tshig gsal zhing sdeb legs pas chos 'chad pa mthong ngo /_/de nas sems de las ngo mtshar cher bzung ba las/_rgyal po bzhengs su gsol ba'i rnga sgra thos te sad pa dang
[\[96b.5\]]spobs shing gnang ba'i skabs shig tu rgyal po de'i spyan sngar song ngo /_/ngo mtshar che bas mig bgrad dpal ldan de'i/_/dga' bas mkhur tshos mdzes par g.yo bzhin du/_/rmi lam ngo mtshar mthong ba bzlas pa des/_/skyes 'bul bzhin du mi yi bdag po'i ltas/_/rmi
[\[96b.6\]]lam bzang po rgyal po la gsol nas/_/zhes bskyed de slar smras pa/_lha gcig de bas ri dwags bzang po de/_/rnyed pa'i slad du nan tan bskyed du gsol/_/ri dwags rin chen de yis pho brang nang /_/mkha' la skar ma bzhin du mdzes par mdzod/_/de nas rgyal po des
[\[96b.7\]]btsun mo de'i rmi lam rno ba yin pas/_de'i tshig mnyan te de dga' bar bya ba dang /_ri dwags rin po che rnyed par 'dod pas/_ri dwags de btsal ba'i phyir rngon pa thams cad la bsgos te/_nyin re zhing yang pho brang dam pa'i 'khor du 'di skad sgrogs su bcug go/_/ri dwags
[\[97a\]]
[\[97a.1\]]gser gyi mdog can rin chen sna tshogs kyis/_/lus brgyan grags pa thos sam gang gis mthong yang rung /_/de ni rab tu ston pa rgyal pos yul gru mchog_/bzhi bcu tsam dang bud med rab tu sdug pa sbyin/_/de nas mi des skad du bsgrags
[\[97a.2\]]pa yang dang yang du thos nas/_dbul ba'i sdug bsngal bsams nas sems ni yongs su skyo/_ri dwags ru rus phan pa cher byas pa yang dran/_brkam pa dang ni phan btags de ni dran pas na/_/snying ni bar ma dor gyur de dang de dag sems/_/ji ltar bya kye yon tan la
[\[97a.3\]]lta'am yang na nor 'byor pa la lta/_/phan btags pa de rjes su bskyang ngam 'on te khyim gyi so nam bskyang /_/'jig rten pha rol gyi srid bya'am 'on te 'jig rten 'di'i srid bya/_/dam pa'i tshul bzung ngam 'on te 'dod chen gyi tshul bzung /_/dpal chen nyams su myong
[\[97a.4\]]bar bya'am 'on te dben pa rnams la dga' ba'i ngo tsha lta/_/da lta 'phral gyi don ched cher lta'am 'on te yun rings kyi don ched cher lta/_/skye bo dam pa'i phyogs su bzung ngam 'on te skye bo ngan pa'i phyogs su bzung snyam pa las/_/de nas 'dod chen gyi g.yen spyo ba'i blo can des
[\[97a.5\]]'di snyam du bsams so/_/nor mang po rnyed de phun sum tshogs par gyur na/_mdza' bshes dang nang mi dang mgron dang phongs pa rnams kyang mgu bar byed cing /_bde ba nyams su myong bar byas nas/_'jig rten pha rol gyi don bsgrub kyang nus so snyam du nges par bsams nas/_ri
[\[97a.6\]]dwags ru rus phan pa chen po byas pa de ni brjed de/_rgyal po'i drung du song nas smras pa/_lha ri dwags kyi mchog de gang na gnas pa bdag gis 'tshal te su la ston par bgyi bka' stsal du gsol/_rgyal po des de skad zer ba thos pa dang /_yid rab tu dga' bar gyur to/_/bzang po nga
[\[97a.7\]]nyid la de ston cig ces smras nas/_ri dwags bshor du 'gro ba'i cha lugs su chas te/_dmag gi tshogs chen pos yongs su bskor nas pho brang dam pa'i nang nas byung ste/_mi des lam drangs nas 'bab chu de'i dogs su song ngo /_/nags tshal stug po de yang dmag gi dpung thams cad kyis
[\[97b\]]
[\[97b.1\]]yongs su bskor te/_lag na mda' gzhu ni thogs yid ches pa'i mi rnams kyis bskor nas/_rgyal po mi de nyid kyis lam drangs nas nags tshal stug po de nyid du zhugs so/_/de nas mi des ri dwags ru ru de bag phab cing 'dug pa mthong nas/_rgyal po la bstan pa/_lha ri dwags
[\[97b.2\]]kyi mchog de ni 'di lags te/_de bas na nan tan che bar mdzad du gsol zhes smras so/_/ri dwags legs par bstan pa'i phyir/_/de yi lag pa bsgrengs pa dang /_/ral gri rnon pos bcad pa bzhin/_/lag pa'i mkhrig ma chad de lhung /_/dngos po de lta bu la brten pa dang /_/
[\[97b.3\]]bya ba'i khyad par dag gis btang nas ni/_/gnyen po chung na rab tu rgyas gyur nas/_/las rnams 'bras bu 'phral du smin par 'gyur/_/de nas rgyal po de mi des bstan pa'i lam phyogs su ri dwags lta 'dod pa'i phyir mig gis bltas pa dang /_char sprin 'dra ba'i nags tshal
[\[97b.4\]]sngon po na/_/rin chen gter 'dra lus kyi dpal gyis 'bar/_/ri dwags ru ru yon tan mchog de mthong /_/sprin gyi nang na glog 'gyu me 'bar bzhin/_/de nas de'i gzugs bzang pos yid 'phrog nas/_rgyal pos de ni bzung bar 'dod pa yis/_/gzhu bdungs mda'
[\[97b.5\]]ni ltong du bcug nas su/_/de la 'phen pa'i phyir ni gzhu bkang ngo /_/de nas byang chub sems dpas bsams pa/_kho ra khor yug na mi mang po ku co 'don pa grags pa dang sbyar na/_bdag ni kun nas bskor zin gor ma chag go snyam nas/_rgyal pos bdag la mda'
[\[97b.6\]]'phen par chas bshes te/_da ni bros kyang mi phan no snyam nas/_mi'i skad du phyung ste tshig 'bru gsal bas rgyal po la smras pa/_rgyal po chen po re zhig dgongs/_/mi mchog bdag la mda' 'phen par/_/re zhig ngo mtshar chen po yi/_/the tshom 'di ni bsal du gsol/_/nags
[\[97b.7\]]tshal stug po 'di lta bu/_/skye bo rgyun lugs med pa na/_/ri dwags 'di 'dra gnas so zhes/_/khyod la su yis bka' mchid gsol/_/de nas rgyal po de ri dwags mi skad du smras pa rab tu ngo mtshar che ba des sems rab tu dul bar gyur nas/_de la 'di lta bu'i ngo mtshar
[\[98a\]]
[\[98a.1\]]chen po bdag la ston pa ni 'di lags so/_/zhes mi de la mda'i rtse mos bstan to/_/de nas byang chub sems dpas mi de ngo shes nas smad pa'i phyir smras pa/_kyi hud da kye khyed lta bu'i ngan pa/_/khrol med mi dag phyung ba bas/_/chu yi shugs
[\[98a.2\]]kyis khyer ba yi/_/shing dag phyung yang sla'o zhes/_/gtam du grags pa de re bden/_/de ltar 'bad pa de yi lan/_/'di lta bu yis phan gdags sam/_/bdag la'ang phan pa ma mthong na/_/tshul min mthong bar ga la 'gyur/_/de nas rgyal po des 'di ltar su
[\[98a.3\]]la yod snyam nas ngo mtshar cher gyur te/_mi dga' bzhin du ri dwags ru ru de la smras pa/_ming gis ma phyes don zab pa/_/spyi la rnam par smad pa 'di/_/bdag gis thos par gyur nas su/_/bdag gi yid kyang 'dar bar 'dra/_/de bas ri dwags dam pa khyod/_/
[\[98a.4\]]su la brtsams te bkyon pa gsungs/_/mi'am 'on te mi ma yin/_/bya 'am 'on te ri dwags lags/_/byang chub sems dpas smras pa/_rgyal po chen po gzhan la 'di ni smad ma lags/_/las 'di smad par 'os pa'i phyir smra'o/_/'di 'dra phyin chad bya bar mi rigs
[\[98a.5\]]snyam/_/bdag gis bsams nas de phyir de skad smras/_/smad pa'i rma la su zhig rtsub por smra/_/sdug pa'i bu la phan par 'dod pa'i phyir/_/nad kyi dbang gis sman dpyad byed pa'ang yod/_/'bab chu drag pos khyer te song ba las/_/snying rje'i dbang gis bdag gis phyung ba
[\[98a.6\]]las/_/de bas bdag la 'jigs pa 'di 'dra byung /_/ma rabs bsten du rung bar ga la 'gyur/_/de nas rgyal po des mi de la sdang mig bltas te 'phya ba'i tshig smras pa/_kwa ye khyod de ltar nyams nyes pa las ri dwags 'dis phyung ba bden nam/_de nas mi de 'jigs shing skrag la
[\[98a.7\]]bzhin gyi mdog nyams shing ngo tsha bas gcom bskyungs te mad do zhes smras so/_/de nas rgyal po des khyod lta bu'i ngan pa med do/_/zhes phyas nas mda' 'dren du bcug ste smras pa/_kwa ye khyod sdod cig_/de ltar 'bad de phan pa cher byas kyang /_/bdag gi sems ni dul bar ma gyur
[\[98b\]]
[\[98b.1\]]la/_/tshogs pa'i nang na gtam ngan rgyal mtshan thogs/_/mi ngan de 'dra gson te ci zhig rung /_/de skad ces smras nas/_mda' ltong du bcug ste gsad pa'i phyir ni gzhu bkang ngo /_/de nas byang chub sems dpa' snying rje chen pos snying gdungs nas de gnyis kyi bar du 'dug
[\[98b.2\]]go/_/rgyal po la smras pa/_rgyal po chen po gums lags pa bkum ste ci rung ma mdzad ma mdzad/_gang gi tshe na 'dod chen dgras bskul te/_/smad pa'i gnas su nye bar 'dir song ba/_/grags pa ngan pas de tshe bkum par 'gyur/_/bsod nams min pas slad ma'i tshe la'ang
[\[98b.3\]]bkum/_/sdug bsngal bzod par dka' bas yid gdungs nas/_/mi rnams 'di lta bur ni brlag par gyur/_/'bras bu phun sum tshogs pa 'dod pas bslus/_/mar me'i 'od kyis phye ma leb brid bzhin/_/de bas snying rje mdzod la ma bkyon cig_/'di nyid cung zad ci
[\[98b.4\]]dang ci 'tshal ba/_/de dag stsol la thub chod don yod mdzod/_/bdag ni khyod kyis bka' stsal spyi bos nod/_/de nas rgyal po de de ltar gnod pa byed pa po la yang snying rje ba dang bcas shing g.yo ba med par de la phan 'dogs par byed pa des rab tu ngo mtshar che bar gyur nas de la
[\[98b.5\]]sems dang ba skyes te/_gus pa dang bcas pas bltas nas/_ri dwags kyi mchog de la smras pa/_skal ba chen po legs so legs so/_/'phral du mi bzad gnod pa la'ang /_/gang gis snying rje 'di 'dra ba/_/khyod ni yon tan nyid kyi mi/_/bdag cag mi yi gzugs
[\[98b.6\]]su bas/_/blun po 'di la khyod kyis brtse bar mdzod/_/skyes bu mchog dang bdag mjal rgyu lags pas/_/de nyid 'tshal ba'i nor rnams stsal bar bgyi/_/rgyal srid 'di la'ang khyod ni ci bder spyod/_/ru rus smras pa/_rgyal po chen po khyod kyis gnang ba 'di don mchis
[\[98b.7\]]bar bgyis te bdag gis blangs kyi/_de bas na khyod 'dir byon pa'i dgos pa de bdag gis sbyar bar 'tshal na bka' stsal du gsol/_de nas rgyal po chen po des ri dwags ru ru de shing rta mchog gi steng du bzhag nas bkur sti chen po byas te/_/pho brang dam pa'i nang du bcug
[\[99a\]]
[\[99a.1\]]nas mgron du bya ba'i bkur sti byas te/_seng ge'i khri chen po la bzhag nas btsun mo'i 'khor dang /_blon po mang pos bskor te dga' zhing zhes bskyed nas zhi bar lta zhing chos dris pa/_mi rnams chos la lta ba'i phyir/_/blo ni rnam pa mang du
[\[99a.2\]]gyes/_/khyod ni chos rnams gtan la 'bebs/_/ji ltar lags par bshad du gsol/_/de nas byang chub sems dpas rgyal po 'khor dang bcas pa rnams la tshig 'bru gsal zhing snyan pa bzang pos chos bshad pa/_rgyal po chos ni mdor bshad na/_/sems can
[\[99a.3\]]rnams la snying rje bskyed/_/gsod dang rku la sogs pa spongs/_/rnam pa gsum du dgyes par byed/_/rgyal po chen po gzigs su gsol/_/bdag rang nyid dang nang mi la'ang /_/brtse ba bzhin du gzhan la'ang brtse/_/de yis sems ni chos min la/_/'jug pa'i
[\[99a.4\]]mi dge ga la 'byung /_/skye bo snying rje med pas na/_/lus ngag yid kyi spyod pa rnams/_/nang mi la yang phyi mi bzhin/_/mi rigs spyod pa mchog tu 'gyur/_/de bas chos la dad pa yis/_/snying rje gtang bar mi bya ste/_/char 'bebs lo thog 'phel ba bzhin/_/de
[\[99a.5\]]las yon tan 'phel bar 'gyur/_/snying rjes non pa'i sems ni gzhan la gnod pa byed mi 'gyur/_/gtsang ma de la lus sam ngag kyang gzhan du 'gyur ba med/_/de ltar byed pa gzhan la phan 'dod de ni dga' bas dar/_/sbyin dang bzod la sogs pa'i yon tan
[\[99a.6\]]grags dang mthun par 'phel/_/snying rje can gnyis nye bar zhi bas gzhan gyi yid mi dbyung /_/snying rje ldan pas skye bo rnams kyi gnyen bzhin yid brtan 'gyur/_/snying rje'i dbang gyur snying la 'thab mo'i 'khrugs pa yong mi 'byung /_/snying rje'i chus brlan sems la 'khrugs
[\[99a.7\]]pa me 'bar yong mi 'byung /_/de bas mdor na snying rje brtan pa'i mkhas pa chos la lta/_/dge ba dga' ba'i yon tan brtse la mi brten gang zhig yod/_/de bas bdag dang bu bzhin skye bo dag la snying rje bskyed/_/dam pa'i tshul gyis 'gro ba yid 'ong rgyal po'i tshul ston cig_/
[\[99b\]]
[\[99b.1\]]de nas rgyal po de de'i tshig de la mngon par dga' bar gyur nas pho brang 'khor gyi mi rnams dang bcas pas chos nyams su len par gyur te/_ri dwags dang bya thams cad la'ang mi 'jigs pa byin no/_/de lta bas na dge ba ni gzhan gyi sdug bsngal nyid ma bzod pas/_
[\[99b.2\]]rang gi sdug bsngal mi bzod pa ni ma yin no/_/zhes snying rje can gyi yon tan bsngags pa la'ang brjod par bya'o/_/skyes bu dam pa rnams ni rang nyid yal bar dor nas gzhan la phan 'dogs par mdzad pa'o/_/de bzhin du yon tan rnams ni rang nyid gsod pa la yang blang dor gsal bar ston cing 'gro ba
[\[99b.3\]]rnams 'dren par mdzad do/_/zhes kyang brjod par bya'o/_/byams pa dang ldan pa rnams la gnod pa'i 'bras bu mthong ba'i chos la myong bar 'gyur zhes gnod pa byed pa'i nyes dmigs la'ang sbyar bar bya'o/_/ri dwags ru rur skyes pa'i rabs te nyi shu drug pa'o//_//dam
[\[99b.4\]]pa'i tshul gyi rjes su 'brang ba rnams ni dgra rnams kyi yid kyang mgu bar byed do/_/de yang 'di ltar byang chub sems dpa' re zhig cig gangs ri dpal dang ldan pa'i khrod/_sman gyi khyad par ro dang mthu dang rnam par smin pa'i yon tan rnam pa mang po dang ldan pa yod pa'i sa phyogs me tog dang /_
[\[99b.5\]]'bras bu dang /_lo ma dang /_'dab ma dang /_ldum bu rnam pa sna tshogs kyis brgyan pa'i shing ljon pa brgya phrag mang pos gang ba/_'bab chu shel sgong ltar dwangs shing gtsang ma 'bab pa/_bya mang po'i sgra snyan mang po grag pa zhig na spre'u mang po'i bdag po zhig tu gyur to zhes
[\[99b.6\]]grags so/_/de de lta bu'i gnas skabs su gyur kyang /_gtong ba dang snying rje la goms pa'i phyir/_gnyen po la brten pas mi dga' bar gyur pa bzhin du phrag dog dang /_'jungs pa dang khro ba rnams nye bar 'ong bar ma gyur to/_/de de na shing n+ya gro d+ha chen po cig yod pa la/_ri'i rtse mo
[\[99b.7\]]mthon po bzhin du nam mkha' la reg la thug pa nags tshal de'i bdag po 'dra ba/_lo ma dang ldum bu rgyas pas khebs pa'i grib ma ni sprin stug pos g.yogs pa bzhin/_de'i 'bras bu'i khyad par ro mchog tu mngar ba kha dog dang dri zhim pa yid du 'ong ba/_mu le grum shing gi
[\[100a\]]
[\[100a.1\]]'bras bu bas kyang che ba rnams kyi ljid kyis yal ga non pa cig gi drung na gnas shing 'dug go/_/dam pa rnams ni dud 'gror skyes gyur kyang /_/dbang thang lhag mas bde ba'i gnas su 'gyur/_/phan btags 'brel pa'i mdza' bshes skye bo rnams/_/
[\[100a.2\]]byes yul dong ba'i nor gyi lhag ma bzhin/_/nags tshal gyi bdag po 'dra ba'i shing de'i yal ga gcig de'i drung nas 'bab pa'i chu la gzhol bar gyur to/_/de nas byang chub sems dpas phyi rjes su rgyang ring du lta bas/_spre'u mang po de dag la rjes su gdams pa/_shing n+ya gro
[\[100a.3\]]d+ha'i yal ga 'di'i 'bras bu rnams zad par ma byas kyi bar du/_khyed cag su yang yal ga gzhan las 'bras bu btogs te ma za cig ces bsgo ba dang /_de dag kyang de bzhin du byed par gyur to/_/de nas re zhig cig yal ga de'i 'bras bu ma smin pa ha cang mi che ba gcig grog ma
[\[100a.4\]]rnams kyis shing gi lo ma bsdus pas g.yogs pa spre'u rnams kyis ma mthong ngo /_/de mthar gyis skyes pa dang kha dog dang dri dang ro phun sum tshogs shing 'jam por gyur nas yongs su smin pa'i dbang gis rtsa ba snyi bar gyur te/_'bab chu'i nang du lhung nas 'bab chu'i rgyun gyis khyer te
[\[100a.5\]]song ba la/_rgyal po zhig btsun mo'i 'khor dang bcas te chu de'i nang na rtse ba'i mtha' rgya mos bskor ba'i ngos cig na chags par gyur to/_/na chung khrus byed phreng ba dri zhim dang /_/khrus rtsis bsgos pa'i bsung zhim sogs pa'i dri/_/de yi dri zhim yon tan snar snom pa/_/khyab
[\[100a.6\]]par gyur pas de dag zil gyis mnan/_/na chung de dag de yi dri yis myos/_/snar snom dbugs ni bsrings pas mig kyang btsums/_/ngo mtshar che zhing de nas g.yo bar gyur/_/phyogs rnams kun tu mig kyang rnam par lta/_/bud med de dag ngo mtshar che ba'i mig g.yo zhing rig rig
[\[100a.7\]]por lta bar gyur nas/_shing n+ya gro d+ha'i 'bras bu mu le grum shing gi 'bras bu smin pa bas kyang che ba de/_rgya mo bres pa'i ngos la chags shing 'dug pa mthong ba dang /_'di ci zhig yin snyam nas de la mig chags pa bzhin du rgyal po dang bcas pa der 'dus nas 'di ci yin no
[\[100b\]]
[\[100b.1\]]zhes glengs par gyur to/_/de nas rgyal po des 'bras bu de blangs te/_smin pa yid ches pa rnams kyis brtags te/_bdag rang gis ro myong ngo /_/de nas rmad du byung ba'i ros/_/rgyal po ya mtshan che bar gyur/_/ched du sbyar ba'i yon tan mchog_/rmad du byung ba'i ro mchog
[\[100b.2\]]bzhin/_/sngon med kha dog dri dag gis/_/de la ya mtshan che bar gyur/_/de yi ro la chags pa yis/_/ya mtshan che ba'i rnam par gyur/_/de nas rgyal po de'i kha zas ro zhim po phun sum tshogs kyang de'i ro la chags pa'i dbang gis 'di snyam du bsams so/_/gang zhig
[\[100b.3\]]'bras bu 'di dag ma zos par/_/des ni rgyal srid 'bras bu ci zhig zos/_/rgyal srid bsgrub pa'i nyon mongs med par yang /_/'di 'dra za ba de nyid rgyal po yin/_/de nas des 'bras bu gang las byung ba btsal bar bsams te/_rang gi blos brtags pa/_gang las 'bras bu
[\[100b.4\]]'di lta bu'i shing ljon pa bzang po de ni 'di nas mi ring ba cig na yod la/_'bab chu'i 'gram cig na'ang 'dug pa gor ma chag go/_/de ltar ci mngon zhe na/_'di ltar kho dog dang dri dang ro yang ma nyams la rma med cing ma snad pa la bltas te/_chu'i nang du lhung nas kyang ring por ma lon par
[\[100b.5\]]'dra ste/_de bas 'di gang nas byung ba'i gnas shes par nus yang dag go snyam nas/_de'i ro la chags pa'i dbang gis chu de'i nang du rtse ba btang ste/_bdag rang gi pho brang dam pa bsrung ba'i srung ma legs par bskos nas/_dmag drang du rung ba'i dpung gi tshogs chen pos
[\[100b.6\]]yongs su bskor te/_'bab chu de'i 'gram thog thag mthar gyis nags tshal stug po gcan gzan dang bcas pas ni gang zhing /_bde ba'i ro rnam pa sna tshogs ni rjes su myong bar byed/_nags tshal gyi khyad par mdzes shing nyams dga' ba ched du ma byas pa gzhan dang gzhan dag
[\[100b.7\]]la ni lta/_rnga sgra drag pos nags tshal gyi ri dwags rnams ni skrag par byed cing shing ljon pa nags tshal gyi bdag po mi rnams kyis bgrod dka' ba de dang nye ba cig tu phyin to/_/char sprin chu yi ljid kyis non pa 'dra ba de/_/ri dang 'dra yang ri rtse mthon po 'dra bar snang /_/ljon shing
[\[101a\]]
[\[101a.1\]]gzhan gyi rgyal po bzhin du lta/_/nags tshal dbang po de ni rgyal pos ring nas mthong /_/shing a mra'i 'bras bu sa ha ka ra smin pa'i dri bas kyang lhag par dri zhim pa yid du 'ong ba'i ngad ldang bas mdun nas bsu ba bzhin du bsung tshor ba dang /_
[\[101a.2\]]'bras bu de'i shing ni 'di yin gor ma chag go snyam nas/_de'i drung du 'ong ba dang /_spre'u brgya phrag du ma shing de'i 'bras bu za ba rnams kyis yal ga khebs par mthong nas/_rgyal po des bdag 'dod pa'i don med par byed pa'i spre'u de rnams la sems khros nas/_spre'u ngan pa 'di dag
[\[101a.3\]]thams cad la rgyob rgyob chom kha thog ces tshig rtsub pos smra zhing rang gis mi rnams la bsgos so/_/de nas rgyal po'i mi de rnams kyis spre'u de dag bskrad pa'i sgra drag po phyung ste/_lag na mda' gzhu thogs nas 'phen par gzas/_kha cig ni rdo ba dang /_dbyug pa dang /_mtshon cha
[\[101a.4\]]gzas te/_dgra'i mkhar sgo non pa bzhin du shing de'i drung du lhags pa dang /_de nas byang chub sems dpas rgyal po'i dpung gi tshogs mang po rgya mtsho'i chu rlabs rlung gi shugs drag pos phul ba 'dra ba/_ca co'i sgra chen po 'byin pa mngon du phyogs te lhags pa/_shing ljon pa
[\[101a.5\]]mchog de'i kho ra khor yug nas/_mda' dang rdo ba dang dbyug pa 'phen pa ni ser ba 'bab pa bzhin du gyur pa ni mthong /_spre'u mang po rnams ni 'jigs shing mi dga' ba'i skad ngan 'byin pa tsam la brten cing /_ngo 'dzum gnag pa spa gong ste/_mig gyen du lta zhing 'khod pa mthong nas/_
[\[101a.6\]]sems ni snying rje chen pos non/_'jigs shing skrag cing skrag pa dang /_mya ngan ni btang nas/_spre'u mang po de dag dbugs phyung nas/_de dag yongs su skyabs pa'i blo bskyed nas/_shing chen po de'i rtse mor 'dzeg ste/_de dang nye ba na 'dug pa'i ri cig gi khar mchongs par chas so/_/
[\[101a.7\]]ri de yang mchongs pa gcig gis mchongs te phyin pa'i sa ma yin yang sems dpa' chen po de rang gi mthu khyad par du 'phags pas bya 'phur ba bzhin du der mchongs te phyin to/_/spre'u gzhan gyis mchongs pa gnyis kyis kyang /_/mchongs mi nus pa'i sa khyon chen po de/_/mchongs pa'i
[\[101b\]]
[\[101b.1\]]mthu rtsal can des bya 'phur bzhin/_/mchongs pa gcig gis legs par mchongs par gyur/_/des ni snying rje rnam par bskyed pa dang /_/dpa' ba'i shugs kyis rtsol ba drag por gyur/_/de yi 'bad pa khyad par drag po des/_/yid la bsams pa bzhin du phyin par
[\[101b.2\]]gyur/_/ri de'i rtse mo mthon por phyin nas kyang /_/sba thag sa khyon de'i bar bas kyang ring bar skyes shing rtsa ba brtan pa sra ba zhig gis bdag gi rkang pa gnyis bcings nas slar yang shing chen po de'i khar mchongs pa dang /_de gnyis kyi bar thag ring zhing rkang pa gnyis
[\[101b.3\]]bcings pas zo mdog mi bde ba'i phyir/_sems dpa' chen po des shing de'i yal ga'i rtse mor de'u ma slebs te slebs so/_/de nas yal ga de la dam du 'jus/_/sba thag de yang rab tu bsgrims te brgyangs/_/shing 'di'i kha nas 'di las myur du deng /_/spre'u'i tshogs
[\[101b.4\]]rnams bdag gi skad kyis sbran/_/de nas spre'u de dag 'jigs pas nyen cing bros pa'i lam rnyed nas/_rab tu rtab pa'i 'gros kyis de'i lus brdzi ba la tsham tshom med par sba thag de las brgyud de bde bar bros te song ngo /_/spre'u'i tshogs de dag 'jigs pas nyen pa yi/_/
[\[101b.5\]]rkang lag rnams kyis de yi lus brdzis pas/_/bdag gi lus kyi sha dang bral gyur kyang /_/rab tu brtan pas sems ni yong ma bral/_/de ltar spre'u'i rgyal po de rgyal po dang mi de dag gis mthong nas rab tu ya mtshan che bar gyur to/_/'di ni dpa' zhing blo yang phun sum tshogs/_/
[\[101b.6\]]bdag la'ang mi lta gzhan la snying brtse ba/_/thos par gyur na ngo mtshar che gyur pa/_/mngon sum mthong ba smos kyang ci zhig dgos/_/de nas mi de dag la rgyal po des bsgos pa/_spre'u'i bdag po 'di spre'u mang po 'jigs te bros pa'i rkang lag gis brdzis pas/_lus
[\[101b.7\]]snad la yun ring du zam pa byed cing 'dug 'dug pas dub pa'i phyir gdon mi za bar bdag rang ldang mi nus kyis/_de bas na 'di'i 'og tu ras brgyangs pa zed la/_sba thag 'di dang shing n+ya gro d+ha'i yal ga 'di yang mda' gnyis kyis dus gcig tu chod cig ces bsgos so/_/de
[\[102a\]]
[\[102a.1\]]nas mi de dag gis kyang de bzhin du byas so/_/de nas rgyal po des ras brgyangs te zed pa la phab nas/_lus rma byung ba'i sdug bsngal gyis brgyal bar gyur te/_sems mi dran pa de mal stan 'jam po zhig la bzhag nas rma gsar pa gso ba'i sman
[\[102a.2\]]la sogs pas de'i lus kyi rma bkrus te cung zad cig lon par gyur cing dbugs phyung bar gyur pa dang /_rgyal po de ngo mtshar dang ya mtshan che zhing gus par gyur nas/_nad dris phyir smras pa/_snying rje bskyed de bdag gi srog bor nas/_/gang rnams phyir ni bdag gis zam pa
[\[102a.3\]]byas/_/khyod kyis bsgral ba'i spre'u tshogs mang po 'di/_/khyod kyi cir 'ong khyod kyang khong gi ci/_/gal te nged kyis 'di ni mnyan rung na/_/spre'u rgyal gtso bo de ni rjes smros shig_/rab tu mdza' ba'i rgyu 'brel chung ngu dag_/de lta bu ni yid la byed mi 'gyur/_/de nas byang
[\[102a.4\]]chub sems dpas rgyal po de de ltar gus shing legs par smras pa la lan legs par glan pa'i phyir/_mi ngoms pa'i tshul gyis bdag nyid su yin par bstan pa/_bdag gi ngag mnyan gus pa 'di dag gis/_/bdag la rgyal po'i khur ni bskur bar gyur/_/de bas 'di
[\[102a.5\]]dag bu dang 'dra bar sdug_/khur te bskur ba'i phyir ni 'di ltar bgyi/_/rgyal po chen po bdag dang 'di rnams ni/_/yun ring dus nas 'di ltar 'brel par gyur/_/rigs gcig skyes pas 'di ltar mdza' gyur cing /_/lhan cig gnas pas gnyen dang 'dra bar gyur/_/de skad
[\[102a.6\]]zer ba rgyal po des thos nas/_/ya mtshan che bar gyur nas yang smras pa/_/blon po la sogs rgyal po'i phyir/_/de dag phyir ni rgyal po min/_/de bas bdag gi bran gyi phyir/_/ci phyir khyod kyis bdag lus bor/_/byang chub sems dpas smras pa/_rgyal po chen po de ltar bgyid
[\[102a.7\]]pa ni mad na/_rgyal po'i gzhung lugs de lta bu/_/bdag gi gzhung lugs ngan par mthong /_/ma 'dris par yang sdug bsngal mi bzod pa/_/yal bar bor na sdug bsngal cher gyur na/_/sems ni rab tu gus pas skye bo rnams/_/gnyen dang mdza' bor gyur pa smos ci
[\[102b\]]
[\[102b.1\]]dgos/_/spre'u rnams rab tu nyams nyes cher gyur zhing /_/phongs nas mya ngan byed pa 'di mthong nas/_/bdag gi don bsgrub sems par mi 'gyur ba'i/_/sdug bsngal chen po bdag la byung bar gyur/_/de bas gzhu rnams rab tu bkang nas su/_/mde'u rtse rnon po rab tu
[\[102b.2\]]'phen pa yi/_/gzhu rgyud sgras 'jigs sems la ma bsams par/_/shing de'i kha nas ri kha 'dir mchongs mod/_/bdag gi 'khor ni rab tu skrag pa'i sems/_/ngu zhing 'bod pas bdag ni rab bskul nas/_/sa khyon tshad ni legs par brtags nas su/_/sba thag
[\[102b.3\]]bcad nas bdag gi rkang pa bcings/_/ri bo de las slar yang 'dir mchongs te/_/ljon shing 'di las bdag gi 'khor bsgral phyir/_/de yi yal ga lag pa brkyang 'dra ba/_/bdag gi lag pa gnyis kyis zin par gyur/_/sba thag de ni rab tu brkyangs pa dang /_/ljon shing
[\[102b.4\]]de yi yal gas btud pa las/_/bdag gi lus brdzis tsham tshom ma mchis par/_/bdag la brten nas 'khor rnams bde bar thar/_/de nas rgyal po de/_sems dpa' chen po de de lta bu'i gnas skabs na yang de ltar byed pa mthong nas rab tu dga' bar gyur te rab tu
[\[102b.5\]]ya mtshan che bar gyur nas yang 'di skad ces smras so/_/bdag gi bde ba khyad du bsad/_/gzhan la nyams nyes byung ba dang /_/de ltar bdag gis nyams su blangs/_/khyod kyi yon tan ci zhig thob/_/byang chub sems dpas smras pa/_gang rnams rgyal po bdag gis yun ring byas/_/
[\[102b.6\]]de dag sdug bsngal bdag gis rnam par bzlog_/de bas sems ni rab tu dga' bar gyur/_/bdag gi lus lta bcad par gyur kyang rung /_/dregs pa'i dgra rnams g.yul ngo pham byas nas/_/lus la rma byung rgyan gyis brgyan pa bzhin/_/dpa' bo rnams ni dpa' bo'i mtshon gyis
[\[102b.7\]]brgyan/_/de bzhin rma 'di bdag gis dga' bzhin bzod/_/rigs mthun rnams ni rab tu gus byas nas/_/gus pas phyag 'tshal bkur sti cher byas pa'i/_/dbang phyug bde ba thob par gyur pa yi/_/bu lon bdag gi de ring 'khor bar gyur/_/de bas bdag ni mdza' dang bral
[\[103a\]]
[\[103a.1\]]ba'am/_/bde ba med par sdug bsngal ma mchis kyis/_/'di ltar bgyis pas bdag ni 'gums gyur kyang /_/'di ni dga' dang 'phrad par gyur pa bzhin/_/sngon du phan btags bu lon 'khor bas mgu/_/mya ngan gdungs shing grags pa dri med thob/_/rgyal po'i mchod byas 'chi la 'jigs pa med/_/
[\[103a.2\]]dam pas phan btags drin kyang dran par gyur/_/yon tan mchog gnas yon tan 'di dag ni/_/sdug bsngal 'di myong bdag gis thob bar 'gyur/_/bdag po snying rje med la rten bcas na/_/de dang mi mthun phyogs
[\[103a.3\]]rnams thob par 'gyur/_/yon tan med cing grags pa med gyur pa/_/nyes pa 'byung ba'i gnas su gyur pa rnams/_/dmyal ba'i me 'bar rab tu 'khrug pa las/_/gzhan du 'gro ba'i gnas ni ci zhig yod/_/de bas khyod la yon tan skyon gyi mthu/_/bdag gis legs par
[\[103a.4\]]bstan pa 'di lags kyi/_/lha dpal 'gro ba'ang bud med rang bzhin can/_/de bas chos kyis rgyal srid skyong bar mdzod/_/gzhon pa'i dpung dang ljongs dang blon po dang /_/mgon med 'bangs dang dge sbyong bram ze dang /_/rgyal pos pha bzhin phan pa'i rjes mthun par/_/thams cad
[\[103a.5\]]bde dang ldan par mdzad par rigs/_/de ltar byas na chos srid grags pa 'phel/_/'di dang gzhan la'ang khyod ni bde bar 'gyur/_/de bas khyod ni 'bangs la thugs brtse bas/_/rgyal po drang srong dpal gyis brjid par mdzod/_/de ltar rgyal po slob ma bzhin du bstan/_/
[\[103a.6\]]rab tu bstod pa'i tshig gis de bstan nas/_/snad pa'i sdug bsngal rab tu zil mnan te/_/lus de bor nas mtho ris song bar gyur/_/de lta bas na dam pa'i tshul gyi rjes su 'brang ba rnams ni yid kyang mgu bar byed do/_/zhes 'jig rten pa rnams mgu bar byed par 'dod pas/_dam
[\[103a.7\]]pa rnams kyi tshul gyi rjes su 'brang bar bya'o/_/bcom ldan 'das de gzhan gyi don ji ltar bsgrub pa de ltar sems can rnams bdag gis kyang bsgrub mi nus so/_/zhes de bzhin gshegs pa'i yon tan bsngags pa la yang brjod par bya'o/_/rim gro bskyed de dam pa'i chos mnyan
[\[103b\]]
[\[103b.1\]]pa dang snying rje chen pos yon tan bsngags pa dang /_rgyal po'i 'bangs rnams la de ltar snying rje dang ldan par bya'o/_/zhes rgyal po la gdams pa dang /_skyes bu dam pa rnams ni de ltar chu gang che'o zhes chu gang che ba'i gtam bya ba la yang brjod par bya'o/_/spre'u'i
[\[103b.2\]]rgyal por skyes pa'i rabs te nyi shu bdun pa'o//_//bam po bcu pa/_bzod pa la goms shing so sor brtags te/_brnags pa'i shas che ba rnams ni brnags mi thub ces bya ba med do/_/de yang 'di ltar byang chub sems dpa' khyim na gnas pa ni nyes pa
[\[103b.3\]]mang po'i sdug bsngal dang ldan pa/_srid dang 'dod pa lhur len pas nye bar ma zhi zhing 'dod chags dang /_zhe sdang dang /_mi bzod pa dang /_'thab pa dang /_dregs pa dang /_nga rgyal dang /_ser sna la sogs pa'i skyon rnams kyi gnas ngo tsha ba'i chos med par byed pa 'dod zhen
[\[103b.4\]]che ba'i skye gnas bya ba ngan pa'i skal bas chos spyad pa'i go skabs med par shes la/_rab tu byung ba ni 'du 'dzi'i dug spong zhing nyes pa de lta bu med pa'i bde ba can du mthong nas/_tshul khrims dang /_mang du thos pa dang /_rab tu zhi ba dang /_dul ba la yid des par bya ba'i dka' thub
[\[103b.5\]]can zhig tu gyur to zhes grags so/_/des bzod pa byas pa'i dam bcas pa ma nyams shing bzod pa'i bsngags pa rjod par byed pa de dang rjes su mthun pa'i chos go rims bzhin du 'chad pas/_bdag rang gi ming rus nas su yang mi 'bod par bzod par smra ba zhes 'jig rten pa
[\[103b.6\]]rnams kyis yang dag par blo bskyed de ming du grags so/_/dbang phyug rigs pa dka' thub phun sum tshogs/_/sgyu rtsal rnams la goms pa rgya che ba/_/lus dang ngag gi spyod pa mthu rtsal can/_/mi rnams ming ni gzhan du 'dogs par byed/_/de ni bzod pa'i yon tan mthu shes nas/_/
[\[103b.7\]]de yis bdag gzhan 'jig rten rab tu brgyan/_/bzod pa'i gtam yang rgyun du byed par gyur/_/de bas de ni bzod par smra zhes grags/_/bzod pa chen po rang gi ngang du gyur/_/gzhan la gnod pa mi byed rab tu brtan/_/de yi don dang mthun pa'i gtam dag gis/_/thub
[\[104a\]]
[\[104a.1\]]pa de yi grags pa rgyas par gyur/_/de nas bdag nyid chen po de nags tshal gyi phyogs rab tu dben zhing nyams dga' ba/_me tog dang 'bras bu dus thams cad du rnyed par sla ba/_mtsho chu gtsang ma pad+ma dang ut+pa las brgyan pa/_skyed mos tshal
[\[104a.2\]]nyams dga' ba bzhin du mdzes pa zhig tu gnas bcas pas dka' thub kyi nags tshal shin tu bkra shis par byas so/_/dam pa yon tan mchog ldan pa/_/gang na gnas pa de dag nyid/_/bkra shis yid du 'ong ba dang /_/ri nyid brten dang dka' thub tshal/_/de na gnas
[\[104a.3\]]pa'i lha rnams ni/_/de la shin tu dad pa skyes/_/skye bo phan par 'dod cing yon tan la dga' ba rnams ni bkur sti byed cing 'ong bar gyur te/_skye bo mang po de rnams la chos kyi gtam bzod pa dang ldan pa/_rnar 'ong zhing sems la 'bab pa rnams kyis phan btags so/_/de
[\[104a.4\]]nas re zhig cig yul de'i rgyal po dpyid kyi dus la bab pas/_chu'i nang du rtser 'gro 'dod par gyur te/_skyed mos tshal gyi yon tan pas kyang lhag pa'i gnas su gyur pa'i nags tshal gyi phyogs der btsun mo'i 'khor dang bcas te song ngo /_/dga' ba'i tshal ltar nyams
[\[104a.5\]]dga' mdzes pa'i tshal/_/de yi btsun mo'i 'khor gyis gang bar gyur/_/longs spyod can gyi spyod tshul mdzes pa yi/_/na chung chas pa rnams kyis brgyan pa bzhin/_/'khri shing 'khyil pas gtibs pa lding khang bzhin/_/me tog rgyas pa'i ljon shing bkod pa bzhin/_/
[\[104a.6\]]pad+ma rab tu rgyas pa'i mtsho 'gram na/_/btsun mo rnams ni rab tu dga' zhing rtse/_/me tog phreng dang khrus kyi byug spos kyi/_/bsung zhim ngad kyis bung ba 'dus rnams la/_/btsun mo kha cig ltad mo cher lta ba/_/ya mtshan cher gyur bsngags shing 'dzum pas mdzes/_/me tog rna
[\[104a.7\]]cha gsar pas rab tu mdzes pa dang /_/skra yi rgyan du btags pa'i phreng ba mdzes yod kyang /_/de dag me tog 'dod pas tshim par ma gyur te/_/de bzhin rgyal po'i btsun mo rtse bas snying ma tshim/_/me tog shing la bud med mig lta zhing /_/gzhal med khang la lta bas chags
[\[104b\]]
[\[104b.1\]]gyur pa/_/pad+ma'i mtsho na bung ba dngar ba bzhin/_/rab tu mdzes pa rgyal pos mthong bar gyur/_/ko ki la dag myos pa'i sgra rnams dang /_/rma bya gar byed bung ba glu len dang /_/na chung tshig smra glu len gar byed pas/_/de dag de na rab tu mdzes par snang /_/'brug sgra
[\[104b.2\]]zab mo rnga sgra brdungs pa bzhin/_/rma bya mang po lhang lhang sgra 'byin zhing /_/rab tu sgyu rtsal thabs kyis gar byed pa/_/rgyal po de la rma bya gar byed 'dra/_/de de na btsun mo'i 'khor dang bcas pa nags tshal skyed mos tshal 'dra ba na spyod pa'i bde ba nyams su myong nas rtse rtse bas
[\[104b.3\]]chad cing 'dod pa la chags pa'i dbang gis shing grib dpal dang ldan pa gzhal med khang pa'i drung du mal cha bzang po bting ba la nyal te gnyid kyis log par gyur to/_/de nas btsun mo de dag rgyal po mnal ba'i skabs su bab pa shes nas/_/nags tshal mdzes pa la snying chags
[\[104b.4\]]shing de lta bas ma ngoms pas dga' ste dga' ba der chas so/_/rgyan rnams sil sil zer ba'i sgra dang mdzes pa'i skad snyan pa 'byin cing kun tu 'khyams su song ngo /_/de dag gdugs dang rnga yab stan la sogs/_/gser gyis brgyan pa rnams ni bran mos thogs/_/dbang phyug
[\[104b.5\]]rtags dang bcas pa rjes su 'brang /_/bud med rang bzhin 'phyar ba rnam par rgyu/_/de dag ljon shing bzang po'i me tog dang /_/lo ma sdug gu bsnyab tu slebs pa rnams/_/bran mos btogs te dbul gyis mi slebs pa/_/chags pa'i dbang gis bdag cag nyid kyis btogs/_/
[\[104b.6\]]shing lo g.yo ba'i shing dang gel pa rnams/_/lam dang nye ba me tog rgyas pa kun/_/me tog phreng ba'i rgyan gyis bklubs zin kyang /_/chags pa'i dbang gis ma btogs de ma dong /_/de nas rgyal po'i btsun mo de dag nags tshal nyams dga' ba de las sems g.yeng bzhin du/_
[\[104b.7\]]nags tshal de'i nang nas mthar gyis song song ba las/_bzod par smra ba'i dka' thub kyi nags su phyin to/_/bud med bsrung ba'i nyug rum pa rnams kyis/_thub pa de'i dka' thub kyi mthu che bar shes shing /_btsun mo de rnams kyang rgyal po'i gnang chen yin la bcos dka' ba'i
[\[105a\]]
[\[105a.1\]]phyir der mi 'dong bar bzlog ma nus so/_/dka' thub kyi nags de byi dor legs par byas pas nyams dga' zhing yid du 'ong bas/_btsun mo de dag drangs pa bzhin du der lhags pa dang /_de na thub pa'i mchog de rab tu zhi zhing dul bar snang yang rab tu zab
[\[105a.2\]]pas dka' thub kyi dpal me 'bar ba bzhin du bsnyen par ni dka'/_bsam gtan la goms par byas pas 'dod chags kyi yul bzang po nye bar gyur kyang dbang po dul zhing ma 'khrugs pas ni mdzes/_chos mngon sum du mthong ba bzhin du bkra shis shing bsod nams dang ni ldan
[\[105a.3\]]par shing drung du stan bting ba la 'dug pa mthong bar gyur to/_/de nas rgyal po de'i btsun mo de dag de'i dka' thub kyi gzi byin gyis sems zil gyis non pas/_mthong ma thag tu g.yeng ba dang 'dzum 'phyar ba dang 'dod pa btang ste/_dul zhing gus par byas te/_de'i drung du
[\[105a.4\]]lhags nas bsnyen bkur byas so/_/des kyang de dag la 'dir 'ongs pa legs so zhes bya ba la sogs pa'i tshig snyan pa brjod nas/_mgron 'ongs pa dga' bar 'gyur ba'i rim gro byas te/_de dag la nad dri ba'i skabs nas gleng bslangs te/_chos kyi gtam bud med kyis go
[\[105a.5\]]bar sla ba dpe dang bcas pa rnams kyis de rnams la mgron byas so/_/mi yi lus su gyur pa ma smad thob par 'gyur/_/de bzhin dbang po rnams kyang ma nyams snod dang ldan/_/'on kyang 'chi bdag des ni legs par mi byed nges/_/bag med gyur pa de dag nyin re bslus par 'gyur/_/
[\[105a.6\]]rab tu sbyin dang tshul khrims la sogs ma sbyangs na/_/rigs dang gzugs dang lang tsho'i yon tan rnams dang ni/_/stobs ni rab tu che zhing nor gyis phyug gyur kyang /_/phyi ma'i tshe la su yang bde ba thob mi 'gyur/_/rigs la sogs pa dman yang sdig la ma chags shing /_/rab
[\[105a.7\]]tu sbyin dang tshul khrims la sogs yon tan ldan/_/dbyar gyi dus na 'bab chus rgya mtsho gang ba bzhin/_/phyi ma'i tshe la nges par bde ba rgyas par 'gyur/_/rigs dang gzugs dang lus kyi yon tan rnams kyang rung /_/stobs ni rab tu che zhing nor gyis phyug kyang rung /_/yon tan
[\[105b\]]
[\[105b.1\]]yod na tshe 'di la yang rgyan du 'gyur/_/gser gyi phreng bas phyug po'i mtshan ma bstan pa bzhin/_/me tog rnams ni ljon pa'i shing gi rgyan du 'gyur/_/glog phreng 'gyu ba char sprin rnams kyi rgyan du 'gyur/_/bung ba myos pa 'du ba pad+ma mtsho yi rgyan/_/yon tan khyad par 'phags
[\[105b.2\]]pa lus can rnams kyi rgyan/_/nad med tshe ring nor dang gzugs dang rigs rnams ni/_/rab dang 'bring dang tha ma'i bye brag sna tshogs pa'i/_/skye bo 'di dag ngo bo nyid las gyur ma yin/_/gzhan gyi skyed min las ni rnam pa gsum las gyur/_/'gro ba'i chos nyid 'di ltar nges par
[\[105b.3\]]gnas par gyur/_/srog kyang mi brtan shi dang nye bar shes nas su/_/dge ba'i phyogs la brten nas sdig pa spong bar gyis/_/grags dang bde ba thob pa'i lam ni 'di yin no/_/yid la zhe sdang yod na bdag dang gzhan dag la/_/phan par 'gyur ba me bzhin rab tu sreg
[\[105b.4\]]par byed/_/de bas skye bo sdig la 'dzem pa de dag gis/_/gnyen po rnams la brten nas sdig pa spang bar bya/_/dgon pa'i me ni rab tu 'bar bar gyur pa yang /_/chu klung chen po mtha' klas 'bab dang 'phrad gyur na/_/zhi ltar rab tu zhi bar gyur pa de bzhin du/_/yid kyi
[\[105b.5\]]gdung ba'ang bzod la brten na zhi bar 'gyur/_/de bas de'i rgyu zil gyis mnan pas bzod pa sdig pa spong /_/de phyir byams la brten pa'i stobs kyis dgra yang 'phel mi 'gyur/_/de la dga' zhing mchod 'os bde ba'i skal dang ldan par 'gyur/_/bsod nams byas pa'i yon
[\[105b.6\]]gyis tha mar mtho ris 'gro bar 'gyur/_/gzhan yang kye btsun mo dag bzod pa zhes bya ba 'di ni/_dge ba'i rang bzhin can du rab tu grags/_/bsod nams grags pa dag kyang rab tu 'phel/_/chu yis ma bkrus par yang dag par 'gyur/_/yon tan de dang de dag phun sum
[\[105b.7\]]tshogs/_/gzhan la gnod pa rtag tu yong mi shes/_/snying stobs can gyi chos nyid yid du 'ong /_/yon tan mngon bsgrub bzod pa mdzes pa'i ming /_/snying rjes bka' stsal 'jig rten don byed pa/_/mthu dang ldan pa rnams kyi rgyan kyang yin/_/dka' thub can gyi stobs
[\[106a\]]
[\[106a.1\]]mchog phun sum tshogs/_/gnod sems dgon pa'i me la chu rgyun 'bebs/_/gnyis ka'i tshe la don med zhi bar byed/_/dam pa rnams kyi go cha bzod pa yin/_/skye bo ngan pa'i tshig ngan mda' yang rdugs/_/phal cher yon tan bsngags pa me tog
[\[106a.2\]]'gyur/_/de ni grags pa'i yan lag can du 'gyur/_/chos kyi mi mthun phyogs rnams bzod pas 'joms/_/rnam par thar pa'i bde ba'ang bzod pas thob/_/rab tu 'bad na bzod pa phan par 'gyur/_/bzod pa de ni mi byed su zhig yod/_/de ltar bdag nyid chen po des btsun mo
[\[106a.3\]]de rnams la chos kyi mgron byas so/_/de nas rgyal po de gnyid kyis log pa las sad pa dang /_'dod chags lhag ma lus pas/_mig lci bar gyur nas/_chags pa'i dbang gis btsun mo rnams gar song zhes gzims mal ba rnams la smin ma bsgyur te dris so/_/lha btsun mo
[\[106a.4\]]de rnams ni nags kyi ltad mo rnams lta zhing longs spyod bgyid du mchis so/_/zhes gzims mal ba rnams kyis gsol pa thos pa dang /_rgyal po des btsun mo rnams spobs pas bag yangs su dgod cing smra ba dang rtse ba lta 'dod pa'i phyir mal nas langs te/_gdugs dang rnga yab
[\[106a.5\]]dang /_bsil yab dang /_bla gos dang /_ral gri rnams ni na chung rnams kyis bzung /_btsun mo'i 'khor nyug rum pa lag na sba gar thogs pa rnams kyis bskor te/_nags tshal de'i nang nas mthar gyis song ngo /_/des de na bud med rnams nyams rangs su rgyu zhing song song
[\[106a.6\]]ba'i lam me tog dang lo ma sna tshogs kyis gtor ba/_so rtsi'i khu ba'i tshon gyis khra bor gyur pa'i rjes bzhin du song song nas dka' thub kyi nags der phyin to/_/rgyal po des drang srong gi mchog bzod par smra ba de btsun mo'i 'khor gyis bskor zhing 'dug pa mthong nas/_sngon gyi
[\[106a.7\]]'khon snying yod pa dang /_'dod chags kyis dran pa nyams par gyur pa dang /_phrag dog gis zil gyis non pa'i phyir sems rab tu 'khrugs par gyur te so sor brtags te brnags pa'i mthu chung bas dul ba dang nges pa'i spyod pa ni nyams/_'thab mo rgal 'dod pa'i shugs kyis
[\[106b\]]
[\[106b.1\]]rngul ni byung /_lus 'dar zhing smin ma bsdus te/_mig rtsa dmar po ni bgrad/_gzi mdangs bzang po ni nyams/_gser gyi gdu bu dang sor gdub kyis brgyan pa'i lag pa gnyis ni mnyes te/_/drang srong gi mchog de la skur pa 'debs pa'i tshig de dang de dag smras pa/_ngan pa des/_
[\[106b.2\]]nga yi gzi byin zil mnan nas/_/thub pa'i cha lugs go bgos te/_/nga yi btsun mo'i 'khor lta ba/_/tshul 'chos de ni su zhig yin/_/de skad zer ba nyug rum pa rnams kyis thos nas/_rtab cing skrag pa'i shugs kyis/_rgyal po la smras pa/_lha de ltar ma mdzad cig_/thub pa
[\[106b.3\]]'di ni yun ring po nas brtul zhugs dang sdom pa dang dka' thub bsgoms pa'i bdag nyid can lags te/_ming yang dka' thub bzod pa smra ba zhes bgyi'o/_/rgyal po de ni nang gi bsam pa ngan pas de dag gi tshig mi nyan par smras pa/_e ma'o khyed cag ci zer zhig_/'jig rten 'di
[\[106b.4\]]dag yun ring nas/_/'di yis de ltar bslus par gyur/_/tshul 'chos g.yo sgyu'i rang bzhin can/_/dka' thub tshul ston 'di ltar byed/_/des 'di ltar dka' thub can gyi tshul du bsgyur nas/_g.yo dang /_sgyu byed pa la goms pas tshul 'chos pa'i rang bzhin can yin te/_da ngas
[\[106b.5\]]bstan par bya'o zhes smras nas/_gsol ka ba'i lag na ral gri 'dug pa blangs te/_drang srong gi mchog de dgra bzhin du nges par bsad par bsams nas song ba dang /_de nas btsun mo de dag la 'khor rnams kyis rgyal po gar gshegs par sbran pa dang /_rgyal po la bltas na
[\[106b.6\]]khros nas zhi ba'i mdangs med par mthong nas/_snying mi dga' bar rtab rtab por gyur pa'i shugs kyis mig rig rig por lta zhing langs te drang srong mchog de la thal mo sbyar te phyag 'tshal nas/_ston ka'i pad+ma kha 'bus pa 'dra ba bzhin cung zad 'dzum par byas te/_rgyal po'i drung du
[\[106b.7\]]song ngo /_/de'i yid la khros pa'i me 'bar bas/_btsun mo de dag gi spyod tshul mdzes pa dang dul zhing gus par 'ong bar mkhas pa des kyang de'i yid zhi bar ma gyur to/_/btsun mo de dag rab tu spobs shing bag phebs pas/_rgyal po de rab tu khros shing bzhin 'gyur la spyod pa
[\[107a\]]
[\[107a.1\]]nyams shing rtsub par mngon pas lag na mtshon cha thogs te/_drang srong mchog de la sdang mig tu lta bar mthong nas yid gcugs pa'i phyir smras pa/_'di ni bcom ldan 'das bzod par smra ba lags kyi/_lha de lta bu'i thub chod ma mdzad cig ces
[\[107a.2\]]byas pa dang /_rgyal po de sems rab tu gdug pas/_'di dag ni des mgu bar byas zin to snyam nas rab tu khros par gyur te mi bzod pa'i shugs drag pos smin ma rab tu g.yo zhing mig zur gyis lta bas/_btsun mo de dag gis spobs pa dang 'jam par smra ba'i tshig mi nyan par
[\[107a.3\]]btsun mo'i 'khor bsrung ba'i nyug rum la khro ba dang bcas pas lta zhing mgo bsgyur bas rna cha dang cod pan zur phud g.yo ba bzhin du btsun mo de dag la bltas nas smras pa/_'di ni bzod par smra zhes zer/_/de yang nyams su yong mi len/_/'di ltar bud med bsten pa yi/_/
[\[107a.4\]]sred pa 'di ni bzod ma gyur/_/tshig tu gzhan smra lus kyi spyod pa gzhan/_/bsam pa gdug cing yid la gzhan du sems/_/dka' thub nags na ma zhi 'di su zhig_/brid pa'i tshul can phyi tshul 'chos shing 'dug_/de nas btsun mo de dag rgyal po khros shing rngam pas snying rtsub
[\[107a.5\]]par gyur pa las yid gcugs ma nus te/_rgyal po de rab tu gtum zhing bcos dka' bar yang shes nas/_yid mi dga' zhing mya ngan gyis ni gdungs/_nyug rum pa rnams kyang 'jigs shing skrag pas 'khrugs pa'i lag brdas ni bskrad/_ngo tsha bas mgo ni smad/_
[\[107a.6\]]drang srong mchog de'i mya ngan byed cing de nas byer te song ngo /_/dka' thub chen pos dul la yon tan grags pa 'di/_/bdag cag rnams kyi phyir ni nyes pa yong med par/_/rgyal po khro ba 'di ni ci zhig gyur nas su/_/gang zhig lam du zhugs nas ci byed sus shes kyi/_/rgyal po'i rgyal srid
[\[107a.7\]]grags pa thob pa dang /_/thub pa 'di lus dka' thub lus 'di dang /_/bdag cag nyid ni nyes pa med 'di dag_/rgyal pos cig car bsad par mi 'gyur ram/_/de ltar btsun mo de dag mya ngan byed pa'i shugs ring po 'byin pa rnams byer te song ba'i 'og tu rgyal po des/_drang srong mchog
[\[107b\]]
[\[107b.1\]]de la bsdigs shing khro ba'i shugs kyis ral gri phyung ste bdag rang 'debs su song ngo /_/sems dpa' chen po de ltar sma phab kyang ma 'gyur zhing brtan pa ma nyams la rang bzhin du spyod pa de mthong nas rab tu rngam zhing de la smras pa/_a dzi na dang dbyug pa thogs/_/g.yo sgyu'i brjid
[\[107b.2\]]bag 'chos pa ni/_/bden pa bzhin du mthar phyin kyang /_/thub pa bzhin du nga la lta/_/de nas byang chub sems dpa' bzod pa la goms pas/_smad cing 'phyas pa des kyang brtan pa ma nyams par/_rgyal po khros shing rngam pas spyod pa'i tshul ni mi sdug par gyur/_dul bar
[\[107b.3\]]spyod pa'i dpal ni nyams/_bdag la phan pa dang gnod pa'i lam ni brjed par gyur pa la ya mtshan cher gyur nas/_cung zad cig bltas te snying rje bzhin du tshig 'jam pos bzhams te 'di skad cung zad cig smras par nges so/_/'di ltar dmod la skal ba med las gyur pa ni/_/'gro
[\[107b.4\]]ba dag la srid pas de phyir bdag mi sems/_/khyod la 'os pa'i bkur sti bdag gis bya ba las/_/tshig tsam gyis kyang mi rigs ma byas sems la gcags/_rgyal po chen po gzhan yang /_'gro ba'i don byed khyed lta bu dag ni/_/dam pa ma yin spyod pa'i lam 'jug pa/_/thub
[\[107b.5\]]chod byas te spyad pa mi rigs kyi/_/de bas rnam par brtags pa'i lam du 'jug par rigs/_/legs pa dag kyang cung zad mi rigs mthong /_/kha cig nyes kyang legs pa 'dra bar snang /_/gtan tshigs khyad par can dag ma brtags par/_/dgos pa'i don ni ched du mi rtogs so/_/
[\[107b.6\]]dgos pa'i don ni legs par brtags nas su/_/rigs dang mi rigs bya ba legs rtogs nas/_/bstan dag lam du legs par zhugs nas ni/_/chos dang srid dang bde ba'i don bsgrubs na/_/de dag nyid kyis skye bo nyams mi 'gyur/_/de bas rab tu rgod pa'i blo btul nas/_/
[\[107b.7\]]grags par gyur pa'i las nyid brtsam par rigs/_/sngon chad ma byung nyes pa spungs nas su/_/mngon pa'i nga rgyal can rnams gtam ngan 'phel/_/khyod kyi mthu yis bsrungs ba'i nags tshal na/_/gzhan gyi gnod pa byas na'ang bskyab par rigs/_/phan pa'i tshul med dam pas
[\[108a\]]
[\[108a.1\]]smad pa dag_/rgyal po chen po rang gis ji ltar spyad/_/srung ma nyug rum bcas par bud med rnams/_/bdag gi gnas su rang dgar lhags pa la/_/bdag gis nongs pa cung zad ci ltar bgyi/_/de ltar bkyon par gyur pa ga la srid/_/de ste bdag gis
[\[108a.2\]]nongs par gyur na yang /_/'on kyang rgyal pos bzod na mdzes par 'gyur/_/nus pa dag la bzod pa rgyan gyi mchog_/yon tan rjes su srungs la mkhas par ston/_/bzod pas brgyan na ji ltar mdzes pa bzhin/_/gdong la 'od zer snang ba rna cha dang /_/rin chen sna tshogs 'od 'bar
[\[108a.3\]]cod pan rnams/_/de ltar rgyan du mdzes pa ma lags dgongs/_/rtag tu bsten du mi rung mi bzod thong /_/phan par gyur pa'i bzod pa bsrung bar rigs/_/dka' thub tshul du rgyal po 'ong na ni/_/des shing gus pa'i tshul du spyod par rigs/_/thub pa'i mchog des de lta bu'i tshig 'jam
[\[108a.4\]]pos gdams kyang /_rgyal po de mi bsrun pas blo nyams pa'i phyir de la rnam pa gzhan du dogs nas/_yang smras pa/_dka' thub can ltar khyod kyis ma bcos la/_/rang gi sdom la gal te gnas na ni/_/bzod pa'i man ngag bstan par snyad btags nas/_/ci phyir nga la mi 'jigs
[\[108a.5\]]sbyin par gsol/_/byang chub sems dpas smras pa/_rgyal po chen po ci phyir bdag nyid 'di ltar bgyis pa gsan du gsol/_bram ze las rab tu byung ba nyes pa med par rgyal pos bsad do zhes bdag gi slad du khyod kyi grags pa 'phyas bya bar 'gyur du dogs so/_/sems can
[\[108a.6\]]rnams ni 'chi 'gyur ba'i/_/tshul 'di nges pa nyid du gnas/_/bdag gi tshul la'ang rjes bltas nas/_/bdag ni de bas shis mi 'jigs/_/phyi nas chos kyi bden pa la/_/de ltar byas na gnod du dogs/_/bde ba thob la phan pa yi/_/bzod pa de phyir khyod la smras/_/
[\[108a.7\]]bzod pa yon tan 'byung gnas yin/_/nyes pa rnams kyang zlog par byed/_/rab tu bzang po'i skyes bzhin du/_/dga' bas bdag ni bzod par smra/_/de nas rgyal po des tshig rab tu bden par smras kyang mi nyan par/_thub pa de'i tshig me tog dang 'dra ba la khros bzhin du
[\[108b\]]
[\[108b.1\]]drang srong mchog de la smras pa/_khyod bzod pa la dga' ba de ring ngas lta'o zhes smras nas/_thub pa de'i lag pa g.yas pa cung zad bsgreng ste/_dgag pa'i phyir sor mo ni phra zhing ring ba bkram pa dang /_ral gri rnon pos pad+ma'i rtsa ba bzhin du mkhrig ma bcad de/_de'i lag pa'i
[\[108b.2\]]mkhrig mar bcad pa na/_gcod pa po ni bde bar gnas pa las/_/phyis nas sdug bsngal mi bzod myong 'gyur ba'i/_/sdug bsngal ci ltar mi bzod sdug bsngal ba/_/de ltar bdag ni sdug bsngal ma gyur to/_/de nas byang chub sems dpas bsams pa/_e ma ho ngo mtshar
[\[108b.3\]]byas kyis med/_/mi 'dis bdag la phan pa'i bsam pa las ni 'das/_/rjes su gdams pa'i snod du yang ma gyur gyi don med do snyam nas/_nad pa sman pas bor ba bzhin du de la mya ngan byas te cang mi zer bar 'dug go/_/de nas yang rgyal pos de la bsdigs nas smras pa/_de
[\[108b.4\]]ltar mthar gyis bcad na ni/_/khyod kyi lus ni med par 'gyur/_/ma rungs pa yi blo rnyed pa/_/tshul 'chos brtul zhugs 'di thong shig_/de nas byang chub sems dpas/_de rjes su gdams su mi rung zhing 'di ltar ngan du byed par rig nas/_de la ci yang ma smras so/_/de
[\[108b.5\]]nas rgyal po des bdag nyid chen po de'i lag pa ya gcig dang dpung pa gnyis dang rna ba dang sna dang rkang pa gnyis kyang de bzhin du bcad do/_/de yi lus bcad 'gyel bar gyur na yang /_/lus kyi khog pa gnas pa'i mtha' shes shing /_/skye bo rnams la bzod pa goms gyur pas/_/
[\[108b.6\]]thub pa'i mchog de ma 'khrugs mya ngan med/_/lus de bcad par gyur kyang de yi sems/_/dge ba'i tshul bltas bzod pa gtan ma nyams/_/dga' ba'i tshul gyis sdug bsngal yong ma gyur/_/rgyal po chos nyams mthong nas mi dgar gyur/_/so sor brtags bzod snying rje can/_
[\[108b.7\]]gzhan gyi sdug bsngal mi bzod pa/_/bdag gi sdug bsngal chen po yang /_/de tsam du ni gnod mi 'gyur/_/rgyal po de yis mi bzad las byas pas/_/de ma thag tu rims nad me bzhin 'bar/_/nags tshal nye ba'i nang nas tha mar byung /_/sa gas nang du de ma thag tu song /_/rgyal po de
[\[109a\]]
[\[109a.1\]]sa gas pas 'jigs pa'i sgra byung la/_me 'bar ba 'khrug pa de'i nang du song nas/_kho ra khor yug tu ku co 'don pa'i sgra chen po ni 'byin/_rgyal po'i 'khor ni rab tu 'khrug par gyur pa dang /_rgyal po'i blon po rnams kyis thub pa de'i dka' thub kyi mthu che
[\[109a.2\]]ba dang /_rgyal po de sa'i 'og tu song ba yang de las gyur par shes nas/_rgyal po de nyes pas drang srong 'dis ni mkhar dang yul 'di thams cad bsreg go snyam nas/_'jigs shing dogs pa skyes nas/_drang srong de'i drung du lhags nas phyag byas nas bzod par gsol zhing thal mo sbyar
[\[109a.3\]]nas gsol ba gdab pa/_rgyal po blun zhing rab tu mi brtan pas/_/khyod ni 'di ltar ma rungs bgyis par gyur/_/de ni khyod kyi dmod pas mi shis song /_/mkhar 'di zhugs kyis bsreg par mi mdzad gsol/_/bud med byis pa rgan po nad pa sman/_/bram ze nyes pa med
[\[109a.4\]]pa bsreg mi rigs/_/de bas rgyal po 'di yi yul 'di kun/_/yon tan chos kyis rang gi phyogs bzhin bsrung /_/de nas mi de rnams la byang chub sems dpas dbugs phyung ste smras pa/_tshe dang ldan pa dag ma 'jigs shig_/bdag ni nags na gnas pa la/_/nyes pa
[\[109a.5\]]med par ral gri yis/_/lag pa dang ni rkang pa dang /_/sna dang rna ba bcad gyur kyang /_/bdag lta bu yis ji ltar na/_/de la gnod par bsam par bya/_/rgyal po de ni tshe ring gyur/_/de la sdig tu ma gyur cig_/'chi dang na ba'i sdug bsngal can/_/'dod chags zhe sdang dbang du
[\[109a.6\]]gyur/_/nyes par spyad pas tshig pa la/_/mya ngan byed mod ga la khro/_/gal te bcos su rung na de yi sdig_/bdag la rnam par smin par gyur kyang rung /_/bde ba can la sdug bsngal rjes 'brang zhing /_/yun ring min yang mi bzad brnag mi nus/_/bdag la phan par mi shes
[\[109a.7\]]rgyal po de/_/de ltar tshig la bskyab par ma nus pa/_/bdag gis ma nus nyes pa de bor te/_/rgyal po la ni ci ltar 'khon du 'dzin/_/rgyal po grong na'ang 'chi la sogs pa yi/_/sdug bsngal skyes na kun gyis myong bar 'gyur/_/de bas skye la 'khon du bzung mi rigs/_/de med sdug
[\[109b\]]
[\[109b.1\]]bsngal ci zhig ci las gyur/_/nags na gnas shing rab tu byung bar shes/_/bzod pa smra ba ring po mi thogs 'chi/_/ci phyir mi bzod skabs ni 'byed par byed/_/de bas ma 'jigs khyed cag bde bar dong /_/de ltar thub pa mchog gis rjes bstan pa/_/
[\[109b.2\]]slob ma nyid du legs par bzung bar byas/_/bzod la gnas pas bstan pa ma nyams par/_/bzod pa'i mthu yis mtho ris song bar gyur/_/de ltar thub pa las glengs nas bzod pa'i yon tan bsngags pa la yang brjod par bya'o/_/rgyal po de'i dpes mi brtan zhing mi bzod pa'i skyon bstan
[\[109b.3\]]pa la yang brjod par bya'o/_/de ltar 'dod pa'i nyes dmigs kyi phyir nyes par spyad pas ngan song du ltung bar gyur to/_/zhes 'dod pa'i nyes dmigs kyi gtam la yang brjod par bya'o/_/'byor pa mi rtag par bstan pa la yang brjod par bya'o/_/bzod par skyes pa'i
[\[109b.4\]]rabs te nyi shu brgyad pa'o//_//log par lta ba ni kha na ma tho ba rab tu che ba'i phyir/_log par lta ba la zhen pa rnams la/_dam pa rnams kyis lhag par rjes su brtse bar bya ba rigs so/_/de yang 'di ltar bcom ldan 'das 'di byang chub sems dpar gyur pa'i tshe/_
[\[109b.5\]]bsam gtan la goms par byas pa'i dge ba'i las kyi rnam par smin pa'i mthus/_tshangs pa'i 'jig rten du skyes so zhes grags so/_/de tshangs pa'i bde ba chen po bsam gtan gyi khyad par thob kyang tshe rabs snga ma la snying rje bya ba la goms par byas pas gzhan la phan par byed pa'i
[\[109b.6\]]yid la byed pa rtsol ba med par ma gyur to/_/yul gyi bde ba tsam gyi tshod kyis kyang /_/'jig rten rnams ni bag med dbang du gyur/_/dam pa rnams ni bsam gtan bde bas kyang /_/gzhan la phan par 'dod pa yong mi nyams/_/de nas re zhig cig bdag nyid chen po de 'dod
[\[109b.7\]]pa'i khams snying rje'i gnas su gyur pa/_sdug bsngal dang yid mi bde ba rnam pa sna tshogs brgya dang ldan pa/_gnod sems dang 'tshe ba mang po la bltas nas/_yul lus 'phags po'i rgyal po yan lag sbyin zhes bya ba bshes gnyen ngan pa brten pa'i skyon dang yang dag pa ma yin
[\[110a\]]
[\[110a.1\]]pa yid la byed pa 'dris pas log par lta ba stug po'i nang na 'khyams shing /_'jig rten pha rol med pas dge ba dang mi dge ba'i las kyi rnam par smin pa lta ga la yod ces zer zhing des de ltar nges par byas nas/_chos spyod pa'i spro ba ni med/_sbyin
[\[110a.2\]]pa dang tshul khrims la sogs pa legs par spyad pa la ni rgyab kyis phyogs/_chos spyod pa rnams la ni brnyas par sems/_chos kyi gtsug lag rnams la ni dad pa med cing blo rtsub/_'jig rten pha rol gyi gtam la ni 'phyas su 'dzin/_dge sbyong dang bram ze rnams la ni dul
[\[110a.3\]]ba dang bkur sti dang gus par bya ba la ni lhod par gyur to/_/'dod pa'i bde ba la gzhol bar gyur pa mthong ngo /_/dge dang mi dge'i las la 'jig rten pha rol tu/_/bde dang sdug bsngal 'byung bar rab tu nges byas nas/_/sdig pa spangs te dge ba'i las la rab tu 'bad/_/
[\[110a.4\]]dad pa med pa dag ni ji ltar 'dod par spyod/_/de nas bdag nyid chen po lha'i drang srong des/_rgyal po de lta ba ngan pa la zhen pas/_ngan song du lhung bar 'gyur ba/_'jig rten rnams don med par gyur pa la snying rje skyes par gyur nas/_yul gyi bde ba la sems chags par gyur pa'i
[\[110a.5\]]rgyal po de/_gzhal med khang gtsang ma bzang po cig na 'dug pa de'i mdun du tshangs pa'i 'jig rten nas 'od 'bar zhing bab ste 'ong bar gyur to/_/de nas rgyal po des mi de mi'i phung po bzhin du 'bar/_glog mang po 'gyu ba bzhin du ni 'od gsal/_nyi ma'i 'od zer mang po ltar gzi
[\[110a.6\]]byin che zhing mdzes pa mthong nas/_de'i gzi byin gyis sems zil gyis gnon te rtab rtab por gyur nas/_de nas thal mo sbyar te langs nas gus par lta zhing 'di skad ces smras so/_/khyod kyi zhabs dang phyag mdzes pad+ma bzhin/_/nam mkha' la yang sa bzhin yongs su 'dzin
[\[110a.7\]]par bgyid/_/'od zer 'bar ba nyi ma bzhin du gsal/_/blta na mdzes pa'i gzugs can khyod su zhig_/byang chub sems dpas smras pa/_mnyam par gzhag pa'i sems kyis 'dod chags zhe sdang gnyis/_/dregs pa'i dgra rnams g.yul ngo pham byas bzhin du bcom/_/
[\[110b\]]
[\[110b.1\]]gang dag tshangs pa'i 'jig rten skyes par gyur pa yi/_/lha yi drang srong nang nas gcig ni bdag lags so/_/de skad smras pa dang /_rgyal po des gshegs pa legs so/_/zhes bya ba la sogs pa smras te/_de la mchod yon phul ba dang rkang pa bkrus pas bkur sti byas
[\[110b.2\]]nas/_de la ya mtshan can du bltas te smras pa/_'phags pa khyod kyi rdzu 'phrul gyi mthu 'di lta bu ni ngo mtshar che'o/_/khang bzang rtsig pa dag la thogs med la/_/sa la 'gro ba bzhin du mkha' la'ang 'chag_/glog gi 'od bzhin gzi brjid phun sum tshogs/_/khyod kyi
[\[110b.3\]]rdzu 'phrul 'di ni ci thob smros/_/byang chub sems dpas smras pa/_bsam gtan tshul khrims dri ma med pa dang /_/dbang po rnams ni rab tu bsdams pa dang /_/srid pa gzhan la'ang goms par byas pa yi/_/de yi 'bras bu grub pa yin par 'dra'o/_/rgyal pos smras pa/_
[\[110b.4\]]'jig rten pha rol ces zer ba 'di bden nam/_tshangs pas smras pa/_rgyal po chen po med de 'jig rten pha rol mchis so/_/rgyal pos smras pa/_'phags pa 'di bdag gis ci ltar yid ches par bgyi/_byang chub sems dpas smras pa/_rgyal po chen po 'di rab tu gsal te/_
[\[110b.5\]]mngon sum la sogs pa'i rig pa'i tshad mas gzung du rung la/_yid gcugs pa'i tshig gis bstan pa dang /_brtag pa'i rim pas kyang yid ches par byar rung ngo /_/khyod gzigs su gsol/_nyi zla skar mas brgyan pa'i nam mkha' dang /_/dud 'gro brtag pa'i rnam pa mang
[\[110b.6\]]po 'di/_/'jig rten pha rol mngon sum bzhin du snang /_/'di la the tshom blo ngan khyod ma bskyed/_/bsam gtan goms byas dran pa gsal ba yis/_/tshe rabs dran pa'ang de dang de na yod/_/'jig rten pha rol de la rjes su dpogs/_/nga bdag las kyang mngon par mi 'gyur
[\[110b.7\]]ram/_/snga ma'i blo la phyi ma'i blo 'grub na/_/'jig rten pha rol yod par de las mngon/_/mngal na 'dug pa'i sngon rol blo de ni/_/de ma thag pa'i tshe rabs snga ma'i blo/_/shes bya rtogs par byed pa'i blo yin zer/_/de bas skye sogs blo ni yul yod gyur/_/mig sogs med
[\[111a\]]
[\[111a.1\]]pas de ni tshe 'di min/_/de yi blo ni 'jig rten pha rol yin/_/skye dgu tshul khrims la sogs bye brag rnams/_/pha ma'i rang bzhin dag dang mi mthun snang /_/glo bur gyur pa gang yang grub pa med/_/de bas tshe rabs gzhan la goms de yin/_/blo yi mthu
[\[111a.2\]]stobs gsal ba med pa dang /_/dbang po rnams kyang blun pa'i rang bzhin can/_/btsas ma thag tu sus kyang ma bstan par/_/nu zho 'thung ba rtsol bar byed pa dang /_/kha zas bza' bar rtsol bar byed pa yang /_/srid pa gzhan la goms par byas pa mngon/_/de dang de 'dra'i
[\[111a.3\]]las la slob lobs pa/_/goms par byas pas mkhas par gyur par grub/_/de la 'jig rten pha rol yod par yid ches pa la ma 'dris pas khyed cag 'di ltar dogs pa skye yang srid/_pad+ma rnams ni 'byed dang 'dzums pa dag_/srid pa gzhan la spyod pa goms las gyur/_/de ltar
[\[111a.4\]]mi 'dod nu zho 'thung ba dag_/tshe rabs snga ma'i goms las ci phyir 'dod/_/ces zer ba'i dogs pa de yang skyes pa mi rigs so/_/dus nges pa dang ma nges pa las 'gyur ba snang ba dang /_'bad pa rigs pa dang mi rigs pa'i phyir te/_pad+ma kha 'byed 'dzums la dus nges
[\[111a.5\]]yod/_/nu zho 'thung bar rtsol la dus nges med/_/pad+ma mi rtsol nu zho 'thung bar rtsol/_/de bas pad+ma kha bye nyi ma'i mthu/_/de bas na rgyal po legs par brtags na 'jig rten pha rol yod na yid yod par rung ngo /_/de nas rgyal po de log par lta ba la blo zhen cing sdig che bas/_
[\[111a.6\]]'jig rten pha rol yod pa'i gtam des nyams mi bde nas smras pa/_kye drang srong chen po/_'jig rten pha rol gal te byis ba bsdigs tshul ma yin la/_/'di ni bdag gi yid ches bya bar gal te khyod sems na/_/'o na de ring 'dir ni gser srang lnga brgya nga la byin/_/de yi skyin po srid
[\[111a.7\]]pa gzhan du gser srang stong sbyin no/_/de nas byang chub sems dpas/_de spyi brtol che ba la goms shing 'dzem dogs med la/_log par lta ba'i dug gi sgregs pa dang 'dra ba'i mi rigs pa'i tshig de'i lan rigs pa'i tshul gyis smras pa/_'di la'ang re zhig nor ni 'byor par 'dod pa
[\[111b\]]
[\[111b.1\]]yis/_/bdag nyid ngan pa dag la nor ni yong mi gtong /_/brkam dang mi mkhas le lo can la'ang nor mi gtong /_/de dag la ni btang na de nyid zad pa'i mthar/_/gang dag ngo tsha shes pa mngon pa dang /_/cho rigs btsun zhing nor spel mkhas pa dang /_/rab tu dbul yang bu
[\[111b.2\]]lon 'jal byed pa/_/de la byin na nor ni 'phel bar 'gyur/_/nor gtong tshul ni de ltar mkhyen par mdzod/_/'jig rten gzhan la bu lon 'jal bya ba/_/lta ba ngan pa spyod pa khyod la ni/_/nor rnams byin yang don ni med par 'gyur/_/lta ba ngan pa'i skyon gyur mi bzad pa'i/_/
[\[111b.3\]]bdag gi las kyis khyod ni dmyal bar ltung /_/sems nyams nad kyis gdungs par gyur pa la/_/gser srang stong gi phyir ni su zhig bskul/_/de na nyi zla'i 'od zer rnams kyis kyang /_/phyogs kyi nang du mun gyis g.yogs mi snang /_/skar ma mang pos brgyan pa'i nam mkha'
[\[111b.4\]]yang /_/ku mud rgyas pa'i mtsho 'dra yong mi snang /_/med par lta ba tshe rabs phyi ma la/_/gnas pa de na mun nag rlung grang ldang /_/des ni rus pa'ang 'jig pa'i nad slong na/_/bdag la phan 'dod su zhig de ru 'jug_/mun nag 'thibs po du ba dku ba yi/_/dmyal ba'i
[\[111b.5\]]nang na kha cig yun ring gnas/_/rang gi pags pa'i 'breng bas drangs par snang /_/phan tshun brngos te snad pas 'o dod 'bod/_/me mur 'bar ba'i dmyal ba gzhan dag ni/_/yang dang yang du rkang lag tshig bzhin du/_/de las thar bar 'dod phyir phyogs su rgyug_/mi dge
[\[111b.6\]]ma byang bar du tshe mi 'da'/_/la la gshin rje'i gshed ma ma rungs pas/_/shing mkhan bzhin du yan lag gshags pa ni/_/ljon shing rlon pa dag la skabs rnyed bzhin/_/mtshon cha rnon pos rab tu gtubs shing gshags/_/de bzhin gzhan dag dum bur rab tu gtubs/_/
[\[111b.7\]]pags pa bshus pa'i sdug bsngal mi bzad myong /_/sha rnams btogs pas kha cig rus pa tsam/_/rang gi sdig gis srog ni chad mi 'gyur/_/kha cig 'bar ba'i srab kyis kha bsrabs nas/_/lcags kyi sa gzhi rab tu 'bar ba la/_/glang lcag me ltar 'bar bas
[\[112a\]]
[\[112a.1\]]dbang med byas/_/rab tu 'bar ba'i shing rta 'dren cing 'khod/_/bsdus 'joms ri yis kha cig lus kyang gzir/_/de yis brdzis pas phye mar lhags gyur kyang /_/sdig pa'i las rnams ma zad bar du ni/_/sdug bsngal rgyun chags che
[\[112a.2\]]yang yong mi 'chi/_/lcags gtun rab tu 'bar ba'i nang dag tu/_/lcags kyi bla gtun rab tu 'bar ba yis/_/lo grangs lnga brgyar tshang gi bar du ni/_/phye mar btags kyang da rung srog mi 'dor/_/byi ru bzhin du rab 'bar shing dag gi_/lcags kyi tsher ma 'bar zhing rtsub pa
[\[112a.3\]]la/_/gshin rje'i gshed po khro bas mgon med par/_/steng dang 'og tu rab tu drangs shing bsdus/_/la la me mdag phung po chen po ni/_/btso ma'i gser ltar rab tu 'bar ba na/_/bdag gis las ngan spyad pa'i 'bras bu myong /_/'gre ldog ngu 'bod tsam gyi mthu la brten/_/
[\[112a.4\]]kha cig sa gzhi rab tu 'bar ba la/_/phur pa brgya yis lce yang rab tu brgyangs/_/mi bzad nad kyis lus gzir sgra yang 'byin/_/de dag de tshe 'jig rten pha rol shes/_/lcags kyi leb ma 'bar bas kha cig dkris/_/gzhan dag lcags kyi rdza chen nang du bskol/_/la la
[\[112a.5\]]mtshon rnon char 'bab lus kyang dmyal/_/gcan gzan khro bos sha lpags zad par btogs/_/kha cig me 'bar tsha bas gdungs gyur nas/_/chu bo brgal dka' rtsub mo'i nang du 'jug_/de na de rnams sha ni myags par 'gyur/_/ngan spyod mthus bzung srog ni chad mi 'gyur/_/
[\[112a.6\]]gzhan dag tsha bas rab tu gdungs gyur nas/_/mi gtsang ro myags khrod la 'tsho snyam ste/_/zhugs nas sdug bsngal mtshungs med de na myong /_/srin bu mang pos lus dang rus pa bshig_/kha cig me yi nang du lus 'bar zhing /_/rab tu tsha ba'i sdug bsngal yun ring myong /_/me 'bar
[\[112a.7\]]nang na lcags bsreg 'drar gyur kyang /_/rang gi las kyis thal bar lhags mi 'gyur/_/gzhan dag sogs le 'bar bas dra zhing kha cig spu gri rnon pos gtub/_/la la lcags kyi tho bas mgo bcom mya ngan gdungs shing 'o dod 'bod/_/kha cig gsal shing chen pos lus brgyangs du ba
[\[112b\]]
[\[112b.1\]]med pa'i me la rab tu bsreg_/gzhan yang lcags kyi khu ba me ltar 'bar ba blud nas mkhun sgra 'byin/_/la la sna tshogs khyi rnams stobs chen gyis/_/mche ba rnon po'i so yis rab tu 'drad/_/lus kyi sha rnams btogs pas srab mor gyur/_/dman pa'i sgra 'byin
[\[112b.2\]]gcom chung ngu zhing 'gyel/_/dmyal ba mi bzad de lta bu ni mi bde ba/_/bdag gi las kyis 'phangs nas myong ba de yi tshe/_/mya ngan sems gdungs 'jigs shing nyam thag gyur pa la/_/de tshe su zhig khyod la bu lon ded du 'gro/_/lcags kyi rdza chen rab tu me 'bar rnyed dka' ba/_/
[\[112b.3\]]mi bzad nang na 'gro ngan lus rnams slong gyur cing /_/rab tu bskol ba'i shugs kyis dbang med rnam par 'gyur/_/de tshe su zhig khyod la bu lon ded du 'gro/_/sa gzhi me 'bar ngu ba med pa ser po la/_/lcags kyi phur pa me 'bar brgya yis lus brgyangs nas/_/rab tu
[\[112b.4\]]lus bsregs snying rjer rung bar ngu ba na/_/de tshe khyod la su zhig bu lon ded du 'gro/_/rab tu mnar ba'i gnas na 'dug pa na/_/de tshe sdug bsngal chen po myong 'gyur bas/_/tshig gi lan kyang smra bar mi nus na/_/de tshe khyod la su zhig bu lon ded du 'gro/_/khu yug rlung gis rab tu
[\[112b.5\]]bdas gyur zhing /_/mkhun pa'i sgra yang 'byin par mi nus pas/_/rus pa'i rgya zhig phongs pa'i sgra 'byin pa/_/phyi ma'i tshe la su zhig nor ded yong /_/gshin rje'i gshed pos bsad par gyur pa'am/_/rab tu 'bar ba'i me yis tshig pa'am/_/sha dang khrag rnams khyer zhing
[\[112b.6\]]za bas na/_/su zhig khyod la nor slong sdug bsngal myong /_/bsad dang bcad dang gshags dang brdeg pa dang /_/bsreg dang bzhog dang brdung dang gzhig pa dang /_/gnod pa mang pos rtag tu sdug bsngal na/_/de tshe ji ltar nga la bu lon btsal/_/de nas rgyal po des sems can
[\[112b.7\]]dmyal ba'i gtam rab tu 'jigs su rung ba de thos nas mi dga' bar gyur te/_log par lta ba la rjes su chags pa ni btang /_'jig rten pha rol yod par yid ches par gyur nas/_drang srong chen po de la phyag 'tshal te smras pa/_/dmyal ba'i sdug bsngal bdag gis thos nas su/_/
[\[113a\]]
[\[113a.1\]]bdag gi yid ni 'jigs pas rnam par skrag_/de dag bdag gis ji ltar myong gyur snyam/_/rnam rtog me yis bdag ni bsregs pa bzhin/_/bdag gi sems ni lta ngan lhung gyur zhing /_/yun ring ma mthong ngan pa'i lam du song /_/'di la
[\[113a.2\]]dge ba'i gnas su khyod kyis mthong /_/thub pa khyod ni bdag gi mgon dang skyabs/_/bdag gi lta ngan mun pa khyod kyis bsal/_/nyi ma shar bas mun nag bsal ba bzhin/_/gang gis bdag ni ngan 'gror mi ltung ba/_/de 'dra'i lam ni bdag la bshad du gsol/_/de nas
[\[113a.3\]]byang chub sems dpas rgyal po de yid mi dga' bar gyur te lta ba drang por gyur nas chos bsgrub nus pa'i snod du gyur pa mthong nas/_pha bu la snying brtse ba dang /_slob dpon slob ma la snying brtse ba bzhin du 'di ltar rjes su bstan to/_/sngon gyi rgyal po yon tan dga' ba rnams/_/
[\[113a.4\]]slob ma mchog tshul dge sbyong bram ze dang /_/'bangs la'ang ngang tshul snying rje ldan bstan pa/_/grags ldan de ni mtho ris 'gro ba'i lam/_/de bas chos min thub dga' thub byed cing /_/ser sna dor dka' ring du bor nas su/_/lha dbang pho brang gser gyi rta babs can/_/rin chen mchog
[\[113a.5\]]'bar de ni 'bar bzhin song /_/yang dag lta la khyod yid 'dris par gyis/_/skye bo mchog rnams lta ba blo gnas te/_/byis pa dga' byed skye bo'i lta ba spongs/_/chos nyid nges pa gang dag bstan la rtogs/_/da ni khyod kyis yang dag lta dge zhing /_/rgyal po'i tshul gyis 'gro bar 'dod
[\[113a.6\]]par gyis/_/yon tan mi dga' sems de med par byos/_/de nyid sems kyi go 'phang lam du gyur/_/de bas yon tan bsgrub pa'i dbyig tu byos/_/bdag dang gzhan la phan 'dod snying rje bskyed/_/tshul khrims brtan zhing dbang po rab tu sdoms/_/de yis phyi ma'i tshe la khyod mi sdug_/
[\[113a.7\]]rang gi bsod nams rgyal po'i dpal gyi gzi/_/mdza' bshes rnams la rab gsal yid 'ong dka'/_/grags pa snyan pas 'gro ba'i sdug bsngal bsal/_/bdag gi don dang ldan pa'i phan pa spyod/_/khyod 'dir bkur sti sbyin pa'i shing rta dag_/rang lus yon tan 'byung ba'i shing rta
[\[113b\]]
[\[113b.1\]]nyid/_/mig rtsub mig ldan sbyin dul 'khor lo can/_/bsod nams 'dod pa'i shing rta'i mda' dang ldan/_/dbang po dul rta dran pa'i srab skyogs can/_/blo gros lcags ldan thos pa rgya chen brtson/_/ngo tsha yo byad ngan grogs mdzes pas bcings/_/bzod pa'i gnya' shing des
[\[113b.2\]]'gro brtan pas brtan/_/tshig ngan bsdoms pas mi snyan sgra mi 'byin/_/yid 'ong tshig tsam smra bas zab pa'i sgra/_/gdams pa ma zhig pas na mtshams ma byed/_/spyod pa ngan pa'i gya gyu spangs pas drangs/_/theg pa 'di dang grags pa'i ru mtshon dang /_/snying rje bskyal zhing zhi
[\[113b.3\]]ba'i rgyal mtshan mtho/_/bdag dang gzhan don ma rmongs gsal spyod pas/_/rgyal po nam yang dmyal bar yong mi ltung /_/de ltar bdag nyid chen po des/_/rgyal po de'i lta ba log pa'i mun nag de tshig gsal ba'i nyi ma shar bas bsal nas/_de la bde 'gro'i lam yang
[\[113b.4\]]bstan te/_de nyid du mi snang bar gyur to/_/de nas rgyal po 'jig rten pha rol yod pa'i don yang dag par ni rtogs yang dag pa'i lta ba'i sems ni rnyed nas/_blon po dang pho brang 'khor gyi mi dang bcas pa dag sbyin pa dang dul ba dang sdom pa la gzhol bar gyur to/_/de lta bas na log par
[\[113b.5\]]lta ba ni kha na ma tho ba rab tu che ba'i phyir/_log par lta ba la zhen pa rnams la dam pa rnams kyis lhag par rjes su brtse bar bya bar rigs so/_/de bzhin du dam pa'i chos yongs su rdzogs par mnyan pa ni dad pa yongs su rdzogs par byed par 'gyur ro/_/zhes kyang sbyar bar bya'o/_/
[\[113b.6\]]de bzhin du gzhin las chos mnyan na yang dag pa'i lta ba skye ba'i rkyen du 'gyur ro/_/zhes sbyar bar bya'o/_/de ltar na skyes bu dam pa rnams ni brnyas thabs byas kyang bzod pa la goms par byas pas de la phan pa'i man ngag ston par byed kyi tshig rtsub mo ni mi smra'o/_/zhes de bzhin
[\[113b.7\]]gshegs pa rnams kyi yon tan bsngags pa la yang brjod par bya'o/_/skyo zhing yid 'byung bar byas nas myur du legs pa'i lam la phyogs par 'gyur ba'i phyir/_skyo zhing yid 'byung bar bya ba'i gtam bya ba la brjod par bya'o/_/tshangs par skyes pa'i rabs te nyi shu dgu
[\[114a\]]
[\[114a.1\]]pa'o//_//bam po bcu gcig pa/_dge ba rnams ni phyis gzhan la phan par 'gyur na/_sdug bsngal yang khe rnyed pa dang 'dra bar sems so/_/de yang 'di ltar byang chub sems dpa' glang po che'i nags tshal shing ljon pa gzhon nu bzang
[\[114a.2\]]po'i rtse mo me tog dang 'bras bu dang shing lor ldan pa rnams kyis de dang de dag tu brgyan pa bzhin du 'dug pa/_ldum bu dang /_shing gel ba dang /_rtsa ba rnam pa sna tshogs kyis khebs pa'i sa phyogs na/_ri'i ljongs rnams na nags tshal nyams dga' ba la snying chags nas gzhan
[\[114a.3\]]du g.yeng ba med par gnas bcas pa bzhin du ni 'dug_/nags na rgyu ba rnams kyi gnas su ni gyur/_mtsho zab mo rgya chen pos ni dgon pa dang bcas par byas/_shing dang rtswa dang chu med pa'i mya ngam dgon pa chen pos kho ra khor yug tu bskor bas yul dang ljongs thag ring du
[\[114a.4\]]gyur pa zhig na/_glang po che lus chen po gcig pu rgyu ba zhig tu gyur to/_/zhes grags so/_/de de na shing lo dang /_pad+ma'i rtsa ba dang /_chu tsam gyis 'tsho zhing chog shes pa dang /_zhi bas dka' thub can bzhin du dga' bar gnas so/_/de nas re zhig cig sems
[\[114a.5\]]dpa' chen po de nags tshal de'i mtha' nas rgyu zhing song song ba las/_mya ngam dgon pa na mi'i sgra cig thos pa dang des bsams pa/_'di ci zhig sa phyogs 'di na yul du rgyu ba'i lam ni ci yang med/_mya ngam dgon pa chen po 'di lta bur brgal te ri dwags bshor ba yang
[\[114a.6\]]mi rigs na tshegs chen po byung ste/_sha thang shing bdag cag glang po che'i khyu nas 'dzin pa lta smos kyang ci dgos te 'ong ba mi rigs na gor ma chag par 'di dag ni phyogs slad nas lam nor ba cig yin nam/_de dag gis mi rigs par byas nas/_rgyal po khros te spyugs pa
[\[114a.7\]]dag cig yin pa 'dra ste/_'di ltar 'di dag gcom chung zhing /_/dga' ba'i skad gsang mthon po nyams/_/rab tu nyam thag phongs pa'i sgra/_/'ba' zhig ngu ba bzhin du grag_/de bas na 'di ci yin re zhig brtag par bya'o snyam nas/_bdag nyid chen po de snying rje chen
[\[114b\]]
[\[114b.1\]]pos drangs nas/_mi'i sgra gang na grag pa de logs su song ste/_smre sngags 'don pa'i tshig dang mi 'gal zhing mya ngan byed pa'i tshig gis ngu ba'i sgra nyan cing snying rjes sems bskul nas/_sems dpa' chen po de der rings par song ste nags tshal stug po de nas byung
[\[114b.2\]]ba dang /_sa phyogs de na shing dang tshang tshing med pas rgyang ring por bltas pa na/_mi bdun brgya tsam cig bkres pa dang /_skom pa dang /_ngal bas nyen pa dag nags tshal de logs su 'ong ba mthong ngo /_/mi de dag gis kyang sems dpa' chen po de dag gangs ri'i rtse
[\[114b.3\]]mo 'gro shes pa'am/_ston ka'i sprin nam/_na bun gyi tshogs rlung gis bskyod pa bzhin tshur 'ong ba mthong ngo /_/mthong nas kyang skrag cing mi dga' ste/_da ni bdag cag rnams bsad do snyam nas yid skrag par gyur kyang bkres pa dang /_skom pa dang /_ngal bas
[\[114b.4\]]sgyid lug pas phyir 'bros ma nus so/_/de dag rab tu 'jigs gyur kyang /_/bkres skom ngal bas nyams smad cing /_/mi dga' 'jigs pas spa gum pas/_/'bros pa rtsol ni ma nus so/_/de nas byang chub sems dpas de dag skrag par rig nas/_nga
[\[114b.5\]]las khyod rnams la 'jigs pa mi 'byung gi/_ma 'jigs shig ma 'jigs shig ces glang po che sna mdog cung zad dmar zhing snum pa bsgrengs pas dbugs phyung ste/_drung du phyin nas snying rje ba bzhin du dris pa/_khyed cag su yin ci yi phyir/_/'di ltar gyur cing 'di
[\[114b.6\]]na 'khod/_/rdul dang nyi ma'i 'od zer gyis/_/kha dog nyams shing rid par gyur/_/mya ngan gdungs phongs khyod su yin/_/khyed cag gang nas 'dir lhags gyur/_/de nas mi de dag mi'i skad du smra zhing mi 'jigs pa sbyin par khas len pas dga' bar byed pa des
[\[114b.7\]]sems brtas par gyur te de la phyag 'tshal nas smras pa/_glang chen rgyal po bdag cag ni/_/rgyal po khros pa'i rlung langs pas/_/gnyen bshes mya ngan gdungs bzhin du/_/'dir ni bskrad de btang ba la/_/gnyen bshes pas kyang lhag gyur pa/_/khyod kyis bdag
[\[115a\]]
[\[115a.1\]]cag gzigs pas na/_/bdag cag skal ba lhag ma mchis/_/lha dpal mngon du gyur par nges/_/khyed kyi spyan sngar bab pas na/_/phongs pa 'di las thar bar 'gyur/_/rmi lam du yang khyod mthong na/_/phongs las mi thar su zhig mchis/_/
[\[115a.2\]]de nas glang po che des mi de rnams la 'di na khyed cag du tsam yod ces dris pa dang /_mi de rnams kyis smras pa/_yid 'ong sku ldan bdag cag stong tsam cig_/sa yi bdag pos 'dir ni spyugs pa la/_/de las phal cher sdug bsngal ma myong bas/_/bkres dang skom
[\[115a.3\]]pas gdungs nas gum par gyur/_/glang chen gtso bo bdag cag 'di na ni/_/mi yi lhag ma bdun brgya tsam cig mchis/_/'chi bdag kha yi nang du mchis pa las/_/khyod ni dbugs 'byin lus dang 'dra bar gshegs/_/de skad thos nas sems dpa' chen po de
[\[115a.4\]]snying rje la goms pas mya ngan byed cing mchi ma phyung ste/_de dag la 'di skad smras so/_/kye ma ho khyed cag nyon mongs ngo mtshar byas kyis med/_/snying rje med cing kyi hud 'dzem pa med/_/rgyal po'i blo ni phyi tshe mi sems shing /_/rgyal po'i dpal yang glog ltar mi brtan
[\[115a.5\]]zhing /_/bdag la phan sems med pas dbang po 'phrog_/'chi bdag de'u re 'ong ba de mi sems/_/sdig pa'i mtha' yang ring bar ma thos sam/_/rnam rtog zhen pas tshig gis gdams su med/_/rgyal po nyon mongs rab tu mgon med gyur/_/nad kyi gzhir gyur chud
[\[115a.6\]]za ba'i/_/'di ltar lus 'di gcig pu'i phyir/_/sems can rnams la snying mi brtse/_/kyi hud gti mug 'di ci rung /_/de nas glang po che'i bdag po des mi de rnams snying rje zhing byams pa'i sems kyis bsams pa/_'di rnams 'di ltar bkres pa dang skom pa dang ngal bas
[\[115a.7\]]nyam thag par ni gyur/_lus ni rid cing nyam chung bas/_/mya ngam gyi dgon pa dpag tshad du ma yod pa chu med cing grib ma med pa 'di las lam brgyags kyang med par ci ltar thar bar 'gyur/_glang po che'i nags tshal na yang 'di rnams nyin gcig tsam nyon ma mongs par gnas
[\[115b\]]
[\[115b.1\]]su rung ba yang ci yang med na ci ltar bya/_nga'i shas 'di rnams kyi lam brgyags byas te/_nga'i rgyu mas kyang rkyal pa bzhin du chu snod byas nas/_gdod mya ngam gyi dgon pa 'di las thar bar 'gyur gyis/_thabs gzhan ni med do snyam nas/_de bas nad mang brgya yi gnas/_/
[\[115b.2\]]lus 'di sdug bsngal nyam thag pa/_/'di rnams phongs las bsgral ba yi/_/gzings su gyur pa bdag gis bya/_/mi yi lus su skyes pa yis/_/mtho ris thar pa'i bde ba thob/_/'di dag de ltar gyur pa la/_/phan 'dogs nus pa'ang shin tu dkon/_/bdag gi spyod
[\[115b.3\]]yul gnas su lhags par gyur/_/'di 'dra'i mgron kyang bsod nams byas pas thob/_/gnyen dang bral bas phongs shing nyam thag gyur/_/de bas bdag gis lhag par bskyab par rigs/_/lus zhes bya ba 'di ni don med mang /_/yun ring bar du sdug bsngal mang ba'i
[\[115b.4\]]gnas/_/rtag tu na bas nyon mongs mang po'i gzhi/_/gzhan gyi don du phan na spyad par rigs/_/de nas de dag las kha cig ni bkres pa dang skom pa dang /_ngal ba dang tsha ba'i sdug bsngal gyis lus nyam thag nas thal mo sbyar te/_mig mchi mas gang bzhin du phyag
[\[115b.5\]]'tshal zhing phongs nas lag brdas chu bslang ba ni/_bdag cag mgon med khyod mgon lags/_/khyod ni bdag cag skyabs dang rten/_/skal ba chen po ci rigs par/_/bdag cag rab tu bskyab par rigs/_/zhes kha cig de la snying rje rje skad du smras so/_/gzhan dag ni
[\[115b.6\]]sems rab tu brtan pas chu gang na yod pa'i sa phyogs dang /_mya ngam dgon pa bgrod dka' ba brgal ba'i lam dris te/_mtsho'i gnas sam chu bsil klung yang rung /_/g.ya' chab bsil ma gang na yod kyang rung /_/grib shing zlum po'am bsil la sngon po'ang rung /_/glang
[\[115b.7\]]chen bdag po bdag la bstan du gsol/_/dgon pa 'di las gang dag na/_/thar bar nus par 'gyur ba de/_/thugs ni brtse bar mdzad nas su/_/phyogs de bstan na rab tu legs/_/mya ngam dgon na yun ring du/_/bdag cag 'khyams shing mchis pa la/_/mdza'
[\[116a\]]
[\[116a.1\]]bo khyod kyis bsgral bar gsol/_/zhes smras pa dang /_de nas bdag nyid chen po des/_de dag gis snying rje rje skad du gsol ba btab pa de dag gis sems rab tu brlan par gyur nas/_mya ngam dgon pa de las thar bar 'gyur ba'i ri zhig yod pa de/_
[\[116a.2\]]de dag la bstan pa'i phyir/_glang po che'i sna sbrul chen po'i mgo bo'i gdengs ka 'dra ba brkyang ste smras pa/_ri 'di'i drung na mtsho chen po me tog pad+ma dang ut+pa las brgyan pa/_chu gtsang mas gang ba zhig yod de/_de bas na lam 'di nas song la/_der yang tsha ba skom pa ngoms shing ngal sos
[\[116a.3\]]par gyis la/_de dang mi ring ba zhig na ri de'i kha nas lhung ba'i glang po che'i ro cig yod kyis/_de'i shas lam brgyags gyis la/_de'i rgyu mas rkyal pa bzhin du chu snod byas te chu long la/_sa phyogs 'di nas dengs shig dang /_mya ngam dgon pa 'di las thar bar
[\[116a.4\]]'gyur gyis khyed rnams lam 'di nas phar dengs shig ces smras nas/_bdag nyid chen po des mi de rnams dbugs phyung ste/_de nas gyes te lam gzhan cig nas song ste/_ri de'i khar 'dzeg nas/_skye bo rnams bsgral ba'i phyir/_de nas rang gi lus bor ba na/_smon
[\[116a.5\]]lam 'di ltar btab par nges so/_/bdag gis 'di byas bde 'gro thob phyir min/_/mi dbang rgyal srid gdugs gcig dpal phyir min/_/mtho ris bde mchog myong ba'i phyir ma yin/_/tshangs pa'i dpal dang thar pa'i bde phyir min/_/mya ngam dgon par 'khyams pa'i skye bo
[\[116a.6\]]'di/_/bdag gis bsgral ba'i bsod nams yod na ni/_/de yis 'khor ba'i dgon par 'khyams pa yi/_/'jig rten rnams ni sgrol bar nus par shog_/bdag nyid chen po des de ltar nges par byas nas rab tu dga' ba'i shugs kyis rang gi lus g.yang sa na lhung ste/_zhig
[\[116a.7\]]nas 'chi ba'i sdug bsngal la mi lta bar ri de'i kha nas rang gi lus sa phyogs der bor ro/_/de nas de lhung ston ka'i sprin bzhin mdzes par gyur/_/zla ba'i dkyil 'khor nub kyi ri khar nub pa bzhin/_/khyung gi 'dab ma bskyod pa'i rlung gis bskyod pa yis/_/gangs ri rtse mos
[\[116b\]]
[\[116b.1\]]stod g.yogs lhung bar gyur pa bzhin/_/de nas sa dang ri rnams g.yos par gyur/_/bdag por bsnyems pa'i bdud kyi sems kyang 'dar/_/gnam grum sgra bzhin sa la lhung bar gyur/_/nags tshal 'khri shing lha rnams 'dud par gyur/_/nags tshal de na gnas pa'i
[\[116b.2\]]lha rnams ni/_/de tshe nges par ya mtshan skyes par gyur/_/rab tu dga' nas spu langs nam mkha' la/_/lag pa bsgrengs nas mdzub mos bstan par gyur/_/kha cig tsan dan phye mas bsgos pa yi/_/me tog dri zhim rnams kyis rtag tu 'thor/_/la la ma btags
[\[116b.3\]]stod g.yogs gser gyis brgyan/_/rgyan rnams kyis ni de la mchod par byed/_/de bzhin gzhan dag dad pas bstod pa dang /_/thal mo sbyar ba pad+ma kha 'bus 'dra/_/cod pan mdzes ldan spyi bos btud pa yis/_/de la phyag 'tshal mchod pa byed par gyur/_/kha cig mtsho rlabs 'khrugs par
[\[116b.4\]]byed pa'i rlung /_/me tog dri zhim ngad dang ldan pa yis/_/de la bsil g.yab byed cing gzhan dag ni/_/sprin gyi bla re stug po 'dra bar byed/_/la la dad pas de la mchod pa'i phyir/_/lha yi rnga sgras nam mkha' dgod par
[\[116b.5\]]byed/_/gzhan dag der ni ljon shing me tog dang /_/'bras bu lo mar ldan pas brgyan par byed/_/phyogs rnams ston ka'i mdangs bzang mdzes par gyur/_/nyi ma'i zer yang sngon pos gsal ba 'dra/_/rgya mtsho de yang dngas la rlabs bskyod nas/_/dga' bas
[\[116b.6\]]de yi drung du 'ongs pa 'dra/_/de nas mi de dag mthar gyis song song ba las mtsho de'i drung du phyin nas der tsha ba dang /_skom pa dang /_ngal ba zhi bar gyur pa dang /_bdag nyid chen po des ji skad bstan pa bzhin du/_de dang mi ring ba cig na glang po che zhig shi nas ring por ma lon pa'i ro
[\[116b.7\]]zhig 'dug pa mthong ngo /_/de dag gis bsams pa/_e ma ho glang po che 'di/_glang po che'i bdag po de yang re 'dra ba zhig go/_/'di ni glang chen mchog de'i spun zhig gam/_/gnyen zhig yin nam yang na bu yin no/_/'di ltar/_phye mar lhags kyang 'di yi
[\[117a\]]
[\[117a.1\]]gzugs/_/gangs ri dkar po 'dra bar snang /_/me tog ku mud spungs ltar mdzes/_/zla ba'i 'od zer spungs pa bzhin/_/'di ni de yi gzugs brnyan zhig_/me long nang na 'dug pa 'dra/_/de nas mi de dag gi nang nas rab tu mdzangs pa
[\[117a.2\]]kha cig gis brtags nas bsams pa/_'di ni phyogs kyi glang po'i gzugs mchog dang 'dra ba'i glang po che de nyid yin gor ma chag ste/_bdag cag gnyen bshes med pa phongs shing nyam thag pa rnams bsgral ba'i phyir ri 'di'i kha nas lus bor ba snyam/_gnam grum
[\[117a.3\]]sgra skad gang grag dang /_/sa yang g.yos bzhin du gyur pa/_/bdag cag rnams kyis thos pa ste/_/nges par 'di nyid lhung ba yin/_/lus 'di pad+ma'i rtsa ba dkar po de nyid 'dra/_/zla ba'i 'od ltar lus kyi spu dkar thig le mdzes/_/sen mo rus sbal dbyibs 'dra/_
[\[117a.4\]]dkar zhing rkang lag dkar/_/rgyab bshul gzhu ltar sgu zhing mdzes pa de nyid yin/_/myos pa'i dbyes can gdong de de nyid yin/_/ngo phel chen po dri zhim rab tu mdzes/_/mgo gtsug mtho mdzes lcags kyu'i rma yang med/_/mjing pa stug po de yang 'di nyid yin/_/
[\[117a.5\]]pa snyems pas gad pa bsnyogs pa'i mtshan ma can/_/mche ba mdog dkar de gnyis 'di nyid yin/_/gang gis bdag cag lam 'di bstan pa yang /_/sor mo ring ba'i sna lag 'di nyid yin/_/kye ma'o 'di ni ngo mtshar rmad du che/_/bdag cag rnams kyi cho rigs dang /_
[\[117a.6\]]tshul dang /_/dad pa ci 'dra sngon chad ma mthong bar/_/skal nyams nged la'ang 'di ltar sems byams na/_/gnyen bshes rnams la 'di ni ci 'dra zhig_/skal ba chen po de la rnam pa thams cad du phyag 'tshal lo/_/phongs shing nyam thag 'jigs la mya ngan gdungs/_/
[\[117a.7\]]bdag cag rnams la 'di ltar phan 'dogs pa/_/glang po ltar snang 'di ni su zhig yin/_/ya rabs spyod tshul ma nyams gsal bar byed/_/spyod bzang 'di 'dra gang du bslab zhig gu/_/bla ma gang la gnas nas bsnyen bkur byas/_/yon tan med par gzugs
[\[117b\]]
[\[117b.1\]]bzang mi 'gyur zhing /_/skye bo smra ba de ni 'di las sngon/_/e ma ho rang bzhin 'phags pa phun sum tshogs/_/don bzhin bsgrub pa 'di yis bstan par gyur/_/'di ni shi bar gyur kyang bdag mgu bas/_/gangs ri 'dra ba'i lus mdzes rgod pa bzhin/_/de bas na de
[\[117b.2\]]ni 'di ltar su zhig gnyen bshes byams pa bas kyang lhag par byams pa phan 'dogs pa bdag cag la phan pa'i phyir/_rang gi srog stsal te/_rab tu legs par byed byed pa 'di'i sha za sus phod/_bdag cag gis 'di la mchod pa byed cing mer bsreg pa'i zhal ta
[\[117b.3\]]byas la drin lan blan pa rigs so snyam nas/_mi de rnams nye du shi ba bzhin du sems mya ngan gyis gdungs te/_mig ni mchi mas gang skad ni 'dzer ba la bltas nas/_sems brtan po kha cig gis don la brtags te smras pa/_de ltar byas pas glang po che
[\[117b.4\]]mchog 'di la bdag cag gis mchod cing bkur sti byas par mi 'gyur gyi/_'di'i bsam pa rdzogs par byas nas/_'di la bdag cag gis mchod pa byas par 'gyur ro snyam mo/_/bdag cag rnams ni bsgral ba'i phyir/_/sngon chad ma 'dris gnyen 'di yis/_/
[\[117b.5\]]rab tu phangs pa'i lus btang nas/_/rab tu gces pa'i mgron byas pas/_/de bas de yi bsam rdzogs par/_/bdag cag rnams kyis bya bar rigs/_/gzhan du byas na 'di lta bu/_/'di yis byas pa don med 'gyur/_/de yis byams te ci bdog pa/_/thams
[\[117b.6\]]cad mgron du byas pa 'di/_/bdag cag rnams kyis ma blangs na/_/de la ci zhig bkur sti byed/_/de bas de la bla ma bzhin/_/tshig ni mnyan par byas nas su/_/bkur sti chen po bya bar rigs/_/bdag cag rnams la'ang phan par 'gyur/_/sdug bsngal 'di las thar
[\[117b.7\]]nas tshogs pa'am/_/so so nas ni glang po mchog 'di la/_/bshes gnyen 'das pa dag la mchod pa bzhin/_/bya ba thams cad bdag cag rnams kyis bya/_/de nas mi de rnams mya ngam dgon pa de nas thar par bya ba'i phyir glang po che'i bdag po de'i bsam pa yang dran
[\[118a\]]
[\[118a.1\]]par byas te/_de'i tshig mnyan nas sems dpa' chen po de'i sha rnams kyang blang /_de'i rgyu ma rnams kyis kyang rkyal pa bzhin du chu snod byas nas chu yang blangs te des bstan pa'i sa phyogs de nas song ste/_mya ngam dgon pa de nas thar te dong ngo /_/de lta
[\[118a.2\]]bas na dge ba rnams ni phyis gzhan la phan par 'gyur na/_sdug bsngal yang khe rnyed pa dang 'dra bar sems so zhes skye bo dge ba rnams kyi yon tan bsngags pa la'ang brjod par bya'o/_/de bzhin gshegs pa'i yon tan bsngags pa dang rim gro bskyed de dam pa'i chos mnyan
[\[118a.3\]]pa dang /_de ltar rang bzhin bzang po la goms par byas nas/_tshe rabs gzhan la yang rjes su 'brang bar 'gyur ro zhes rang bzhin bzang po bsgrub pa'i yon tan bsngags pa la yang brjod par bya'o/_/nor btong ba la goms par byas na bdag gi lus la phongs pa med pa
[\[118a.4\]]yang thags thogs med par gtong ngo zhes gtong ba la goms pa'i yon tan bsngags pa la yang brjod par bya'o/_/bcom ldan 'das yongs su mya ngan las 'das nas lha'i me tog dang sil snyan la sogs pas mchod pa'i tshe/_bcom ldan 'das kyis gang 'di skad du/_
[\[118a.5\]]kun dga' bo de tsam gyis ni/_de bzhin gshegs pa la bkur sti byas par mi chud do zhes gsungs pa de yang 'di ltar bstan par bya ste/_de ltar bsam pa rdzogs par byas na mchod pa byas par 'gyur gyi/_spos dang phreng ba la sogs pa phul bas mchod pa byas par mi 'gyur
[\[118a.6\]]ro zhes bstan par bya'o/_/glang po cher skyes pa'i rabs te sum cu pa'o/_/sdom la/_/byang chub ngang pa byang chub che/_/spre'u ri dwags sha ra b+ha/_/ru ru spre'u rgyal bzod par smra/_/tshangs dang glang chen de dang bcu/_/bcu tshan gsum pa'o//_//skye bo dam pa rnams
[\[118a.7\]]dang 'phrad na ji ltar 'phrad kyang rung ste/_legs par 'gyur ba'i phyir/_legs par 'dod pa rnams kyis skye bo dam pa rnams la brten par bya'o/_/de yang 'di ltar bcom ldan 'das ni byang chub sems dpar gyur pa'i tshe/_ku ru'i rgyud rab tu grags pa'i rigs dang ldan/_yon
[\[118b\]]
[\[118b.1\]]tan yongs su 'dzin par byed pas 'bangs rnams ni rang bzhin gyis glo ba nye ba/_gzi byin che bas rgyal phran dregs pa rnams ni phyag 'tshal bar gyur pa/_rgyal po'i rigs dpal dang ldan pa cig tu skyes par gyur to zhes grags so/_/zla ba dang 'dra bar mthong nas dga' ba
[\[118b.2\]]yon tan gyi 'od zer brgya dang ldan pa'i bu de pha mas ming yang zla ba zhes btags so/_/de zla ba yar gyi ngo bzhin du nyin re zhing gzi byin je cher gyur te/_rim gyis rig byed yan lag dang bcas pa/_nye ba'i rig byed dang bcas pa la ni mkhas par gyur pa/_sgyu rtsal mchog dang
[\[118b.3\]]bcas pa'i sgyu rtsal rnams kyi go rims ni mthong bar gyur/_'jig rten pa rnams ni rab tu dga' zhing gus par byed pa'i gnas su gyur/_legs par phan 'dogs shing nye bar bsdu ba la mkhas pa dang /_gus pa je che je cher gyur pa dang /_yongs su skyong ba la nges par
[\[118b.4\]]byed pa'i phyir/_'gro ba rnams kyi gnyen dang 'dra bar gyur to/_/tshul khrims thos dang gtong dang snying rje dul/_/gzi byin bzod dang shes rab brtan dang byams/_/ma dregs ngo tsha byin che mdangs ldan grags/_/de la stobs chen stobs chen dag pa rnams/_/yon tan
[\[118b.5\]]de dang de dag yod pa ni/_/lang tshor gyur pa'i rgyan gyis brgyan pa bzhin/_/rnam par dag cing rgya cher yid 'ong ba/_/zla ba'i 'od zer 'dra ba'i gnas su gyur/_/de nas de 'bangs rnams skyong nus pa dang ma 'jungs shing rang bzhin bzang ba'i phyir rgyal pos rgyal tshab kyi longs
[\[118b.6\]]spyod byed du bcug go/_/rab tu mkhas pas chos ldan legs smra rnams/_/de yi gnang chen bzhin du sdug par gyur/_/gang dag de la legs par smra ba de/_/mchod pa khyad par can gyis bkur sti byed/_/de nas bdag nyid chen po de re zhig cig grong khyer dang nye ba'i skyed mos
[\[118b.7\]]tshal dpyid kyi zla ba'i dus la bab pa'i mthus/_shing gi lo ma rnams ni mdzes shing 'jam par gyur/_me tog sdug gu kha 'bus pa rnams ni dgod pa bzhin/_sa gzhi rnams ni ne'u gsing sngon po gsar pa rnams kyis ri mor bkram pa bzhin du mdzes par byas/_chu gtsang ma
[\[119a\]]
[\[119a.1\]]rnams ni me tog pad+ma dang /_ut+pa la'i 'dab mas khebs bung ba mang po rnams ni dga' ba'i sgra 'byin/_bya ko ki la dang /_rma bya rnams ni sgra cher 'byin/_ser bu bsil ba'i dri zhim po nyams su bde ba dag ni dal bus ldang yid rab tu dga' bar
[\[119a.2\]]byed pa zhig nas dmag gi dpung rab tu mi mang ba zhig gis yongs su bskor te/_rtse ba'i phyir rgyu zhing song song ba las skyed mos tshal gzhan cig tu phyin to/_/de ni nags tshal ko ki'i sgra 'byin pa/_lding khong rgyan can yid 'ong skyed mos tshal/_/ljon shing sna tshogs me tog
[\[119a.3\]]g.yur gyis dud/_/dga' ba'i tshal na lta zhing dga' dang spyod/_/bud med rnams ni glu dang rnga sgra snyan dang 'brel/_/'dzin la mkhas pa'i yan lag mdzes par bsgyur ba'i gar/_/bud med bzang mo mdzes pa chas pa de dag dang /_/skyed mos tshal bzang de na de ni
[\[119a.4\]]dga' bar gnas/_/de de na 'dug pa'i drung du bram ze legs par smra ba la mkhas pa zhig 'ongs te/_zhe sa dang phyag byas nas de'i gzugs bzang po la sems chags bzhin du der 'dug go/_/de nas sems dpa' chen po de de na lang tsho la bab cing bsod nams phun sum
[\[119a.5\]]tshogs pa'i mthu las byung ba'i rol mo byed pa rnams la lta zhing 'dug pa las bram ze 'ongs pas rab tu dga' bar ni gyur na/_des legs par smras pa/_thos pa dang der 'ongs pa'i don ma grub par glo bur du ca co chen po glu dang sil snyan gyi sgra'i bar chad du 'gyur ba
[\[119a.6\]]rol mo'i dga' ba la gnod pa/_bud med gzhon nu rnams 'jigs shing bag 'khums par byed pa zhig byung ba thos nas/_nyug rum pa rnams la 'di ci yin rtogs shig ces ched cher bsgos so/_/de nas de'i chab sgo ba rnams rtab rtab por gyur nas/_'jigs shing skrag pas ngo 'dzum gnag ste/_
[\[119a.7\]]myur du lhags nas gsol ba/_lha su dA sa'i bu rkang bkra mi zan po de mi mang po za ba la goms pas gshin rje mngon sum du mchis pa bzhin du/_srin po bas kyang sems rtsub pa/_stobs dang mthu la sogs pa mi las lhag pa/_srin po bas kyang lhag par mi bzad pa 'jigs
[\[119b\]]
[\[119b.1\]]pa/_mi rnams 'jigs par bgyid pa gzugs can bzhin du 'dir mchis te/_des skrag nas shing rta dang glang po che dang rta dang dmag mi mang po'i dpung yang brtan pa nyams te byer bar gyur cing mchis na/_lha de las ci legs par mdzad cing bka' gros mdzad pa'i dus
[\[119b.2\]]la bab po zhes gsol to/_/de nas byang chub sems dpas su dA sa'i bu'i ngang tshul gyi skyon dang spyod pa snga nas shes pas snying rjes de gso bar bsams te/_de'i ngang tshul ngan pa zhi bar bya ba'i mthu bdag la yod par shes pas/_su dA sa'i bu 'dir 'ongs so zhes zer
[\[119b.3\]]ba gtam snyan pa thos pa bzhin du dga' bar gyur nas 'di skad smras par nges so/_/mi sha 'dod pas rgyal srid nyams par gyur/_/smyon par gyur pa bzhin du rang dbang med/_/rang gi chos btang bsod nams grags pa nyams/_/mya ngan bya ba'i gnas skabs
[\[119b.4\]]gnas pa la/_/bdag gis brgal ba'i go skabs ga la yod/_/de lta bu la 'jigs su'ang ga la rung /_/'di ni 'thab mo brgal ba med par yang /_/de yi sdig pa sngon du gzhom par bya/_/bdag gis song ste rjes su bzung dgos la/_/bdag gi drung du kho bdag
[\[119b.5\]]'ongs pa la/_/de bas de la bdag gis mgron byar dgos/_/dam pa rnams ni de ltar mgron yang byed/_/de nas des pho brang gi nang gi mi rnams la khyed rnams la ji ltar bsgos pa bzhin du legs par gyis shig ces bsgos nas btsun mo'i 'khor mi dga' zhing yid blong pas
[\[119b.6\]]mig mchi mas gang /_skad 'dzer zhing smra ba'i tshig ni 'khrul bzhin du lam 'gog pa rnams dbugs phyung ste slar bzlog nas ca co chen po gang na zer ba de logs su song ba dang /_su dA sa'i bus gos dri ma can gyis rked pa bcings te mgo bo'i skra g.yengs shing rid la rdul gyis
[\[119b.7\]]gos pa shing shun gyis thod ni bcings/_gdong ni kha spu ring po 'dzings pas ngam gnag par gyur la/_khros shing rngams pas mig ni bgrad cing 'jigs 'jigs ltar 'dug_/ral gri dang phub ni phyar nas rgyal po'i dpung byer ba'i phyi bzhin du snyegs pa mthong nas/_
[\[120a\]]
[\[120a.1\]]'jigs pa dang tsham tshom med par/_kwa ye bu zla ba ni nga yin te 'di na 'dug gis/_mi sha za ba la zhugs pa'i bkren chos ngan pa des ci zhig bya/_slar log tshur la shog_/su dA sa'i bus kyang de skad 'bod pa'i sgra thos nas/_seng ge bzhin du
[\[120a.2\]]bsnyems pa dang bcas pas de nas slar log pa dang /_byang chub sems dpa' gcig pu phub dang mtshon cha yang med par rang bzhin gyis zhi bar snang ba mthong nas/_nga yang khyod nyid tshol zhes smras te/_'dzem dogs dang tsham tshom med par rngam bzhin du de'i drung du brgyugs
[\[120a.3\]]te 'ongs nas phrag pa la bskyon te bros nas song ngo /_/byang chub sems dpas kyang de'i sems rngam zhing dregs pas g.yengs pa la/_blo rtab rtab por gyur cing /_rgyal po'i dpung byed bas rab tu dga' bar yang gyur la/_dogs pa dang bcas par yang shes nas/_
[\[120a.4\]]da cung zhig 'di bcos pa'i dus la ma bab po snyam nas btang snyoms su bzhag go/_/su dA sa'i bu yang 'dod pa'i don grub pas rnyed pa chen po rnyed pa bzhin du yid rab tu dga' nas rang gi gnas rdzong /_mi rnams bsad pa'i keng rus mang pos gang /_/sa gzhi khrag
[\[120a.5\]]gis gsher bas rtsub rtsub ltar/_/ce spyang kha 'bar mi snyan sgra sgrogs pa/_/khro tshig rtsub mos rab tu skrod pa bzhin/_/bya rgod kha nas lo ma dmar ba'i shing /_/ro mang bsregs pa'i du bas mdog 'gyur zhing /_/srin po yi dwags gar byed ltas ngan 'jigs/_/mgron
[\[120a.6\]]pos rgyang nas mthong na mig bsgyur ba/_/de lta bu'i nang du song nas der byang chub sems dpa' bzhag ste/_de'i byad gzugs bzang po phun sum tshogs pa la chags nas/_mig bgrad de de la lta zhing ngal bso zhing 'dug go/_/de nas byang chub sems dpas bram ze legs par smra ba'i
[\[120a.7\]]skyes khyer te 'ong ba/_rim gro ma byas pa skyed mos tshal der slar 'ong du re zhing sdod pa de rjes su dran nas bsams pa/_kye ma'o mtshar cig byas kyis med/_/legs par smra ba'i skyes bu la/_/re ba'i sems kyis ring nas 'ongs/_/'di ltar bdag khrid thos nas su/_/
[\[120b\]]
[\[120b.1\]]bram ze des ni ci byed cig_/re thag chad pa'i me yis sems bsregs te/_/mya ngan mi bzad chen pos gdungs gyur tam/_/bdag gi mya ngan byed cing shugs 'byin tam/_/rang gi skal ba chung zhes smod cing 'dug_/byang chub sems dpa' des de snyam du sems shing
[\[120b.2\]]bram ze'i sdug bsngal gyis sems gdungs nas snying rje'i dbang gis mchi ma byung ngo /_/de nas su dA sa'i bus byang chub sems dpa' mig mchi mas gang ba la bltas nas dgod cing smras pa/_khyod cung zhig sdod cig_/yon tan mang po de dag gis/_/khyod ni rab tu brtan
[\[120b.3\]]zhes grags/_/'on kyang nga yi dbang gyur na/_/'di ltar mchi ma byung ngam ci/_/nyams nyes brtan pa don med 'gyur/_/mya ngan byung na thos mi phan/_/brdeg na g.yo bar mi 'gyur ba'i/_/sems can de ni gang yang med/_/ces zer ba de re bden gyi/_de bas na drang por khyod smros shig_/srog gam
[\[120b.4\]]sdug pa'am 'on te bde ba bsgrub pa'i nor/_/gnyen nam mi yi bdag po rgyal srid mya ngan byed/_/bu la byams pa'i pha ni ngu ba'am bu yang rung /_/dran nas khyod kyi mig ni mchi mas gang bar 'gyur/_/byang chub sems dpas smras pa/_srog dang
[\[120b.5\]]pha ma bu dang gnyen dang chung ma'i phyir yang ma yin la/_/bdag la mchi ma byung ba 'di ni dbang phyug bde ba dran pa'ang min/_/bram ze legs par smra ba re bas 'ongs pa bdag khrid thos nas su/_/re thag chad pas nges par de gdungs dran nas bdag ni mchi ma byung /_/de bas bram
[\[120b.6\]]ze re thag chad pas sems dkrugs te/_/bkur sti'i chus bkrus gsal bar byas nas de las kyang /_/legs par smras pa'i bdud rtsi myong bar byas nas su/_/slad du 'ong ba'i bar du bdag ni btang du gsol/_/bdag gis bram ze'i drin la lan blan nas/_/khyod kyi
[\[120b.7\]]drin yang de nas len 'don du/_/'dir ni 'ongs nas khyod kyi mig gnyis kyis/_/rab tu dga' ba'i skabs phye ltar yang gzhug_/'di ni bros pa'i thabs cig yin snyam du/_/sems shing yid la dogs pa ma bskyed cig_/rgyal po bdag lta bu yi lam yang gzhan/_/skye
[\[121a\]]
[\[121a.1\]]bo gzhan yang de ltar min par spyod/_/su dA sa'i bus smras pa/_/de skad khyod kyis rab tu gus smras kyang /_/ji ltar byas kyang yid ches mi rung ngo /_/'chi bdag kha nas thar te bder gnas pa/_/su zhig de ni slad du 'ong ba yod/_/'chi bdag
[\[121a.2\]]'jigs pa thar bar dka' las thar/_/rang gi khyim na bde bar gnas gyur pa/_/gang phyir khyod ni nga yi drung 'ongs pa/_/de yi rgyu ni ci zhig yod par smros/_/byang chub sems dpas smras pa/_/bdag 'dir slar 'ong ba'i rgyu chen po cig yod par yang khyod kyis yid
[\[121a.3\]]ches su mi rung ba ci yod/_ngas slar 'ong ngo zhes khas ma blangs sam/_de ltar mi ngan pa dang mgo bsnyams te dogs pa ma bskyed cig_/nga ni bu zla ba zhes bya ba yin no/_/kha cig 'dod pa'i 'jigs pa'am/_shir dogs pas bden par smra ba rtswa dang 'dra bar dor/_ya
[\[121a.4\]]rabs rnams ni bden pa srog dang 'dra/_/de bas rab tu phangs kyang de ni 'dor/_/bden pa med na tshe 'di'i bde ba'am/_/srog kyang ngan 'gro dag las bsrung mi nus/_/dga' ba grags dang bde ba'i 'byung gnas gang /_/bde ba su zhig de phyir spong par byed/_/gya gyu'i
[\[121a.5\]]tshul zhig gal te mthong gyur tam/_/legs par spyod pa gal te ma mthong ngo /_/de ltar bden pa yid ches mi 'gyur ba/_/nga la ci zhig khyod mthong dogs pa skye/_/khyod kyis nga ni gal te 'jigs gyur tam/_/bde la chags pas snying rje med gyur na/_/dpa' bar sems
[\[121a.6\]]shing gtum por spyod grags pa/_/phub bzung mtshon bzung drung du nga 'ong ngam/_/khyod dang bshes pa rang yang 'dod pa nyid/_/'di nas bram ze de yi don byas nas/_/slar yang bdag ni khyod kyi gan du 'ong /_/nged cag lta bu brdzun gyi tshig mi smra/_/de nas su dA sa'i bus byang
[\[121a.7\]]chub sems dpa'i tshig de rang la bstod pa 'dra bas ma bzod nas bsams pa/_/'di ni bden par smras pa dang chos dang ldan par yang mngon na/_/de bas na re zhig 'di bden pa la dga' ba dang chos la dga' ba la lta'o/_/gzhan yang 'di med du zin yang rgyal rigs kyi bu
[\[121b\]]
[\[121b.1\]]brgya tsam rang gi mthus rnyed pa bdag la yod kyis/_ji ltar khas blang ba bzhin du de dag gis 'byung po'i mchod sbyin bya'o snyam nas/_byang chub sems dpa' la smras pa/_'o na song shig khyod kyis bden par smra ba khas 'ches pa dang /_chos dang ldan par khas 'ches
[\[121b.2\]]par lta'o/_/song la bram ze de ci dang ci 'dod pa byos la slar myur du shog cig_/nga yang khyod bsreg pa'i sta gon byed cing sdod do/_/de nas byang chub sems dpas de bzhin du bya'o zhes de'i tshig nyan nas rang gi khyim du song ngo /_/rang gi mi rnams kyang rab tu dga' bar
[\[121b.3\]]gyur to/_/bram ze de yang bkug ste de las tshigs su bcad pa bzhi thos so/_/des de thos nas legs par smras pas yid mgu nas sems dpa' chen po des/_bram ze de la mgu bar byas pa dang /_tshig snyan pa dang /_bkur sti byas nas tshigs su bcad pa gcig
[\[121b.4\]]gser srang stong stong gi thang du brtsis te/_ci 'dod pa'i nor gyis mchod par byas so/_/de nas de'i phas de la gnas ma yin par god tshabs che ba dgag pa'i bsam pas skabs shig tu gleng bslang ste tshig 'jam pos smras pa/_bu legs par smras pa la mchod pa yang ran
[\[121b.5\]]par byas na/_/legs par shes par bya bar rigs so/_/khyod kyis 'bangs mang po gso dgos la/_rgyal po'i dpal yang nor phun sum tshogs pa la ltos so/_/de bas na khyod la smra'o/_/legs par smras pa'i mchod pa mang na brgya/_/de bas mang na nus par mi 'gyur
[\[121b.6\]]te/_/sbyin pa drags na nor gyi dbang phyug gi_/nor yang ji srid cig tu thub par 'gyur/_/nor dang rab tu ldan na bsgrub par nus/_/de dang mi ldan na ni bsgrub mi nus/_/nor med na ni rgyal po'i dpal de yang /_/dga' bar mi 'gyur smad 'tshong bud med bzhin/_/byang chub sems
[\[121b.7\]]dpas smras pa/_legs par smras pa rnams kyi ri thang cig_/gal te nges par bcad du rung na ni/_/de yi rin du rgyal srid nyid kyang sbyin/_/khyod kyis 'gyod kyang smra bar ga la 'gyur/_/gang zhig thos nas yid ni dad gyur nas/_/legs par dga' la brtan pa nyid
[\[122a\]]
[\[122a.1\]]du 'gyur/_/shes rab skye zhing gti mug med par 'gyur/_/rang gis shes kyang de nyid nyo bar rigs/_/thos pa gti mug mun sel sgron me yin/_/rkun po la sogs mi khyer nor gyi mchog_/kun tu rmongs pa'i dgra 'joms mtshon cha yin/_/thabs
[\[122a.2\]]tshul man ngag ston pa'i grogs kyi mchog_/phongs par gyur kyang mi 'gyur mdza' bo yin/_/gnod pa med pa'i mya ngan nad kyi sman/_/nyes pa chen po yi ni dpung 'joms pa/_/grags dang dpal gyi gter gyi mchog kyang yin/_/ya rabs rnams dang 'phrad na skyes kyi mchog_/
[\[122a.3\]]tshogs kyi nang na mkhas pa dga' bar 'gyur/_/phas kyi rgol ba nyi ma'i 'od dang 'dra/_/'dren pa rnams kyang grags dang dregs pa sel/_/mi shes rnams kyang rab tu dga' gyur nas/_/mig dang bzhin mdangs rab tu gsal gyur cing /_/lag pa'i se gol mgu
[\[122a.4\]]byed rdeb pa yis/_/khyad par rab tu che ba rnam par sgrogs/_gtan tshigs don rnams rab tu gsal bar ston/_/gtsug lag lung rnams sna tshogs ston dang mtshungs/_/bsnyen zhing sbyangs pas yid du 'ong ba'i phyir/_/me tog phreng ba mar rnying bkram pa bzhin/_/dul
[\[122a.5\]]zhing rab tu gsal ba'i spobs pa bskyed/_/grags pa chen po 'phral du 'byung bar byed/_/smra lce bder 'gyur khyad par can gyi rgyu/_/thos pa'i dpal goms don gsal rtogs par 'gyur/_/thos dang ldan na 'gal ba med pa yi/_/'khor gsum lam la rab tu gnas
[\[122a.6\]]par 'gyur/_/thos pa'i rjes 'jug sgrub pa snying por byed/_/skye ba'i rdzong las tshegs chung thar bar 'gyur/_/de ltar thos pa yon tan du ma can/_/thos pa bdag gis skyes dang 'dra rnyed nas/_/nus bzhin du ni ji ltar mchod mi bgyi/_/khyod kyi bka' yang ci phyir bcag
[\[122a.7\]]mi 'gyur/_/skyon gyi lam du zhugs nas don med par/_/yon tan nyams par 'gyur ba thob 'gyur ba'i/_/rgyal srid spyod pa bdag la dgos pa med/_/de bas su dA sa yi drung du 'gro/_/de nas de'i pha de de la byams pas rtab rtab por gyur nas/_zhe sa bskyed nas de la
[\[122b\]]
[\[122b.1\]]smras pa/_bu khyod nyid la phan pa'i phyir ngas khyod la de skad smras kyis/_de ltar mi dga' ma byed cig khyod kyi dgra rnams su dA sa'i bu'i dbang du 'gro'am/_'on te de'i drung du 'gro ba khyod kyis khas blangs te/_bden pa bsrung ba'i phyir kha 'og tu lus 'khrud par
[\[122b.2\]]bya 'dod na de yang ngas mi gnang ngo /_/de ci'i phyir zhe na/_rang gi srog bsrung ba dang bla ma'i don du brdzun byas kyang sdig tu mi 'gyur bar rig byed mkhas pa dag gis bshad pa'i phyir/_de bas na brdzun spong ba la 'bad pas khyod la ci zhig bya/_srid dang 'dod pa nyid dang 'gal
[\[122b.3\]]ba'i chos la brten pa yang thabs dang tshul ma yin la sdug bsngal yin par rgyal po thabs dang tshul ma mkhas par smra'o/_/de bas na nged kyi sems gdungs par 'gyur ba dang /_rang gi don la yang mi lta bar khyod kyi ngan dus de thong shig_/de ste gzhung lugs kyi chos dang
[\[122b.4\]]'gal bas gtam ngan pa dang yid dam bcas pa dang 'gal bar mi rigs so snyam nas khyod kyi yid la mi 'thad na yang khyod thar bar bya ba'i phyir nga'i dmag gi dpung rta dang /_glang po che dang /_shing rta dang /_rkang thang du ldan pa'i snying nye ba/_dgra thabs la mkhas shing
[\[122b.5\]]dpa' ba g.yul ngo du ma las rgyal bar gyur pa'i dpung chen po 'jigs 'jigs ltar 'dug pa bshams zin gyis/_de bas na des yongs su bskor te song la/_de'i dbang du gyur pa las thar pa dang /_gshin rje'i dbang du gyur pa las kyang thar bar byas nas/_
[\[122b.6\]]khas blangs pa yang kha 'og tu lus 'khrud par 'gyur la/_bdag kyang bsrung bar 'gyur ro/_/byang chub sems dpas smras pa/_lha khas blangs las gzhan du bgyid pa'i rngo mi thogs so/_/rnam pa gcig tu mya ngan bgyir rung ba sdug bsngal gyi 'dam du bying ba/_
[\[122b.7\]]sems can dmyal ba la mngon du phyogs pa/_mdza' bo dang gnyen bshes kyis spangs pa/_mgon ma mchis pa de lta bu la brgal ba'i gtol yang ma mchis so/_/gzhan yang mi sha 'tshol bas bdag la ni/_/de lta bu yis yang bar bgyis/_/bdag gi tshig
[\[123a\]]
[\[123a.1\]]gis yid ches nas/_/dbang du gyur pa btang bar dga'/_/de yi drin gyis bdag gis ni/_/legs par smras pa 'di yang thos/_/de bas lhag par drin che bas/_/da ni bdag gis rjes su bzung /_/lha 'di la bdag bkum du
[\[123a.2\]]dogs pa yang mi mdzad du gsol/_bdag 'di ltar kho bo'i drung du mchis pa la gum pa'i rngo ga la thogs/_de ltar bdag nyid chen po des phas 'gror mi ster ba la tshig 'jam pos gsol ba btab pa spobs te gsol ba 'debs pa'i mi rnams dang /_dmag gi dpung nye ba rnams
[\[123a.3\]]ni slar bzlog ste/_gcig pu 'jigs pa dang mi dga' ba med par bden pa rjes su bsrung zhing 'jig rten la phan pa'i phyir/_su dA sa'i bu sems shing de'i gnas su song ngo /_/su dA sa'i bus byang chub sems dpa' chen po de rgyang ring po nas mthong nas/_ya mtshan
[\[123a.4\]]cher bzung ste/_sems rtsub pa la yun ring du goms pa'i dri mas shas cher g.yogs kyang rab tu gus shing dang bar gyur nas 'di ltar sems par mngon no/_/e ma 'o/_/a la la/_a la la/_e ma 'o ngo mtshar che/_de bzhin rmad du byung bas rmad/_/rgyal po
[\[123a.5\]]de yi sems rlabs nas/_/lha dang mi las rab tu 'phags/_/'chi bdag mi bzad pa la yang /_/'jigs skrag cung zad tsam yang med/_/'di ltar bdag rang 'dir 'ongs pa/_/e ma 'o bden smra bstan la dge_/'di ltar bden pa bsrung ba'i phyir/_/
[\[123a.6\]]srog dang rgyal srid gang gtong ba/_/bden par smra zhes grags pa de/_/thog tu bab pas rnam par grags/_/de nas byang chub sems dpa' la ya mtshan che zhing rab tu gus par gyur la/_sems rab tu dang bar gyur nas de'i drung du 'ongs te smras pa/_legs par smra
[\[123a.7\]]ba'i nor rnyed phongs pa mchod par byas/_/khyod kyi drin la yid kyang rab tu dga' bar gyur/_/bdag kyang da ni 'dir 'ong ji ltar 'dod pa zo/_/yang na mchod sbyin phyir ni phyugs kyi brtul zhugs 'byin/_/su dA sa'i bus smras pa/_nga yis khyod bza'i dus ni da cung
[\[123b\]]
[\[123b.1\]]yod/_/bsreg pa'i gnas kyang da cung dud pa 'thul/_/sha yang dud pa med par bsreg na zhim/_/legs par smras pa de dag re zhig mnyan/_/byang chub sems dpas smras pa/_khyod da 'di ltar ma rungs gyur pa las/_/legs par smras pa ci zhig mnyan
[\[123b.2\]]par bya/_/skye dgu rnams la snying rje med gyur pas/_/lto yi phyir ni gnas skabs ci 'dra rnyed/_/tshigs bcad 'di rnams chos nyid 'ba' zhig smra/_/chos dang chos min de bas mi mthun no/_/srin po bas kyang spyod tshul ngan/_/'phags pa'i lam ni rab tu spangs/_/
[\[123b.3\]]bden pa'ang med na smos ci dgos/_/thos pas khyod la ci zhig bya/_/de nas su dA sa'i bus 'phyas pa de ma bzod nas slar smras pa/_khyod cung zhig sdod cig rgyal po gang zhig mtshon cha gzas nas rtsed mo'i phyir/_nags tshal ri dwags sdug gu ma bsad yod pa
[\[123b.4\]]smros/_/de bzhin 'tsho ba'i phyir yang gal te mi bsad na/_/de ni chos 'gal zer la ri dwags gsod pa min/_/byang chub sems dpas smras pa/_gang dag ri dwags bros pa bsnyags shing gzhu bdungs pa/_/de dag kun kyang chos la gnas pa ma yin te/_/mi sha
[\[123b.5\]]za ba de dag bas kyang rab tu smad/_/mi rnams rigs kyis mtho ba yin pas bzar mi rung /_/de nas su dA sa'i bu la/_byang chub sems dpas tshig rtsub pos 'phyas kyang /_de'i byams pa'i yon tan gyi mthus/_khro ba'i rang bzhin zil gyis non nas/_de'i tshig
[\[123b.6\]]rnar 'ong ba bzhin du 'dzum dmul te smras pa/_nga yis khyod btang khyim du phyin nas su/_/rgyal po'i longs spyod dga' ba thams cad myong /_/'on kyang nga yi drung du khyod 'ongs pa/_/de bas khyod ni gzhung lugs tshul mi mkhas/_/byang chub sems dpas smras pa/_de
[\[123b.7\]]lta ma yin no/_/tshul de spyod par mi 'dod pa'i phyir nga nyid gzhung lugs kyi tshul la mkhas so/_/de la spyod par gyur pa ni/_/chos kyi gzi byin rab tu che/_/'phral gyi bde ba rab bsgrub pa/_/de las mkhas pa su zhig yod/_/gzhan yang /_gzhung lugs tshul
[\[124a\]]
[\[124a.1\]]spyod brtan pa gang yin pa/_/de dag phal cher shi nas ngan song lhung /_/de bas gzhung lugs tshul ngan lam spongs nas/_/bden pa'i tshig bsrung slar yang 'dir 'ongs so/_/brdzun smra btang nas bden par ngas smra ste/_/de bas gzhung
[\[124a.2\]]lugs mkhas pa nga nyid yin/_/grags dang bde ba'i dan dang 'gal ba gang /_/de ni gzhung bzang min zhes de mkhas smra/_/su dA sa'i bus smras pa/_phangs pa'i srog dang nang mi'i mchi mas 'ju ba dang /_/rgyal srid bde ba yid du 'ong ba bor nas su/_/bden pa'i
[\[124a.3\]]tshig la don du 'gyur ba ci mthong nas/_/de bsrung phyir ni 'di ltar nga yi drung du 'ongs/_/byang chub sems dpas smras pa/_bden pa'i yon tan la gnas na yon tan khyad par can mang du yod kyis/_mdo tsam zhig nyon cig_/phreng ba mdzes pa'i brgyan pas khyad par 'phags/_/
[\[124a.4\]]ro rnams kun las zhim pas khyad par 'phags/_/dka' thub spyod dang mu stegs 'gro ba yi/_/nyon mongs med par bsod nams yon tan bsgrub/_/'gro ba mtha' dag khyab pa'i grags pa 'phel/_/bden pa 'jig rten gsum las 'das pa'i lam/_/lha yi gnas
[\[124a.5\]]su 'jug pa'i sgo yang yin/_/'khor ba'i rdzong las thar ba'i zam pa yin/_/de nas su dA sa'i bus de la legs so zhes bstod nas/_ya mtshan dang bcas pas lta zhing yang smras pa/_mi rnams gzhan ni nga yi dbang gyur na/_/brtan pa nyams nas skrag cing sba yang
[\[124a.6\]]gum/_/khyod ni dpa' brtan dpal gyis ma btang bas/_/mi dbang khyod ni 'chi ba'i 'jigs med 'dra/_/byang chub sems dpas smras pa/_rab tu bsgrims kyang gnas mi nus/_/gang la bcos su mi rung ba/_/'jigs shing 'dar bar byas pa yis/_/de la ci zhig
[\[124a.7\]]phan pa yod/_/de ltar 'jig rten chos nyid la brtags nas/_/mi rnams sdig pa byas pas rjes su 'gyod par 'gyur/_/dge ba'i las kyang legs par yong ma byas/_/phyi ma'i tshe la sdug bsngal 'byung du dogs/_/'chi bar 'gyur ba'i 'jigs pas rmongs par 'gyur/_/
[\[124b\]]
[\[124b.1\]]gang las bdag gi yid ni 'gyod gyur pa/_/de nyid bdag gis byas par yong mi dran/_/dkar po'i las kyang rab tu goms par byas/_/chos la gnas na 'chi bas su zhig 'jigs/_/phongs pa rnams ni slong du 'ong ba la/_/mgu bar ma byas bdag ni yong mi dran/_/
[\[124b.2\]]de ltar sbyin pas mgu bar rnyed gyur la/_/chos la gnas na 'chi bas su zhig 'jigs/_/ring du brtags te bsams kyang sdig bya bar/_/yid la bsams pa tsam yang yong mi dran/_/bdag gis de ltar mtho ris lam sbyangs na/_/'chi bas bdag ni ji ltar 'jigs par
[\[124b.3\]]'gyur/_/bram ze rnams dang gnyen dang mdza' bo bsten pa dang /_/gnas kyi rgyan gyur dka' thub can dang phongs pa la/_/ci rigs sbyin pas bdag gi nor yang mang du bzhag_/gang gis bya ba ci yod de yang bdag gis byas/_/grags pa'i gzhir gyur dpal dang
[\[124b.4\]]ldan pa brgya dag brtsigs/_/dka' thub gnas dang 'dun sa btung ba'i gnas rnams byas/_/de byas dga' bar gyur pas 'chi bas nga mi 'jigs/_/de bas nga ni mchod sbyin bya 'am yang na zo/_/de skad smras pa dang /_su dA sa'i bus thos nas dad pa skyes te mig ni
[\[124b.5\]]mchi mas gang ba dang /_lus kyi ba spu ni langs/_sdig pa can gyi mun nag ni brjid par gyur nas/_byang chub sems dpa' la gus par bltas te smras pa/_sdig pa zhi bar gyur cig_/rgyal mchog khyod lta bu la su zhig shes bzhin du/_/sdig pa byed pa de ni mi
[\[124b.6\]]bzad dug 'thung bzhin/_/yang na myur par dug 'thung lcags bsreg 'bar ba zo/_/snying dang spyi bo tshal pa brgya ru 'gas par 'gyur/_/legs par smras pa de dag kyang /_/bdag la khyod kyis bshad du gsol/_/khyod kyi tshig snyan pa'i me tog char bzhin du bab pa des/_
[\[124b.7\]]bdag gi sems rab tu dad par gyur pas legs par smras pa de dag rab tu nyan 'tshal bar gyur to/_/kye gzhan yang bdag gi spyod pa ngan pa'i gzugs/_/chos kyi me long gsal mthong nas/_/yid la gdung ba rab skyes te/_/bdag ni chos la phyogs par gyur/_/
[\[125a\]]
[\[125a.1\]]de nas byang chub sems dpas de'i bsam pa snod du gyur cing chos mnyan pa la yid rab tu 'dun par rig nas smras pa/_'o na chos 'dod pa de rjes su mthun pa'i spyod pa la mkhas par byas te chos mnyan par rigs so/_/rab tu dma' ba'i stan la
[\[125a.2\]]'dug/_dul ba'i dpal ni rnam par bskyed/_/dga' dang ldan pa'i mig gis lta/_/tshig gi bdud rtsi 'thung ba bzhin/_/gus par bskyed cing rtse gcig btud/_/rab tu dad la dri med yid/_/nad pas sman pa'i tshig nyan bzhin/_/rim gro bskyed de chos nyon
[\[125a.3\]]cig_/de nas su dA sa'i bus rdo leb mthon po gcig gi steng du bdag gi stod g.yogs bting ste de la byang chub sems dpa' bzhag nas bdag rang yang bar gzhan gyis mchod pa'i sa la byang chub sems dpa'i mdun du 'dug ste/_de'i gdong du bltas nas/_sems
[\[125a.4\]]dpa' chen po de la 'phags pa da gsungs shig ces smras so/_/de nas byang chub sems dpas dbyar gyi 'brug sgra snyan cing zab pa dang 'dra ba'i tshig gis nags tshal de gang bar gyur pa bzhin du kun tu khyab par smras pa/_dam pa dag la lan cig tsam/_/ji ltar 'dod par 'phrad
[\[125a.5\]]kyang rung /_/'dris par bya ba mi dgos par/_/rab tu brtan pa nyid du gyur/_/su dA sa'i bus de skad thos nas legs so legs so zhes smras nas/_mgo bsgyur se gol gtogs nas mgu bar byas te/_byang chub sems dpa' la de nas yang gsungs shig ces smras so/_/de
[\[125a.6\]]nas byang chub sems dpas tshigs su bcad pa gnyis pa smras pa/_dam pa rnams ni sus kyang mi bsring ngo /_/dul ba'i tshul gyis dge ba bsten par bya/_/de dang nye na de yi yon tan rdul/_/ched du ma bsgos par yang gos par 'gyur/_/su dA sa'i bus smras pa/_dge ba
[\[125a.7\]]rnams kyis legs smras pa/_/khyod kyis rnam pa kun mchod pa/_/nor yang gnas su phyin par btang /_/'bad de don grub thog tu bab/_/de nas yang cung zhig gsungs shig_/byang chub sems dpas smras pa/_rgyal po'i shing rta rin chen gser gyis brgyan/_/lus
[\[125b\]]
[\[125b.1\]]kyang rgas pas mi sdug par yang 'gyur/_/dam pa rnams kyi chos ni rgas mi 'gyur/_/dge ba rnams ni yon tan rjes chags brtan/_/su dA sa'i bus smras pa/_e ma'o bdag ni bdud rtsi'i char bab pas ngoms par bgyis so/_/de nas yang cung zhig gsungs shig_/
[\[125b.2\]]byang chub sems dpas smras pa/_nam mkha' dang ni sa gzhi'i bar yang ring /_/rgya mtsho'i pha rol tshu rol 'gram yang ring /_/shar dang nub kyi ri yi bar yang de bas ring /_/phal pa dag dang dam pa'i chos kyang de bas ring /_/de nas su dA sa'i bu ya mtshan che zhing dad pas
[\[125b.3\]]dga' zhing gus par gyur nas/_byang chub sems dpa' la smras pa/_khyod kyi tshigs su bcad pa snyan pa dang /_/tshig dang don kyang rab tu gsal la 'phags/_/de thos dga' gyur de la mchod pa'i phyir/_/dam pa bzhi zhig khyod la 'bul bar 'tshal/_/de bas na ci
[\[125b.4\]]bzhed pa bdag la bslad du gsol/_de nas byang chub sems dpa' ya mtshan du gyur nas smras pa/_bdag la'ang rang bzhin med par gyur pa khyod/_/mi rigs byed la dga' bas pham par gyur/_/dge ba spyod la rang bzhin phyin ci log_/khyod kyis ji ltar gzhan la dam
[\[125b.5\]]pa sbyin/_/bdag gis dam pa sbyin zhes gnang gyur na/_/khyod kyi yid kyang sbyin par spro mi 'gyur/_/skyon dang bcas pa khrel yod su zhig smra/_/de skad re zhig nga la ma smra cig_/de nas su dA sa'i bu cung zad ngo tsha bar gyur te mgo smad nas/_byang chub sems dpa' la smras pa/_
[\[125b.6\]]khyod de ltar bdag la dogs pa ma skyed cig_/bdag gis srog kyang yongs btang nas/_/dam pa de rnams bdag 'bul gyis/_/rgyal bo ci dang ci bzhed pa/_/bag phab nas ni de slong shig_/byang chub sems dpas smras pa/_'o na/_bden pa'i brtul zhugs long la
[\[125b.7\]]sems can gsod pa spongs/_/skye bo btson du bzung ba 'di rnams ma lus thong /_/dpa' bo khyod kyis mi sha za ba rab tu spongs/_/dam pa'i nang nas mchog gyur 'di bzhi sbyin par gyis/_/su dA sa'i bus smras pa/_dam pa snga ma gsum ni khyod la 'bul/_/dam pa bzhi
[\[126a\]]
[\[126a.1\]]pa gzhan zhig bslad du gsol/_/bdag ni mi sha mi za mi nus pas/_/snga nas khyod nyid mkhyen par ma gyur tam/_/byang chub sems dpas smras pa/_khyod kyis dam pa sbyin pa ga la nus zhes ngas ma smras sam/_e ma 'o de ltar
[\[126a.2\]]zer ba de kho na bzhin du gyur to/_/kye gzhan yang khyod nyon cig_/mi sha za ba ma spangs na/_/ji ltar bden par smra bar 'gyur/_/rgyal po khyod kyis srog chags rnams/_/mi gsod pa yang ga la nus/_/bdag gi srog kyang yongs spongs nas/_/dam pa 'di rnams
[\[126a.3\]]sbyin no zhes/_/thog mar de skad ma smras sam/_/de bas 'di ltar gzhan du gyur/_/sha yi phyir ni mi bsad na/_/srog chags mi gsod ga la nus/_/de ltar gyur na dam pa gsum/_/khyod kyis ji ltar sbyin par 'gyur/_/su dA sa'i bus smras pa/_gang gi phyir ni rgyal
[\[126a.4\]]srid nyams/_/nags tshal sdug bsngal bdag gis myong /_/chos las nyams shing gtam ngan thob/_/bdag gis de ni ji ltar btang /_/byang chub sems dpas smras pa/_de bas na khyod kyis de btang ba'i rigs med/_gang phyir khyod ni chos dang srid/_/bde dang grags pa
[\[126a.5\]]nyams par gyur/_/phung bar gyur pa'i 'byung gnas de/_/ji ltar btang ba mi rigs kye/_/byin na 'gyod pa skye ba 'di/_/skye bo sems rgya chung ngu la/_/srid par 'gyur ba'i 'os yin te/_/de bas khyod kyang zil gnon tam/_/de bas na khyod sdig pa'i rjes su 'brang
[\[126a.6\]]ba thong la/_bdag nyid shes par bya bar rigs so/_/khyod su dA sa'i bu ma yin nam/_sman pa mkhas pas brtags te legs par sbyar ba'i sha_/grong dang dgon pa skam gsher chu dang thad las skyes/_/de lta bu yi sha rnams yod kyi de yis sems mgu byos/_/mi sha
[\[126a.7\]]smad par 'gyur ba btang na rab tu legs/_/rnga sgra snyan pa dbyar gyi 'brug sgra bzhin du sgrogs/_/glu sgra snyan dang rgyal srid de dang de/_/gnyen dang bu dang nang mi yid du 'ong ba rnams/_/bor nas nags tshal dben pa 'di na ci zhig dga'/_/rgyal pos sems kyi dbang du 'gro
[\[126b\]]
[\[126b.1\]]bar mi rigs kyi/_/chos dang srid la mi gnod lam du 'jug par rigs/_/rgyal po gcig pus g.yul ngor dmag gi dpung las rgyal/_/sems tsam tshar bcad phyir ni sdar ma ma byed cig_/mi yi bdag po 'jig rten phyi ma'ang lta bar rigs/_/de bas dga' yang
[\[126b.2\]]phan pa ma yin brten mi rigs/_/lam gang yid du 'ong ba grags dang mi 'gal ba'i/_/de ni mi dga' 'ang sman btung bzhin du brten par rigs/_/de nas su dA sa'i bu rab tu dad par gyur nas/_mig ni mchi mas gang skad ni 'dzer bzhin du/_byang chub sems dpa'i
[\[126b.3\]]drung du 'ongs nas/_rkang pa gnyis la 'jus nas smras pa/_yon tan me tog phye mas bsod nams dri zhim dang /_/khyod kyi grags pa'i rgyu yis 'gro ba 'di dag khyab/_/'di ltar sdig spyod 'chi bdag pho nyar bdag gyur la/_/khyod ltar thugs rje che ba gzhan ni su zhig mchis/_/
[\[126b.4\]]khyod ni bdag gi ston pa bla ma lha nyid lags/_/khyod kyis bsgo ba 'di rnams bdag gis spyi bos mchod/_/da phyin slan chad bdag ni mi sha yong mi 'tshal/_/bdag la ci skad bka' stsal de dag de bzhin bgyi/_/mchod sbyin phyir ni rgyal po'i bu 'phrog pa/_/bdag gis
[\[126b.5\]]btson rar stsal bas mi dga' zhing /_/bzhin mdangs nyams la mya ngan gdungs pa'i yid/_/de dag kun kyang btang gis lhan cig bzhud/_/de nas byang chub sems dpas de bzhin du bya'o zhes des smras pa bzhin du mnyan nas/_rgyal po'i bu btson du bzung ba gang na
[\[126b.6\]]'khod pa der song ngo /_/rgyal po'i bu de rnams kyis bu zla ba mthong nas bltas so/_/bdag cag ni thar ro snyam nas rab tu dga' bar gyur te/_rgyal bu de dag zla ba mthong nas ni/_/rab tu 'dzum dmul mdangs gsal rnam par mdzes/_/ston ka'i dus kyi zla ba'i 'od zer
[\[126b.7\]]gyis/_/me tog ku mud kha bye mtsho gsal bzhin/_/de nas byang chub sems dpa' de dag gi drung du 'ongs nas dbugs phyung tshig snyan pas dga' bar byas te/_de bas rgyal bu de rnams su dA sa'i bu la gnod pa mi byed par mna' bsgags btson nas phyung ste/_su dA sa'i bu dang rgyal
[\[127a\]]
[\[127a.1\]]bu de dag gis bskyal te/_rang gi rgyal srid la gnas nas rgyal bu de dag dang su dA sa'i bu la ji ltar rigs par rim gro byas te so so'i rgyal srid la bkod do/_/de lta bas na skye bo dam pa rnams dang 'phrad na/_ji ltar 'phrad kyang rung ste legs par 'gyur ba'i
[\[127a.2\]]phyir/_legs par 'dod pa rnams kyis skye bo dam pa la brten par bya'o/_/sangs rgyas bcom ldan 'das rnams ni tshe rabs snga ma la yang ma 'dris pa la byams shing phan 'dogs pa yin no/_/de bzhin gshegs pa'i yon tan bsngags pa la yang brjod par bya'o/_/de
[\[127a.3\]]bzhin du dam pa'i chos mnyan na/_skyon med cing yon tan dang ldan par 'gyur ba'i phyir/_dam pa'i chos mnyan ba'i yon tan bsngags pa la yang brjod par bya'o/_/chos thos na de ltar phan yon rnam pa du ma yod pa'i phyir/_mang du thos pa'i yon tan bsngags pa la
[\[127a.4\]]yang brjod par bya'o/_/bden pa'i tshig bsrung na de ltar skye bo dam pa rnams dga' zhing bsod nams dang grags pa'i 'byung gnas su gyur pa'i phyir bden pa'i tshig bsrung ba'i yon tan bsngags pa la yang brjod par bya'o/_/skyes bu dam pa rnams ni de ltar bdag gi srog
[\[127a.5\]]dang bde ba dang dbang phyug la yang mi lta bar bden pa'i tshig bsrung ngo zhes skyes bu dam pa'i yon tan bsngags pa la yang sbyar bar bya'o/_/zla bar skyes pa'i rabs te sum cu gcig pa'o//_//bam po bcu gnyis pa ste tha ma'o/_/yid skyo bar gyur pa rnams la
[\[127a.6\]]ni rgyal srid kyi dpal yang legs pa'i lam la sgrib par mi 'gyur ba'i phyir skyo ba la goms par bya'o/_/de yang 'di ltar bcom ldan 'das 'di byang chub sems dpar gyur pa'i tshe/_'jig rten na na ba dang /_rgas pa dang /_'chi ba dang /_sdug pa dang bral ba la sogs
[\[127a.7\]]pa'i sdug bsngal mang po byung bas sdug bsngal ba dang /_mgon med pa dang /_skyabs med pa dang /_dpung gnyen med pa dag mthong nas snying rjes bskul nas de dag la bskyab par sems pa rab tu dge ba'i rang bzhin can te/_'jig rten mi mthun pa dang /_ma shes pa
[\[127b\]]
[\[127b.1\]]la yang phan pa dang /_bde ba'i khyad par de dang de dag bsgrub cing /_re zhig rgyal po'i rigs/_'bangs glo ba nye ba'i bde ba dang /_'khrugs pa med pa'i dal ba phun sum tshogs pa dang /_rgyal phran dregs pa rnams phyag 'tshal nas mngon par grags par gyur cing /_
[\[127b.2\]]dbang thang che ba dul ba la dga' ba'i rigs zhig tu skyes par gyur to zhes grags so/_/de dang po skyes pa'i tshe na'ang rgyal po'i rigs de dang pho brang 'khor gyi mi rnams kyang bde ba dang ldan zhing sdug bsngal dang bral ba de dang mtshungs par gyur pas mngon par mtho zhing dal ba'i
[\[127b.3\]]dpal chen po dang ldan par gyur to/_/sbyin pa thob pas bram ze mgu zhing g.yengs/_/'bangs rnams dregs shing cha lugs bzang po 'phyar/_/rnga sgra mang po'i brag chas ri lung gang /_/kun du dga' ba'i gar ni rgyun mi chad/_/glu sgra snyan dang dgod sgra 'brel mar 'byung /_/
[\[127b.4\]]gcig la gcig 'jus dga' ba rnam par 'phel/_/gtam snyan bskyal ba'i bya dgas mgu ba'i mis/_/rgyal po'i mngon par mtho ba'i shis pa brjod/_/sgo rnams phye zhing btson du bzung ba med/_/srang gi bzhi mdor rgyal mtshan btsugs pas mdzes/_/me tog phye ma
[\[127b.5\]]khu bas sa gzhi brgyan/_/dga' ston bzang pos grong khyer nyams dgar gyur/_/khang pa chen po'i steng nas gser dang gos/_/rgyan la sogs pa char bzhin 'bab pa yis/_/'jig rten 'di dag dpal gyis khyab par stsol/_/gang+gA smyon pa drag tu 'bab pa 'dra/_/de'i
[\[127b.6\]]tshe yang rgyal po de'i bu btsas so cog shi bar gyur te/_de ltar gyur pa de yang mi ma yin pas byas pa yin par sems nas/_bu de bsung ba'i phyir bu btsas pa'i khang pa lcags 'ba' zhig las byas pa bzang po nor bu dang gser dngul gyi rgyan gyis brgyan pa zhig tu bzhag ste/_'byung
[\[127b.7\]]po'i rig sngags kyi cho ga dang /_rig byed las byung ba'i rim pas bsrung ba'i cho ga dang /_bkra shis kyi dpyad bzang pos bde legs ni byas/_btsas pa'i cho ga la sogs pa sbyang ba'i cho ga yang byas so/_/sems dpa' chen po de nyid kyang stobs dang ldan pa dang /_bsod nams bsags
[\[128a\]]
[\[128a.1\]]pa'i mthu dang /_bsrung ba legs par byas pas gdon rnams kyis ma tshugs so/_/de rim gyis bskyed pa'i cho ga go rims bzhin du byas nas/_slob dpon bla ma mang du thos pa dang /_cho rigs btsun pa dang /_spyod tshul bzang ba dang /_mkhas par grags pa
[\[128a.2\]]dang /_bkur sti thob ba dang /_rab tu zhi ba dang /_dul ba dang /_shes rab kyi yon tan dang ldan pa rnams las rig pa'i gnas du ma ni lobs/_lang tsho'i gzi mdangs ni nyin re zhing skyes pas lus ni yongs su rdzogs par gyur/_rang bzhin gyis dul ba dang dga'
[\[128a.3\]]bas ni skye bo dang /_yongs kyi skye bo rnams ni rab tu dga' ba'i gnas su gyur to/_/dam pa ring na gnas gyur kyang /_/ma 'dris gnyen du ma 'brel ba'i/_/skye bo dga' bas rjes 'brang ba/_/de yi rgyu ni yon tan dpal/_/'od zer rab tu gsal ba yis/_/gnam ni dgod pa
[\[128a.4\]]ltar byed pa'i/_/ston ka'i zla ba de dang ni/_/'jig rten rnams dang ci zhig 'brel/_/de nas sems dpa' chen po de bsod nams kyi mthu las byung ba'i bde ba chen po lha'i longs spyod dang 'dra ba'i longs spyod la nye bar spyod cing /_phas kyang byams shing rab tu bkur sti byas te
[\[128a.5\]]yid brtan zhing bag phab ste/_rim gro cher byas pa las re zhig cig rang gi pho brang dam pa nas me tog ku mu ta'i longs spyod kyi dus la bab ste/_rgyan bzang po dga' dga' ltar 'dug pa la bltar 'gro ba la phas kyang gnang ste/_shing rta bzang po gser dang nor bu dang dngul gyi
[\[128a.6\]]rgyan bzang po sna tshogs kyis brgyan/_ba dan dang rgyal mtshan kha dog sna tshogs can rab tu g.yo ba rnams btsugs/_gser gyi 'jim bag gis g.yogs pa/_rta dul zhing bde bas drangs pa/_kha lo bsgyur ba bzo zhing des la mkhas shing gtsang la dul zhing brtan pa dang ldan
[\[128a.7\]]pa/_g.yog 'khor cha lugs bzang po sna tshogs su byas pas bskor ba/_rnga sgra snyan pa'i rnga brdung bas mdun du drangs pa la zhon te/_pho brang mchog de nas rgyu zhing song song ba las/_pho brang 'khor gyi mis rgyal bu de la lta bas sems ni g.yengs/_ngo mtshar che bas mig ni rig
[\[128b\]]
[\[128b.1\]]rig por ni blta/_bstod pas dga' bar byed cing thal mo sbyar te/_shis par brjod pa'i tshig ni 'don/_dga' ston gyi dga' ba'i chas bzang por zhugs pa rnams kyis mdzes pa mang po rnams la brtags na/_sems dga' bar gyur ba'i skabs la bab kyang /_tshe rabs snga ma
[\[128b.2\]]la sems skyo ba la goms par byas pa'i phyir dran pa 'di lta bu rnyed par gyur to/_/kye ma 'o 'jig rten nyon mongs dag_/gnas pa mi brtan mi dgar gyur/_/ku mu ta yi dpal 'di yang /_/dran par bya ba nyid du 'gyur/_/'gro ba 'di lta bur ni 'khod pa la/_/skye bo 'jigs pa
[\[128b.3\]]med par re mtshar kye/_/lam rnams thams cad 'chi bdag nyid kyis bkag_/dogs pa med par rab tu dga' bzhin spyod/_/na dang rgas dang 'chi bas gnod byed dgra/_/mthu chen dgag tu mi nus yod bzhin la/_/'jig rten pha rol nyam ngar nges 'gro na/_/sems shes su zhig
[\[128b.4\]]'di la dga' bar sems/_/sprin chen glog 'gyu gser phreng 'dra ba dag_/rgya mtsho chen po rnams kyi sgra yang phyung /_/char chen 'bab pa'i rtsom pa chen po byas/_/kun tu 'dus kyang de nas dengs par 'gyur/_/chu 'bab drag pa'i shugs kyis shing rnams kyi/_/rtsa ba 'gram na zab
[\[128b.5\]]tu zug pa yang /_/rtsad nas bton te slar yang chu de nyid/_/'brel zhing bri nas mya ngan gdungs pa bzhin/_/rlung gi mthus kyang ri yi rtse mo bsnyil/_/sprin gyi tshogs kyang drag po'i shugs kyis gtor/_/rgya mtsho'i chu yang rnam par dkrugs shing klong /_/de lta'i rlung yang rab tu zhi
[\[128b.6\]]bar 'gyur/_/me lce rab 'bar me stag 'phro ba yis/_/nags tshal mdzes dang rtswa rnams kun bsregs nas/_/de 'dra'i me yang rim gyis zhi bar 'gyur/_/rab tu 'bar yang de nas med par 'gyur/_/'dus pa gang zhig 'bral ba ma gyur yod/_/dar ba gang zhig rgud par ma gyur yod/_/
[\[128b.7\]]'gro ba'i rgyud ni rab tu g.yo ba la/_/ma brtags par ni skye bo dga' bar 'gyur/_/bdag nyid chen po de sems skyo ba des de ltar brtags nas/_rab tu dga' bas sems g.yengs pa'i yid ni slar bzlog_/pho brang dam pa rgyan gyis brgyan pa dga' dga' ltar 'dug pa dang /_mi mang po sna
[\[129a\]]
[\[129a.1\]]tshogs cher 'dus pa rnams la yang sems ma chags par slar log ste mthar gyis rang gnas su phyin nas/_bdag rang la 'di ltar rtog go/_/longs spyod kyi bde ba la sems rab tu skyo bar gyur te/_ma chags nas chos 'ba' zhig skyabs su rung ngo snyam
[\[129a.2\]]nas/_de bsgrub par nges par bsams te/_skabs cig tu rgyal po'i drung du song ste dka' thub kyi nags tshal du 'gro bar thal mo sbyar te gsol ba gdab pa/_rab tu byung la brten nas su/_/bdag la phan par bgyi bar 'tshal/_/khyod kyi thugs dpag mdzad nas su/_/gsol
[\[129a.3\]]ba de yang gnang bar mdzod/_/rgyal po de bu la byams pas de skad zer ba thos pa nas/_glang po che mda' dug can gyis tshabs cher phog pa dang /_rgya mtsho rab tu zab pa rlung gis bskyod pa bzhin du/_de'i mya ngan gyis sems gdungs nas 'khums te 'dar bar gyur to/_/de nas
[\[129a.4\]]rgyal po de yis de bzlog phyir/_/byams pas mchi mas brnang ste mgul nas 'jus/_/bu gcig ci phyir ji ltar glo bur du/_/bdag cag dor ba'i blo 'di skyes par gyur/_/bdag nyid phung bar byed pa su zhig gis/_/khyod ni mi dgar byas nas 'ching bar 'gyur/_/su yis rang gi mi rnams
[\[129a.5\]]mya ngan gyis/_/gdungs nas mig ni mchi mas gang bar byas/_/'on te nga la cung zad dogs pa 'am/_/'khrul par gyur pa cung zad thos kyang rung /_/de dag smra na de las bzlog par byed/_/de lta bu ni bdag gis ma mthong ngo /_/byang chub sems dpas smras pa/_de ltar rab tu byams khyod la/_/
[\[129a.6\]]'khrul pa lta zhig ga la 'byung /_/bdag la mi dgar bgyid pa yang /_/de ltar nus pa su zhig mchis/_/'o na ci phyir nga 'bor bar sems zhes mig mchi mas gang bzhin du/_rgyal pos smras pa dang /_yang des smras pa/_shi bas 'jigs pa'i phyir lha gzigs su gsol/_dang po mngal du
[\[129a.7\]]zhugs pa'i nub mo nas/_/brtsams te 'jig rten 'jig rten 'di rnams ni/_/lam du zhugs nas gzhan du ma gol bar/_/'chi bdag drung du de ni nye bar 'gro/_/thabs dang rab tu ldan zhing mthu yod kyang /_/'chi dang rga las su yang thar ba med/_/'di gnyis kyis ni 'di kun rab tu gtses/_/de
[\[129b\]]
[\[129b.1\]]bas chos kyi don du dgon par mchi/_/mi rta glang chen shing rta mang po'i dmag tshogs rnams/_/rgyal po dpung dang ldan ba thags thogs med par thub/_/gshin rje'i dgra ni gcig pur 'dug kyang mi thub la/_/de bas bdag gi sems ni chos don bsgrub par 'tshal/_/rta dang glang
[\[129b.2\]]chen rkang thang shing rtas yongs bsrungs na/_/rgyal po rnams ni dgra las rnam par thar bar 'gyur/_/shed can la sogs dpung dang bcas pa'ang dbang med par/_/rab tu mthu chen 'chi bdag dgra yi dbang du gyur/_/glang chen smyon ba'i mche ba mkhar gyi rta babs dang /_/g.yul ngor mi
[\[129b.3\]]dang shing rta glang po rnams kyang bcom/_/gad pa chen po'i ngos bral brgyal bar gyur pa yi/_/mche ba de yis gshin rje'i khar song 'bebs ma nus/_/go mtshon bzang po bgos shing phub bzung nas/_/g.yul ngor rgyang gis mda' yang 'phen par nus/_/de ltar 'phong skyen
[\[129b.4\]]rnams kyang 'khon snying can/_/dgra bo gshin rje la ni 'phen mi nus/_/seng ge rnams kyang sen mo rnon pos glang chen gyi/_/gzi brjid zil mnan spyi bor sder mos 'brad cing 'bad/_sgra skad drag po grag pas gzhan gyi sems skrag byas/_/gshin rje 'ongs nas mthu dang dregs pa nyams nas
[\[129b.5\]]nyal/_/rgyal po rnams kyang gzhan gyis nyes byas na/_/nyes dang rjes su mthun par chad pas gcod/_/'chi bdag dgra bos nyes pa cher byas kyang /_/chad pas bcad pa'i thabs ni yong mi shams/_/rgyal po rnams ni mjal dum la sogs pa'i/_/thabs kyis nyes pa byas pa zhi bar byed/_/'chi
[\[129b.6\]]bdag gtum po dregs pa goms byas pas/_/mjal dum la sogs pas ni bsdum mi nus/_/sbrul chen khros pa'i rlung gis mche ba dug can gyi/_/rtse mo 'bar bas mi rnams mngon sum du 'bigs shing /_/sha chags bsad pa'i thabs la rab tu mkhas gyur kyang /_/'chi bdag 'ongs na za bar
[\[129b.7\]]brtsams pa'ang nyams par gyur/_/sbrul gdug khros nas rab tu 'khrugs pas zin pa yang /_/sman pa rnams kyis sngags dang sman gyis dug zhi byed/_/gshin rje 'di ni myur ba'i dug las rab gdug pa/_/sngags dang sman la sogs pas thub par yong mi nus/_/'dab bzang khyung yang gshog pa'i rlung gis rgya
[\[130a\]]
[\[130a.1\]]mtsho'i chu/_/nya mang 'phyo ba 'brug sgra drag pos dkrugs pa yang /_/rnam par gtor nas gdengs ka phyar ba'i sbrul rnams 'dzin/_/de bzhin 'chi bdag rab tu gzhom par yong mi nus/_/stag kyang nags tshal dag na ri dwags bros pa rnams/_/rab tu mgyogs pas bsnyags
[\[130a.2\]]nas sder mo rdo rje yis/_/thang cig btab pa tsam gyis bzung nas khrag 'thung na/_/'chi bdag 'ong na de ltar rtul phod med par 'gyur/_/stag gis kha gdangs mche ba rab tu gtsigs pa yi/_/nang du song ba'i ri dwags rnams kyang thar ba srid/_/gshin rje'i kha gdangs na dang rgas pa'i mche ba
[\[130a.3\]]gtsigs/_/de yi nang du song ba su zhig thar ba yod/_/mi sdug 'jigs la dam du 'dzin pa'i gdon/_/gzi dang bcas pas mi yi srog kyang 'phrog_/'chi bdag dgra dang 'thab mo'i dus ran na/_/rab tu bsnyems pa'i mthu rtsal nyams par 'gyur/_/mchod 'dod gnod
[\[130a.4\]]byed 'ong ba'i gdon rnams kyang /_/rig sngags grub pa rnams kyi mthu dag dang /_/dka' thub bde legs sman gyis zhi bar nus/_/'chi bdag gdon ni bzlog par yod mi nus/_/mang po 'dus pa'i nang du sgyu ma mkhan/_/skye bo rnams kyi mig kyang bslu bar nus/_/gshin rje 'di la mtshar gyi mthu ci yod/_/de
[\[130a.5\]]dag gis kyang bslu bar yong mi nus/_/gsang sngags grub pa'i dka' thub mthu yis dug zhi nus/_/sman pa mchog gis mi yi nad kyang zhi bar nus/_/d+han nan ta ri la sogs pa yang med par gyur/_/de bas chos phyir bdag blo bas mthar mchi bar mos/_/rig sngags 'chang rnams
[\[130a.6\]]gsang sngags mthu stobs sna tshogs kyis/_/mngon du byung nas bar bar slar yang mi snang gyur/_/bar bar mkha' la 'gro zhing bar bar sa 'og nub/_/'chi bdag byung na mthu stobs rab tu nyams par gyur/_/lha dbang dregs pa rnams kyang lha min dmag gis bzlog_/lha min dregs pa rnams
[\[130a.7\]]kyang lha yi dpung gis bzlog_/nga rgyal bsdo ba'i blo can dmag tshogs chen po'i dpung /_/de dag kun bsdongs pas kyang 'chi bdag yong mi thub/_/gshin rje dgra bo'i glang po mi bzlog pa/_/'di 'dra rig nas khyim na bdag mi dga'/_/khros pa'am byams pa ma mchis phyir ma lags/_/chos
[\[130b\]]
[\[130b.1\]]kyi don du bdag ni nges par mchi/_/rgyal pos smras pa/_'o na de ltar 'chi bdag gis 'jigs pa bcos su mi rung na chos yongs su bzung ste nags tshal du song yang ci la phan/_khyod kyi nags su 'chi bdag gi dgra de mi 'ong ngam ci/_drang srong chos la gnas pa 'ang nags su ma
[\[130b.2\]]shi'am/_/de ltar thams cad na'ang chos kyi rang bzhin na/_/khyim dag bor te nags su song yang ci la phan/_/byang chub sems dpas smras pa/_nags dang khyim na 'dug kyang 'chi bdag 'ong 'gyur la/_/chos la gnas dang log par spyod la mtshungs spyod kyang /_/chos kyi
[\[130b.3\]]bdag nyid can rnams mya ngan gdung mi 'gyur/_/chos kyang nags tshal dag na bde bar bsgrub tu mchis/_/lha gzigs su gsol/_bag med dregs dang 'dod chags dang /_/brkam dang zhe sdang gzhir gyur khyim/_/de yi gnyen por gyur pa'i chos/_/spyad pa'i skabs
[\[130b.4\]]lta ga la mchis/_/las rnams ngan pa mang pos rnam par g.yengs/_/yongs su bzung dang bsgrub dang bsrung bas brel/_/sems ni ma zhi sdug bsngal 'byung ba'i gnas/_/khyim pas nam yang zhi ba'i lam mi 'grub/_/nags na bya ba ngan pa mang po btang /_/yongs su bzung
[\[130b.5\]]pa'i sdug bsngal spangs la gtsang /_/zhi ba 'ba' zhig byed cing yid kyang mgu/_/bde dang bsod nams grags pa'ang thob par gyur/_/mi rnams chos kyis bsrungs kyi nor dang dpung gis min/_/chos kyis bde ba chen po 'thob kyi 'byor bas min/_/chos kyi bdag nyid can ni shi na
[\[130b.6\]]dga' bar 'gyur/_/chos la 'bad pas ngan 'gro'i 'jigs pa med par 'gyur/_/las kyi khyad par dag kyang ji bzhin gnas/_/dge dang sdig pa'i mtshan nyid tha dad la/_/rnam par smin pa mi dge ngan 'gror lhung /_/bsod nams bsags pa bde ba'i gnas su 'gro/_/de ltar
[\[130b.7\]]bdag nyid chen po des pha la gsol ba btab nas/_phas kyang gnang ste/_rgyal srid kyi dpal rtswa dang 'dra bar bor nas dka' thub kyi nags tshal du gnas par gyur te/_de yang bsam gtan rnams dang /_tshad med pa rnams bsgrubs nas/_'jig rten pa rnams kyang de dag la bkod
[\[131a\]]
[\[131a.1\]]de/_tshangs pa'i 'jig rten du skyes par gyur to/_/de lta bas na yid skyo bar gyur pa rnams ni rgyal srid kyi dpal yang legs pa'i lam la sgrib par mi 'gyur ba'i phyir sems skyo ba la goms par bya'o/_/'chi ba'i 'du shes bskyed na myur du sems skyo bar 'gyur
[\[131a.2\]]ba'i phyir/_'chi ba'i 'du shes bskyed pa'i yon tan bsngags pa la yang brjod par bya'o/_/'du byed rnams ni 'di ltar mi rtag go zhes de bzhin du 'chi ba rjes su dran pa'i yon tan bsngags pa dang mi rtag pa'i gtam bya ba la yang brjod par bya'o/_/'dus byas rnams ni 'di ltar
[\[131a.3\]]dbugs ma phyin pa'o zhes 'jig rten pa thams cad la mngon par ma chags pa'i 'du shes bskyed pa dang /_de bzhin du 'jig rten 'di dag dpung gnyen med cing grogs byed pa med do zhes kyang brjod par bya'o/_/de bzhin du nags tshal dgon pa na chos bde bar bsgrub nus kyi khyim na de ltar mi
[\[131a.4\]]nus so zhes kyang sbyar bar bya'o/_/lcags kyi khyim la skyo ba skyes pa'i rabs te sum cu gnyis pa'o//_//bzod par bya ba yod na/_bzod pa yod par 'gyur gyi med na ma yin no/_/de bas na dge ba rnams ni gnod par byed pa la yang khe rnyed pa dang 'dra bar dga' bar 'gyur
[\[131a.5\]]ro/_/de yang 'di ltar byang chub sems dpa' nags tshal dgon pa zhig na/_ma he rgod kyi khyu mchog lus 'dam rdzab kyis bskus pas rtsub par gyur pa/_sprin gyi phung po logs shig tu chad pa rkang gis 'gro shes pa 'dra ba zhig tu gyur to zhes grags so/_/de dud 'gro'i skye gnas
[\[131a.6\]]na chos kyi 'du shes dkon pas gti mug che ba'i gnas su skyes kyang /_rnam par shes pa gsal bas chos spyod pa la sems mi brtson par ma gyur to/_/de la snying rje yun ring 'dris pa bzhin/_/des ni snying rje rnams kyang yongs ma btang /_/las kyi dbang gis de ltar de gyur
[\[131a.7\]]tam/_/de nyid mthu yis de nyid de ltar gyur/_/de bas na bcom ldan 'das kyis 'di skad du/_las kyi rnam par smin pa bsam mi khyab/_/snying rje'i bdag nyid can yang dud 'gror skye/_/de na'ang chos kyi 'du shes skye bar 'gyur/_/las med na ni skye ba'i mtshams mi
[\[131b\]]
[\[131b.1\]]sbyor/_/dge ba'i rnam par smin pa mi bden med/_/chos kyi 'du shes yod kyang las kyi bag chags kyis/_/de dang de brten de lta de ltar 'gyur/_/de nas spre'u mi srun pa zhig gis/_de'i rang bzhin des shing snying rje che bas khro shing 'khrugs pa med par yun ring
[\[131b.2\]]po nas mngon par gsal bar shes te de la 'jigs pa med do snyam nas/_sems dpa' chen po de la 'tshe ba'i rnam pa de dang de dag gis rab tu gnod pa byed par gyur to/_/snying rje che zhing 'jam pa la/_/skye bo mi srun bsnyems shing dregs/_/de la 'jigs pa med mthong
[\[131b.3\]]nas/_/rab tu rnam par 'gyur bar byed/_/gang zhig cung zad 'jigs gyur na/_/rab tu dul ba ltar byas te/_/bsnyems pa bor nas de la ni/_/dman pa'i tshul gyis spyod par 'gyur/_sems dpa' chen po de re zhig cig gnyid kyis log nas bag phab ste nyal zhing 'dug pa
[\[131b.4\]]la/_spre'u de drag tu mgul nas glo bur du steng du mchongs te 'ongs so/_/bar bar ni de la zhon nas rab tu brgyug go/_/bar bar ni bkres te zas btsal du 'gro ba'i lam bkag ste 'dug go/_/bar bar ni shing gis kyang de'i rna ba gnyis dkrugs so/_/bar bar ni de chu nang du rkyal du
[\[131b.5\]]'gro ba la mgo'i steng du zhon te lag pa gnyis kyis de'i mig gnyis bkab po/_/bar bar ni de la zhon te dbyug pa phyar nas brgyugs pas gshin rje'i tshul du 'chos so/_'on kyang byang chub sems dpa' sems dpa' chen po de ni des ma rungs pa'i kyal ka byas pa de dag thams cad la
[\[131b.6\]]'khrug pa dang khro ba dang mi dga' ba med par phan btags pa bzhin du bzod par gyur to/_/sdig can rnams ni rang bzhin gyis/_/'dul dang 'gal ba'i lam la brten/_/dam pa rnams ni goms pa'i phyir/_/de la'ang phan btags bzhin du bzod/_/de nas gnod sbyin zhig
[\[131b.7\]]gis des gtses pa de ma bzod pa dang /_sems dpa' chen po de'i bsam pa brtag pa'i phyir/_ma he khyu mchog de spre'u mi srun pa des zhon te 'ong ba'i lam du bsgugs nas smras pa/_kye khyod cung zhig cig sdod cig_/khyod spre'u mi srun pa 'dis nyos sam ci/_/'on te rgyan
[\[132a\]]
[\[132a.1\]]pos pham mam/_'on te 'jigs pa cung zad cig yod dam/_de ste bdag la mthu med par shes sam/_ci ste 'di de ltar brnyas shing zhon/_/kye ma'o/_/khyod kyi rwa yi rtse mo rdo rje'i shugs kyis kyang /_/rdo rje 'am ri yang rdo rje bzhin du 'joms/_/
[\[132a.2\]]khyod kyi rkang lag khros te 'phrad na ni/_/brag gi rtse mo 'dam du bying ba bzhin/_/khyod kyi lus 'di brag bzhin mkhregs la brtan/_/mthu stobs phun sum tshogs pas kun tu mdzes/_/rang bzhin gzi che lta bas brjid pa ni/_/seng ge dag kyang rab tu spa bkong 'gyur/_/de bas
[\[132a.3\]]'di ni rmig pas rgyob la chom/_/yang na rwa rtsis 'di yi dregs pa sol/_/mthu med 'dra ba sprel ngan sdig can 'dis/_/rab tu gtses pa'i sdug bsngal bzod par byed/_/yon tan tshul spyod bde zhing bsil ba yis/_/skye bo ngan pa bcos su ga la rung /_/tsha zhing drod che
[\[132a.4\]]rtsub pas bsgrub pa yi/_/bad kan nad bzhin rab tu 'phel bar 'gyur/_/de nas byang chub sems dpas gnod sbyin de la bltas te/_bzod pa'i phyogs bzung nas tshig 'jam pos smras pa/_'di ni mthu stobs chung ba dang /_/rtag tu ma drang spyod pa'ang shes/_/de bas 'di
[\[132a.5\]]la bdag gis ni/_/bzod par bya ba mi rigs sam/_/mthu chen bcos su mi rung la/_/bzod pa ci zhig byar yang yod/_/dge ba dul ba'i tshul spyod la/_/bzod par bya ba 'ang ci zhig yod/_/mthu chung 'khrul pa dag la ni/_/mthu yod bzhin du bzod na rung /_/de phyir yon
[\[132a.6\]]tan nyams pa bas/_/rab tu brnyas par gyur kyang rung /_/mthu stobs chung bas brnyas thabs byas pa la/_/dang du len pa yon tan rnams kyi mchog_/yon tan dga' bas khyad du de bsad nas/_/rang gi bstan pa nyams phyir ci phyir brgal/_/bzod pa rtag tu bde bar 'gyur ba
[\[132a.7\]]yi/_/dus ni rab tu rnyed par dka' ba la/_/gzhan gyi de lta bu dag byas gyur na/_/de la 'khrul par gyur pa su zhig yod/_/gang zhig rang gi chos nyams mi sems par/_/bdag gi sdig spyad phyir ni zhugs 'dra la/_/'di la'ang bdag ni bzod par mi byed na/_/de las gzhan pa
[\[132b\]]
[\[132b.1\]]drin med ci 'dra zhig_/gnod sbyin gyis smras pa/_de bas na khyod ni 'dis gnod par byas pa las nams kyang thar bar mi 'gyur ro/_/yon tan rnams la mi dga' zhing /_/mi srun pa ni ma btul ba/_/bzod pa bsgom pa ma btang na/_/spa bkong nus pa su zhig yod/_/byang chub
[\[132b.2\]]sems dpas smras pa/_gzhan la gnod pa byas pa'i bde ba 'am/_/sdug bsngal 'byung ba dgag par 'dod pa des/_/rnam par smin pa bde ba mi 'grub pas/_/bde ba 'dod pas de ni bsgrub mi nus/_/de bas bdag gi bzod la gnas na ni/_/thabs kyis bsgo yang gal te
[\[132b.3\]]ma go na/_/bzod pa chung ba gzhan dag yod pas na/_/de dag 'di ni log pa'i lam las bzlog_/skye bo de lta bu yis brnyas byas na/_/bdag tu lta ba'ang de ltar de mi byed/_/nyes dmigs mthong na de ltar phyis ma byed/_/'on kyang bdag nyid de las thar bar 'gyur/_/
[\[132b.4\]]de nas gnod sbyin de sems rab tu dga' zhing ya mtshan che bar gyur te/_rab tu mgu nas sems dpa' chen po de la mgo bos btud de se gol brdab nas legs so legs so zhes smras te/_mgu bar byas nas tshig snyan pa de dang de dag smras so/_/dud 'gro rnams la chos 'di
[\[132b.5\]]ga la yod/_/yon tan dga' ba 'di 'dra ga la yod/_/mtshar gyis bsams pa 'di 'dra'i lus su gnas/_/dka' thub nags na khyod ni dka' ba spyod/_/ces de ltar de la mngon par bstod nas/_spre'u rmi srun pa yang de'i rgyab nas phab ste/_de bsrung ba yang
[\[132b.6\]]bskos nas de nyid du mi snang bar gyur to/_/de lta bas na bzod pa bya ba yod na/_bzod pa yod par 'gyur gyi med na ma yin pa'i phyir/_dge ba rnams ni gnod pa byed pa la yang khe rnyed pa dang 'dra bar dga' bar 'gyur ro/_/zhes bzod pa'i gtam bya ba la yang brjod par bya'o/_/
[\[132b.7\]]dud 'gror gyur pa rnams la yang de ltar so sor brtags pa'i mthu yod na mir gyur pa 'am/_rab tu byung ba khas 'ches pa la bzod pa de dag dang mi ldan na mdzes par ga la 'gyur/_/zhes de skad kyang brjod par bya'o/_/de bzhin gshegs pa'i yon tan bsngags pa
[\[133a\]]
[\[133a.1\]]dang /_rim gro bskyed de chos nyan pa la 'ang brjod par bya'o/_/ma her skyes pa'i rabs te sum cu gsum pa'o//_//rang bzhin gyis dge ba dag ni bskul ma btab kyang ma goms pa'i phyir sdig pa mi spyod do/_/de yang 'di
[\[133a.2\]]ltar byang chub sems dpa' nags tshal zhig na/_bya shing rta mo 'dab gshog kha dog sdug gu rnam pa sna tshogs dang ldan pa zhig tu gyur cing gnas so/_/zhes grags so/_/snying rje la goms pas de lta bu'i gnas de na yang bya shing rta mo'i 'tsho ba srog chags gsod pa'i skyon can
[\[133a.3\]]mi byed do/_/ljon shing ldum bus myu gu rab tu gsal/_/me tog bsung zhim khu bas bsgos pa dang /_/ro dang dri bsung kha dog sna tshogs pa'i/_/shing thog rnams kyis 'tsho ba chog par 'dzin/_/ji ltar rigs par gzhan la chos kyang 'chad/_/phongs pa rnams la ci nus
[\[133a.4\]]phan yang 'dogs/_/ngan pa rnams kyang mi rigs pa las bzlog_/gzhan gyi don spyad rab tu gsal bar ston/_/sems dpa' chen po des nags tshal de na 'khod pa'i sems can mang po rnams yongs su bskyangs pas/_de dag slob dpon dang bcas pa
[\[133a.5\]]bzhin/_bshes gnyen dang bcas pa bzhin/_sman pa dang bcas pa bzhin/_rgyal po mnyes gshin pas bskyang ba bzhin du bde bar bya'o/_/de nas re zhig cig sems dpa' chen po de sems can la snying brtse ba'i phyir nags tshal gyi nang nas rgyu zhing song song ba
[\[133a.6\]]las/_nags tshal gyi phyogs shig na seng ge zhig nad drag pos btab ste/_mda' dug can gyis phog pa bzhin du/_'gre ldog byed cing rol pa rnams ni rdul gyis gos dri ma can du gyur la 'dzings pa zhig mthong ba dang /_snying rjes bskul nas de'i drung du song
[\[133a.7\]]ste dris pa/_ri dwags kyi rgyal po khyod kyi lus rab tu mi bde ba 'dra na 'di ci nyes/_glang po dag la dregs pas brgal drags sam/_/rab tu mgyogs pas ri dwags bsnyags drags sam/_/mchongs pa drags pas 'di ltar khyod smad dam/_/rngan pa dag gis
[\[133b\]]
[\[133b.1\]]mda' 'phangs snad gyur tam/_/bstan du rung na khyod kyis 'di smros shig_/'di la ci ltar byas na rung ba'ang smros/_/bdag gis grogs byar rung ba'i mthu yod na/_/bde bar de bsgrub khyod kyang sos par bya/_/seng ges smras pa/_bya'i nang nas mchog tu gyur pa khyod legs
[\[133b.2\]]so legs so/_/bdag 'di ltar mi bde bar gyur pa 'di ni/_rtsal drag po las gyur pa'ang ma lags/_rngon pa'i mda' phog ste snad pa yang ma lags te/_rus pa'i tshal pa 'di 'dra ba zhig gre bar zug ste/_nang du mid du yang ma rung /_phyir dbyung du yang ma rung ste/_
[\[133b.3\]]zug rngus zug pa bzhin du bdag rab tu sdug bsngal zhing mchis na/_de bas nad 'di ji ltar bgyi ba grogs po dag gis bgyi ba'i dus la bab kyis ji ltar mkhyen par bdag bde bar mdzad du gsol/_de nas byang chub sems dpa' sems rno bas zug rngu dbyung ba'i thabs bsams
[\[133b.4\]]te/_de'i kha gdangs su rung ba'i shing zhig blangs nas seng ge de la khyod kyis ci nus su kha legs par gdangs shig ces smras pa dang /_des kyang de bzhin du byas so/_/de nas byang chub sems dpas shing de de'i so bar du legs par bcug nas/_de'i gre bar zhugs te
[\[133b.5\]]rus pa'i tshal pa bsegs khar zug pa de'i rtse mo gcig nas mchus bsgul te lhod par byas nas rtse mo gcig nas bzung ste phyung nas phyir dbyung ba'i tshe yang de'i kha bkag pa'i shing de phyung ste bor ro/_/shes rab rnon po tshe rabs brgyar goms pas/_/ma bsgoms par yang ji ltar der
[\[133b.6\]]phyung ba/_/rab tu goms shing mkhas pa'i sman pas kyang /_/rab tu bsgrims kyang zug rngu de mi 'byin/_/zug rngu phyung nas de ma thag tu ni/_/de yi sdug bsngal mya ngan med par byas/_/zug rngu phyung nas ji ltar de dga' ba/_/zug rngu phyung bas de ltar de dgar gyur/_/skye
[\[133b.7\]]bo dam pa rnams kyi chos nyid ni de lta bu yin te/_skye bo dam pa gzhan gyis de bsgrubs sam/_/sdug bsngal bzlog na'ang de dang mtshungs par ni/_/bde dang sdug bsngal rab tu myong bar 'gyur/_/rang gi bde ba 'grub kyang de ltar min/_/sems dpa' chen po des de ltar de'i sdug bsngal
[\[134a\]]
[\[134a.1\]]de zhi bar byas nas sems rab tu dga' bar gyur te/_seng ge de la gar 'gro bar brda sprad nas/_des kyang dga' bar byas te gar dga' bar song ngo /_/de nas re zhig cig bya shing rta mo de 'dab gshog sdug gu rab tu phyar nas 'phur te 'khyams shing song song
[\[134a.2\]]ba las/_kha zas bzar rung ba de lta bu ma rnyed de/_/bru ba tsha bas gdungs pa dang /_seng ge de yang ri dwags gzhon nu song ma thag pa'i sha ni za/_kha dang sder mo dang ral pa'i rtse mo rnams ni de'i khrag gis sbags pa ston ka'i sprin gyi dum bu mtshams kyi dus la bab pa'i mdog 'dra bar 'dug pa
[\[134a.3\]]mthong ngo /_/de yis phan pa byas nas de la ni/_/slong ba'i tshig 'bru ngan pa brjod ma nus/_/'jigs med yin yang de yi ngo tsha ni/_/de tshe mi smra'i brtul zhugs len du 'jug_/'on kyang dgos pa'i dbang gis ngo tsha btang /_/de yi mig sngar bab par nye bar 'ongs/_/bdag nyid ngan pa
[\[134a.4\]]des ni de mthong yang /_/mgron bya'i tshig kyang de la yong ma brjod/_/rdo leb steng du sa bon btab pa bzhin/_/me med thal ba dag la bsregs pa bzhin/_/'bras bu smin pa'i dus na bye brag med/_/phan btags drin med ben+du'i me tog bzhin/_/de nas byang chub sems dpas bsams pa/_
[\[134a.5\]]'dis ni bdag gor ma chag par ngo ma shes so snyam nas/_dogs shing 'dzem pa med par de'i drung du mgron gsar du 'ongs pa'i tshul gyis shis pa brjod de slong mo btab bo/_/ri dwags rgyal po bdud rtsir gyur/_/mthu rtsal chen pos rnyed pa las/_/phongs pas btsal ba cung zad 'tshal/_/
[\[134a.6\]]khyod kyi bsod nams grags pa 'grub/_/de ltar shis pa brjod pa dang tshig 'jam pos bslangs kyang seng ge de khro ba dang ser sna la goms pas ya rabs kyi tshul ni med/_mig gnyis khro ba'i me 'bar bas ser por gyur pa bzlog nas bsregs pa bzhin du/_byang chub sems dpa' la
[\[134a.7\]]bltas te smras pa/_kwa ye khyod cung zhig sdod cig_/snying rje'i brlan bag gang med pa/_/ri dwags rnam par g.yo ba za/_/nga yi kha ni der song nas/_/gson pa de ni gnad che mod/_/'on kyang nga la brnyas thabs su/_/de ltar slong mo 'debs pa ni/_/srog gis skyo bar khyod gyur tam/_/
[\[134b\]]
[\[134b.1\]]'jig rten pha rol lta bar 'dod/_/de nas byang chub sems dpa' de de'i tshig rtsub mos slar bzlog pa de ngo tsha bar gyur te/_de nyid nas nam mkha' la 'phur te 'dab ma brdabs pa'i gshog sgras nged cag ni bya yin pas ci byar yang med do zhes tshul gyis bstan nas langs te song ngo /_/de nas nags
[\[134b.2\]]tshal gyi lha zhig des de la brnyas thabs byas ba de ma bzod pa dang /_ci tsam du spro ring ba brtag pa'i phyir/_sems dpa' de'i drung du 'ongs te smras pa/_kye bya rnams kyi mchog bdag nyid ngan pa 'di la phan btags pa'i steng du/_bdag la yang mthu yod bzhin du 'di ltar brnyas thabs byas
[\[134b.3\]]pa ci'i phyir bzod par byed/_khrel med de la de ltar bzod pa byas kyang ci phan/_khyod kyi mchu yis 'di yi mig kyang dbyung bar nus/_/rnam par g.yo zhing stobs dang ldan yang gzhom par nus/_/mche ba'i bar na 'dug pa'i sha yang 'phrog nus na/_/ci phyir 'di yi stobs
[\[134b.4\]]bsnyems dregs pa bzod par byed/_de nas byang chub sems dpa' de ltar brnyas par byas pa'i phyir/_lha des gcugs byas te rab tu bskul yang /_bdag nyid kyi rang bzhin bzang po bstan pa'i phyir smras pa/_bdag cag lta bu'i tshul de lta bu ma yin gyis/_de skad ces
[\[134b.5\]]ma zer cig_/phongs pa dag la dge ba rnams/_/snying rjes spyod kyi khe phyir min/_/gzhan gyis shes sam ma shes na/_/de las 'khrul pa su zhig byed/_/gzhan gyis phan btags drin med na/_/kho bdag rab tu bslus par zad/_/phan pa byas pa'i lan 'dod phyir/_/su
[\[134b.6\]]zhig de la phan 'dogs yod/_/phan 'dogs pa ni bsod nams thob/_/phyi ma'i tshe na'ang 'bras bu yod/_/tshe 'di la yang grags dang dpal/_/gdon mi za ba thob par 'gyur/_/de ltar bsod nams byas pa la/_/'khon du 'dzin pa su zhig yod/_/de ste phan btags lan 'dod na'ang /_/bu lon
[\[134b.7\]]chags byas phan ma btags/_/bdag gis phan btags pha rol drin med ces/_/gang zhig de la gnod pa byed na ni/_/yon tan grags dang bcas pas lus bkrus nas/_/glang chen tshul du spyad par mi 'gyur ram/_/pha rol phongs la phan btags drin du mi gzo ba/_/yon tan byin can dpal dang ldan
[\[135a\]]
[\[135a.1\]]par mi 'gyur mod/_/sems dang ldan pa su zhig phyin chad phan 'dogs byed/_/bdag gi grags pa med par phyin chad rtsol du zad/_/'di la bdag gis 'di ltar byas na rung ba snyam/_/gang la dge ba'i tshul spyad kyang /_/grogs po'i chos tshul mi snang na/_/ma
[\[135a.2\]]khros rngam par ma gyur par/_/de nas bags kyis gud du 'gro/_/de nas lha de legs par smras pa des yid mgu nas legs so zhes yang dang yang du bsngags te/_tshig snyan pa de dang de dag smras pa/_thor gtsug shing shun gos ni med par yang /_/khyod ni drang srong mi mngon dka' thub can/_/cha
[\[135a.3\]]lugs tsam gyis thub par 'grub mi 'gyur/_/yon tan ldan na yang dag thub pa yin/_/de skad smras nas mngon par dga' bar gyur te/_de nas mchod pa byas nas de nyid du mi snang bar gyur to/_/de lta bas na dge ba dag ni bskul ma btab kyang ma goms pa'i phyir sdig pa mi spyod do/_/zhes skyes
[\[135a.4\]]bu dam pa rnams kyi yon tan bsngags pa la 'ang brjod par bya'o/_/de ltar bzod pa goms par gnas na dgra mang bar mi 'gyur zhing /_kha na ma tho ba yang mang bar mi 'gyur ba dang /_skye bo mang po dga' zhing yid du 'ong bar 'gyur ba'i phyir bzod pa'i gtam bya ba la yang sbyar bar bya'o/_/de
[\[135a.5\]]ltar so sor brtags pa mang du byas na/_mkhas pa rnams rang gi yon tan bzang po rjes su bsrung bar 'gyur ba'i phyir/_so sor brtags pa'i yon tan bsngags pa la 'ang brjod par bya'o/_/de bzhin gshegs pa'i bdag nyid che ba dang /_de ltar rang bzhin bzang po
[\[135a.6\]]la goms par byas na/_dud 'gror gyur kyang med par mi 'gyur ro/_/zhes rang bzhin bzang po la goms par bya ba'i yon tan bsngags pa la yang brjod par bya'o/_/bya shing rta mor skyes pa'i rabs te sum cu bzhi pa'o/_/skyes pa'i rabs kyi rgyud slob dpon dpa' bos sbyar ba
[\[135a.7\]]rdzogs so/_/sh+lo ka sum stong phyed dang bzhi ste bam po bcu gnyis ma langs so//_//rgya gar gyi mkhan po bid+yA ka ra si haM dang /_zhu chen gyi lo tsA ba ban+de many+dzu shrI warmas bsgyur cing zhus nas gtan la phab pa'o//_//
[\[135b\]]
[\[135b.1\]#{D4151}#]@##/_/rgya gar skad du/_dzA [#]ta ka mA lA [#]TI kA/_bod skad du/_skyes pa'i rabs kyi rgya cher bshad pa/_bcom ldan 'das ngag gi dbang po la phyag 'tshal lo/_/thub pa'i legs spyod rmad byung dpag med pa/_/snyan ngag mkhan po 'phags pa dpa'
[\[135b.2\]]bos bkod/_/bdag blo zhan kyang gus pas bshad pa ni/_/blo chung dag la pan [#]phyir rab tu brtsams/_/dpal ldan zhes bya ba la sogs pa'i tshigs [#]bcad 'di ni 'og nas 'byung pa'i snyan ngag mtha' dag gi [#]bsdus pa'i don yin te/_bsod nams dang ye
[\[135b.3\]]shes kyi tshogs kyi rang bzhin byang chub sems dpa'i spyod pa'i dbang du byas nas bdag gis snyan ngag 'di bya'o/_/zhes bya ba ni tshigs su bcad pa 'di'i bsdus pa'i don no/_/de la pha rol tu phyin pa drug ste/_sbyin pa dang /_tshul khrims dang /_bzod pa dang /_brtson
[\[135b.4\]]'grus dang /_bsam gtan dang /_shes rab kyi pha rol tu phyin pa'o/_/pha rol tu phyin pa de dag las dang po'i pha rol tu phyin pa gsum po sbyin pa dang /_tshul khrims dang /_bzod pa'i pha rol tu phyin pa ni bsod nams kyi tshogs te/_'khor ba'i 'khor dang /_longs spyod phun
[\[135b.5\]]sum tshogs pa'i rgyur gyur pas so/_/bsam gtan dang /_shes rab kyi pha rol tu phyin pa gnyis ni rnam par grol ba'i rgyur gyur pa yin par nges par gzung ngo /_/brtson 'grus kyi pha rol tu phyin pa ni gnyis ka'i phyogs la brten pa yin no/_/gang dag la dpal yod pa de ni dpal
[\[135b.6\]]ldan te/_gzi mdangs bzang po dang ldan pa yin no[#]/_/dpal dang /_'od dang /_'bar ba zhes bya ba ni rnam grangs so/_/'dir dpal zhes bya ba smos pas ni/_bsod nams kyi tshogs kyi 'bras bu ste/_'khor ba'i longs spyod dang /_
[\[135b.7\]]'khor phun sum tshogs pa bzung ste/_sbyor ba 'dis zhes bya bar sbyar bar bya'o/_/yon tan dam pas yongs bzung bkra shis pa/_/zhes bya ba ni yon tan yang yin la dam pa yang yin pas yon tan dam pa'o/_/yang na yon tan bzang po yin pas yon tan
[\[136a\]]
[\[136a.1\]]dam pa'o/_/yang na skyes bu dam pa rnams kyi yon tan yin pas so[#]/_/yongs bzung zhes bya ba ni 'di dag gis yongs su bzung bas na'o/_/yon tan dam pa yang yin la yongs su bzung ba yang yin pas yon tan dam pas yongs bzung
[\[136a.2\]]ngo /_/de dag gi bkra shis yin pas yon tan dam pas yongs [#]bzung bkra shis so[#]/_/de la yon tan ni gzhan la phan pa kha na ma tho ba med pa'i bsod nams la 'jug pa'o/_/gal te de ni de lta na dam pa zhes smos pa ci zhig dgos she na/_byang chub sems dpa'
[\[136a.3\]]ma yin pa yang gzhan la phan pa la 'jug pa de dag ni bdag la phan pa dang 'brel pa'i dngos po ston cing yon tan gyi 'bras bu yod par gyur pa ste[#]/_gang zhig ce na/_nyan thos dang rang sangs rgyas lta bu ste/_de'i yon tan ni rang gi rgyud las byung ba'i nyon mongs pa
[\[136a.4\]]'joms pa'o/_/[#]yongs su sngo [#]bar byed pa ste/_snga ma ni de lta bu ma yin pa'i phyir ro/_/yang na yongs su bzung ba yin pas na yongs su bzung ba ste/_yon tan dam pa rnams kyis yongs su bzung bas na/_yon tan dam pas yongs bzung ngo /_/
[\[136a.5\]]yon tan dam phas yongs su gzung [#]ba'i bkra shis pa ni/_yon tan dam pas yongs bzung bkra shis pa'o/_/bkra shis zhes bya ba ni/_dge shis dang dag byed do/_/grags pa'i gzhir gyur ces bya ba ni grags pa'i gzhir gyur pas
[\[136a.6\]]na grags pa'i gzhir gyur te/_grags pa'i gnas su gyur pa zhes pa'i [#]don to/_/'dis ni mngon du 'gro bas de'i spyod pa ston pa yin no/_/gal te de lta yin na ni/_byang chub sems dpa' ma yin pa gzhan brgya byin dang /_pa bsangs dang /_skem byed dang /_nye
[\[136a.7\]]dbang la sogs pa'i spyod pa dag la yang grags pa'i gzhir gyur pa yod ce na/_smras pa/_ma smad bzhin du [#]shin tu yid du 'ong /_/zhes smos [#]so/_/grags pa ni snyan pa ste rnam grangs so/_/ma smad ces bya ba ni smad pa ma yin pas na ma smad pa ste/_des rang gi rgyud brgyan
[\[136b\]]
[\[136b.1\]]cing 'jig rten las 'das par gyur pas so/_/yang na ma smad pa [#]ni mchod par 'os pa'i gzhir gyur pa ste ma smad pa'o/_/de bas na de nyid yid du 'ong ba ste/_ma smad shin tu yid 'ong ngo /_/'dis ni spyod pa de'i ye shes kyi tshogs gzhan la phan par ston pa
[\[136b.2\]]yin no/_/'jig rten pa rnams la yang /_shes pa ni yod mod kyi tshogs ni ma yin te/_'dis sangs rgyas pa'i rgyur gyur pa dang /_sangs rgyas su 'jog par byed pas tshogs so/_/yid 'phrog par byed pas yid du 'ong ba'o/_/sku tshe snga ma rnams
[\[136b.3\]]su zhes bya ba ni 'di ltar sngon gyi mtha'i skye ba nas gang du mngon par rdzogs par byang chub pa'i bar brnyes pa'i skye ba de ni mtha'i bar ro/_/thub pa zhes bya ba ni gsum thub bas na thub pa ste/_bcom ldan 'das so/_/yang na [#]nyon mongs pa skye ba 'gog pas na thub
[\[136b.4\]]ba'o/_/de'i spyod pa ni spyod pa ste tshul lo/_/de'i spyod pa rmad du byung ba yin pas [#]rmad du byung ba ste spyod pa ngo mtshar ba'o/_/yang na de'i spyod pa 'das par gyur pas ni [#]mthong ba ste/_brgya la zhig na nye bar dmigs pa yin pas rmad du byung ba rnams so/_/gus
[\[136b.5\]]pas zhes bya ba ni dga' zhing zhes pas zhes bya'o/_/'dis ni bsam pa phun sum tshogs pa ston pa yin no/_/rang gi snyan ngag yin pas bdag gi snyan ngag go/_/bdag gi snyan ngag nyid me tog yin pas bdag gi snyan ngag me tog go/_/me tog bzhin du
[\[136b.6\]]me tog gi mchod pa'i yo byad [#]chos mthun pa yin pa'i phyir ji ltar de me tog la sogs pa'i snyim pa ste/_bdag gi snyan ngag ma tog snyim pa'o/_/snyim pa ni lag pa gnyis sbyar [#]ba'o/_/yang na me tog gi snyim pa yin pas me tog snyim pa'o/_/rang gi snyan ngag nyid
[\[136b.7\]]me tog snyim pa yin pas na bdag gi snyan ngag me tog snyim pa'o/_/des na bdag gi snyan ngag gi me tog snyim pa zhes bya ba 'dis ni mchod pa'i yo byad cung zad tsam du bstan te/_me tog gi gnas dag la snyan ngag nye bar bstan pa yin no/_/de ltar na [#]'dis ni sbyor ba
[\[137a\]]
[\[137a.1\]]phun sum tshogs pa bshad pa yin no/_/grags pa'i mtshan mar gyur pa 'di rnams kyis zhes bya ba dang /_'jig rten don 'gyur zhes bya ba la sogs pa'i tshigs su bcad pa gnyis ni snyan ngag brtsams pa'i dgos [#]pa bstan pa yin te/_dgos pa dang
[\[137a.2\]]dgos pa byed pa gnyis kyis bsdus pa'i don te/_tshigs bcad [#]'di gnyis ni [#]bdag dang gzhan gyi don mtha' dag 'di las 'byung bar bstan to/_/de la gzhan gyi don mtha' dag las brtsams [#]te/_grags pa'i mtshan mar gyur pa zhes bya ba'i tshigs su bcad pa
[\[137a.3\]]bstan [#]te/_'di rnams kyi [#]zhes bya ba ni sngar bshad pa'i bsod nams dang ye shes kyis yongs su bzung ba des na grags pa [#]zhes bya bar grags par byed pa yin te rab tu bsngags pa'o/_/ji ltar grags pa yin zhe na smras pa/_mngon snang mtshan mar gyur pa zhes
[\[137a.4\]]smos te/_sems can rnams kyi mngon par snang ba'i mtshan mar gyur pa ste/_'dis ni gnas kyi khyad par gyi [#]spyod pa'i khyad par bshad pa yin no/_/yang na mngon par snang ba yang yin la/_mtshan mar gyur pa [#]yin bas mngon snang mtshan mar gyur pa'o/_/
[\[137a.5\]]'dis ni de'i spyod pa dag gis skye bo kun la phan par ston par bshad de bsdus pa'i don to/_/grags pa zhes bya ba ni dge shis [#]so/_/'di rnams kyis zhes bya ba [#]ni spyod pa ste mngon snang mtshan mar byas pa'o/_/de gang gi zhe na/_sangs rgyas nyid kyi'o/_/mtshan
[\[137a.6\]]mar gyur pa ni rtags su gyur pa dang /_mtshon par gyur pa'o/_/bde bar gshegs 'gyur lam zhes bya ba ni bde bar gshegs par 'gyur ba yin pas bde bar gshegs 'gyur ro/_/mdzes par gshegs pas na [#]bde bar gshegs pa'o/_/de kho na nyid ni phyin
[\[137a.7\]]ci ma log pa'o/_/lam rnams zhes bya ba ni 'phags pa'i lam yan lag brgyad pa'o/_/gang yin zhes bya ba ni [#]gang gi phyir ro/_/bstan pa ni bshad pa ste rab tu ston pa yin no/_/yid la dad pa med pa rnams kyang zhes bya ba la/_'dir yang zhes bya ba ni
[\[137b\]]
[\[137b.1\]]de yang de ltar 'gyur [#]zhes pa ste/_kyang gi sgra ni srid pa'i tshul lo/_/yang na yid la dad pa med pa rnams kyang de bzhin du 'gyur ba ste gzhan dag gi yang ngo /_/'dir kyang gi sgra yang srid pa'i tshul nyid do/_/chos dang ldan pa'i gtam gyis rab tu dga' ba zhes bya ba ni
[\[137b.2\]]grags pa'i spyod pa 'di rnams kyis rab tu dga' bar gyur pa'i [#]phyir ro/_/ji ltar zhe na/_'dir nyan pa tha mal pa rnams gang gi phyir rab tu dga' bar 'gyur ba yin pas so/_/des na yang skye bo tha mal pa la mngon par brtags nas 'bad de [#]brtsam mo zhes bya bar
[\[137b.3\]]sbyar ro/_/de la skye bo'i bye brag kyang rnam pa gsum ste/_dad pa dang ldan pa dang /_dad pa nyams pa dang /_tha mal pa'o/_/skye bo de gsum tha mal pa la [#]mngon par brtags shing 'bad nas bya'o zhes pa [#]ni tshigs bcad 'di'i bsdus pa'i don to/_/de [#]skye
[\[137b.4\]]bo dad pa dang ldan pa'i dbang du byas nas/_bstan par 'gyur ba [#]ni bde bar gshegs 'gyur lam rnams gang yin zhes bya bas bstan to/_/dad pa nyams pa'i dbang du byas pa ni yid la dad pa med pa rnams kyang dad par 'gyur zhes bya'o/_/tha mal pa'i dbang du
[\[137b.5\]]byas pa ni chos dang [#]ldan pa'i gtam gyis rab tu [#]dga' bar 'gyur zhes bya ba yin no/_/de la chos ni yan lag [#]bcu gnyis brjod pa'i rnam pa'o/_/gtam yin pas na gtam ste [#]rab tu dga' ba'o/_/rab tu zhes bya ba ni lhag par zhes bya ba dang /_rab tu zhes
[\[137b.6\]]bya ba'i dbye bas so/_/'gyur zhes bya ba ni 'ong bar 'gyur ba'o/_/'jig rten gyi don ni 'jig rten la phan pa'i phyir ro/_/mngon par brtags zhes bya ba ni bltas nas brtsams so/_/zhes bya ba'i tshig gi [#]don no/_/'bar zhes bya ba ni kun la sbyar bar
[\[137b.7\]]bya'o/_/thos pa dang gtsug lag dang rigs pa ni thos pa dang [#]gtsug lag rigs pa dag ste/_thos pa ni nyan pa'o/_/gtsug lag ni sangs rgyas kyis gsungs pa'o/_/rigs pa ni rigs [#]pa'i bstan bcos so/_/yang na rigs [#]pa ni tshad ma'o/_mi 'gal
[\[138a\]]
[\[138a.1\]]ba ni skyon dang bral ba'i lam dag gis so/_/'bad pa ni mngon par spro bas so[#]/_/'jig rten mchog gi spyod pa zhes bya ba ni 'jig rten ni skye dgu'o/_/mchog ni gtso bo'o/_/spyod pa ni spyod pa'o/_/dam pa zhes bya ba ni lhag pa'o/_/
[\[138a.2\]]phyogs tsam zhes bya ba ni phyogs gcig go/_/mnyan par rung ba ni mnyan du rung ba'o/_/shes par 'gyur ba yin pas na shes par rung ba ste/_snyan ngag go/_/rtogs pa ni nye bar 'dul ba'i don du'o/_/mnyan pa [#]ni rna ba'i dbang pos so/_/rung bar
[\[138a.3\]]bya ba ni dga' bar bya ba'o[#]/_/rang don brtson pas zhes bya ba la rang gi don ni rang la phan pa'o/_/brtson pa ni mngon par brtson pa'o/_/yang gi sgra ni srid pa'i tshul lo/_/gzhan don brtson zhes bya ba ni gzhan gyi don la spyod pa yin pas gzhan don brtson pa'o/_/
[\[138a.4\]]yon tan sgrub pa bzang po zhes bya ba la sgrub pa ni phun sum tshogs pa'o/_/bzang po ni bzang por gyur pas so/_/rjes su mthun ma gyur zhes bya ba ni/_de'i rjes su ma gyur ces bya'o[#]/_/yang na rang don brtson pa ni nyan thos dang rang sangs rgyas te/_des kyang rjes
[\[138a.5\]]su mthun par ma gyur pa ste/_de bzhin gshegs pa'i yon tan la yongs su spyod [#]pa'am/_/skyed par mi nus na skye bo [#]gzhan dag gis lta smos kyang ci dgos zhes bya ba'o/_/thams cad mkhyen pa zhes bya ba ni thams cad thugs su chud pa'i phyir thams cad mkhyen
[\[138a.6\]]pa'o/_/'di ltar ma nor ba ni phyin ci ma log pa'o/_/gsal ba ni snang bar gyur pa'o/_/grags pa ni snyan pa'o/_/chos dang dge 'dun dang bcas pa ni chos dang dge 'dun dang lhan cig pa'o/_/spyi bo ni mgo bo'i gtsug gis so/_/'dud ces bya ba ni des
[\[138a.7\]]phyag 'tshal bar byed pa'o/_/bcom ldan 'das de sems can thams cad la rgyu med par byams pa'i ngo bo nyid yin zhes bya ba ni phyogs so/_/'byung po kun la dga' bzhin du gyur pa zhes bya ba ni gtan tshigs so/_/'di skad thos te/_byang chub sems dpa' zhes
[\[138b\]]
[\[138b.1\]]bya ba ni dpe'o/_/sems can zhes bya ba ni skye dgu'o/_/thams cad ni lus pa med pa'o/_/rgyu med par zhes bya ba [#]ni dgos pa med par ro/_/rab tu zhes bya ba ni/_yang dag par rab tu dang ba'o/_/byams pa ni mnyes [#]gshin pa dang ldan pa'o/_/ngo bo nyid ces
[\[138b.2\]]bya ba ni rang bzhin no/_/'byung po kun zhes bya ba ni sems can thams cad do/_/bdag bzhin du gyur pa [#]zhes bya ba ni bdag dang mnyam pas so/_/sku tshe snga [#]ma la yang zhes bya ba ni byang chub sems dpa'i dus na'o/_/sangs rgyas bcom ldan 'das zhes bya ba ni rang bzhin
[\[138b.3\]]gyis 'jig rten la de bzhin nyid du rab tu ston pa yin pas na sangs rgyas kyi yon tan bshad pa'o/_/bcom ldan 'das zhes bya ba ni bdud bzhi bcom bas na bcom ldan 'das so[#]/_/de bas na gtso bo ste dam pa de la sems dang bar bya ba ni dad par bya ba'o/_/de yang
[\[138b.4\]]zhes bya ba ni dkon mchog gsum mo/_/'di skad thos zhes bya ba ni bshad pa'o[#]/_/bdag cag gi bla ma dkon mchog gsum bla mar byed pa gang yin pa de dag ni bla ma dkon mchog gsum bla mar byed pa'o/_/bsgrub [#]pa'i yon tan ni tshul
[\[138b.5\]]khrims kyis bsgrub [#]pa'i yon tan te[#]/_skyon med cing 'dren mar ma gyur pas bla ma rnams te/_slob dpon dang /_mkhan po dang /_'phags pa dga' mgu bar bya'o/_/yon tan gyi tshogs ni yon tan bsags pa ste des bdag cag [#]gi bla mar gyur
[\[138b.6\]]pa'o/_/mkhan po dag gis yongs su bsgrags pa ni bsngags par smra ba dag bstan pa'o/_/'di zhes bya ba ni ston pa yin te/_ci zhig ston pa yin zhe na/_bcom ldan 'das kyi sku tshe snga ma zhes bya ba ni byang chub sems dpar gyur pa'i'o/_/rtogs pa
[\[138b.7\]]brjod pa spyod pa'i mtshan ma'o/_/byang chub sems dpa' ni byang chub sems dpas na byang chub sems dpa'o/_/dam bcas pas khyad par can zhes bya ba dang po sems bskyed [#]pa de dang rjes su mthun pa ste/_bcom ldan 'das shAkya thub pa 'dis so/_/dam
[\[139a\]]
[\[139a.1\]]bcas pa khyad par can ni dam bcas pa dam pa'o/_/de gang yin zhe na/_sangs rgyas te de dang mthun pa ni 'dra ba'o/_/gang byin pa de ni sbyin pa'o/_/tshig snyan pa ni gtam snyan pa'o/_/don spyod pa ni phan pa spyod pa'o/_/sogs zhes
[\[139a.2\]]bya ba la sogs pa'i sgra ni don mthun pa dang gzhan yang yon tan dag go/_/don mthun par spyod pa ni don mthun pa ste dge ba'i chos so/_/gzhan yang yon tan gyi chos rnams yongs su gzung [#]ngo /_/shes rab kyis yongs su zin pas [#]zhes bya ba ni 'dis yongs
[\[139a.3\]]su bzung [#]bas na yongs su zin pa ste/_shes rab nyid kyis yongs su gzung ba'i phyir shes rab kyis yongs su zin pa'o/_/shes rab kyis bzung bas na skyon med pa ste ma smad pa'o snying rje'i rgyu mthun pa zhes bya ba ni snying rje'i rgyus snying rje dang rjes su mthun pa ste/_rgyu
[\[139a.4\]]mthun pa ni rgyu dang 'dra ba'i tshig go/_/yongs su 'dzin pa ni mgu bar byas pa'o/_/rang gi chos yin pas na rang gi chos de [#]las rnam pa drug go/_/de yang mchod sbyin dang /_mchod sbyin byed du 'jug pa dang /_'don pa dang /_'don du 'jug pa dang /_sbyin pa dang /_len pa'o/_/chos de rnams
[\[139a.5\]]la [#]mngon par dga' ba las gyur pa'i rigs kyi gtsang sbra spyod pa gang yin pa de ni rang gi chos la mngon par dga' ba [#]las gyur pa'i gtsang sbra'i spyod pa ste/_de la gtsang sbra ni dag pa'i spyod pa ste/_dag par spyod pa'i tshul kun tu spyod pa'o/_/chen po zhes bya ba ni rigs
[\[139a.6\]]gzhan la ltos [#]pas chen po'o/_/je mtho je mthor zhes bya ba ni skyes shing skyes pa na'o/_/yang na mtho ba'i rigs de las byang chub sems dpa' mtho bar gyur pa'i phyir ro/_/skye ba zhes bya ba ni 'byung bar 'gyur ba'o/_/yongs su bzung ba ni thob par byas pa'o/_/
[\[139a.7\]]grags so [#]zhes bya ba ni mngon sum du ma gyur ba'i tshig go/_/de zhes bya ba ni byang chub sems dpa'o/_/skyes pa'i las ni rum skyed pa dang /_ming gdags pa dang /_/bzas sbyin pa dang /_gtsug phud bya ba dang /_tshangs skud gdags [#]pa dang /_gtsug phud
[\[139b\]]
[\[139b.1\]]bcing ba dang /_ska rags bcing ba la sogs pa gzung ngo /_/sbyangs pa rim pa [#]bzhin du byas pa ni go rims bzhin du byas pa'o/_/mngon par skyes pa zhes bya ba ni mngon par 'phel ba na'o/_/rang bzhin gyis yid gzhungs pa ni ngo bo nyid kyis yid gzhungs pa'o/_/mgon skyabs kyi
[\[139b.2\]]khyad par ni mgon skyabs kyi sbyor ba'o/_/ched cher 'dzin pa nyid lta ba yin te/_shes pa la gcig tu lta ba zhes bya ba'i don to/_/le lo ni snyom las te/_de med pa ni le lo med pa ste/_ring por ma thogs [#]pas [#]zhes bya ba'i don to/_/rig [#]pa'i gnas bco
[\[139b.3\]]brgyad ni 'di lta ste/_rol mo dang /_'khrig thabs dang /_'tsho tshis dang /_grangs can dang /_sgra dang /_gso ba'i dpyad dang /_bzo dang /_'phong dpyad [#]dang /_gtan tshigs kyi sbyor ba dang /_rnal 'byor dang /_thos shing dran pa dang /_skar ma'i
[\[139b.4\]]dpyad [#]dang /_rtsis dang /_mig 'phrul dang /_sngon gyi rabs dang /_de bzhin du bye brag pa dang /_don gyi phreng [#]ba dang /_rig pa'i bstan bcos dang /_yongs su brtags [#]pa'o/_/de bzhin du yang bdag gi rigs zhes bya ba ni bram ze'i rigs la
[\[139b.5\]]gnas pa las ma 'das pa ste/_mi 'gal ba ni bram ze'i gnas pa las ma 'khrul pa'o/_sgyu rtsal rnams zhes bya ba ni sgyu rtsal mtha' dag ste/_snyan ngag dang /_glu dbyangs dang /_glegs 'dra mkhan dang /_'thab mo dang /_rol mo dang /_mtshan
[\[139b.6\]]ma dang /_me tog gi las kyi sbyor ba dang /_dmag gi [#]bkod pa dang /_rtsis dang /_g.yos kyi las dang /_bud med kyi mtshan nyid dang /_skyes pa'i mtshan nyid dang /_gar dang /_tshong dang /_shing 'jog pa dang /_'dri ba dang /_rtsig pa'i las dang /_ri
[\[139b.7\]]mo'i las dang /_sog le'i las dang /_khyim sa brtag pa'i mtshan nyid dang /_mal stan gyi mtshan nyid dang /[# ]rin po che brtag pa dang /_sku gzugs kyi mtshan nyid dang /_glang po che brtag pa dang /_bzhad gad dang /_bro gar dang /_lus kyi bsku [#]
[\[140a\]]
[\[140a.1\]]mnye dang /_ltas shes pa dang /_ho ra dz+nyA na nor sgyur mkhan dang /_gter shes pa dang /_mchod sbyin gyi cho ga shes pa dang /_mtshon cha brtag pa dang /_lugs kyi bstan bcos shes pa dang /_mig 'phrul shes pa dang /_bzhon pa dang lhan cig
[\[140a.2\]]spyod pa dang /_de la sogs pa'i sgyu rtsal drug cu rtsa bzhi'o/_/rang gi rigs ni bram ze'i rigs so/_/slob dpon dam pa'i go 'phang ni slob dpon dam pa'i go 'phang ste/_dam pa'i khyad par thob par gyur zhes pa'o/_/rig byed shes la bya ba smos te/_de zhes
[\[140a.3\]]bya ba ni byang chub sems dpa'o/_/rig byed shes la zhes bya ba de tshangs pa shes pa'o/_/tshangs pa bzhin zhes bya ba ni tshangs pa bzhin gyur pa'o/_/rgyal po zhes bya ba ni ji ltar yul na gnas pa'i rgyal po bzhin du skye dgu rnams la mdzes pa yin te/_bkur ba ni
[\[140a.4\]]zhe sa dang mchod pa mang pos so/_/gnas ni snod du gyur pa'o/_/skye [#]dgu rnams ni don spyod pa ste/_sprin las char bab pa lta bu yin te/_brgya byin ni mig stong ldan no/_/mngon sum ni mngon sum nyid do/_/shes 'dod rnams ni shes par 'dod pa'i slob ma rnams
[\[140a.5\]]so/_/don spyod ni phan par 'dod pa ste/_ji ltar bu'i pha lta bur ro/_/de zhes bya ba ni byang chub sems dpa'o/_/skal ba dang yon tan zhes bya ba ni skal ba dang yon tan te/_skal ba dang yon tan nyid khyad par du gyur pa yin pa'i phyir skal ba dang yon tan khyad par du gyur pa'o/_/
[\[140a.6\]]de yang dag par sogs pa yin pas skal ba dang yon tan khyad par du gyur pa dang ldan pa'o/_/skal ba ni bsod nams so/_/yon tan ni pha rol tu phyin pa drug go/_/khyad par ni lhag pa'o/_/ldan pa ni mngon du byas pa'o/_/rnyed pa ni dbyig dang gser la sogs pa'o/_/
[\[140a.7\]]bkur sti ni mchod pa'o/_/chen po ni mang po ste mang po'i sgra ni re re la sbyar na rnyed pa chen po dang bkur sti chen po'o/_/grags pa ni snyan par grags pa'o/_/khyad par ni khyad par du 'phags pa ste byung bar gyur te zhes bya ba ni byung ngo [#]zhes bya ba'i tha tshig go/_/byang chub sems dpa'
[\[140b\]]
[\[140b.1\]]de'i blo ni sems so/_/chos la goms pa zhes bya ba la chos ni rnam pa gnyis te/_khyim na gnas pa'i chos dang /_mngon par 'byung ba'i chos so/_/khyim na gnas pa'i chos la [#]goms shing bsgoms par gyur kyang de rnyed pa la sogs pa de la
[\[140b.2\]]mngon par dga' bar ma gyur te/_rab tu byung ba dang 'dris par byas pa zhes bya ba rab tu byung ba la 'dris par byas pas ni/_byang chub sems dpa' de rab tu byung ba la dga' zhing /_de la dga' bar ma gyur pa ni/_mngon par dga' ba med pa yin
[\[140b.3\]]no/_/sngon gyi spyod pas de [#]blo yongs su dag[# ]/ces bya ba ni skye ba gzhan dag [#]la des yongs su dag par byas pa ste/_gang gis [#]blo yongs su dag pa de ni blo yongs su dag pa'o/_/'dod par bya ba yin pas 'dod pa rnams so/_/
[\[140b.4\]]mngon pa ni rtogs pa'o/_/skyon mang zhes bya ba ni bsags pa dang /_bsrungs pa [#]dang /_nye bar spyod pa'i kun nas nyon mongs pa la sogs pa'i mngon pa'i nyes pas so/_/khyim na gnas pa nad bzhin yongs [#]spangs nas zhes bya ba ni nad ni mi bde ba'o/_/
[\[140b.5\]]yongs su spangs pa ni yongs su dor ba'o/_/nags tshal gnas shing zhes bya ba ni nags kyi phyogs gcig go/_/brgyan par gyur zhes bya ba ni sdud pa'o/_/de [#]ni zhes bya ba ni byang chub sems dpa'o/_/der ni zhes bya ba ni nags kyi gnas der ro/_/chags med
[\[140b.6\]]ces bya ba ni zhen pa med pa ste/_chags pa med par gyur pa'i phyir chags pa med pa'o/_/de yis zhes bya ba ni chags pa med pa de yis zhes 'dren pa yin no/_/shes rab yongs su sbyangs pa ni shes rab dag pa'o/_/zhi ba ni nye bar zhi ba'o/_/mi'i 'jig rten
[\[140b.7\]]zhes bya ba ni mi'i 'jig rten du'o/_/dam pa ni gzhung lugs [#]ston par byed pa'i skyes bu dam pa de dag gi rjes su spyod pa ste/_rjes su 'jug cing dbang po sdom pa'o/_/bral ba ni med par gyur pa'o/_/ngan pa ni 'jig rten ngan pa bzhin du spyod pa ste/_ngan pa byed pa yin pas
[\[141a\]]
[\[141a.1\]]ngan pa spyod pa'o/_/chags pa ni zhen pa'o/_/bzlog pa ni bsal [#]ba'o/_/byams pa'i rang bzhin zhes bya ba ni byams pa'i ngo bo nyid kyis so/_/rab zhi zhes bya ba ni nye bar zhi ba nyid do/_/de'i zhes bya ba ni byang chub sems dpa'i 'o/_/
[\[141a.2\]]rnam par brlan pa zhes bya ba ni rnam par brlan cing 'jog [#]pa'o/_/sems mthun zhing zhes bya ba ni mi mthun pa med pa'o/_/phan tshun ni gcig la gcig go/_/gnod pa [#]med pa zhes bya ba ni ldog pa ste/_de gang las ldog pa yin zhe na/_gnod pa'i dngos
[\[141a.3\]]po ste kun nas gnod pa'i sems las so/_/dka' thub can [#]zhes bya ba ni drang srong bzhin no[#]/_/gcan gzan [#]khro bo ni seng ge dang /_stag dang /_dom la sogs pa'o/_/spyod ces bya ba ni spyod pa dang ldan pa'o/_/spyod pa dag pa ni gzhung lugs dag pa'o/_/
[\[141a.4\]]yang na spyod pa dag pa ni bdun las ldog pa'o/_/dbang po dul ba zhes bya ba ni dbang po dam [#]par bsdams pa'o/_/cho ga shes pa ni ngan don tsam gyis [#]cho ga shes pa'o/_/bza' ba dang bgo ba la sogs pa'i rgyus so/_/snying rje'i yon tan zhes bya ba ni goms pas
[\[141a.5\]]so/_/'jig rten ni snod kyi 'jig rten no/_/skye bo ni de na gnas pa'i skye bo la brjod do/_/ma 'dris pa ni yongs su 'dris par ma gyur pa'o/_/'ang gi sgra ni srid pa'i don no/_/ji ltar byang chub sems dpa' skye bo la byams par gyur pa de bzhin du ma 'dris pa'i skye
[\[141a.6\]]bo dang [#]byang chub sems dpa' de la byams par gyur to/_/'dod pa chung ba ni yongs su bzung ba la rgyab kyis phyogs pa yin te/_chog shes pa'o/_/ngan g.yo zhes bya ba ni rnyed pa dang bkur sti'i ched du spyod lam 'chos pa'o/_/mi shes pa ni mngon par mi shes pa'o/_/
[\[141a.7\]]chags pa ni/_rnyed pa dang /_grags pa dang /_bde ba dag la'o/_/'dis ni chags pa med par bstan pa yin no/_/de ni zhes bya ba ni byang chub sems dpa'o/_/lha rnams kyi yid kyang mgu bar gyur pas dang zhing gus pa la rab tu gzhol ba ni rjes su mthun pa'o/_/
[\[141b\]]
[\[141b.1\]]byed pa ni byed pa dang ldan pa'o/_/de ni zhes bya ba ni byang chub sems dpa'o/_/rab tu byung ba ni rtags [#]dang ldan par byas zhes bya ba'i don to/_/mis zhes bya ba ni skye bos so/_/thos te [#]zhes bya ba ni rna ba'i dbang po gtad pa las so/_/de nas zhes bya ba ni de ma
[\[141b.2\]]thag tu'o/_/yon tan zhes bya ba ni sbyin pa dang /_tshul khrims dang /_des pa la sogs pa'o/_/sems drangs nas zhes bya ba ni yon tan 'dzin par byed pa sems yin pas so/_/rnam spangs te zhes bya ba ni yongs su dor ba'o/_/de gang yin zhe na/_gnyen
[\[141b.3\]]dang yongs su bzung ba ste/_gnyen ni pha dang ma dang 'brel pa'o/_/yongs su bzung ba ni/_dbyig dang /_gser dang /_glang po che la sogs pa'o/_/de'i slob ma zhes bya ba ni/_byang chub sems dpa' de'i slob mar nye bar khas blangs pa'o/_/ji ltar zhe na/_'di ltar dngos
[\[141b.4\]]grub grub [#]pa lta bur ro/_/yang na de'i slob ma ni/_dngos grub bzhin du ste bya ba rnams grub pa bzhin du'o/_/gyur pa ni thob pa'o/_/tshul khrims ni so so [#]thar pa'i sdom pa'o/_/gtsang ba bslab pa'i gzhi yang dag par bsrung ba [#]la sogs pa'o/_/dbang po dul
[\[141b.5\]]ba ni dang pa la sogs pa yongs su gzung ngo /_/bsgom [#]pa ni goms pa'i sbyor bas so/_/dran pa zhes smos pas ni dran pa nye bar gzhag pa gzung ngo /_/ma nyams pa ni dran pa mngon [#]du 'gro bas dran pa nye bar gnas pa'o/_/rab tu dben pa ni rab tu dben par byas pa ste/_
[\[141b.6\]]lus ngag yid gsum rnams dben par gnas pas so/_/byams pa zhes bya ba la sogs pa smos pas ni snying rje dang /_dga' ba dang /_btang snyoms gzung [#]ngo /_/yid ni sems so/_/ting nge 'dzin ni bsam gtan no/_/ci nus zhes [#]bya ba ni gang gang la ci nus pa ste
[\[141b.7\]]ji ltar nus pa'o/_/dang po tshul khrims la gzhag par ston to/_/tshul khrims la gnas nas dbang po'i sgo sdom pa'o/_/de la sogs pa'i rim pa ji ltar 'tsham ba bzhin du ci nus pa ste/_stobs ji lta ba bzhin du rjes su ston pa zhes bya ba'i don to/_/slob ma
[\[142a\]]
[\[142a.1\]]de gang yin zhe na/_de nas zhes bya ba ni de ma thag pa'o/_/bdag nyid chen po zhes bya ba la/_bdag nyid chen po gang la yod pa de la bdag nyid chen po ste/_tshul khrims la sogs pa yod pa'o/_/de zhes bya ba ni byang chub sems dpa'o/_/re zhig
[\[142a.2\]]ces bya ba ni dus gang gi tshe na'o/_/slob ma'i tshogs zhes bya ba ni slob ma 'dus pa rnams so/_/phal cher zhes bya ba ni mang du'o/_/yongs su rdzogs pa ni bya ba rnams mthar phyin pa'o/_/rgya che ba ni yangs par gyur pa zhes bya ba'i don to/_/dge ba ni des [#]dag pa'o/_/
[\[142a.3\]]las [#]ni lam ste/_'phags pa'i lam yan lag brgyad pa'o/_/rab tu bkod pa ni rnam par gzhag [#]pa'o/_/'jig rten pa rnams zhes bya ba ni slob ma'i mchog tu bzung ba yin no/_/yang na 'jig rten pa [#]tha mal pa'o/_/nges pa ni mya ngan las 'das pa'o/_/nges
[\[142a.4\]]ba'i lam ni 'phags pa'i lam yan lag brgyad pa de nyid sbyar bar bya'o/_/btsud pa ni yang dag par zhugs par byas pas so/_/ngan song ni dmyal ba dang /_dud 'go dang /_yi dgas la sogs pa'o/_/sgo ni 'jug par byed pa ste/_bcad pa ni bkag ba'o/_/
[\[142a.5\]]bde [#]'gro zhes bya ba ni mdzes par 'gro bas bde 'gro'o/_/yang na lha dang mi'i mya ngan las 'das pa'o/_/lam po che ste rgyal po'i lam srang bzhin du zhes bya ba ni dpes nye bar 'jal ba ste/_ji ltar bram ze'i khye'u seng ge lta bu'o/_/byas nas zhes bya ba ni byas
[\[142a.6\]]par gyur nas zhes pa yin no/_/tshe 'di la zhes bya ba ni mthong ba'i chos la'o/_/bde ba [#]spyad pa'i phyir zhes bya ba ni tshangs pa'i gnas pa [#]bzhi ste/_de yang gcig tu bde ba yin pas des gnas pa'i phyir spyod pa'o/_/de'i tshe zhes bya ba ni sems can gdul bya [#]rnams
[\[142a.7\]]'dul ba'i tshe'o/_/yang na de'i tshe zhes pa ni slob ma smin pa'i tshe na'o/_/slob ma'i ngang [#]tshul can yin pas na slob ma'o/_/ma pham [#]pa ni byams pa 'di'o/_/rjes su mthun pa zhes bya ba ni [#]rjes su 'gro ba'o/_/rnal 'byor dang mthun pa ni zhig nas dang lhag mthong dang
[\[142b\]]
[\[142b.1\]]rjes su mthun pa'i gnas so/_/ri sul ni ri'i sman ljongs dang /_phug dang tshang tshing dang bcas pa'o[#]/_/gnas shing spyod pa ni spyod cing 'dug pa'o/_/de nas zhes bya ba ni de ma thag pa'o/_/ri'i khrod ni ri'i khrod de sul dag go/_/de na ni zhes bya ba ni de'i tshe na'o/_/stag ma ni
[\[142b.2\]]stag mo nyid do/_/phru [#]gu 'brangs bar gyur pa zhes bya ba ni btsas par gyur pa'o/_/btsas pa'i nad kyis sdug bsngal ba nyid ni nyon mongs pa'o/_/skyon ni de'i skyon gyis ltogs shing des shin tu gzir ba'i sdug bsngal gyi dbang du gyur te'o/_/spyod pa nyams par gyur zhes bya ba ni 'gro ba
[\[142b.3\]]nyams pa ste mi nus par gyur pa'i phyir ro/_/mthong ba ni shes pa'o/_/gang la mig zung yong pa de ni mig gnyis lta ba'o/_/lta ba ni mig go/_/gnyis ni zung ngo /_/zhan [#]par gyur pa ni mig phugs su zhugs pa'o/_/bkres pa ni za bar 'dod pa'o/_/lto ba ni gsus pa ste
[\[142b.4\]]rab tu rnyong ba ni rab tu zhum par gyur pa ste/_btsas pa'i nad kyis lto rab tu zhum par gyur pa'o/_/kha zas zhes bya ba ni bza' [#]ba bzhin du mthong bar gyur pas so/_/de gang yin zhe na/_phru gu de [#]shin tu gzhon pa'i gzugs can no/_/bdag gi zhes bya ba ni rang gi'o/_/bu zhes bya ba
[\[142b.5\]]ni rang las skyes pa'o/_/ma zhes bya ba ni 'dzin pa'o/_/yid gcugs 'jigs med ces bya ba ni dogs pa med par ro/_/nu zho ni/_nu ma nas 'ong ba'o/_/'dod phyir zhes bya ba ni sred pa ste/_'thung bar 'dod pa'o/_/lhags pa zhes bya ba ni nye bar phyin pa'o/_/stag skad ces
[\[142b.6\]]bya ba ni skad rtsub pa'o/_/nyer nyer skad 'byin cing zhes bya ba ni sgra'i khyad par las bya ba yin te/_'jigs su rung bas bsdigs pa dang skrod pa'o/_/gzhan gyi [#]zhes bya ba ni/_pha rol gyi'o/_/bzhin zhes bya ba ni/_dpes nye bar 'jal ba'o/_/byang chub sems
[\[142b.7\]]dpas stag mo de mthong nas/_/brtan yang snying rje'i dbang gyur bas/_/zhes bya ba ni brtse ba'i dbang du gyur pas 'bar bar gyur pa'o/_/ci'i phyir 'dar zhe na/_gzhan gyi sdug bsngal gyis so/_/ji ltar 'dar zhe na/_sa g.yos pa'i ljon shing lta bur ro/_/sa ni 'byung ba'i
[\[143a\]]
[\[143a.1\]]rten no/_/ljon shing ni shing ste/_ji ltar sa g.yos pa [#]na/_shing 'gul ba de bzhin du byang chub sems dpa' gzhan gyi sdug bsngal gyis 'dar ro zhes bya ba'i don no/_/bdag gi sdug bsngal [#]zhes bya ba ni rang gi sdug bsngal chen po la yang brtan pas yi chad
[\[143a.2\]]pa dang /_sgyid lug pa spangs pa yin no/_/snying rje'i bdag nyid ces bya ba ni snying rje'i bdag nyid du gyur pa'o/_/gzhan gyi zhes bya ba ni pha rol gyi'o/_/chung ngu ni cung zad tsam gyis kyang ngo /_/sdug bsngal ni phongs [#]pa'o/_/'dar bar gyur pa zhes bya ba ni gnod par gyur
[\[143a.3\]]pa'o/_/de zhes bya ba ni de'i phyir ro/_/rmad do zhes bya ba ni ngo mtshar ro zhes bya ba'o[#]/_/de nas zhes bya ba ni de ma thag pa'o/_/byang chub sems dpa' brtabs shing rings pa'i tshig gang yin pa de ni rings rings skad du smra ba'i tshig bzlas pa ste/_ji lta bu zhes bya ba lta bu'o/_/
[\[143a.4\]]rang bzhin khyad par can gsal ba zhes bya ba la rang bzhin ni ngo bo nyid do/_/khyad par can ni dam pa'o/_/gsal bar ston pa zhes bya ba ni rab tu ston pa'o/_/snying rje ni brtse ba'o/_/dbang gis zhes bya ba ni spro bas so/_/tshig gi [#]'bru zhes bya ba ni yi ge'o/_/gsal ba zhes
[\[143a.5\]]bya ba ni sems ma 'khrul pa'o/_/slob ma ni ma pham pa'o/_/smras pa ni bstan pa'o/_/bu bu zhes bya ba ni rtag par zlos pa'o/_/'khor ba ni 'khor bar byed pas na 'khor ba'o/_/yon tan med pa zhes bya ba ni yon tan phyir rgol bar gyur pas so/_/ltos zhes bya ba ni ltos shig
[\[143a.6\]]ces pa'o/_/gcan gzan mo zhes bya ba ni gcan gzan gyi rigs so/_/byams pa ni brtse zhing dga' ba dang rjes su 'brel ba'o/_/mtshams ni rnam par gnas pa'o/_/'das pa ni brgal ba'o/_/bdag gi bu zhes bya ba ni rang gi bu'o/_/'di skad bstan te/_byams pa'i
[\[143a.7\]]mtshams su byas pa ste/_stag mo gang yin pa des 'das par byas zhes pa'o/_/e ma zhes pa ni ngo mtshar du gyur pa'o/_/kyi hud ces bya ba ni skyo ba dang rjes su brtse bas so/_/kyi hud ces bya ba [#]ni/_dka' bas so/_/bdag la byams pa ni bdag la dga' ba'o/_/mi bcad do
[\[143b\]]
[\[143b.1\]]zhes bya ba ni snying rje med pa'o/_/gang gi phyir zhes bya ba ni gang gis so/_/ma ni skyed par byed pa'o/_/yang gi sgra ni srid pa'i tshul lo/_/bu ni bu'o/_/bza' ba [#]ni za ba'o/_/'dod pa ni mngon par 'dod pa'o/_/gang gi phyir zhes bya ba ni gang gi rgyus so/_/'di 'dra'i zhes bya
[\[143b.2\]]ba ni bu za bar 'dod pa de'i las ston par byed pa yin no/_/las ni bya ba'o/_/kyang gi sgra ni srid pa nyid do/_/byed pa ni byed par gyur pa'o/_/rtsol ba de lta bu zhes bya ba ni rab tu gnas pa dang /_'bad pa dang 'jug pa'o/_/bdag la byams pa ni bdag la dga' ba'o/_/'di
[\[143b.3\]]zhes bya ba ni nye bar ston pa yin no/_/dgra ni sha khon can no/_/su zhig ces bya ba ji ltar zhes pa'o/_/'phel bar byed pa ni skyed par byed pa'o/_/yod ces bya ba ni 'os zhes bya ba'i don to/_/de bas na zhes bya ba ni de'i phyir zhes bya ba ste/_bu za bar 'dod pa de bas na tshol [#]
[\[143b.4\]]cig pa'o/_/myur du zhes bya ba ni rings par ro/_/tshol [#]cig pa ni btsal ba ste/_des bu za bar mi 'gyur ba de ltar tshol [#]cig pa'o/_/gang zhig nas zhes bya ba ni ji ltar yong ngo /_/'di zhes bya ba ni stag mo'o/_/bkren [#]pa'i sdug bsngal ni zhes bya ba ni [#]'dod pa'i tshol [#]
[\[143b.5\]]ba'o/_/bsal [#]ba ni gso ba'o/_/rgyu ni rgyu nyid do/_/ji ltar mo bdag dang phru [#]gu rnams ma rung bar mi 'gyur bar zhes bya ba ni stag mo dang phru [#]gu gnyis te/_bu dang bdag nyid ma rungs par [#]ma gyur pa zhes bya ba ni 'chi bar ma gyur pa'o/_/dgag [#]pa gnyis smos pa ni don gyi rang
[\[143b.6\]]bzhin smos par byed pa ste/_'chi ba nyid kyis 'chi bar mi [#]'gyur ba'o/_/mo bdag la gnod pa ni bu bsad pa'i sdig pas 'jig rten pha rol du ngan song du 'gro ba'o/_/bdag kyang 'di zhes bya ba 'dis ni byang chub sems dpa' rang gi lus kyi sbyin pa yin pa la bsams nas smras pa'o/_/
[\[143b.7\]]des zhes bya ba ni slob ma'o/_/de bzhin du bgyi'o zhes nas so/_/de zhes bya ba ni byang chub sems dpa' las de'o/_/mnyan te zhes bya ba ni mnyan nas so/_/de'i zas zhes bya ba ni stag mo dang sbyar ro/_/tshol [#]ba ni btsal ba'o/_/'bad pa ni nan tan [#]te/_de byas par gyur to zhes bya ba'i don
[\[144a\]]
[\[144a.1\]]to/_/de nas zhes bya ba ni de ma thag pa'o/_/byang chub sems dpa' zhes bya ba ni byang chub kyi phyir sems dpas [#]na byang chub sems dpa'o/_/[#]slob ma de zhes bya ba ni ma pham pa'o/_/snyad [#]btags te zhes bya ba'i don dang ldan par byas te'o/_/btang ba ni gzhan du btang
[\[144a.2\]]ba'o/_/bsams pa ni bsams pa la zhugs pa'o/_/yod bzhin du zhes bya ba ni ldan bzhin du'o/_/tshang ba zhes bya ba ni ma lus pa'o/_/tshang ba zhes smos pa ni gzhan dag 'di ltar ma gyur pa'i phyir te/_la la yan lag ma tshang ba las ni yongs su gtong ba dang ldan pa
[\[144a.3\]]yin no zhes mi 'dzin pas so/_/lus ni 'jig pa'i bdag nyid pas lus so/_/ci phyir zhes bya ba ni ci'i rgyus so/_/gzhan la zhes bya ba ni gzhan dag gi ste sha'o/_/btsal ba ni bslang bar bya ba'o/_/de zhes bya ba ni slob mas kyang ngo /_/gtol med ces bya ba ni
[\[144a.4\]]glo bur du rnyed dam mi rnyed ma nges zhes bya ba'i don to/_/gang gi phyir bdag gi dgos pa zhes bya ba ni rnyed pa phun sum tshogs pa'o/_/dgos pa mi 'grub srid ces bya ba ni bya ba mi 'grub cing 'jig par 'gyur zhes bya'o/_/gnyis su na zhes bya ba ni gzhan yang ngo /_/bdag
[\[144a.5\]]med ces bya ba ni bdag dang bral ba'o/_/'jig la zhes bya ba ni 'jig pa'i ngo bo nyid yin pas so/_/snying po med pa ni snying po med pa'i bdag nyid de chu shing gi sdong po lta bu'o/_/sdug bsngal zhes bya ba ni gnod pa sna tshogs kyi gzhir gyur pa yin pas sdug bsngal lo/_/
[\[144a.6\]]drin med ces bya ba ni gang phan pa byas pa gang yin pa de yang 'jig par byed pa'i phyir ro/_/rtag tu zhes bya ba ni dus thams cad du'o/_/mi gtsang ba ni phyis dang /_gcin dang /_mchil ma la sogs pa 'dzag pa'i phyir mi gtsang ba'o/_/lus ni lus so/_/gzhan la
[\[144a.7\]]zhes bya ba ni gzhan gyi don du'o/_/phan thogs par gyur pa ni nye bar sbyor bar gyur pa'o[#]/_/dga' bar mi 'gyur ba ni [#]dga' bar gyur pa'o/_/mkhas pa ni rtogs pa'o/_/bdag ni bde ba la chags [#]zhes bya ba ni rang gi bde ba la zhen pa'o/_/gzhan gyi sdug bsngal yal
[\[144b\]]
[\[144b.1\]]bar 'dor ba ni tha mal par [#]'dug pa nyid do/_/mthu med dam zhes bya ba ni/_spro ba nyams pa'o/_/dam zhes bya ba'i sgra ni rnam pa gnyi gar brtag pa'o/_/gzhan gyi sdug bsngal zhes bya ba ni de gzhan la sdug bsngal yod pa ste/_'di ltar gzhan dag sdug bsngal bas sdug
[\[144b.2\]]bsngal bdag la bde ba med do/_/nus pa yod bzhin du zhes bya ba ni skyes bu'i byed pa ste/_'di ltar lus yongs su gtong ba'o/_ci ste zhes bya ba ni ci'i phyir yal bar 'dor bar byed ces bya ba yin no/_/nus pa yod bzhin zhes bya ba ni ldan pa ste skyes bu'i byed pa'o/_/bdag gis zhes bya ba ni
[\[144b.3\]]bdag nyid kyis so/_/gal te yal bor zhes bya ba ste/_/gal te tha mal par bdag 'dug na'o/_/gsod pa'i dgra ni phas kyi dgra ste gsod par 'dod pa'o/_/sdug bsngal bying ba zhes bya ba ni phongs par bying ba zhes bya ba'i don to/_/sdig pa [#]byas pa bzhin zhes bya ba ni bdag gis te
[\[144b.4\]]phyi nas yid la gcags pa'i phyir ro/_/bdag gi sems ni rang gi sems so/_/de 'gyod pa'i mi des sems kun tu tshig pa yin te/_ji lta bu zhe na/_'di ltar me chen pos 'dam bu'am rtswa dag tshig pa yin no/_/de bas zhes bya ba ni de'i phyir ro/_/bsrung bar bya ba ni
[\[144b.5\]]bsrung ba'o/_/lus zhes bya ba la/_ka zhes bya ba'i sgra ngan par bstan to/_/g.yang sar lhung ba la thug pa yin pas de'i phyir gang gi srog thug pa yod pa ste lus kyi'o/_/thug pa zhes bya ba ni nye bar 'dod pa'i srog dang ldan pa'i lus zhes bya ba'i don to/_/phru gu bsrung
[\[144b.6\]]ba ni phru gu gsod [#]pa las so/_/gcan mo ni stag mo'o/_/de'i phru [#]gu ni de'i bu'o/_/gzhan yang zhes bya ba ni gzhan yang yod par bstan pa'o/_/yang na gzhan yang zhes bya ba ni 'di ltar yang bstan pa yin te/_'di ltar mdo'i tshig bstan pa ni yang dag par 'dzin du 'jug pa'o/_/
[\[144b.7\]]spro ba bskyed pa ni yang dag par gzengs [#]bstod pa'o/_/de la bstan pa ni rab tu bshad pa'o/_/gang la bshad pa yin zhe na/_gang 'jig rten la phan par brtson pa rnams so/_/'jig rten ni [#]sems can no/_/phan brtson ni phan 'dogs par byed pa'o/_/brtson 'grus zhan pa ni
[\[145a\]]
[\[145a.1\]]rmongs [#]pa ste/_pha rol gnon pa zhan [#]pa dang /_spro ba chung ba rnams so/_/dga' ba bskyed pa ni tshim par bya ba'o/_/su zhe na/_gang zhig sbyin pa gtong phod pa ste/_de gang yin zhe na/_mgon med zas sbyin la sogs pa'o/_/gtong ba ni btang ba'o/_/phod
[\[145a.2\]]pa ni rlabs che ba nyid do/_/skye bo dam pa zhes bya ba ni bag yod pa la gnas pa ste[#]/_byang chub sems dpa' dang skyes bu dam pa dag go/_/yid drang [#]ba ni 'dren pa'o/_/'di skad ston pa yin te/_skyes bu dam pa rnams kyi sems 'dren par byed pa yin no/_/zhes bya ba'i don to/_/
[\[145a.3\]]yang na bdag las skyes pa ni bu bu las bstan pa ni rab tu ston pa'o/_/brtson pa ni 'bad pa'o/_/spro ba bskyed pa ni gzengs [#]bstod pa'o/_/yid drang [#]ba ni yid drang [#]bar bya ba'o/_/bdud ni 'dod pa'i lha'o/_/chen po ni mang po nyid do/_/sde ni tshogs so/_/spa bkong ba ni sems
[\[145a.4\]]zhum par bya ba'o[#]/_/yang na spa bkong ba ni yid skyo bar bya ba'o/_/sangs rgyas kyi yon tan ni sangs rgyas kyi chos ma 'dres pa bco brgyad do/_/gzhan yang dran pa nye bar gzhag pa la sogs pa mtha' dag go/_/dga' ba ni yon tan la dga' ba'o/_/dang ba ni sems dang ba'o/_/
[\[145a.5\]]gang de dag la mngon par dad pa dang ma dad pa rnams kyang dang bar 'gyur ro/_/bdag gi don brtson zhes bya ba ni bdag gi don la gzhol ba'o/_/ngo tsha zhes bya ba ni ngo tsha'i gnas kyis so/_/'jungs dang 'dod chen zhes bya ba la/_'jungs pa ni kun tu bzung ba'i yo byad kyi
[\[145a.6\]]tshogs yongs su mi gtong ba'i dang tshul lo/_/'dod chen zhes bya ba ni zhen pas gzung ba ste/_bzung [#]ba dang rjes su 'brel pa'o/_/de ltar des ni 'jungs [#]pa dang 'dod chen pa'i sems nye bar bcom pa yin te/_ngo tsha bskyed [#]par gyur pa yin no/_/dad pa [#]bskyed pa ni dang bar
[\[145a.7\]]byed pa yin te/_su dag ce na/_theg pa mchog la brten pa rnams so/_/theg pa zhes bya ba ni nyan thos dang rang sangs rgyas kyi theg pa'o/_/mchog gi sgra ni rang sangs rgyas kyi theg pa yongs su bzung ngo /_/brten pa rnams kyang theg pa gsum la brten pa dad pa'o/_/ngo mtshar
[\[145b\]]
[\[145b.1\]]med pa zhes bya ba ni ya mtshan med pa ste/_su zhig ce na/_gtong ba byas pa rnams kyi ste/_sbyin pa chung dus snyems pa de rnams kyi ngo mtshar gzhig pa'o/_/spyang phyir zhes bya ba ni dag par bya ba'i phyir te/_gang gi [#]zhe na/_mtho ris lam chen zhes bya ba yin no/_/gtod la dga' ba zhes
[\[145b.2\]]bya ba ni sbyin par 'dod pa rnams te/_su dag ce na/_byang chub sems dpa' sbyin pa rtul phod pa rnams so/_/gtong la dga' ba zhes bya ba la sogs pa'i tshigs [#]bcad mtha' dag la de bas lus kyis [#]yongs su bsrung bar bya zhes sbyar ro/_/de'i 'bras bu [#]yod par bya ba ni de 'bras bu [#]gang
[\[145b.3\]]yin pa de 'bras bu dang bcas par bya ba ste/_yid la sems pa'i smon lam mo/_/byang chub [#]mchog kyang bdag gis nye bar bya/_/zhes bya ba ni bdag gis bya'o zhes sbyar ro/_/de bas lus kyis [#]yongs su bsrung bar bya ba'i dang po'o/_/tshigs su bcad pa lngas ni rim pa bzhin du dpyad [#]pas dus
[\[145b.4\]]gsum gyi sems can gyi don sgrub pa'i phyir mngon par brtag [#]cing nges par byas pa ste/_rang gi lus btang bas stag mo dang stag phrug gnyis yang dag par bsrungs pa ni da ltar gyi [#]gzhan gyi don no/_/'jig rten phan brtson rnams la bstan zhes pa'i dang po'i tshigs [#]bcad gsum
[\[145b.5\]]gyis [#]ma 'ongs pa'i sems can thams cad kyi don bstan to/_/phun sum tshogs pa bskyed [#]pa la mngon par [#]brtags nas lus tsam gyis kyang nam zhig phan thogs par gyur zhes bya ba la sogs pas ni 'das pa'i dus kyi lus kyis gzhan la phan par bya ba yin no/_/smon lam ni 'dod pa'i
[\[145b.6\]]don no/_/'bras bu yod par bya ba'i phyir yang bdag gi lus gtang [#]bar bya ste/_de yis bsams pa'i smon lam 'das par gyur pa yin pas de'i smon lam sgrub pa ni 'das pa'i sems can rnams kyi don zhes brjod do/_/byang chub mchog kyang nye bar bya zhes bya ba 'di la kyang gi sgra ni gzhan
[\[145b.7\]]gyi sgra ma yin par ston to/_/byang chub kyi mchog thob pa ni gzhan gyi don bya bas so/_/'gran phyir ma yin zhes bya ba la sogs pa'i tshigs [#]bcad 'di'i bsdus pa'i don ni 'di yin te/_mthong ba'i chos dang /_mngon par mtho ba dang /_nges par legs pa'i 'bras bur bcas pa
[\[146a\]]
[\[146a.1\]]dang 'brel pa'i phyir bdag gis byas pa ma yin par ston to/_/mtho ris 'dod dang rgyal srid bsgrub [#]phyir min/_/zhes bya ba ste/_'jig rten rnams ni gzhan phal cher zil gyis gnon [#]pa dang /_bdag nyid kyi yon tan 'byung ba'i phyir dge ba rnams la brtson par
[\[146a.2\]]byed [#]de gnyi ga ma yin pa'i phyir 'gran phyir ma yin grags pa'i don phyir min zhes bya'o/_/'di gnyis kyis ni mngon par mtho ba 'dod pa ma yin par ston to/_/mtho ris 'dod dang rgyal srid bsgrub phyir min/_/zhes bya ba ste/_'di gnyis kyis ni mngon par mtho ba'i lhar skye ba dang /_mi rigs
[\[146a.3\]]khyad par can du skye ba mi 'dod par bstan to/_/bdag gis [#]bde ba mchog ni thob phyir min/_/zhes bya ba 'dis ni nges par legs pa don du mi gnyer ba yin/_bdag gis [#]bde ba mchog ces bya ba ni bdag bde ba mya ngan las 'das pa thob pa yin te/_de la yang brtson par mi byed do zhes
[\[146a.4\]]pa ste/_smras pa/_gzhan don sgrub phyir zhes bya ba smos te/_gzhan don bsgrub [#]pa zhes bya ba bshad pa'i gzhan don sgrub pa de gang yin zhe na/_gzhan gyi don sgrub pa ste/_gzhan gyi don sgrub pa'i rnam pa don du gnyer ba'o/_/de bas bdag ni zhes bya bas na [#]mthong zhing thos sam
[\[146a.5\]]zhes bya ba'i tshigs bcad 'dis ni mngon par mtho ba las brtsams te/_'dis zhes bya ba ni rang gi lus sbyin pa'i dge bas so/_/dus gcig tu zhes bya ba ni cig car sdug bsngal bsal [#]ba dang bde ba 'byung bar gyur cig pa'o/_/mngon par mtho ba las brtsams te/_mthong zhing
[\[146a.6\]]thos sam zhes bya ba'i tshigs su bcad pa la/_reg gam zhes bya ba ni lus dang ngo /_/gtam du brjod par gyur kyang zhes bya ba ni chos bstan pa dang mnyan pas so/_/rnam kun tu zhes bya ba ni dge ba'i rtsa ba bskyed cing 'phel ba dang /_nus par ldan zhing rnam par grol ba'i mtshan nyid ni/_rnam
[\[146a.7\]]pa kun tu phan pa'o/_/khros shing ngo mtshar skyes nas zhes bya ba la/_khros shing ngo mtshar skyes pa ni [#]ci zhig ces langs nas bros te gzhan dag gi phru [#]gu zos par dogs pa dang /_ltogs pas [#]za bar 'dod pa yang btang ste'o/_/nye bar 'ongs te zhes pa ni drung du phyin pa'o/_/brtsams [#]pa ni
[\[146b\]]
[\[146b.1\]]rtsom pa'o/_/de spyod pa zhes bya ba ni de'i las khyad par can no/_/las khyad par can des ngo mtshar ba de ni spyod pa khyad par can ngo mtshar ro/_/de bas na mya ngan dang sdug bsngal ni mya ngan dang sdug bsngal te/_mya ngan ni bla ma sdug pa dang bral bas so/_/sdug bsngal ni mya ngan gyis [#]kun nas bslang ba ste/_lus dang
[\[146b.2\]]sems kyi sdug bsngal lo/_/de gnyis kyi shugs kyis yang dag par bskyed pa'o/_/btang ba ni spangs pa ste/_gang gi mya ngan dang sdug bsngal gyi shugs btang ba gang yin pa de ni mya ngan dang sdug bsngal gyi shugs btang ba'o/_/kye ma'o sdug bsngal zhes bya ba'i tshigs [#]bcad
[\[146b.3\]]phyed kyi byed pas ni shes rab kyi dbang du byas te/_sems can la brtse ba'i snying rje'i bsam pa dang /_de la chags pa med pa'i shes rab ste/_de gnyi ga byang chub kyi rtsa ba ste/_de bas ni 'di dang por smos pas ni byang chub sems dpa'o/_/gzhan gyi zhes bya ba 'di ni gnyis
[\[146b.4\]]po [#]'di yin te/_de'i dbang du byas nas/_gnyis pa'i tshigs bcad phyed kyis don dam pa rnams zhes bya ba la sogs pa ste/_dam pa rnams ni byang chub sems dpa' rnams kyi snying rje dang ldan pa ni ngo mtshar gyi bya ba yin te/_ngo mtshar du byas par gyur pas so/_/gzhan
[\[146b.5\]]gyi zhes bya ba ni byang chub sems dpa' ma yin pa rnams kyi'o/_/e ma'o zhes bya ba la sogs pa'i tshigs bcad 'di'i phyed kyis ni byang chub sems dpa'i sbyor ba dang /_bsam pa phun sum tshogs pa bstan to/_/'og ma phyed kyis ni de'i 'bras bu smin pa yin no/_/phyag gi
[\[146b.6\]]gnas zhes bya ba ni rten du gyur pa'o/_/de nas rang bzhin zhi ba zhes bya ba'i tshigs bcad 'dis ni byang chub sems dpa' bdag gi rgyud rab tu ston to/_/rang bzhin zhi ba nyid ni sa bzhin du brtan [#]pa yin te/_mi bzod pa med pa'i rgyus so/_/mi bzod pa med pa 'dis ni myur du byed
[\[146b.7\]]pa ston pa yin no/_/skyon du gyur pa yin pas dang po de'i sdug bsngal skye ba ni med do/_/mgon po 'dis ni zhes bya ba la sogs pa'i tshigs bcad 'dis ni 'gro ba'i dgra dang bdud 'di gnyis [#]te/_de gnyis kyi bye brag dang ldan pa'o/_/gzhan gyis pham gyis dogs pa'i bdud dag
[\[147a\]]
[\[147a.1\]]kyang /_/zhes bya ba yin te/_bdud kyang gzhan gyis pham du dogs pa skye bar 'gyur ba gang yin pa de ni gzhan gyis pham du dogs pa'o/_/sems can thams cad kyi skyabs su gyur pa zhes bya ba 'di ni bstan [#]pa'o/_/ji ltar sems can thams cad kyi skyabs yin
[\[147a.2\]]zhe na/_thugs rje shin tu rlabs che ba dang /_snying stobs dpag tu med pas so/_/snying stobs dpag tu med pa ni shes rab dpag tu med pa'o/_/de gnyi ga'i sbyor ba don ji lta ba bzhin yod pas byang chub sems dpa' ste/_byang chub sems dpa' don ji lta ba nyid do/_/
[\[147a.3\]]slob ma zhes smos pa ni mi dag bzung ste/_de na gzhan mi dag [#]med pas so/_/dri za dang gnod sbyin zhes bya ba ni gshol mda' 'dzin pa la sogs pa'i ri'i bar dag la gnas pas so/_/klu zhes smos pas [#]ni/_'di nas 'og na gnas pa'i sprul gzung [#]ngo /_/sum cu rtsa gsum
[\[147a.4\]]gyi bdag po zhes smos pas ri rab la gnas pa rnams gzung ngo /_/de dag gis [#]sku gdung gi steng du sa gzhi thams cad g.yogs par gyur pa ste[#]/_phreng ba la sogs pa smos pas ni gos dang yo byad rnams gzung [#]ngo /_/rgyan zhes smos pas [#]ni yo byad de/_dri zhim po'i yo byad
[\[147a.5\]]dang /_gos kyi yo byad dang /_phreng ba dang /_gos dang /_rgyan dang /_rgyan gyi yo byad rnams so/_/tsan+dan gyi phye ma ni dri zhim po'i yo byad do/_/de la sogs pa 'jig rten pa rnams kyis mngon par mchod de[#]/_mchod pa'i yo byad rnams kyis de nyid du slob ma la sogs pas
[\[147a.6\]]mchod pa byas pa'o/_/rab tu dad par bya'o zhes bya ba ni ma dad pa rnams kyi dbang du byas pa'o/_/dad pa skyed pa rnams kyis ni [#]dga' ba skyed pa zhes pa ni/_dad pa rnams phyir zhing nye bar 'gro bar bya ba'i phyir bstan par bya'o/_/gnas ni gnas su gyur pa ste/_dad pa dang [#]dge
[\[147a.7\]]ba'i tshas skye ba'i gnas yin pas sangs rgyas bcom ldan 'das gnas [#]te/_gnas de dag la dad par bya'o/_/de ltar gnas de la dad par byas nas chos la rim gro bskyed cing chos mnyan par byas te rab tu byed pa sgrub pa dang /_ngo bo nyid khyad par can sgrub pa la 'bad de gnas par bya'o zhes pa
[\[147b\]]
[\[147b.1\]]yin no/_/slob dpon dpa' bos mdzad pa'i skyes pa'i rabs kyi mdo dang mthun pa'i rgya cher bshad pa las stag mo'i skyes pa'i rabs te dang po'o//_//dpag tu med pa'i dus nas goms pa ni bskal pa grangs med pa gsum du goms par byas pa'o/_/bsod nams kyi las byas [#]
[\[147b.2\]]shing 'dris pa zhes bya ba ni sbyin pa'i rgyu mthun pa dang rnam par smin pa'i nus pa'i 'bras bu [#]yin te/_bsod nams kyi las brtag [#]pa dang gus par byed pa'i sbyor ba gnyis kyis ni don gnyis 'grub pa yin no/_/rtag tu sbyor bas ni bsod nams kyi las rgyu mthun pa'i 'bras bu sbyor ba yin
[\[147b.3\]]te/_rtag par byed pa'i bag chags kyis phyis kyang bsod nams kyi bya ba mngon par bsgrub [#]pa yin pa'i phyir ro/_/gus par bya ba'i sbyor bas ni bsod nams kyi las rgya cher sogs shing rnam par smin pa'i 'bras bu sbyin pa'i nges par 'byung bar 'gyur ro/_/de yang bsod nams kyi las
[\[147b.4\]]goms shing 'dris par byas pa ste/_dpag tu med pa'i dus nas goms par byas pas [#]so/_/bsod nams zhes smos pas [#]ni sbyin pa dang /_tshul khrims dang /_bzod pa'i pha rol tu phyin pa gzung ngo /_/de bas na de nyid kyis [#]rgyal po nyid du gyur pa yin te/_bsod nams kyi
[\[147b.5\]]'bras bu'i stobs kyis so/_/rgyal po dag [#]gi bu bzhin du zhes bya ba ni rang gi skye bo bzhin du skye dgu skyong bar gyur pa'o/_/yon tan ci dang ldan pas yongs su skyong zhe na/_de nyid smras pa/_byis pa nas rgan po la bsnyen bkur byed pa zhes bya ba'i yon tan dang ldan pa nyid kyis so/_/
[\[147b.6\]]gang dag skyong bar gyur zhe na/_rang gi tshogs dang gzhan gyi tshogs gnyis te/_rang gi tshogs kyi skye bo skyong bar byed pa ni rgan pa la sogs pa la bsnyen bkur bya ba la dga' ba dang /_rje blon byams pa dang /_yid gzhungs pa ste/_'dis ni rigs [#]pa rtogs shing blo dri ma med par
[\[147b.7\]]gyur pa'o/_/gzhan gyi tshogs kyi skye bo skyong [#]bar byed pa ni nus pa gsum dang ldan pa dang /_skal ba phun sum tshogs pa dang /[# ]des na de nyid kyi tshig gis ni lugs kyi bstan bcos [#]dang gnyis su dbyer [#]med pa yin no/_/yang na 'khor gsum dang rjes su mthun pa'i yon tan gyi tshogs
[\[148a\]]
[\[148a.1\]]zhes bya ba de bstan pa'i phyir rgan pa la bsnyen bkur byed pa la sogs pa'i yon tan 'di dag bstan te/_chos kyi yon tan dang nus pa gsum gyi yon tan dang /_don gyi yon tan dang /_skal ba phun sum tshogs pa'i yon tan dang /_dad pa'i yon tan no/_/
[\[148a.2\]]phan tshun [#]'gran pa bzhin du gnas par gyur ces bya ba 'dis ni ji ltar yod pa'i yon tan dang ldan pa de dag kyang lhan cig tu gnas par gyur pa yin par bstan to/_/dngos po thams cad ni dngos po ji srid pas ma [#]lus pa'i yon tan yod par gyur pa ste/_chos dang don dang 'dod pa phan
[\[148a.3\]]tshun 'gal ba yin yang de'i yon tan 'gal zhing 'khrug pas gtses pa med par [#]gyur/_zhes pa'i don to/_/ma dul 'phyar ba zhes bya ba'i tshigs [#]bcad 'dis ni zhe sdang dang /_gti mug dang /_'dod chags kyi nyes pas ma rungs par byas pas ma dul ba la sogs pa'o/_/
[\[148a.4\]]gsum du gyur pa'i nyes pas gsum pa [#]med pa ste nyes pa de gsum gyi gnyen por gyur pa byams pa dang /_rten cing 'brel bar 'byung ba dang /_mi sdug pa bsgom [#]pa dang ldan pa ste/_dpal de de la ming ni don bzhin du gyur ces bya ba la sogs pa ni mtshan nyid dang mtshan du gyur pa'o/_/
[\[148a.5\]]rang bzhin rgya che zhes bya ba 'di'i lus ni bsam pa dang /_sbyin pa'i dngos po dang /_slong ba'i sgrub pa phun sum tshogs pa yin no/_/rang bzhin rgya che ba dang /_snying rje'i yon tan zhes bya ba 'dis ni bsam pa phun sum tshogs pa bstan to/_/rgya che bas ni rang gi bde ba la mi chags
[\[148a.6\]]par 'gyur ba yin no/_/snying rje'i yon tan gyis ni gzhan gyi sdug bsngal sel bar mngon par 'dod pa yin no/_/yang na bdag gi longs spyod la mi ltos [#]pa dang /_sems can la ltos [#]pa dang gnyis ston [#]pa yin no/_/yang na 'bras bu la mi ltos [#]pa dang /_sems can la ltos [#]
[\[148a.7\]]pa yin par bstan to/_/sbyin pa'i dngos po ni nor gyi rgyal pos mi len cing /_sems can gyi sdug bsngal sel bar 'dod pa yin pas/_longs spyod sems can rnams la sbyin pa'i dngos po sgrub pa yin no/_/nor la dbang yod phyir zhes bya ba 'dis ni sbyin pa'i dngos po phun sum
[\[148b\]]
[\[148b.1\]]tshogs pa bstan to/_/'dod pa'i don grub ces bya ba smos [#]pa ni sbyin pa'i dngos po sgrub pa phun sum tshogs pa yin te/_ji lta bu 'dod pa dang /_ji snyed 'dod pa dang /_gang 'dod pa de dag yang dag par sgrub pa'o/_/'dod pa'i don grub pas phongs pa dag ngo zum mi gnag bzhin bzangs
[\[148b.2\]]mthong bas dga' ba ste/_de ltar slong mo ba rnams [#]phun sum tshogs pa'o/_/de'i phun sum tshogs pa gang zhe na/_sbyin pa'i dngos po rnam pa thams cad bslangs pa ste/_'dod pa zhes smos pas thob pa yin te/_des dus phyi zhig na ming dang gzugs kyi lus dga' ba dang mdzes par
[\[148b.3\]]byed do/_/sbyin pa la dga' bas zhes bya bas [#]ni sngar smos pa bzhin du rgyu mthun pa'i 'bras bu ston pa yin te/_rgyu mthun pa ni [#]rgyu dang 'dra ba ste de'i tshig gis sngon gyi sbyin pa byas pas sbyin pa la mngon par dga' ba skye bar 'gyur [#]te/_rgyu mthun pa'i 'bras bu sbyin pa la dga' ba nyid do/_/yo
[\[148b.4\]]byad phun sum tshogs pa zhes bya ba la sogs pa smos pa la/_yo byad ni nor dang 'bru zhes smos pa ste/_nye bar spyad pa dang /_longs spyad pa'i bye brag gis gsum gyi nang du 'dus pa yin no/_/gang dag ma smos pa'i sbyin pa'i dngos po de yang 'di'i nang du chud pa yin te/_de dag kyang
[\[148b.5\]]de'i rang bzhin yin pa'i phyir ro/_/bdag gi bdag nyid che ba dang rjes su mthun pas zhes bya bas ni sbyin pa'i dngos po mang du yod pa bstan to/_/re ba ji lta ba bzhin zhes bya bas ni gang dang gang 'dod pa de de re ba ji lta ba bzhin du'o/_/'dis ni dngos po sna tshogs sbyin par bstan pa'o/_/gus
[\[148b.6\]]pa dang bcas par zhes bya ba ni bsgrub pa phun sum tshogs par bstan to/_/dus bzhin du 'byor pas yid du 'ong ba ni [#]dus gang gi tshe gang 'dod pa bzhin du ste/_rdzogs ldan gyi sprin dang 'dra bar bdag gi bdag nyid che ba dang rjes su mthun par re ba ji lta bar dus bzhin du 'byor pa sgrub pa'i chos dang
[\[148b.7\]]mthun pa yin no/_/'dis ni re ba ji lta ba bzhin du zhes bya ba 'di'i khyad par bstan pa ste/_zas 'dod pa la sogs pa smos pas ni gang dang gang 'dod par gyur pa [#]de dang de sgrub pa yin no/_/yang na yo byad thams cad de[#]/_nor dang 'bru la sogs pa gang gong du bstan pa des zas 'dod pa rnams la ni
[\[149a\]]
[\[149a.1\]]zas/_btung ba 'dod pa rnams la ni btung ba ste/_gang gong du bshad pa de sbyin pa'o/_/mal cha dang /_stan dang /_gos dang /_bza' ba dang /_byug spos dang /_phreng ba dang /_dngul la sogs pa'i nor sgrub pas snying dga' bar byed de/_bdag gi
[\[149a.2\]]bdag nyid chen po dang rjes su mthun pas so/_/sbyin pa des dga' bar 'gyur [#]te zhes bya ba ni re ba ji lta ba bzhin du bsgrub [#]pa la sogs pa gsum gyis so/_/phyogs tha dad pa'i yul na gnas pa de ni phyogs tha dad pa'i yul na [#]gnas pa'o/_/yang na phyogs tha dad pa'i gnas pas mtshon
[\[149a.3\]]pa'i tshul gang la yod pa de dag go/_/phyogs tha dad pa zhes smos pas ni thag ring po nas 'ong bar ston pa mngon par mtshon pa'o/_/yul na gnas pa zhes smos pas ni yul na gnas pa phun sum tshogs pa ston to/_/gzhan dag na re re ba yongs su rdzogs par byed pa med
[\[149a.4\]]dam/_ci'i phyir thag ring po nas lhags shing 'ongs she na/_de'i rgyu bstan pa'i phyir/_mi yul kun tu yid kyis [#]brtags na yang /_/zhes bya ba'i tshigs [#]bcad 'di smos so/_/gzhan du bslang ba'i skabs ni ma rnyed pa zhes bya ba ni ser sna che bar gyur pa ste/_skye bo rnams
[\[149a.5\]]sbyin pa la 'jug pa med par ston to/_/de bas na ring po nas lhags [#]par gyur pa yin no/_/nags tshal glang po mtsho chen dogs lhags bzhin/_/zhes bya ba 'dis ni yul na gnas pa'i skye bo dag sbyin pa la 'jug cing re ba yongs su rdzogs par byed pa yod kyang de dag spangs te
[\[149a.6\]]lhags pa yin no/_/skye bo mdza' ba shes byes [#]nas 'ongs pa dag_/ces bya ba'i tshigs bcad 'di'i lus ni sbyor ba dang /_dngos dang /_mjug sangs rgyas kyi bka' dang [#]mthun par ston pa yin te/_de yang mdo'i don dang mthun par 'gyur ba ste/[# ]sbyin pa'i snga rol tu yid dga'
[\[149a.7\]]bar 'gyur ba dang /_sbyin pa'i tshe na sems dang bar 'gyur ba dang /_byin nas mthar yang rjes su dga' bar gyur pa yin te/_sbyor ba dang /_dngos dang /_mjug nyid kyis lus dang ngag dang yid kyi las bstan te/_go rims ji lta ba bzhin du skye bo mdza' bshes zhes bya ba la
[\[149b\]]
[\[149b.1\]]sogs pa dang sbyar ro/_/sbyin pa las byung ba zhes bya ba [#]dang /_tshigs bcad 'di gnyis kyis ni mthong ba'i chos kyis rtogs pa gnyis bstan te/_bdag nyid la lta ba dang /_gzhan dag la yang grags par byed pa'o/_/sbyin pa'i bsod nams mi 'phel bar gyur pas zhes bya ba'i
[\[149b.2\]]blos kun tu brtags pa bzhin du gzhan la nor bgegs su gyur cing 'phel bar gyur pas so/_/sbyin pa'i bsod nams mi 'phel ba de nyid smras pa/_slong ba'i skye bo 'du ba nyung ba zhes bya ba yin te/_'di nyid bsgrub pa'i phyir/_de la brten nas phongs [#]pa tshim par gyur[#]/_/zhes bya ba
[\[149b.3\]]'di yin [#]te/_rgyal po ni sbyin pa'i bsod nams mi 'phel bar gyur pas mgu bar ma gyur te/_sbyin la dpa' ba de ni snying ma tshim/_/zhes bya ba 'di yin no/_/phongs [#]pa rnams tshim par gyur na de ci'i phyir tshim par ma gyur zhe na/_smras pa/_phongs pa rnams kyis slong ba'i tshad
[\[149b.4\]]dag gis/_/zhes bya ba la sogs pa smos so/_/bdag gi lus ni nges par sbyin byas nas sam/_'di ni [#]rgyal pos gyi na da rnams brtags pa ste/_de brtag [#]pa'i phyir bram ze rgan po long ba zhig gi gzugs su bsgyur nas zhes bya ba la/_gsum smos pa'i long ba smos pa ni lam
[\[149b.5\]]du 'gro bar mi nus pa'o/_/rgan po smos pa ni dka' bar gyur pa yin no/_/bram ze smos pa ni 'di [#]dag gis sbyin pa'i gnas su bstan pa'o/_/snying rje dang byams pa bsgom [#]pa zhes bya ba 'dir rim pa smos pa ni sdug bsngal bsal bar byas la/_phyi nas bde ba la gzhag [#]par bya ste/_sdug
[\[149b.6\]]bsngal las thar bar ma byas par ni bde ba la gzhag [#]par mi nus so/_/lta ba brtan [#]zhing gsal la zhi ba zhes bya ba ni 'dod chags dang /_gti mug dang /_zhe sdang gi nyon mongs pa la mi gnas par ston pa yin no/_/gti mug bar du smos pa ni de gnyi ga'i yang rgyur gyur ba'i phyir
[\[149b.7\]]ro/_/gti mug che bar gyur na lta ba gsal ba med par 'gyur ro/_/bsu ba bzhin zhes bya ba ni thag ring ba na gnas pa'o/_/'khyud [#]pa bzhin zhes bya ba [#]de dang nye na gnas par gyur pa ste/_yang na bsu ba ni snying rje bsgoms pas so/_/'khyud [#]pa bzhin du lta ba ni byams pa yongs su
[\[150a\]]
[\[150a.1\]]bsgoms pa ste/_sdug bsngal bsal ba dang bde ba la nye bar sbyar ba gnyis kyis bya ba phun sum tshogs pa'i bsam pa gsal bar byed pa yin no/_/sa bdag dam pa khyod kyi zhes bya ba la sogs pa 'di'i lus ni gang slong ba dang /_ji lta bu slong ba dang /_gong [#]nas 'ongs
[\[150a.2\]]te slong ba'o/_/gnas skabs ji lta bus she na/_gnas skabs gnyis po'i yon tan med pas ni lam du 'gro ba'i phun sum tshogs pa med pa yin te/_mig gi yon tan med pa ni mi mthong bzhin zhes bya ba'i tshig gis so/_/nus pa'i yon tan yang med de rgan po zhes bya ba'i tshig gis so/_/
[\[150a.3\]]gang slong ba de ni mig gang la gang yod pa de ste/_spyan 'tshal phyir zhes bya ba yin te/_de'i mig gcig [#]slong ba ste/_'jig rten gyi bya ba sgrub pa'i phyir ro/_/de ltar gang dang gang gi don du slong ba de tshig bcad 'dis bstan pa yin no/_/gang slong ba ni 'dod pa'i nor slong ba ste/_slong
[\[150a.4\]]ba'i dngos pos de dga' ba [#]thob par gyur pa yin te/_spyan ni gcig pus [#]kyang 'jig rten bgyi ba 'grub ces bya ba smos pa yin no/_/su yis bstan zhes bya ba ni lhas yin nam zhes rtogs [#]pa skyes te dris pa'o/_/gzhan gyi spyod lam ni ma yin pa'i phyir bdag nyid la rnam par rtog
[\[150a.5\]]pa ste/_de bas na slob dpon gyis 'di smras pa yin no/_/rgyal po de'i bsam pa rig nas zhes bya ba ni de nyid kyis bsams [#]pa'o/_/lha'i mthus zhes pa ni gal te lha'i mthu yin na 'di'i mig gi dbang po yang ci'i phyir lha'i mthus de ltar mi 'gyur te 'gyur ro zhes bya ba'i gnas skabs
[\[150a.6\]]so/_/des na de nyid smras pa/_cho ga 'dis mig dang ldan par 'gyur ro zhes bya ba ni bdag gis mig byin pa dang /_lha'i mthu dang ldan pa'i bram ze'i mig gi phun sum tshogs pa'i rgyu'o zhes so/_/yid la re ba gang gis 'dir 'ongs pa/_/zhes bya ba ni mig gcig thob par 'dod pa [#]gang
[\[150a.7\]]yin pa de nyid bram ze khyod kyi [#]re ba bskang bar bya zhes bya ba yin te/_mig gcig sbyin no zhes bya ba'i don to/_/re ba bskang ba nyi tsher ma zad de/_gzhan yang mig gnyi ga yang ngas sbyin gyis zhes [#]bya ba yin no/_/yang na 'di'i don ni mig gcig sbyin pa nyid ji ltar re ba bskang ba yin te/_re
[\[150b\]]
[\[150b.1\]]ba skong [#]ba ni re zhig ji ltar yang mig gnyis thob par bya ba yin no/_/'on kyang 'dis yid la re ba bzhin du slong bar mi nus te/_ci'i phyir zhe na/_mi sbyin snyam pa dang /_mig gnyis bslangs na rgyal po la gnod par 'gyur ba dang /_gzhan gyi sems srung bar ston pa yin te/_yid
[\[150b.2\]]la re ba ni re zhig mig gnyi ga thob pa nyid de[#]/_des na de nyid smras pa/_yid la re ba yongs su bskang ba zhes smos pa de nyid ni mig gnyis kyang ni ngas sbyin gyis zhes bya ba'i tshig gis so/_/gzhan du ji ltar re ba yongs su skongs bar 'gyur [#]te/_nga'i mig ni ya gcig 'dod pa
[\[150b.3\]]la zhes bya ba ste/_slong ba la gnyis sbyin pa'i don ni 'di yin no/_/shugs kyis skrag pa ni shugs kyis skrag pa ste/_rtabs [#]pa dang bcas pa'i shugs kyis skrag pa'o/_/rtabs pa dang bcas pa dang shugs kyis skrag pa de gnyis kyis gdungs pa'i yid gang yin pa de ni [#]rtabs [#]pa dang bcas
[\[150b.4\]]pa'i [#]shugs kyis skrag pa dang bcas pa yin no/_/rtabs [#]pa ni lugs kyi 'gyur ba'o/_/shugs ni skyo [#]ba'o/_/skrag pa ni sems so/_/mi rigs pa dang gnod par 'gyur zhes pa ni gnod pa dang rjes su 'brel pa'o/_/yang na don med pa dang mi rigs pa dang rjes su 'brel pa'o/_/sbyin pa la dgyes ches bya [#]
[\[150b.5\]]ba 'dis ni mig sbyin pa las zlog par byed pa ste/_mig sbyin pa mi rigs pa dang /_gnod par 'dod pa de bsgrub [#]par 'dod nas/_bram ze 'di ni gcig pu'i phyir zhes bya ba la sogs pa'i tshigs su bcad pa smos pa yin no/_/gces pa dang /_mi gces [#]pa blos brtags shing sbyin pa dang mi [#]sbyin par bya ba ste/_gcig pu dang
[\[150b.6\]]mang po la gces pa dang mig gces pa brtags [#]pa'i rigs te/_bdag cag thams cad ces bya ba 'di ni mang po nyid de/_byis pa dang /_bar ma dang /_rgan po dang bcas pa'i bram ze dang /_rgyal rigs dang rje'u rigs la sogs pa ci'i phyir dor zhes pa'o/_/thams cad la gnod par 'gyur ba'i phyir 'di nyid kyis ni re zhig mig
[\[150b.7\]]btang ba rigs pa ma yin par bstan to/_/gnod par 'gyur ba ni/_skye dgu bde bar bskyed pa rnams/_/mya ngan zhugs kyis mi bsregs [#]gsol/_/zhes bya ba yin te/_skye dgu bde bas rgyal po bde zhes bya ba'i tshig gis so/_/da ni spyan stsal [#]mi rigs so/_/zhes bya ba de mi rigs par sgrub pa ste/_spyan
[\[151a\]]
[\[151a.1\]]stsal bar mi rung ba'i dmigs kyis dbye ba ni gzhan ni stsal bar rigs te [#]zhes ston pa yin te/_gzhan yang gang dag yin zhe na/_de bstan pa'i phyir/_dpal chen skyed par 'gyur ba'i zhes bya ba la sogs [#]pa'i tshigs bcad gnyis smos pa yin no/_/dpal chen
[\[151a.2\]]bskyed pa'i nor zhes bya ba nyid kyis ni 'di'i [#]nang du sbyin pa'i dngos po thams cad 'dus pa yin te/_spyad par bya ba dang /_yid dga' bar byed pa dang /_bkres pa dang /_skom pa'i sdug bsngal zlog par byed pa dang /_'khrig pa'i 'dod pa nye bar spyod pa'i bde ba dang /_yo byad ni
[\[151a.3\]]nor la sogs pa yin pas de ltar smos pa yin no/_/rtsod pa zlog [#]par byed pa yin pas nor la sogs pa 'di'i tha snyad do/_/rin chen zhes bya ba ni yid dga' bar byed pas so/_/shing rta dang glang po smos pas ni ngal ba las gyur pa'i sdug bsngal sel bar byed pa'o/_/rkang gdub 'khrol
[\[151a.4\]]ba'i sgra rnams [#]grag pa yi/_/zhes bya ba ni 'khrig pa'i 'dod pa nye bar spyod pa'i yo byad do/_/khang pa dus rnams kun tu bde ldan pa/_/zhes bya ba 'dis ni rtsod pa med par 'gyur ba yin no/_/spyan rtsal [#]ba mi rigs pa de dmigs kyis [#]dbye ba ni gzhan gyi mig gis gzhan la ji ltar
[\[151a.5\]]sbyar du rung zhes bya ba la sogs pa'i tshigs bcad gnyis te/_rgyu de gnyis kas spyan stsal ba de mi rigs te/_nyid kyi spyan stsal kyang de'i mig skye bar mi 'gyur ba'i phyir dang /_gal te 'byung bar gyur na ni khyod kyi spyan ma byin par yang yod par 'gyur ba'i phyir ro/_/gzhan dag
[\[151a.6\]]gi mig gis zhes bya ba [#]'dis ni mig 'byin par mi rigs pa'o/_/mig yod kyang nor gyi phun sum tshogs pa med pa dang /_gong du bshad pa'i [#]nor dang ldan pa gang gces [#]pa yin te/_mig gces [#]pa yin nam/_'on te nor dang ldan pas gces pa yin ces bsams na nor nyid
[\[151a.7\]]gtso bo yin te/_mig dang ldan pa nor med par ni nyams pa nyid du 'gyur te/_mig yod kyang nor gyi phun sum tshogs pa med pa dang /_nor dang ldan zhing mig med de long ba ni bla'i/_phongs pa ni ma yin te/_phongs shing mig dang ldan par gyur na gzhan gyi 'byor pa mthong na yid gdungs
[\[151b\]]
[\[151b.1\]]par 'gyur ro/_/'byor pa phun sum tshogs pa ni long na yang dbang po gzhan gyis nye bar longs spyod pa'i phyir ro/_/de bas dkor las stsal du gsol/_/zhes bya ba yin te/_nor nyid sbyin par bya'i spyan ni bar bya ba ma yin zhes pa'o/_/'dir yang spyan stsal bar mi rigs
[\[151b.2\]]pa dmigs kyis 'byed pas gzhan nyid sngar bshad pa ste/_nor gzhan dag ni stsal bar rigs so/_/gcig gi phyir ni zhes bya ba'i dbang du byas nas dpal bskyed pa'i nor zhes bya ba la sogs pa'i tshigs bcad gnyis kyis bstan pa yin no/_/gzhan la ji ltar sbyar du rung /_/
[\[151b.3\]]zhes ba ni dbye ba'o/_/lha gzhan yang zhes bya bas ci zhig ston par 'gyur zhe na nor dang mig gnyis 'dod pa de la nor nyid ches phan pa yin gyi/_mig sbyin ba ni ma yin no zhes ston pa yin no/_/gang zhig sbyin zhes smras nas ni zhes bya ba la sogs pa'i tshigs bcad gsum
[\[151b.4\]]gyis ni mig [#]sbyin pa nyid rigs par [#]phyogs blangs nas smas pa ste/_bsam pa nyams pa dang /_sbyor ba nyams pa las brtsams te/_gnyis kyis ni bsam pa nyams pa'o/_/gcig gis ni sbyor ba nyams pa ste/_rgyu gsum gyis so/_/sbyin pa'i dngos po la chags
[\[151b.5\]]pa'am/_bdag nyid la chags shing nyams pas 'jigs pa'am/_phongs pa rnams kyi sdug bsngal yal bar 'dor pas ni khas blangs pa'i dngos po sbyor bar mi 'dod pa yin te/_sbyin pa'i dngos po la chags pa de nyid mi rigs pa'i dbang du byas nas/_gang gis
[\[151b.6\]]sbyin zhes smras na ni/_zhes bya ba la sogs pa'i tshigs bcad yin te/_skye bo rnams ni sbyin pa'i dngos po la [#]chags shing 'dod pa yin pas so/_/'dod pa gang zhe na sbyin pa dang 'gal ba'i sems kyis kun tu 'dzin pa zhes bya ba'i tshig gis so/_/bdag la chags shing nyams
[\[151b.7\]]pas 'jigs pa'i dbang du byas nas sbyin no zhes ni khas blangs nas zhes bya ba la sogs pa'i tshigs su bcad pa yin te/_gang zhig yid la gzhan sems pa/_/zhes bya ba ni mi sbyin par yid la sems pa'o/_/ser snas ma nges blo can te/_/zhes bya ba ni ser snas bdag nyid la
[\[152a\]]
[\[152a.1\]]chags shing sbyin pa dang mi mthun pa yod pas so[#]/_/ser snas ma nges pa'i blo gang yin pa de ni/_ser snas ma nges pa'i blo can te'o/_/ma nges par gyur pa de ni phyis mi sbyin pa'i sems yin no zhes rjes su shes pa'o[#]/_/phongs pa'i skye bo yal bar dor ba'i dbang du byas
[\[152a.2\]]nas sbyor ba/_sbyin no zhes ni khas blangs nas/_/zhes bya ba la sogs pa yin no/_/brtan par byas nas zhes bya ba ni ci nas kyang sbyin par [#]bya'o zhes khas blangs nas so/_/slu ba'i tshig ni rtsub po yis/_/zhes bya ba'i tshig gis phongs pa rnams kyi sdug bsngal yal bar dor
[\[152a.3\]]ba'am gzhag pa de'i tshig smra bar mi nus pa yang yin te/_tshig ni ngag gi sbyor ba'o/_/skyin bsab pa ni ci yang med/_/ces bya ba ni shin tu sdig che'o zhes bya ba'i don to/_/de la de nyid nges par gzung bas bstan pa ni gzhan gyi mig gis [#]gzhan la ji ltar sbyar du rung zhes bya ba de'i lan 'dis
[\[152a.4\]]bstan pa yin te/_rgyu gcig gis ni grub pa yi/_/zhes bya ba smos pa yin te/_rkyen gcig gis bskyed pa ni ci yang med pa'i phyir rgyu rkyen gzhan la ma ltos [#]pa'i mig ni med do/_/rgyu rkyen gzhan la ltos [#]pa ni lha rnams kyis byas pa'i mig nyid kyang sbyin par bya ba dang /_rgyu rkyen
[\[152a.5\]]gzhan la ltos [#]par 'gyur ba yin no/_/sbyin pa chen po la bgegs bya ba zhes bya ba ni nang gi sbyin pa ni sbyin pa chen po ste/_phyi rol las khyad par du gyur pa yin no/_/gang gi phyir nang gi sbyin pa ni shin tu dka' ba yin pas de dag dang ma 'dres pa'o/_/sbyin pa'i bgegs byed pas mi
[\[152a.6\]]tshugs pa bstan pa yin no/_/dogs ba skyed pa'i mtshan nyid tha mi dad cing sbyin pa'i bye brag mig sbyin pa dgag pa'i phyir yang smras pa/_lha nor dang 'bru dang rin po che dang zhes bya ba la sogs pa smos te/_'di dag sbyin pa bgegs byas par gyur na de'i tshe bgegs byed pa yin na/_de lta
[\[152a.7\]]ni ma yin gyi bdag nyid sbyin pa nyes par [#]'gyur zhes bstan pa yin no/_/gang zhig slong ba de ni sbyin par bya/_/zhes pa'i tshigs bcad 'di lta ste/_gzhan yang de rnams kyi sbyin pa'i bgegs kyi nyes par bsgrubs pa'i phyir/_gang zhig slong ba de ni sbyin par bya zhes bya ba 'dis te/_gang
[\[152b\]]
[\[152b.1\]]las she na/_slong ba de nyid thob cing slongs [#]nas ni dga' bar gyur pa [#]yin te/_sbyin pa len pa po [#]dga' bar 'gyur ba'i don yin no/_/de ltar rang gi mig sbyin pa rigs par bstan nas nor dang 'bru la sogs pa gzhan ni de la byin yang sbyin pa ma yin par bstan pa'i phyir/_mi 'dod pa
[\[152b.2\]]ni byin yang dgar mi 'gyur/_/zhes bya ba ste/_'di ni mi mthun pa'i sbyin pas dga' bar mi 'gyur ba bstan pa'i phyir bshad de/_'dis ni dge ba skye ba'i mthus mi mthun pa dang ldog pa bstan pa yin no/_/mi slong ba dang mi 'dod pa sbyin pa ni [#]mi mthun cing dgos pa med pa'i
[\[152b.3\]]phyogs yin te/_ji lta bu zhe na/_dpes bstan pa'i phyir/_chus [#]khyer ba la chus yis ci zhig bya/_/zhes pa yin te/_chos mthun pa'i dpe'o/_/skom pa la chu'i sbyin pa [#]dang 'dra bar bslangs pa'i don ni 'di la sbyin zhes bya ba smos te/_blangs [#]pa de nyid sbyin na skye bo dga' ba
[\[152b.4\]]kun tu 'dzin cing dga' ba skye bar 'gyur ro/_/de nas rgyal po de zhes bya ba la sogs pa'i 'di'i bsdus pa'i don ni gang smra ba dang gang gi phyir smra ba dang /_ji ltar smra ba dang /_gang la smra ba zhes bya ba la sogs pa 'di dag ste/_ci rigs par sbyar bar bya'o/_/la las [#]dka'
[\[152b.5\]]thub ting 'dzin zhes bya ba la sogs pa'i tshigs bcad 'di'i bsdus pa'i don ni rgyal srid thob pa'i rgyu dang /_'bras bu dang ngo bo nyid kyi khyad par yin te/_rtag tu byed pa dang yun mi thung bas de'i dka' thub chen po'o/_/dka' thub ting 'dzin [#]chen po zhes bya ba ni dka' thub nyid
[\[152b.6\]]ting [#]'dzin yin pas dka' thub ting nge 'dzin no/_/gang du rgyu sbyin pa dang /_yang dag par sdom pa la sogs pa'i mtshan nyid yod pa de ni dka' thub ting [#]'dzin cho ga zhes bya'o/_/gus par byed pa'i rgyus cho ga zhes [#]bya ste/_chog nyams na ni gang gis kyang ngam/_thams cad kyis lus nyon
[\[152b.7\]]mongs par byas te rtag tu dka' thub dang thos [#]pa la brten kyang /_gus par sbyor ba'i cho ga nyams na mi thob po/_/'dis ni rgyal srid thob pa'i rgyu bstan to/_/mang po ji ltar bstan [#]pa'i mchod sbyin brgya phrag yin te/_'dis ni ji srid du bsten par byas pa'o/_/grags pa ni mthong ba'i
[\[153a\]]
[\[153a.1\]]chos kyi 'bras bu ste/_mtho ris zhes bya ba ni 'jig rten pha rol lo/_/de ltar ji ltar bsten pa ste rtag tu bsten pa dang gus par bya ba'i sbyor ba'i mchod sbyin chen po mang pos 'bras bu ci zhig thob ce na/_smras pa/_mthong ba'i chos la ni grags pa'o/_/
[\[153a.2\]]'jig rten pha rol gyi 'bras bu ni mtho ris so/_/'dis ni 'bras bu phun sum tshogs pa bstan to/_/brgya byin dang 'gran pa'i longs spyod ces bya bas ni rang bzhin phun sum tshogs pa bstan to/_/ci zhig mthong na zhes bya ba ni 'bras bu zhes bya ba'i don to/_/ci zhig mthong nas mig sbyin
[\[153a.3\]]zhes bya ba'i don te/_gang sbyin pa de thams cad 'bad pa med par yod do/_/zhes pa'o/_/cho ga 'di ni su las lobs zhes bya ba ni cho ga 'di zhes bya ba ni 'bras bu yang dag par 'thob ces bya ba'i lung ngo /_/su las lobs zhes bya ba ni gang gis bstan ces bya ba'i tshig ste/_ci
[\[153a.4\]]zhig mthong nas khyod kyis [#]mig sbyin zhes bstan pa yin no/_/gang gi [#]don du sbyin pa de thams cad kyang phun sum tshogs pa bstan pa'i phyir smras pa/_mchod sbyin byas pas sum cu rtsa gsum nye/_/zhes bya ba'i tshigs bcad 'di yin no/_/de'i phyir rgyu ni sngar byas zin pas so/_/ji
[\[153a.5\]]lta bu zhe na/_mchod sbyin byas pas zhes bya ba la sogs pas so/_/gal te 'jig rten 'di'i 'bras bu grags pa dang /_tshig btsun po 'dod na ni de gnyi ga yang phun sum tshogs pa bstan pa'i phyir/_grags pas kun tu rab tu gsal gyur ring /_/mi dbang gtsug gi [#]'od kyis
[\[153a.6\]]rkang brgyan pa/_/zhes bya ba ste go rims bzhin du sbyar ro/_/ci zhig 'dod phyir mig ni sbyin par byed/_/ces bya ba ni gang gi [#]don du bstan pa de ci zhig mthong na/_khyod kyis mig sbyin zhes bya ba ste/_de nyid 'dir yang bstan pa yin no/_/sa kun 'thob phyir dang mtho ris dang thar pa
[\[153a.7\]]ste 'jig rten pha rol [#]gyi 'bras bu'o/_/sa kun thob [#]pa dang mtho ris 'thob pa zhes bya ba 'di gnyis ni mngon par mtho ba'i dbang du byas pa'o/_/thar pa ni nyan thos dang rang sangs rgyas kyi 'bras bu ste/_'dis ni nges par legs pa 'thob pa'i dbang du byas pas so/_/grags
[\[153b\]]
[\[153b.1\]]pa ni mthong ba'i chos kyi 'bras bu'o/_/slong ba rnams mthong ba'i chos la 'bras bu'am don med par ro[#]/_/'jig rten bskyab phyir zhes bya ba ni sangs rgyas kyi go 'phang thob par bya ba'i gnas skabs kyi don no/_/sman dpyad las byung [#]ba zhes bya ba'i sman dpyad las byung [#]ba
[\[153b.2\]]ji lta bu zhe na/_smras pa dal bus dang ma snad par ro/_/yang na sman dpyad las byung ba bzhin du zhes bya ba'i sman yig las byung ba bzhin du ste/_phyogs gang du mtshon gtang bar bya ba dang /_ji ltar dbyung ba ston pa yin te/_dal bus bya ba dang ma [#]snad par ro/_/de ltar
[\[153b.3\]]phyung ba la rab tu dga' ba bzhin du zhes 'byin pa dngos te/_las kyi dus na sems dang ba gang bcom ldan 'das kyis gsungs pa de ston pa yin te/_sbyor ba'i tshe na mchog tu dga' ba dang /_byin nas kyang yid dga' bar byed pa ste/_gang bcom ldan 'das kyis [#]gsungs ba de
[\[153b.4\]]ston to/_/slong ba ni don bsgrub pa'i phyir slong mo pa'i mig tu gnas par gyur pa ni mig gis mthong bar bya ba'o[#]/_/pad+ma dang bral ba'i pad+ma'i mtsho gang yin pa de ni [#]pad+ma'i mtsho'o/_/de lta bu'i bzhin gang la yod pa de ni pad+ma med pa'i pad+ma'i mtsho 'dra ba'i gdong ngo /_/gzhan la med pa'i
[\[153b.5\]]rab tu dga' bar gyur/_/zhes bya ba ni skye bo dang thun mong ma yin pa'i dga' ba yin te/_de ltar na skye dgu dang rgyal po ni de ltar skye dgu bde la rgyal po yang bde/_mi bde na yang de bzhin no zhes pa'i tshig gis rgyal po nyid mya ngan skyes pa yin mod kyi/_'on kyang dga' ba skye ba yin te/_
[\[153b.6\]]'di ni skye bo gzhan la med pa'i dga' ba'o/_/bram ze'ang mig dang ldan par mthong /_/zhes bya ba ni 'khor gyis zhes bya bar sbyar ro/_/'khor gzhan rnams la med pa'i rab tu dga' ba de nyid med par bstan pa'i phyir/_rgyal po'i btsun mo'i 'khor zhes bya ba la sogs pa 'di'i don
[\[153b.7\]]yin no/_/e ma'o brtan zhing zhes bya ba ni rang gi bde ba la 'dod pa med pa'i brtan [#]pa'o/_/e ma'o snying stobs che zhes bya ba ni rang gi mi bde ba la 'jigs pa med pa'o/_/de gnyi gas kyang shes rab kyi yon tan bstan to/_/e ma'o sems can phan 'dogs pa/_/zhes bya ba 'dis
[\[154a\]]
[\[154a.1\]]ni snying rje'i yon tan ston to/_/shes rab dang snying rje de gnyis ka smos pa [#]de gnyis bsgoms pas byang chub pa ste/_de gnyis ka yang rgyur gyur pa'i phyir byang chub sems dpa'i sgrub pa'o/_/mi gnas pa'i mya ngan las 'das pa dang /_rab tu gnas pa'i mya ngan
[\[154a.2\]]las 'das pa'i rgyur gyur cing /_de gnyi ga yang kun nas nyon mongs pa yang mthar byed cing spong bas na sems dpa' chen po'i rab tu sgrub pa'o/_/de bas na zhes bya ba nyid sems can la [#]phan 'dogs pas na'o/_/yang na shes rab dang snying rje'i yon tan gnyis dang ldan pas so/_/ngo
[\[154a.3\]]mtshar che ba'i sems can zhes bya ba ni gang gi phyir brtan pa dang /_snying stobs che ba dang /_sems can la phan 'dogs par byed pa ste/_sems can zhes bya ba nyid smos pa yin no/_/yun ring por 'di ltar nyon mongs su gzhug pa'i mi rigs zhes bya ba 'di ltar brjod par 'dod de/_
[\[154a.4\]]yongs su nyon mongs pa la 'jigs pa med pa'i rgyur gyur pa/_de nyid sems can gyi yon tan nyid yin te/_sems can gyi yon tan du gzung ngo /_/mig gi rma ni sos zhes bya ba ni mig gi gnas kyi rma zhes [#]brjod pa yin no/_/mig gi rma ni sos zhes bya ba'i tshig gis ni gnas kyis [#]
[\[154a.5\]]gnas pa ston te/_ji ltar rgyal po mdun sa ni mi snang yang [#]/_rgyal po'i gnas su ston pa dang 'dra'o/_/bsrabs [#]shing sangs pa zhes bya ba la bsrabs [#]pa yin/_sangs pa yin pas bsrabs shing sangs pa'o/_/btsun mo'i 'khor dang pho brang 'khor gyi mi rnams ni btsun mo'i 'khor
[\[154a.6\]]dang [#]pho brang 'khor gyi [#]mi rnams so/_/btsun mo'i 'khor zhes smos pas ni btsun mo'i 'khor na spyod pa'i skye bo yin pas de skad ces bya'o/_/yang na btsun mo'i 'khor gyi sgra nyid 'khor gyi mi rnams la 'jug go/_/btsun mo'i 'khor dang pho brang 'khor gyi mi rnams kyi mya ngan ni [#]btsun mo'i
[\[154a.7\]]'khor dang pho brang 'khor gyi mya ngan no/_/bsrabs shing sangs pa [#]ni btsun mo'i 'khor dang pho brang 'khor gyi mi rnams kyi mya ngan gang yin pa ste/_btsun mo'i 'khor dang pho brang 'khor gyi mi rnams kyi zhes de ltar bsdu bar bya'o/_/'dir rgyal po la ni mya ngan med pa yin te/_'on kyang
[\[154b\]]
[\[154b.1\]]btsun mo'i 'khor dang pho brang 'khor gyis ni rgyal po de mya ngan yod de/_btsun mo'i 'khor la sogs pa'i tshig gi 'brel pa cung zad yod de/_skye dgu bde na ni rgyal po bde zhes bya ba'i tshig gis so/_/de bstan pa'i phyir/_rgyal po de nyid kyi [#]mya ngan dang bcas pa ni gang btsun mo'i 'khor
[\[154b.2\]]la sogs pa yin no zhes bstan pa yin no/_/rab tu dben pa 'dod pa'i phyir zhes bya ba ni skye ba gzhan du dben pa la goms pa ston pa'o/_/rdzing bu'i [#]'gram na zhes bya ba nas skyil mo krung bcas te zhes bya ba'i bar gyi tshig gi bsdus pa'i don ni mig gnyis med pas mig gi yul ma bstan
[\[154b.3\]]te/_reg bya dang /_dri dang /_sgra'i yul dang ldan pa yin no/_/des kyang yid du 'ong bar bstan pa yin te/_ji ltar rigs par sbyar bar bya'o/_/brgya byin mdun du 'ongs nas 'di su zhes dris pa ste/_mi las khyad par du gyur pa zhig yin par rtogs so/_/yang na lha'i dbang po nyid
[\[154b.4\]]kyis rang 'ongs par brda phrad pa'i phyir rkang pa'i sgra byas par gyur to/_/gzhan du na dri ba'i skabs med par 'gyur ro/_/'di su zhes dris pa dang /_'di ltar de nyid smras pa/_khyod kyi drung du 'ongs so zhes pa ste skabs dbye ba'i phyir ro/_/bka' stsal du gsol zhes bya ba'i tshig ni zhe
[\[154b.5\]]sa [#]dang bcas pa dang zhes bya ba yin te/_mdun bsu ba la sogs pa sngon du 'gro ba zhes bya ba'i don to/_/mchog slongs shig zhes bshad pa ni ci 'dod pa smos shig ces bya ba'i tha tshig go/_/mchog 'di nyid du nges par gzung [#]ba'i dngos po bstan pa'i phyir/_brgya byin bdag la nor mang
[\[154b.6\]]zhing [#]/_/zhes bya ba'i tshigs bcad 'dis bstan pa yin te/_'di lus su gzhag [#]pa ni mchog slong ba'i 'byor pa'i mtshan nyid rnam pa gnyis te/_phyi rol gyi dngos po dang 'brel pa dang /_nang gi dngos po dang 'brel pa dang /_de gnyi ga'i don bstan pa'i phyir phyi rol yang rnam pa gnyis
[\[154b.7\]]te/_sems can dang sems can ma yin pa'o/_/sems can ma yin pa ni nor dang 'bru la sogs pa yin te/_nor mang zhes bya ba smos pa'o/_/mang po zhes bya ba smos pas ni de las gzhan pa'i sems can ma yin pa gzung [#]ngo /_/sems can ni mthu dang gus pa dang ldan par bstan pa ste/_
[\[155a\]]
[\[155a.1\]]dmag tshogs che la zhes smos pas so/_/phyi rol dang sems can mtha' dag phun sum tshogs pa bzung bas ni nang gi dngos po yang [#]phun sum tshogs par bstan to/_/'on kyang sngar de lta bu'i rnam pa yin na yang long ba dag la [#]mig byin pas des na mchog 'di slong ngo
[\[155a.2\]]zhes bya ba yin te/_long bar gyur pas zhes bya ba smos pa yin no/_/gang gong du bstan pa de bstan pas ngo mtshar mi che zhing rlabs can du zhes bya ba yin te/_'di ni ngo mtshar mi che zhing brtan bas rlabs can du smras pa ste/_ngo mtshar med pas gang gi phyir mchog dang mchog ma yin pa tshol [#]
[\[155a.3\]]ba la'o/_/bdag nyid kyi yon tan dang ldan pas sngon ma byung ba'i ngo mtshar med pa'i phyir ro/_/nor mang po yod cing dmag tshogs che la mthu dang yang ldan pa yin no/_/gal te de ltar gnyi ga dang ldan pa yin na ci'i phyir mchog tshol [#]bar byed ce na/_de bstan pa yin na[#]/_long bar gyur
[\[155a.4\]]pas 'di lta bu'i gnas skabs 'di las ni 'chi ba nyid 'dod do zhes mchog slong ba'i tshig gi rnam pa yin no/_/ngo mtshar mi che ba dang rlabs can du smra ba ni gang gis [#]mchog kyang mi len pa ste/_de bas na de smos so/_/bdag la nor mang zhes bya ba'i tshigs bcad 'di'i don gzhan
[\[155a.5\]]du ni bsod nams kyi tshogs kyi 'bras bu'i mtshan nyid ni rnam pa gsum ste mchog sbyin par bya ba dang /_khyod kyis sbyin par bya ba dang /_bdag la sbyin pa'o sbyin par bya ba de las ni gnyis yod de/_bzod pa'i bsod nams kyi tshogs kyi 'bras bu'i mthu dang ldan pa dang /_dmag
[\[155a.6\]]tshogs yod pa'o/_/da ni zhes bya bas ni tshul khrims kyi bsod nams kyi tshogs kyi 'bras bu nang gi phun sum tshogs pa yin te/_de yang yod pa las med pa ste/_gang yin zhe na/_mig med pa'o/_/de mchog 'di slong ngo zhes bya ba ni 'di ltar long [#]ba'i gnas skabs su gyur pas
[\[155a.7\]]'chi ba 'ba' zhig mngon par 'dod ces bya ba yin no/_/sngar bshad pa ste/_ngo mtshar mi che ba'i rlabs can du 'dis bstan pa yin te/_tshigs bcad 'di'i [#]don gyis so/_/tshigs bcad kyi don gnyis su yang 'gyur ba ste/_long bar gyur pas [#]zhes bya ba ni lnga pa rgyu'i mtshan
[\[155b\]]
[\[155b.1\]]nyid de/_long ba nyid kyi rgyus 'chi ba 'ba' zhig mngon par 'dod ces sbyar te/_'di ltar 'di'i don du yang 'gyur ro/_/'di lta'i gnas skabs gyur byas nas[#]/_/zhes bya ba ni mig med pa'i gnas skabs so/_/da ni de la khyod kyi yid ni ci snyam sems/_/zhes bya ba ni 'di dang
[\[155b.2\]]rjes su mthun pa'i tshig bshad pa ste/_tshig rkang gsum gyis so/_/ci nas yid ni rab tu ches par 'gyur [#]ba ru/_/zhes bya ba ni de dang rjes su mthun par bshad/_/bdag gi mig ni ya gcig mthong bar shog_/ces bya ba'i bden pa'i byin rlabs kyi mthu [#]zhes bya ba ni da ltar byung ba'i
[\[155b.3\]]dge ba'i sems kyi stobs so/_/bsod nams spel [#]ba'i khyad par gyis/_/zhes bya ba ni rgya'i stobs so/_/ji lta bu'i bsod nams bsags pa'i khyad par gyis she na smras pa/_mig gi sbyin pa la byung ba'i las byas pa las nye bar bsags pas so/_/de skad smras ma thag tu zhes bya ba ni bden
[\[155b.4\]]pa'i byin gyi [#]rlabs kyi mthus skyes ma thag nyid do/_/a rnyil gyis spras pa zhes bya ba [#]la sogs pas ni [#]bden pa'i byin gyi rlabs kyi stobs kyis mig [#]khyad par can skyes par ston pa yin no/_/mig snga ma la 'gran pa bzhin zhes bya ba ni sngar skyes pa'i mig gi yon tan dang ldan pa bzhin zhes bya
[\[155b.5\]]ba'i don to/_/lha rnams kyis ni [#]rnga bo che dag kyang /_/zhes bya ba la sogs pas ni reg par bya ba dang blta bar bya ba dang [#]/_bsnam [#]par bya ba ste don gsum ston to/_/yid du 'ong ba zhes bya bas ni/_reg [#]par bya ba'o/_/rgyal po'i spyod mchog bstod pa'i gzhi zhes bya ba ni don phun sum tshogs
[\[155b.6\]]pa'o/_/snyan pa'i tshig rnams kun tu zhes bya bas ni sgra phun sum tshogs pa bstan to/_/spyod mchog bstod pa'i gzhi zhes bstan pa'i spyod pa'i [#]mchog gi gzhi de nyid kyi dbang du byas nas smras pa/_kye ma'o rlabs chen zhes bya ba nas/_/khyod kyis 'gro ba mgon bcas bgyis pa legs/_/
[\[155b.7\]]zhes bya ba la sogs pa ste/_kye ma'o rlabs chen zhes bya ba'i bsdus pa'i don ni 'di yin te/_sbyor ba phun sum tshogs pas [#]bsam pa phun sum tshogs pa bstan to/_dang po'i gnyis po ste/_kye ma'o rlabs chen zhes bya ba 'dis ni sbyin pa'i dbang [#]po la chags pa med par bstan to/_/
[\[156a\]]
[\[156a.1\]]e ma'o snying rje can zhes bya ba 'dis ni rab tu 'dzin par byed pa'i snying rje dang ldan pa ste/_'di gnyis kyi phyir sbyor ba phun sum tshogs pa'o/_/'di yi sems ni ji ltar rnam dag ltos/_/zhes bya ba 'dis ni 'bras bu yongs su 'gyur ba'o/_/
[\[156a.2\]]e ma'o bdag gi bde la sems ma chags/_/zhes bya ba 'dis ni bdag la chags pa med pa yin te/_gnyis kas kyang bsam pa phun sum tshogs pa bstan pa'o/_/des na de nyid brtan zhing dpa' [#]mchog ces bya ba yin te/_brtan pa ni brtan pa'i bsam pa ste sems rnam
[\[156a.3\]]par dag pa dang /_bdag nyid gyi bde ba la ma chags par des bstan te[#]/_/dang po'i gnyis po 'dis ni dpa' ba ste/_sbyor ba phun sum tshogs pa des so/_/de ltar dang po'i tshigs bcad kyis mig sbyin pa'i spyod pa gzhi las bstod pa'i dbang du byas pa'o/_/pad+ma'i spyan rgyas zhes
[\[156a.4\]]bya ba la sogs pa 'dis ni mig rnyed pa'i sgo nas bstod pa yin te/_mgon dang bcas pas so/_/bsod nams tshogs ni don yod pa/_/zhes bya ba 'dis ni don gyis te/_brgya byin gyi mchog la ltos [#]pa med par bden pa'i byin gyis [#]rlabs kyis rang gi mig slar rnyed pa'o/_/
[\[156a.5\]]byin gyis zhes bya ba ni bden pa'i byin gyis rlabs kyis so/_/rgyal ba ni brgya byin mchog la ma ltos [#]par rang gi mig slar rnyed pa'o/_/bsam pa dag pa ni de tshe dang ni da ltar slong rnams kyi zhes bya ba dang /_gang yang bdag la ya gcig mig [#]bslangs na/_/zhes bya ba'i tshigs
[\[156a.6\]]bcad gnyis bstan pa de'i dbang du byas pa'o/_/de ltar zhes bya ba ni slong ba rnams kyis 'di lta'i gnas skabs zhes [#]gang bshad pa'i tshigs bcad des bstan to/_/dpag tshad brgya ni khor [#]yug tu/_/zhes bya ba ni ring du bstan pa'o/_/brag ri rnams kyis [#]bar bcad
[\[156a.7\]]kyang /_/zhes bya ba ni sgrib g.yogs bstan to/_/de gnyi ga mthong ba ni lha'i mig gi mtshan nyid yin no/_/brag ri rnams kyis bar bcad kyang /_/zhes bya bas ni bar du gcod pa gzhan bstan pa yang rab tu 'grub [#]bo/_/ya mtshan che zhing sems rab tu dga' bar 'gyur
[\[156b\]]
[\[156b.1\]]ba'i mig gis zhes bya ba la/_ya mtshan che ba ni mig nyams pa las yang bskyed pa'o/_/sems rab tu dga' bar gyur pas ni des na mgon dang bcas par byas pas so/_/rab tu sbyin pa'i bsod nams las gyur pa'i/_/zhes bya ba la sogs pa'i tshigs bcad gsum ni
[\[156b.2\]]sbyin pa rab tu bsgrubs par bstan pa'i phyir ro/_/shi bi pa rnams de ltar rig byas [#]zhes bya ba'i tshigs su bcad pa 'dis ni yang dag par 'dzin du gzhug pa'o/_/'jig rten phan phyir sbyin pa gang byin pa/_/[#]zhes bya ba'i tshigs bcad de [#]'dis ni shi bi pa rnams de ltar rig byas
[\[156b.3\]]nas zhes bya ba'i tshig [#]de nyid sgrub pa ste/_phyi rol gyi nor gyi sbyin pa gyis shig ces bya bar bshad par bya'o[#]/_/lha'i mthu ldan zhes bya ba ni lha'i mthu bzhin du gang gis nus pas mig gnyis kyis mthong ba de ni mig gis mthong bas de [#]lha'i mthu'o/_/rab tu sbyin pa'i bsod nams las gyur
[\[156b.4\]]pa/_/zhes bya ba ni mig rab tu sbyin pa'i bsod nams las gyur pa ste/_lha'i mthu ldan zhes bstan pa de'o/_/lha'i mthu ldan zhes bya ba de nyid bstan pa'i phyir/_/dpag tshad brgya ni tshun chad du/_/zhes bya ba'i tshigs su bcad pa yin no/_/shin tu ring na gnas pa yang /_/blta bar bya ba gsal bar
[\[156b.5\]]mthong /_/zhes bya ba ni nye bar gnas pa bzhin du rnam par gsal ba yin pa'i phyir nye bar gnas pa bzhin du gsal bar mthong ba'o/_/blta bar bya ba zhes bya ba ni phyogs kun tu ste/_'og dang steng du yang mngon sum du dmigs so/_/sbyin pa'i mthong ba'i chos kyi 'bras bu
[\[156b.6\]]bstan pa dang /_pha rol tu mngon par mtho ba rab tu bsgrub pa'i phyir/_gang phyir mi yi mig ni zhes bya ba'i tshigs bcad bstan te[#]/_gzhan dag la brtse ba ni gzhan dag la snying brtse ba ste snying rje zhes bya ba'i don to/_/'dis ni bzod pa bstan to/_/gzhan la brtse ba dang dul
[\[156b.7\]]ba'i tshul ni gzhan la brtse zhing dul ba'o/_/de las skyes pa ni gzhan la brtse zhing dul ba las byung ba'o/_/de bas na mngon par mtho ba sbyin pa'i 'bras bu ste longs spyod phun sum tshogs pa'o/_/tshul khrims kyi 'bras bu ni goms pa'i dngos po phun sum tshogs pa'o/_/bzod
[\[157a\]]
[\[157a.1\]]pa'i 'bras bu ni 'khor phun sum tshogs pa'o/_/mngon par mtho ba'i thabs kyang rnam pa gsum ste/_gang phyir mi yi mig ni zhes bya ba'i tshigs bcad phyed pa bsgrub [#]pa'i phyir/_sbyin dang spyad pas nor rnams don yod byos/_/zhes bya ba gnyis ka
[\[157a.2\]]bzung ba yin no/_/gsum pa ni ma byin zhing gzhag [#]pa de bzlog pa yin te/_'jig rten 'di dang gzhan la bde ba 'byung ba'i lam zhes bya ba 'jig rten 'dir ni grags pa gtso bo yin pas 'jig rten 'dir [#]bde ba 'byung ba'o/_/lam ni gang gi phyir longs spyod do/_/de bas
[\[157a.3\]]na don yod byos zhes bya ba yin te/_sbyin [#]dang spyad pas nor rnams don yod zhes bya ba'o/_/'dir don gnyis po de rab tu bsgrub pa dang skyon bstan pa'i phyir bshad pa ste/_mngon par [#]'dod pa ni khyad par du 'phags pa'i gter bstan pa'i phyir dang /_nges par legs pa'i
[\[157a.4\]]lam nye bar bstan pa'i phyir/_'jig rten phan phyir zhes bya ba'i tshigs bcad brtsams pa yin no/_/snying po med pa'i zhes bya ba ni snying po med pas mi gces pa ni snying po med pa'o/_/de'i snying po ni gang byin pa'i snying po yod pa ste/_byin pa gang yin pa ste gang btang ba dang [#]
[\[157a.5\]]snying po'o/_/'jig rten phan phyir zhes bya ba ni sangs rgyas nyid du mngon par 'dod pa ste/_'dis ni khyad par du nges par legs pa'i lam bstan to/_/ji ltar sbyin pa sbyin par bya ba yin zhe na/_smras pa/_sbyin pa byin na gter dang 'dra bar 'gyur[#]/_/zhes bya ba ste/_mngon par
[\[157a.6\]]'dod pa gang yin pa de khyad par du gyur pa'i gter yin pas btang ba byas na ni 'khor ba'i skye ba gzhan dag tu nye bar longs spyod par 'gyur [#]te/_de la sbyin pa byin na zhes bya ba'i don to/_/shin tu chud zos 'gyur [#]zhes bya ba ni gter rnam par nyams pa ste/_gcig tu chud
[\[157a.7\]]zos pa gang yin pa de ni shin tu chud zos 'gyur zhes bya'o/_/slob dpon dpa' bos mdzad pa'i skyes pa'i rabs rgya cher bshad pa las yul shi bi pa'i skyes pa'i rabs so//_//sems rab tu dang ba las byung [#]ba zhes bya ba ni sems dam pa dang khyad par du gyur pa
[\[157b\]]
[\[157b.1\]]las byung [#]ba'o/_/chung zhes bya ba ni sbyin pa'i dngos po chung zhes bya ba med ces bya ba'i don to/_/rab tu byed pa ni ji lta ba bzhin du yod pa'i rgyal po'i yon tan no/_/gyur zhes bya ba ni bdag nyid phun sum tshogs pa yin te/_'dis ni yon tan dang ldan par bstan to/_/skal
[\[157b.2\]]ba phun sum tshogs pa nyid yon tan yin pas skal ba phun sum tshogs pa'i yon tan no/_/de nyid bzang po ste blta na sdug par gyur pas so/_/zla ba lta bu ni rgyal po yin la/_'od lta bu ni de'i yon tan no/_/ston ka lta bu ni skal ba phun sum tshogs pa'o/_/khros pa'i rjes
[\[157b.3\]]su 'brangs pa'i dpal de la gnas te/_gang las she na/_'di ltar de'i dgra dregs pa rnams kyang btang zhes pas so/_/byams pa'i rjes su 'brang ba'i dpal du yang 'gyur te/_gang las she na/_de la brten pa rnams la chags zhes bya ba yin te/_spro ba phun
[\[157b.4\]]sum tshogs pa dang ldan zhes bya ba'i don to/_/de'i dgra dregs pa rnams kyang btang bas dpal zhes bshad pa de ni byang chub sems dpa' la nyes pa dang [#]bcas te mi mthun pa yin pas snying [#]rje'i yon tan dang 'gal bar snang ngo zhe na/_de'i lan bstan pa'i phyir/_de ni
[\[157b.5\]]chos kyi bdag nyid gyur pas na zhes bya ba'i tshigs bcad brtsams pa yin te/_gzhan gyi gnod pa ni gzhan la gnod pa'o/_/des gdug pa ni [#]gzhan la gnod pa'i [#]gdug pa'i sems su ma gyur pa'o/_/gal te gzhan la gnod cing gdug pa'i sems su gyur na ni
[\[157b.6\]]snying rje'i yon tan dang 'gal ba'i skyon du 'gyur gyi de med pas so/_/ci'i phyir zhe na/_de smras pa/_chos kyi bdag nyid du gyur pa zhes pas so/_/de lta na ni ji ltar [#]de'i dgra mtshon cha btang zhe na de bsgrub [#]pa'i phyir/_'bangs kyang de la glo ba nye bar gyur/_/zhes bya ba yin te/_
[\[157b.7\]]glo ba nye ba ni de'i 'bangs rje la snying nye ba des dpal mngon par sbyor bar byed de/_byang chub sems dpa' ma yin pa'o/_/de bdag gi tshe snga ma 'das pa zhes bya ba la/_'das pa zhes smos pas ni/_snga ma'i khyad par bstan pa'i phyir ro/_/bdag gi
[\[158a\]]
[\[158a.1\]]zhes smos pas ni/_tshe rjes su dran pa'i khyad par bstan pa'i phyir te/_gzhan gyi skye ba dran pa dgag pa'o/_/rab tu skyo [#]bar gyur nas/_zhes bya ba ni/_'khor ba'i gnas skabs rtogs shing tshe snga ma la dbul ba de
[\[158a.2\]]rjes su [#]dran pa'i rgyus sa/_/sbyin pa khyad par can zhes bya ba la ci'i phyir khyad par can yin zhe na/_tshe rabs snga ma la sbyin pa dang /_tshul khrims la sogs pa yang dag par blang ba [#]dang /_bdag gi skye ba rjes su dran pa'i rgyus sbyin pa la sogs pa'i yon tan dang ldan pa
[\[158a.3\]]ste/_ci'i phyir 'bras bu dang 'brel ce na mngon sum [#]du gyur pas so/_/de la dge sbyong dang /_bram ze dang /_phongs pa dang /_slong ba nyid smos pa ni yon tan 'byung ba'i zhing gi dbye ba bstan pa'i phyir te/_dge sbyong [#]dang bram ze ni 'jig rten pa rnams [#]kyi yon tan gyi zhing du
[\[158a.4\]]yang dag par [#]'dod pa'i phyir ro/_/don dam pa dang kun rdzob gnyis so/_/phongs pa dang slong ba smos pas ni rang gi 'tsho bas 'jigs pa dang /_slong ba de nyid kyi 'tsho ba'i dbye bas snying rje'i zhing gi dbye ba bstan pa'o/_/bde ba'i rgyu dang gzhir gyur pa zhes bya ba ni sbyin pa po dang byang
[\[158a.5\]]chub sems dpa'o/_/bde ba'i rgyu zhes bya ba la bde ba ni lus dang sems kyis [#]myong ba gang yin pa'o/_/de'i rgyu ni longs spyod do/_/de'i gzhir gyur pa ni sbyin par bya ba yin te/_sbyin pa'i dngos po dam pa'o/_/'dis ni sbyin pa'i dngos po phun sum tshogs pa bstan te/_sbyin
[\[158a.6\]]pa thams cad byin par ston to/_/de dag gis ni gang dag la sbyin pa dang gang gi phyir sbyin pa de bstan pa yin no/_/bde ba'i rgyu dang gzhir gyur pa zhes bya ba la/_tshul khrims dang gso sbyong ni bde ba'i rgyu ste/_tshul khrims kyi 'bras bu mngon par mtho ba phun sum tshogs pa'o/_/
[\[158a.7\]]de'i gzhir gyur pa ni tshul khrims ngan pa ma yin pa de dag go/_/yang gang srog gcod pa la sogs pa las ldog pa'i mtshan nyid do/_/mu stegs la sogs pa gzhan dag ni rang gi btags pa'i tshul khrims zhes bya ba'i [#]don to/_/'dis ni bslab pa'i gzhi lnga 'dzin par bstan
[\[158b\]]
[\[158b.1\]]to/_/gso sbyong dang nges par gnas pa dag kyang yang dag par len te/_gso sbyong ngan pa ma yin pa ni yan lag brgyad pa ste/_bde ba'i rgyu dang gzhir gyur pa zhes bya ba dang sbyar ro[#]/_/bsod nams kyi mthu bsgrags pa zhes bya ba la/_bsod nams ni dge ba dang chos so/_/
[\[158b.2\]]de'i mthu ni 'bras bu chen por gyur pa yin pas de bsgrags pas te[#]/_bsod nams kyi mthu bsgrags pa'i rgyus so/_/legs par dgod par 'dod pas dang ba'i sems kyis zhes bya ba ni bsod nams kyi 'bras bu mngon sum du bstan pas so/_/don nges pa zhes bya ba ni mi
[\[158b.3\]]'gyur ba nyid kyi don to/_/bde bar gshegs la [#]bkur sti zhes bya ba la/_mdzes par gshegs pas na bde bar gshegs pa ste/_'di'i lam du zhugs pa zhes bya ba'i don to/_/de la bkur sti ni sbyin pa [#]dang /_nye bar 'gro ba dang rim gro la sogs pa'i mtshan
[\[158b.4\]]nyid do/_/med ces thos zhes bya ba'i sgra ni mthong bar 'gyur ba med ba ste/_gang thos pa zhes bya ba'i don to/_/sngon zhes bya ba ni skye ba gzhan dag tu'o/_/zan dron khengs pa zhes bya ba la sogs pa'i bsdus pa'i don ni dngos po dang /_tshad dang /_legs par ma sbyar
[\[158b.5\]]ba ste/_sbyin pa'i dngos po shin tu zhan pa yin pas de skad bstan to/_/lan tshwa med pa zhes bya ba 'dis ni ro dman pa'o/_/khengs pa zhes bya ba ni tshod [#]ma med pa ste/_'dis [#]ni reg bya zhen [#]pa'o/_/rtsub pa zhes bya ba [#]ni snum med pa'o/_/'dis ni dri [#]dman pa'o/_/'di
[\[158b.6\]]dag gis ni legs par ma sbyar ba bstan ba yin no/_/de dag nye bar blangs pa'i tshul yin te/_des na de'i phun sum tshogs pa med par gyur pa'o/_/zan dron zhes smos pas ni dngos po ste ngan pa'o/_/chang gcig zhes pas ni chung ba ste tshad do/_/de gnyis kyis ni [#]phun sum
[\[158b.7\]]tshogs pa dang bral bar yang ston to/_/'bras bu 'byor pa chen po zhes bya ba ni kha dog la sogs pa phun sum tshogs pa'i dngos po ste/_gzugs bzang bar gyur pa dang /_grags pa dang ldan pa dang /_dga' bar gyur pa dang /_gzhon sha chags pa dang /_bde ba'i reg pa dang
[\[159a\]]
[\[159a.1\]]ldan pa'o/_/de ltar sbyin pa'i dngos po ni kha dog la sogs pa med kyang bde bar gshegs pa la bkur sti byas pas ni 'bras bu phun sum tshogs pa bshad pa yin no/_/yang na mtho ris kyi 'bras bu phun sum tshogs pa'o/_/phyi rol gyi dngos po'i 'bras bu
[\[159a.2\]]phun sum tshogs pa dang /_nang gi 'bras bu phun sum tshogs pa ste/_de las nang gi phun sum tshogs pa'i dngos po'i dbang du byas nas sbyin pa'i dngos po kha dog la sogs pa med kyang gzugs mdzes par 'gyur [#]ba dang /_dri dang bral ba yin yang grags pa che ba dang /_reg
[\[159a.3\]]bya phun sum tshogs pa med kyang bde ba'i reg pa dang ldan pa ste/_'di ni nang [#]gi phun sum tshogs pa'o/_/yang na nang gi ni zla med pa yin pas de ni thams cad kyi [#]mngon sum du gyur pas brjod par bya ba ma yin no/_/da ni phyi rol gyi dngos po phun sum tshogs pa'i dbang du byas
[\[159a.4\]]nas/_shing rta sna tshogs rta dang zhes bya ba la sogs pa smos te/_shing rta dang /_rta dang glang po che smos pas ni nus pa phun sum tshogs pa bstan to/_/sa chen 'di ni zhes bya ba 'dis yul mi dang /_mkhar dang /_grogs po dang /_mdza' bshes la sogs pa gzung
[\[159a.5\]]ngo /_/nor mang zhes bya ba 'dis ni mdzod phun sum tshogs pa'o/_/dpal yang rjes chags btsun mo rgya chen ldan zhes bya ba 'dis ni longs spyod phun sum tshogs pa'o/_/long spyod pa'i dngos po yang rnam pa gnyis te/_rdzas la nye bar longs spyod pa'i dngos po dang /_'khrig
[\[159a.6\]]pa la nye bar longs spyod pa'i dngos por bshad de/_de gnyis kyang go rims ji lta ba bzhin du rang bzhin gyis [#]phun sum tshogs pa dang /_nye bar longs spyod pa'i phun sum tshogs pa'o/_/'bras bu grub pa bzang po zhes bya ba ni 'bras bu phun sum tshogs pa ste/_bzang po ni mdzes
[\[159a.7\]]pa'o/_/zan dron chang gcig ces bya ba ni sngar bshad pas mtshon par bya'o/_/blon po chen po zhes bya ba la sogs pa nyid smos pa ni thag nye ba na spyod pa dang /_rigs mtho ba phun sum tshogs pa dang /_glo ba nye zhing zhu bar nus pa'o/_/smra ba'i spobs pa ni smra bar nus pa'o/_/
[\[159b\]]
[\[159b.1\]]thogs pa med pa ni smra ba thogs pa gang yang med pa gang la yod pa'o/_/de smra ba ni thogs pa med pas/_gtam gleng ba'i skabs ni gtam gleng ba'i dus skabs te/_de bab pa ni de nyid la bab pa'o/_/nges par ni dus rtag tu'o/_/gsung ba ni zhes bya ba'i don ni gang bshad pa'i
[\[159b.2\]]tshigs bcad do/_/de skad ces bya ba 'di tshigs bcad gnyis so/_/ngo mtshar che ba dang /_rab tu g.yeng ba ni ngo mtshar che bas rab tu g.yengs pa'o/_/de'i don thos pa mngon par 'dod pas rab tu g.yengs pa'am/_de'i don yongs su shes par 'dod pas so/_/skye bo ni blon po
[\[159b.3\]]la sogs pa'i mtshon pa'o/_/yang na bdag nyid la ston cig pa ste/_gzhan la bstan du mi rung bar [#]mngon par 'dod pa'i don 'dri ba ste/_de bas na gsal bar dris pa'o/_/mi bsgrag ces bya ba ni [#]dogs pa bsu nas smras pa ste/_gsang na zhes bya ba 'di'i don yin no/_/
[\[159b.4\]]gsang ba ni gsal [#]bar mi bsgrag [#]pa'o/_/grags pa zhes bya ba ni gsal bar bdag gis dris pa'o/_/de dga' zhing rab tu byams pas zhes bya ba ni lhag par dga' zhing byams pa nyid de/_snga ma bas kyang da ltar rab tu byams pa ste/_byams pa ni mngon par 'dod pa yang dag
[\[159b.5\]]par bsgrubs pas so/_/byams pa'i ltabs bzhin gsal zhing dga' ba'i mtshan mas phyogs gcig tu zung gyis lta zhing dang ba'i lta bas te dga' ba'i mtshan ma dag gis so/_/don dang rgyu mtshan ma phye bar zhes bya ba la rgyu mtshan dang don ni don dang rgyu mtshan no/_/gang gi don dang rgyu mtshan ma phye bar smras pa de ni
[\[159b.6\]]don dang rgyu mtshan ma phye bar ro/_/rgyu mtshan [#]ci zhig bstan pa dang /_'di'i don ci ston pa ste/_de ltar ma phye bar smras pa'o/_/ngo mtshar che ba dang yid g.yos pa ni sngar bstan pa gang yin pa ste/_ngo mtshar che bas rab tu g.yengs bar gyur zhes bya bar bstan pa yin no/_/ngo mtshar chen pos rab tu g.yos par gyur pa ni
[\[159b.7\]]bskyod pa ste/_ngo mtshar chen pos rab tu g.yos par gyur pa nyid rab tu g.yengs pa yin no/_/yid ni sems te ngo mtshar chen pos rab tu g.yos pa'i yid do/_/gang gi phyir zhes bya ba ni gang gi rgyu'am [#]gang gi mtshan ma'o/_/zhig tu zhes bya ba ni skyes pa'o/_/'dir zhes bya ba ni 'di nyid du'o/_/
[\[160a\]]
[\[160a.1\]]nor tsam gyis ni mtho ba la/_/zhes bya ba ni tshul khrims la sogs pa'i yon tan ni ma tshang ba zhes bya ba'i don te[#]/_las dag gis [#]mgu ba ni las kyis mgu ba ste/_des sgrub pa ni byas pa'o/_/dman tshis [#]kyis 'tsho ba gang yin bde ni las kyis [#]mgu bar byas nas dman
[\[160a.2\]]tshis kyis 'tsho ba ste/_lus ngag gi 'tsho zhing spyad par [#]byed pa ni 'tsho ba'o/_/de'i 'byor pa dman zhing /_zhus pa skyed par byad pa yin pas dman tshis so/_/gla 'dis srog bzung ba yin pas gla mi ste/_gzhan dag gis [#]las byed pas na sems kyis bsams shing de la zhugs
[\[160a.3\]]te zhes bya ba ni zhugs par gyur pa'o/_/mtshan nyid ji lta bu zhe na/_brnyas shing zhes bya ba yin te/_gzhan gyis khyad [#]du gsad pa'i gzhir gyur pa'o/_/ngal ba ni rang gi lus yongs su dub par gyur pa'o/_/dman pa ni sems zhum pa'o/_/des brnyas shing ngal ba dman
[\[160a.4\]]pa'i gnas ni brnyas shing ngal ba dman pa'i gnas te/_gnas des yong su brnyas shing ngal ba yin pas so/_/ci'i phyir de ltar nyes pas ma rung ba de la 'jug ce na/_smras pa/_mi 'tshor dogs nas zhes bya ba yin te/_'tsho ba med pas 'jigs pas so/_/dbang po dul
[\[160a.5\]]zhing zhes bya ba ni dbang po bsrung zhing bsdams pa [#]yin par ston to/_/dge slong dpal gyi rjes 'brang bzhin/_/zhes bya ba ni kun tu lta ba dang /_rnam par lta ba dang /_snam sbyar dang /_lhung bzed dang /_chos gos 'chang ba la sogs pa ji ltar mdo sde [#]las gsungs pa bzhin
[\[160a.6\]]du rig par bya'o/_/bzhi zhes smos pas ni dge 'dun gyi tshogs dang rjes su mthun par bstan pa'i phyir ro/_/'dis ni snod phun sum tshogs pa bstan to/_/dang zhing 'jam pa zhes bya ba la dan ba ni dad pa'i gzhi ste 'jam pa zhes bstan pa yin no/_/sbyin pa po'i phun sum tshogs pa
[\[160a.7\]]ni dang ba zhes bya ba la sogs pa'i [#]tshig gis so/_/tshul khrims ni sngar bshad pa yin pas yang bshad par bya ba ma yin te/_tshul dang ldan yang nor tsam gyis ni zhes bya ba'i tshig gis so/_/phyag byas nas zhes bya ba ni bkur sti dang gus pa dang bcas pa'i sbyin pa'o/_/bsnyen
[\[160b\]]
[\[160b.1\]]bkur dang bcas pas byin pa ni de thob pa'o/_/zan dron tsam zhig gus par byin/_/zhes bya ba 'dis ni sbyin pa chung zhes bya ba gang yang med do/_/zhes gong du bstan pa de sgrub pa yin no/_/bdag gi khyim du gus par [#]zhes bya ba 'dis ni sbyin pa'i dngos po dag par ston to/_/de yi
[\[160b.2\]]myu gu tsam zhig byung /_/zhes bya ba dag gis ni gus par byas te/_bsod nams byas pas bsnyen bkur thob par ston pa yin no/_/nga yis de las bsams nas ni/_/zhes bya ba gong du bshad pa ste/_gang yin zhe na/_/rgyal po chen po ci las dgongs/_/zhes bya
[\[160b.3\]]ba la sogs pa de nyid bshad pa'o/_/bsod nams kyis ni ngoms mi myong /_/zhes bya ba'i tshigs bcad phyed po 'dis ni las kyi 'bras bu mngon sum du gyur pa'i phyir sbyin pa'i zhing la sbyin pa'i dngos po byin pas mi ngoms par bstan to/_/dga' ba ni yid tshim pa ste/_bdag nyid
[\[160b.4\]]kyis kyang las kyi 'bras bu de dang mnyam par mngon sum du gyur pa'i phyir ro/_/ngo mtshar che ba ni sbyin pa'i dngos po chung ba las 'bras bu chen po ston pas so/_/rab tu gus pa ni slar [#]yang bsod nams la brtson pas 'jug par ston to/_/bsod nams kyis zhes bya ba ni dang zhing 'jam
[\[160b.5\]]pa'i yid kyis zhes bya ba la sogs pa gang gong du bstan pa de'am/_yang na/_/bde bar gshegs la [#]bkur sti byas pa chung ngu yang /_/zhes bya ba'i tshigs su bcad pa gang bstan pa 'di ru bshad do/_/mngon par mtho ba'i khyad par 'di lta bu'i rnam par smin pa zhes bya ba ni/_
[\[160b.6\]]shing rta sna tshogs rta dang glang po 'gying ba dang /_/zhes bya ba'i tshigs bcad gang bstan pa des bstan pa yin te/_rnam par smin pa nyid mngon par mtho ba yin pas rnam par smin pa mngon par mtho ba'o/_/mngon par mtho ba nyid bye brag yin pas na mngon par mtho ba'i khyad par ro/_/bsod nams
[\[160b.7\]]kyi 'bras bu mngon sum du gyur pas zhes bya ba la sogs pa ni gang gong du bstan pa'i/_/bsod nams kyis ni ngoms mi myong /_/zhes bya ba'i dpang du byas pa yin no/_/dngos sdig mi mdzad pa zhes bya ba'i ldog pa'i tshul 'dis ni tshul khrims kyi pha rol tu phyin pa bstan to/_/skye
[\[161a\]]
[\[161a.1\]]dgu rnams la pha bzhin du/_/zhes bya bas ni bzod pa'i pha rol tu phyin pa bstan te/_kho na med pa'i phyir ro/_/bsod nams kyi yon tan sgrub pa la mngon par phyogs pa zhes bya ba 'dis ni brtson 'grus kyi pha rol tu phyin pa bstan to/_/bsod nams kyi yid
[\[161a.2\]]yon tan yin pas gtso bor yang dag par bzung bas so/_/brtson 'grus zhes bya ba 'dis kyang dge ba'i chos ma skyes pa rnams [#]bskyed pa dang /_skyes pa rnams phyir zhing 'phel bar byed pa'o/_/sbyin pa phun sum tshogs pa zhes bya bas [#]ni sbyin pa'i pha rol tu phyin pa bstan to/_/
[\[161a.3\]]grags pa nyid dpal yin pas grags dang dpal lo/_/des na grags pa dang dpal ni/_sbyin pa'i pha rol tu phyin pa'i mthong ba'i chos kyi 'bras bu'o/_/de bzhin du chos kyis [#]tshul bzhin du yun ring sa chen skyong bar gyur/_zhes bya ba ni ji lta bde bzhin du yun ring du
[\[161a.4\]]skyong bar gyur cig pa'o/_/lha mo de de ltar gal zhig ma yin zhes bya ba ni gong du bstan ma thag pa ste/_de bas na 'di ltar zhes bya ba la sogs pa'o/_/de nyid la ni zhes bya ba ni legs pa'i lam la ste/_da dung brtson pas bstan [#]par bya'o/_/[#]ci'i phyir zhe na/_de'i
[\[161a.5\]]'bras bu nyams su myong ba ste/_mngon sum du mthong bas so/_/dpal phun sum tshogs pa'i rgyu yin pas dpal phun sum tshogs pa'i rgyu de la [#]sems zhen pa gang yin pa de ni dpal phun sum tshogs pa la zhen pa [#]zhes bya'o/_/ci'i phyir rgyal po la dpal phun sum tshogs pa'i
[\[161a.6\]]rgyu 'di 'dra bar 'gyur/_ci thams cad nyid skye ba dran par 'gyur ro zhe na/_de ni ma yin par bstan pa'i phyir de lta bas na 'dri ba ste/_de nas lha mo zhes bya ba'i tshig gis so/_/bsod nams kyi yon tan zhes bya ba la sogs pas kyang bskyed pa'i gnas yin pa'i phyir dri ba yin no/_/
[\[161a.7\]]gang gis thob pa'i mtshan ma des na zan chang gcig ces bya ba'i skal pa sgom pa'o/_/thub pa ni rab tu byung ba la'o/_/gus par phul ba zhes bya ba ni sri zhus byin pa'o/_/de tshe gnyid kyis log las zhes bya bas ni snga ma'i lus yang dag par rtogs pa'o/_/'chi ba'i sems las
[\[161b\]]
[\[161b.1\]]sad pa bzhin/_/zhes bya ba yin te/_nying mtshams sbyor bar gyur pas so[#]/_/mgon khyod ces bya ba ni gang gi mgon gang yin pa de ni mgon po ste/_der gyur pa de ni mgon khyod gyur pa'o/_/sa dang bcas pa zhes bya ba ni ji ltar sa'i mgon du [#]gyur pa zhes bya ba [#]yin te/_
[\[161b.2\]]des na bdag kyang khyod dang 'dra bar gyur zhes bya ba bstan pa'i don to/_/ji ltar thub pas zhes bya ba ni sangs rgyas bcom ldan 'das kyis te/_ji ltar bsod nams kyi 'bras bu bstan pa bzhin du rgyal pos kyang bsod nams kyi 'bras bu bstan [#]pa ste/_de bas na bsod
[\[161b.3\]]nams la gus pa bskyed pa zhes bya ba ni bsod nams de nyid chung ngu yin yang rnam par smin pa che ba yin pas bsod nams la sems mngon par dang ba ste/_bsod nams kyi bya ba bskyed pa dag pa [#]dang /_sems mngon par dang bar 'gyur [#]zhing las kyi 'bras bu la yid ches pas
[\[161b.4\]]sems rnyog pa dang bral ba yin te/_chu dwangs [#]pa bzhin no/_/ya mtshan la rtse gcig tu gyur zhes bya ba ni gong du bshad pa dag gis ya mtshan du gyur pa de la [#]yang dag par bstan pa'o/_/da ni dge ba mi che bas kyang zhes bya ba la sogs pa'i tshigs bcad lngas ni yang dag
[\[161b.5\]]par len [#]pa'i dbang du byas pa ste/_de la dge ba mi che bas kyang zhes bya ba'i tshigs bcad 'di'i don ni 'di yin te/_dge ba zhes bya ba ni [#]tshul khrims dang sbyin pa la sogs pa'o/_/rgya chen zhes bya bas [#]ni bdag nyid phun sum tshogs pa ston to/_/sbyin pa dang tshul khrims kyi bya bas rnam
[\[161b.6\]]pa thams cad kyis [#]mngon par mtho ba la 'jug pa dang ldan par bstan pas [#]rnam pa thams cad kyis [#]dge ba bya ba dang ldan par bstan pa'o/_/de rnam pa thams cad kyis nus pa yin na yang bya ba gzhan bstan [#]pa yin no/_/de ltar mi rung zhes bya ba'i don bstan pa ni de ltar yang mi bzod
[\[161b.7\]]do zhes bya ba ste/_'di ni de bas na skye ba gzhan dag tu med par bstan pa yin te/_ji ltar zhe na/_nor gyis chog par yod kyang zhes bya ba smos pa ste/_sbyin pa'i dngos po la yang ngan cing zhen pa'i phyir sbyin pa chung ba ste/_bdag nyid la chags pa dang ldan pas de phun sum
[\[162a\]]
[\[162a.1\]]tshogs pa yin yang sbyin pa mi nus par ston to/_/de ltar mi rung zhes bya ba la rung ba ni bzod par zhes bstan pa yin no/_/da ni de'i rgyu bstan pa'i phyir blo bsgribs nas zhes smos te/_mun pa bzhin du blo bsgribs pa yin pa'i phyir ro/_/grags pa zhes
[\[162a.2\]]smos pa ni 'jig rten pha rol gyi 'bras bu ni re zhig gzhag [#]gi/_'jig rten 'di'i 'bras bu mngon sum du 'dod pa'i phyir yang sbyin pa sbyin par bya ba ste/_grags pa'i don du yang ngo /_/ser sna'i mun pas zhes bya ba ni ser sna'i mun pas blo [#]rab tu g.yogs pa'i phyir ro zhes
[\[162a.3\]]bstan pa yin no/_/de nyid bsgrub [#]pa'i phyir/_dbang med par ni gang zhig ces bya ba la sogs pa'i tshigs [#]bcad brtsams pa yin te/_dbang med par ni gang zhig btang dgos zhes bya ba ni rkun po dang /_chu la sogs pa rnams kyis kyang nor 'jig par 'gyur la/_tha
[\[162a.4\]]mar yang bdag nyid 'chi bas mi rtag pa ste/_des na [#]nor ni [#]btang dgos pa yin no/_/de bzhin su la'ang phan mi thogs/_/zhes bya ba ni dbang med par yongs su btang bas bdag nyid kyi [#]yin zhing gzhan rnams kyi nor [#]yin pa'i phyir ro/_/nor de rigs par zhes
[\[162a.5\]]bya ba'i yon tan de phan pa yin zhing /_gal te sbyin pa'i zhing la byin na ni yon tan 'ga' zhig thob par 'gyur zhes bya ba yin te/_tha na grags pa yang ngo /_/de la zhes bya ba ni nges par yongs su btang ba la'o/_/ser sna'i lam la brten zhes bya ba [#]ni mi ster ba zhes
[\[162a.6\]]bya ba'i don to/_/sngar shes bzhin du ste yon tan gyi nyams sam/_yon tan gyi ro tshor bzhin du su zhig de ltar mi sbyin zhes pa'o/_/yon tan de dag gang yin zhe na/_smras pa/_sbyin pa las byung yon tan dga' la sogs pa zhes smos te/_ji ltar dga' ba la sogs pa'i
[\[162a.7\]]yon tan yin zhe na/_lhag par [#]rjes su 'brang ba'i yid tshim pa'i dga' ba skyes pas lus sbyangs par 'gyur ro/_/lus sbyangs pa las ni bde ba so sor myong bar 'gyur ro/_/sems bde bas ni ting nge 'dzin la mnyam par 'jog par 'gyur ro/_/sems mnyam par
[\[162b\]]
[\[162b.1\]]gzhag [#]pa las ni yang dag pa ji lta ba bzhin shes par 'gyur te/_de ltar dga' ba la sogs pa'i yon tan sbyin pa las byung ba'i grags pa dang yang ldan par 'gyur ro/_/da [#]ni sbyin pa'i chos dang /_don dang /_'dod pa'i 'khor gsum gyi rgyu nyid du bstan pa'i phyir 'di brtsams
[\[162b.2\]]pa yin te/_sbyin pa zhes bya gter chen zhes bya ba'i tshigs bcad smos te/_gter chen zhes bya ba gter gzhan ni/_god pa dang yongs su zad pa'o/_/rjes su 'gro zhes bya ba ni gter gzhan ni 'jig rten pha rol du mi 'gro ba yin te/_'di ni 'jig rten pha rol tu rjes su
[\[162b.3\]]'brang ba yin no/_/gter gzhan ni rkun po la sogs pa dang thun mong yin gyi[#]/_'di ni thun mong ma yin te/_sbyin pa'i bdag nyid khyad par 'phags pa'i don gyi rgyur gyur pa yin no/_/ji ltar chos kyi rgyur 'gyur [#]zhe na/_chos kyi rgyu de bstan pa'i phyir smras pa/_sbyin pa 'dod
[\[162b.4\]]dang ser sna zhes bya ba smos te/_sbyin pa dang 'gal ba'i sems kyis kun tu 'dzin pa ni ser sna'o/_/gzhan gyi phun sum tshogs pa la mi bzod pa ni 'dod pa'o/_/skyon ni de las gzhan pa ste/_sred pa dang /_zhe sdang dang /_nga rgyal dang /_ma rig pa la sogs pa'o/_/
[\[162b.5\]]de nyid rdul yin pas de'i rdul te/_rdul ni sgrib pa'i don to/_/de bas na skyon de rnams sbyong bar byed pas chos kyi rgyur gyur pa'o/_/sbyin pa 'khor ba'i zhes pa 'di'i don gyis ni 'dod pa'i rgyur gyur pa yin te/_'khor ba nyid lam yin pas na 'khor ba'i lam ste/_bgrod [#]
[\[162b.6\]]par bya ba yin pas 'khor ba'i lam zhes brjod do/_/'khor ba'i lam du bgrod pas ngal ba ni 'khor ba'i lam bgrod pas ngal ba ste/_bkres pa dang /_skom pa la sogs pa'i sdug bsngal gyis ngal ba'o/_/sel ba yin pas med pa ste/_de la med pa ni 'khor ba'i
[\[162b.7\]]lam bgrod ngal ba med pa'o/_/'dis ni sdug bsngal las ldog par bstan to/_/sdug bsngal bsal [#]nas bde ba bsgrub [#]pa'i dbang du byas nas/_sbyin pa bde ba mang po zhes bya ba la sogs pa'i tshig rkang yin te/_gcig ma yin pa'i bde ba yin te/_bde ba mang po'o/_/
[\[163a\]]
[\[163a.1\]]de dag sgrub pa ni bde ba mang po 'grub pa'o/_/grogs po bzang po zhes bya ba ni grogs po yang yin la bzang po yang yin pas [#]grogs po bzang po'o/_/ji ltar grogs po bzang po yin zhe na/_sngar bshad pa'i tshul gyis te/_bde ba mang po sgrub
[\[163a.2\]]par byed pas so/_/mchog yin no zhes bya ba ni rtag tu nye bar 'khor ba'i phyir ro/_/de ltar sbyin pas chos dang /_don dang /_'dod pa rnams 'grub par bstan nas/_sbyin pa ni dang po yin te/_des na des yongs su bzung ba ste/_de'i dbang du byas pa yin pas
[\[163a.3\]]gzhan las gtsor [#]byas pa yin no/_/[#]sbyin pa nyid kyis bsod nams kyi tshogs kyi 'bras bu mtha' dag thob par 'gyur ro zhes bstan pa'i don yin te/_bsod nams kyi tshogs kyang rnam pa gsum ste/_sbyin pa dang /_tshul khrims dang /_bzod pa ste rnam pa
[\[163a.4\]]gsum mo/_/bsod nams kyi tshogs rnam pa gsum las 'bras bu yang rnam pa gsum ste/_sbyin pas ni longs spyod chen por 'gyur ro/_/bzod pas ni 'khor mang ba nyid du 'gyur ro/_/tshul khrims kyis ni bde 'gror skye ba ste bdag gi phun sum tshogs pa'o/_/
[\[163a.5\]]sbyin pa'i 'bras bus [#]ni 'byor pa phun sum tshogs pa'o/_/bzod pas ni bka' lung phun sum tshogs pa'o/_/de yang sbyin pa nyid kyis 'grub pa ste/_sngon sbyin pa'i dus su slong mo ba rnams kyi ngag bzhin du byas te/_'dod pa'i don rab tu bsgrubs [#]pa yin pa'i phyir
[\[163a.6\]]bka' lung mnyan pa'i yon tan thob pa'o/_/sum cu rtsa gsum pho brang gnas sam zhes bya ba ni tshul khrims kyi 'bras bu ste/_sbyin pa'i dus su slong mo ba rnams kyi ngag bzhin du byas te/_'dod pa'i don rab tu bsgrubs pa yin pa'i phyir bde ba bskyed pa yin te/_de bas na
[\[163a.7\]]sum cu rtsa gsum gyi pho brang du gnas pa'i rgyur gyur pa nyid do/_/gzugs bzang yon tan zhes bya ba yang tshul khrims kyi 'bras bu nyid do/_/de'i phyir ji ltar 'dis thob pa yin te/_mdog phun sum tshogs pa sbyin pa'i dngos po ma yin pa las so/_/gang zhig 'dod pa
[\[163b\]]
[\[163b.1\]]de dag thams cad sbyin pas [#]thob par 'gyur zhes bya ba ni re zhig 'dod pa'i khams kyi bsod nams kyi 'bras bu thams cad 'dis 'thob ces bya ba'i don to/_/de ltar nges don gtan la phab na zhes bya ba ni 'di ltar bstan cing [#]de ltar nges pa'i don du gyur pa yin pa'i phyir ro/_/
[\[163b.2\]]yang dag par bstan pa'i phyir/_sbyin pa nor gyi snying po zhes bya ba'i tshigs bcad bstan pa yin te/_'jig rten dang 'jig rten las 'das pa'i phun sum tshogs pa'i rgyu ni sbyin pa yin te/_de ltar nges don gtan la phab na sbyin pa nor gyi snying po zhes bya ba ste/_mthong ba'i
[\[163b.3\]]chos kyi thun mong du gyur pa'i nor las thun mong ma yin pa'i [#]rgyur gyur pa yin pas sbyin pa ni snying po len pa'o/_/sbyin pa dbang phyug rnams kyi rgyu/_/zhes bya ba ni ma 'ongs pa'i mngon par mtho ba'i rgyur byas pa'o/_/skye bo mchog gi tshul zhes bya ba ni 'jig rten las 'das
[\[163b.4\]]pa'i byang chub sems dpa' rnams kyi tshul lo/_/rdul tsam [#]sbyin pa zhes bya ba la/_sbyin pa rdul tsam yang sbyin par mi byed pa ni shes rab chung ngu dag ste/_nges don gtan la ma phab pa zhes bya ba'i don to/_/sbyin pa la sogs pa zhes bya ba la sogs pa smos pas tshul
[\[163b.5\]]khrims la sogs pa gzung [#]ngo /_/slob dpon dpa' bos mdzad pa'i skyes pa'i rabs rgya cher bshad pa las zan dron chang pa byin pa'i skyes pa'i rabs so//_//brlag par 'gyur ba ni ngan song gsum du 'gro bas na [#]brlag pa'o/_/ngan song gsum du 'gro ba brjod pas ni
[\[163b.6\]]gzhan ma brjod pa [#]yang grub po/_skal ba khyad par can dang ldan pa/_yon tan dang spro ba phun sum tshogs pa zhes bya bas ni skal ba dang skyes bu byed pa phun sum tshogs pa gnyis yin no/_/spro ba phun sum tshogs pas zhes bshad pa'i spro ba phun sum tshogs pa gang yin zhe na/_
[\[163b.7\]]de nyid smras pa/_spyod tshul mi mthun pa med pa'i ngang tshul can zhes bya ba'o/_/cho rigs btsun pa dang ldan zhes bya ba la sogs pa la/_rigs btsun pa dang /_rigs [#]pa dang gzhung len par bstan pa yin no/_/phongs pa rnams ni dgar gyur pas/_/zhes bya ba 'dis
[\[164a\]]
[\[164a.1\]]ni mthong ba'i chos kyi 'bras bu grags pa bstan pa'o/_/rnam par rtog pa nyid g.yo ba yin pa'i phyir rnam par rtog pa g.yo ba ste/_sbyin nam mi sbyin snyam pa'o/_/phyogs gnyi gar rgyu ba dang /_chos mthun pa rnam par rtog pa'i g.yo bas bskyod
[\[164a.2\]]pa'i yid dang ldan pa'i phongs pa gang yin pa de ni rnam par rtog pa'i g.yo bas bskyod pa yin la/_sems can phongs pa rnams la'o/_/yid ches pas spobs pa'i phongs pa'i sbyor ba gang yin pa de ni yid ches spobs shing slong ba'o/_/de ni bdag gi bde phyir nor
[\[164a.3\]]mi sbed/_/ces bya ba 'di dag gis bsdus pa'i don yongs su bzung ba yin pas nor yongs su bzung ba'i bya ba yin pa ste/_'jig rten pa rnams ni bdag gi bde ba'i don dang /_mngon par chags pa'i don du byed pa'o/_/gsum po de med pa'i phyir ro/_/
[\[164a.4\]]gzhan gyi don du med ces bya ba dang /_bzlog pa de [#]mi nus pa'i phyir spangs par gyur pa yin te/_'dis ni 'jig rten las 'das pa'i nor yongs su bzung ba bstan to/_/mdog dang bsung dang 'jam pa la sogs pa'i zhes pa [#]sogs pa'i sgras [#]ni smin pa'i nus pa
[\[164a.5\]]dang bza' ba'i [#]yon tan la sogs pa dang ldan pa'o/_/rnam pa sna tshogs zhes bya ba ni dngos po'i rnam pa'o/_/yang na bca' ba la sogs pa re re'i rnam pa yang sna tshogs par gyur pa yin pas sna tshogs par bshams pa'o/_/bza' ba dang bca' ba la sogs pa'i sgras gzhib [#]pa dang bldag pa
[\[164a.6\]]la sogs pa yang gzung [#]ngo /_/de'i bsod nams kyi tshogs rnam par 'phel bar 'dod pa zhes bya ba la/_de'i zhes bya ba ni byang chub sems dpa'i 'o/_/'dis stsogs pa yin pas tshogs te bsod nams nyid tshogs so/_/'dir sbyin pa'i nyi tshe la bsams pa yin gyi/_tshul khrims dang bzod pa
[\[164a.7\]]rnam par 'phel bar 'dod pa ni ma yin no/_/nyon mongs pa thams cad ni khams gsum gyi mthong bas spang bar bya ba dang /_bsgom [#]pas spang bar bya ba'o/_/nyon mongs pa nyid bud shing yin pas nyon mongs pa'i bud shing ngo /_/de yang mi mthun pa'i chos su bstan te/_ji ltar mes
[\[164b\]]
[\[164b.1\]]bud shing bsregs pa de bzhin du ye shes kyi mes nyon mongs pa thams cad nges par bsreg pa [#]yin no/_/nyon mongs pa'i bud shing thams cad bsregs [#]pa gang yin pa de ni nyon mongs pa'i bud shing thams cad bsreg [#]pa yin no/_/dogs med mi g.yo zhes bya ba 'di'i bsdus pa'i
[\[164b.2\]]don ni gang 'dug pa dang /_ji ltar 'dug pa dang /_ci'i phyir 'dug pa ste/_tshig rkyang pa 'di'i don 'di dag ni tshigs bcad kyis sgrub pa'o/_/gang 'dug pa ni nyon mongs pa'i bud shing thams cad bsregs pa'o/_/ji ltar 'dug pa ni nyon mongs pa'i bud shing thams cad
[\[164b.3\]]bsregs [#]par gyur pa las shes pa yin te/_des [#]smras pa/_dogs med mi g.yo brtan zhing zhi ba'i zhes bya ba des bstan pa ste/_dogs med ces smos pas ni mthong bas spang bar bya ba'i nyon mongs pa'i bud shing thams cad bsregs par bstan to/_/gang gi phyir dogs pa dang ma
[\[164b.4\]]bral ba ni bdag tu lta ba yin zhing bdag tu lta ba la 'jug pa skyes pa [#]yin te/_de med bas na de med par rjes su dpag pa yin no/_/mi g.yo ba [#]brtan zhing zhi ba zhes pa dag gis bsgom [#]pas spang bar bya ba'i nyon mongs pa spangs par [#]bstan pa yin te/_gti mug dang /_chags pa dang /_zhe sdang
[\[164b.5\]]go rims ji lta ba bzhin du sbyar te/_kun tu rmongs pas ni lta bar g.yo bar 'gyur ro/_/chags pas ni mi brtan par 'gyur ro/_/zhe sdang gis ni ma zhi bar 'gyur te[#]/_nyon mongs pa de dag spangs shing med pa'i phyir ro/_/mig gis sa la gnya' shing gang du lta/_/zhes bya ba
[\[164b.6\]]ni khyim du 'gror rung ba'i lta ba des dbang po'i sgo bsdams pa'o/_/rab tu zhi bar gyur cing zhes bya ba 'dis ni kun tu lta ba la sogs pa la shes bzhin du ldan par bstan to/_/de na sdod ces bya ba ni sgo gang na slong ba'i don du'o/_/ci'i phyir zhe na/_smras pa/_de'i lag pad+ma'i mchog
[\[164b.7\]]ni lhung bzed thogs/_/zhes bya ba ni 'di yin te/_gang gi phyir lhung bzed lag na yod pa ni slong bar shes pa yin no/_/sbyin pa phun sum tshogs pa de zhes bya ba ni len pa dang gtong pa po phun sum tshogs par gyur pas sbyin pa phun sum tshogs pa ste/_'dir sbyin pa'i sgra ni rgyud la
[\[165a\]]
[\[165a.1\]]sogs pa la yang dag par 'jug ste/_gang gis sbyin [#]pa de ni sbyin pa ste/_mchod pa dang rjes su bzung ba'i 'dod pas lus dang ngag gis las spro ba dang bcas pa'i zhes bya ba'i tha tshig go/_/de la bgegs bya ba'i phyir zhes bya ba ni sbyin pa'i bar du gcod
[\[165a.2\]]par bya ba'i phyir ro/_/bza' ba dang bca' ba nyid smos pa ni de na [#]btung ba dang bldag [#]pa las dgar ba'o/_/de la zhes bya ba ni dmyal ba'i gnas skabs kyis so/_/des smras pa ni dmyal ba zhes bya ba'i ming yang ma brjod cing dngos po ma smras pa ni des smras pa'o/_/
[\[165a.3\]]khang ba'i ngos kyi rtsig pa nas byung ste bdag gi [#]lus ya mtshan che ba bstan pas bar snang la gnas te/_de la tshig 'di bstan pa'i phyir ro/_/phongs pas bsngags pa'i tshig gis bslus nas ni/_/zhes bya ba ni mthong ba'i chos kyi grags pa'i phan yon gyis so/_/
[\[165a.4\]]nor nyams pa'i rgyus ni [#]nyes pa bsgrags pa'i phyir bshad pa yin te/_ji ltar nor chud zos she na/_de dag ni lo [#]stong phrag du mar yang /_dmyal ba 'di na gnas 'gyur zhes bya ba yin no/_/de bsgrub [#]pa'i phyir/_nor ni 'khor gsum khyad par rgyu yin te/_/zhes bya
[\[165a.5\]]ba'i tshigs [#]bcad yin te/_ji ltar nor [#]'khor gsum gyi khyad par gyi rgyu yin zhe na/_'di ltar nor ni chos dang don dang 'dod pa rnams kyi mngon sum dang /_brgyud pa'i tshul gyis te/_ji ltar mngon sum gyi rgyu yin zhe na/_mthong ba nyid kyi chos la zhing la nor skyed pas
[\[165a.6\]]chos kyi rgyu yang nor yin no/_/nor yang nor nyid kyi [#]rgyu yin te/_nor dang nor ni 'brel pa ste/_/glang po nags kyi glang po bzhin/_/zhes bya ba'i [#]tshig gis so/_/'dod pa'i yang rgyur gyur pa nyid de brgyud pa'i tshul gyis kyang nor dang chos kyi bya ba yin te/_de yang rang gi
[\[165a.7\]]chos kyi'o/_/rtag tu yang chos dang /_nor dang /_'dod pa rnams kyi rgyur gyur pa nyid do/_/chos kyang 'khor gsum gyi rgyu yin te/_rgyun du 'khor gsum gyi rgyur gyur pas so/_/mthong ba'i chos la yang res 'ga' don dang /_'dod pa'i rgyur gyur pa yin no/_/de'i
[\[165b\]]
[\[165b.1\]]phyir na khyad par gyi rgyu zhes smos so/_/de med byas na zhes bya ba ni 'khor gsum gyi khyad par gyi rgyu nor dang chos med par byas na nyams par byas pa'o/_/ji ltar zhe na/_smras pa/_nor chud gsan pas zhes bya ba yin te/_de ltar nor nyams par byas na dmyal bar
[\[165b.2\]]gnas par 'gyur ba'i phyir ro/_/dmyal bar gnas par 'gyur ba de ltar rab tu bsgrub [#]pa'i phyir/_sbyin pa'i phyir ni chos kyi rtsar gyur pa'i/_/zhes bya ba'i tshigs bcad yin no/_/chud gzan sdig byas pas zhes bya ba ni chos nyams par byas pa'o/_/de'i phyir
[\[165b.3\]]zhes bya ba ni rgyu 'dis so/_/dmyal ba'i gshed po zhes bya ba ni mthar byed pa'i kha yin pas gshed po'o/_/de ltar tshigs su bcad pa de dag gis yang dag par bstan par byas nas/_yang dag par len du gzhug pa'i phyir ro[#]/_/de bas blo ni sbyin las bzlog na
[\[165b.4\]]legs/_/zhes bya ba'i tshigs su bcad pa brtsams pa yin no/_/'on kyang 'phral du ltung bar khyod mi 'gyur/_/zhes bya bas ni dus phyi nas kyang ltung bar mi 'gyur ba ste/_chos kyi rtsa ba nor yin pas so/_/de dang 'gal bas na dang po'i tshigs bcad phyed kyis ni
[\[165b.5\]]sbyin pa las ldog pa'i yon tan bstan nas/_sbyin pa la sa mi ldog pa'i skyon bstan pa'i dbang du byas nas smras pa/_snying rje [#]du zhing zhes bya ba la sogs pa 'di'i don yin no/_/sbyin pa las ldog na ni 'phral du dmyal bar mi ltung ba nyid kyi yon tan yod de/_de'i gnyen
[\[165b.6\]]por gyur pas so/_/da ni lan[#]pa po'i phan yon bstan pa'i phyir sbyin pa tshul min zhes bya ba la sogs pa'i tshigs bcad yin te/_tshul bzhin byed pa dang len pa po [#]ni mtho ris 'gro ba yin te/_ci'i phyir zhe na/_sbyin pa tshul min mi byed par gyur pas so/_/chos kyi rgyu
[\[165b.7\]]ni nor rnam par spel ba na chos rnam par 'phel bar 'gyur ro/_/'dis sgrib par byed pa yin pas sgrib pa'o/_/mtho ris kyi la ma sgrib pa ste/_de bas na [#]mtho ris kyi lam sgrib pa'o[#]/_/[#]ldog pa zhes bya ba ni sbyin pa las ldog pa'o/_/'di ni zhes bya ba ni bdud do/_/bdag nyid kyi snying
[\[166a\]]
[\[166a.1\]]stobs ni bdag gi snying stobs so/_/bdag gi snying stobs nyid kyi khar bor ba yin pas bdag gi snying stobs kyi khar por ba'o/_/brtan [#]pa ni bdag gi snying stobs kyi khar bor ba de brtan [#]par byas pa'o/_/tshig 'jam po rgyun mi 'chad pa gang yin
[\[166a.2\]]pa de ni tshig 'jam pa [#]rgyun mi 'chad pa'o/_/'dis gnas ni [#]bdag cag la phan pa yin pa'i phyir bdag cag 'dra la phan pa'o/_/bdag cag 'dra la dgongs pa ni bdag cag 'dra la phan par dgongs pa ste/_dmyal bar ltung ba las bzlog pa'o/_/de la mthun pa ni le
[\[166a.3\]]lo med pa'o/_/yang na dge ba ste bdag cag 'dra la phan par dgongs pa'o/_/'phags pa'i lam ni lam gzhan la [#]'jug pa'i [#]lam mo/_/de ltar zhes bya ba ni khyad par du ste/_las kyi 'bras bu mngon sum du mthong ba'i lha rnams kyis so/_/gzhan la phan 'dogs
[\[166a.4\]]mkhas pa'i spyod pa yin/_/zhes bya ba la/_phan 'dogs pa'i mkhas pa ni sbyin pa las ldog pa'i rgyu dmyal ba mngon sum du bstan pas so/_/nyes pa byung ba zhes bya ba ni rlung dang mkhris pa dang bad kan byung ba'o/_/'dis [#]ni rang gi 'tsho ba bstan pa yin no/_/
[\[166a.5\]]nyes pa byung ba'i 'og tu yang zhes bya ba ni nyes pa byung ma thag ces bya ba'i don to/_/zhi ba'i lam der zhes bya ba ni nyes pa mi 'byung ba'i lam du ste/_nyes pa mi skye ba ni tha mal par gnas pa'o/_/nyes pa byung ba'i 'og tu yang nyes pa de zhi ba'i lam du 'gro bar bya ba ste/_nang
[\[166a.6\]]byung ba de ma thag par nyes pa de dag nyid la zhi ba'i lam du 'gro bas so/_/zhi ba'i lam du 'gro bas kyang ma rung ba ni tshabs cher gyur la zhes bya ba yin te/_gsor mi rung bar gyur pa'o/_/cho ga spyad pa nongs pa yis/_/zhes bya ba ni mthun pa'i zas kyis ma bzlog [#]pa dang /_mi
[\[166a.7\]]mthun pa'i zas bstan [#]pas ni sman mi thogs pa [#]zhes bya ba yin te/_ngal ba'i 'bras bu nyi tsher zad de/_de ltar nad nye bar zhi bar mi 'gyur ro/_/de ltar dpe bstan nas dpe bsgrub par bya ba de bstan pa'i phyir/_sbyin la zhugs pa bdag gi [#]sdug bsngal 'di/_/zhes bya ba'i tshigs
[\[166b\]]
[\[166b.1\]]bcad yin te/_/dpyad kyis slon [#]par rab tu mi 'gyur dogs/_/zhes bya ba ni phan par bstan pa'i dpyad kyis gso ba'i yul du mi 'gyur ba'o/_/de bsgrub [#]pa'i phyir khyod kyis [#]phan pa bstan pa'ang zhes bya ba'i tshigs bcad phyed bstan pa yin te/_phan pa bstan pa yang mi nyan par
[\[166b.2\]]zhes bya ba ni phan 'dogs pa'i gdams [#]ngag mi sgrub pa'o/_/sems zhes bya ba ni sbyin par 'dod pa'i yid do/_/nad dang 'dra ba ni de'i sbyin pa'i sems te/_sems la gnas par gyur pas de'i sgrar brjod de/_ji ltar sgra 'byin zhes bya ba de bzhin no/_/nor ni 'khor
[\[166b.3\]]gsum khyad par rgyu yin te/_/zhes bya ba'i tshig gang sngar bstan pa de las 'di brtsams pa yin te/_/sbyin pa sdig par 'gyur zhes gang smras shing /_/zhes bya ba'i tshigs bcad de sbyin pa sdig par 'gyur zhes gang smras pa zhes bya ba la/_ji ltar smras pa yin zhe na/_nor
[\[166b.4\]]ni 'khor gsum gyi rgyu yin te/_sbyin pas chud zos par 'gyur zhing de'i rgyus chos kyang nyams par 'gyur la/_nor yang chos kyi khyad par rgyu yin zhes bya ba yin te/_nor ni 'khor gsum gyi rgyu yin no zhes bshad par gyur pa'o/_/gal te sbyin pa sdig yin na ni gzhan
[\[166b.5\]]du na nor ji ltar sdig par 'gyur ba ma yin te/_sbyin pa ni chos ma yin par bshad pas so/_/gter du sbas pa'am/_'jig par 'gyur ba de chos su 'gyur ro zhe na/_de bstan pa'i phyir/_de ni gter sbas zhes bya ba la sogs pa'i tshigs bcad smos pa yin no/_/de
[\[166b.6\]]bas na nye bar longs spyod pas na chos kyi rgyur gyur pa yin te/_kun tu 'dzin pa ni ma yin no/_/nye bar longs spyod par 'dod pa'i tshul dang /_'dod pa'i rgyur nor gyi dbang du byas pa ma yin zhing chos kyi rgyu yang ma yin te/_bar du gcod par byed pas so/_/gter sbas
[\[166b.7\]]zhes bya ba ni nor gter du sbas na ci zhig chos kyi rgyur gyur zhes pa'o/_/'on te 'jig pa ste 'jig pa ni rkun po la sogs pa rnams pa lngas so/_/mngon ston phrogs par gyur pa ni mngon sum du'o/_/rkun ma smos pas rgyal po la sogs pa bzung [#]ste/_lnga po de dag kyang ma byin par
[\[167a\]]
[\[167a.1\]]len par chos mthun pas so/_/de ltar lnga dang thun mong du gyur pa yin pas 'jig par bstan to/_/gang gong du bstan pa'i/_sbyin pa tshul min mi byed len pa po/_/zhes bya ba dag gi lan [#]bstan pa'i phyir/_nor sbyin pa ni dmyal bar 'gro ba dang /_/zhes
[\[167a.2\]]bya ba'i tshigs bcad 'di bstan pa yin no/_/de bsgrub [#]pa'i phyir/_/khyod kyi tshig de gzhan du ma gyur cig_/ces bya ba'i tshigs bcad bstan pa'o/_/phan par 'dod pa bzhin brtan [#]par bya ba'i lag pa brkyang ste zhes bya ba ni [#]phan zhing brtan pa'i lag pas so/_/
[\[167a.3\]]phan par smras na yang legs par rtogs la gang du dga' bar song shig pa ste/_sbyin pa las log par gyis shig pa'o/_/brdzun du smras na yang legs par rtogs la gang du dga' ba der song shig pa ste/_sbyin pa la 'jug par gyis shig pa'o/_/de gnyis
[\[167a.4\]]kyis cir 'gyur zhe na/_de smras pa/_phan par smras pa 'di legs par rtogs la gal te sbyin pa las ldog na ni bde ba dang ldan pa yin te/_gus bcas dran par gyis zhes pa'o/_/gal te brdzun du smras na yang legs par rtogs la sbyin pa las ma
[\[167a.5\]]log na ni 'gyod bzhin nga ni dran par byas so [#]zhes bya ba yin no/_/gang sngar bstan pa'i brdzun du smras pa la legs par rtogs la sbyin pa las ma log pa ni/_'gyod bzhin nga ni dran par byos/_/zhes bya ba de'i lan brtsam [#]pa'i phyir/_phongs pa rnams kyis bag [#]spobs te
[\[167a.6\]]bslangs pa la/_zhes bya ba'i tshigs su bcad pa 'di yin no/_/des [#]na phongs pa rnams kyis bag phab ste bslangs pa gang yin pa de ni phongs pa rnams kyis bag phab spobs te bslangs pa'o[#]/_/mi bzad pa yang yin la me lce yang yin pas mi bzad me lce 'bar ba'o/_/mi bzad me lce
[\[167a.7\]]'bar ba des phog nas spyi'u tshugs su lhung yang ngo /_/de'i bsod nams kyi mthu yis zhes bya pa ni [#]gang gi bsod nams kyi mthus [#]zhe na/_sngon byas pa'i ste [#]gang gong du bstan pa'i bdag gi skal ba'i mthu la brten pa dang /_sbyin pa la yang [#]nyes dmigs med par yang shes pa dang /_
[\[167b\]]
[\[167b.1\]]'jig rten pa'i yang dag pa'i lta ba las kyi 'bras bu la yid ches pa'i mtshan nyid kyi bsod nams da ltar byung ba dang /_de gnyi ga'i bsod nams kyi mthus [#]so/_/bsod nams khyad par can las byung ba'i zhes bya ba 'dis ni gnyi ga bstan te/_des na khyad par can
[\[167b.2\]]zhes smos so/_/da [#]ni char 'bebs 'bar bar byed/_/ces bya ba ni 'phags pa de'i rdzu 'phrul ston pa yin no/_/slob dpon dpa' bos mdzad pa'i skyes pa'i rabs rgya cher bshad pa las tshong dpon gyi skyes pa'i rabs so//_//tshul khrims dang gtong ba la sogs
[\[167b.3\]]pa'i tshig 'di dag gis ni bsod nams dang ye shes kyi tshogs dang ma 'ongs pa dang /_da ltar gyi bsod nams dang ye shes kyi tshogs kyi 'bras bu bstan to/_/gtong ba dang tshul khrims rnam pa gnyis ni da ltar byung ba'i bsod nams kyi tshogs te/_sbyin pa dang tshul khrims
[\[167b.4\]]kyi mtshan nyid du bstan to/_/[#]mang du thos pa zhes smos pa ni da ltar byung ba'i ye shes kyi tshogs so/_/cho rigs dang dul ba zhes smos pa ni 'das pa'i tshul khrims dang dul ba las byung ba'i bsod nams kyi tshogs kyi 'bras bu'o/_/'das pa'i sbyin pa las byung ba'i bsod
[\[167b.5\]]nams kyi tshogs kyi 'bras bu ni sbyor ba [#]phun sum tshogs pa nyid do/_/shes pa zhes bya ba sa ni 'das pa'i tshe'i ye shes kyi tshogs kyi 'bras bu'o/_/'di dag gis dregs pa med de zhes pa [#]sgyu rtsal du ma dang skad kyi rnam pa [#]shes kyang ngo /_'di dag ni gong du bshad pa'i sbyin
[\[167b.6\]]pa'i khyad par gyi don no/_/glo bur ba thams cad la zhes brtsams te/_sbyin pa po'i gtso bor gyur pa de rgyu des na 'jig rten la phan pa'i phyir zhugs pa'o/_/ser sna la sogs pa'i nyes pas zil gyis ma non pa zhes bya ba la/_'dir sogs pa'i sgra ni chags pa dang /_phrag dog
[\[167b.7\]]dang /_/zhe sdang la sogs pa ste/_sbyin pa'i bgegs kyi rgyur gyur pas nyes pa zhes smos so/_/'dod pa'i don 'byor the tshom med gyur pas/_/zhes bya ba la/_byin pa de ni 'dod pa'i don no/_/ma byin pa de ni the tshom ste/_de med pa yin pa'i phyir 'dod pa'i don 'byor the tshom
[\[168a\]]
[\[168a.1\]]med pa'o/_/de bas slong zhes nges par zhes bya ba la/_nor gang slong ba de ni slong zhes nges par smras so/_/gang gi phyir zhe na/_smras pa/_de'i sems ni zhes bya ba la sogs pa smos te/_chags pa'i skabs med par byas pa ste/_sems can gyi don la
[\[168a.2\]]chags pas so/_/shin tu mi bzad nor min zhes bya ba la/_mi bzad pa ni drag pa'o/_/de rab tu mang por gyur pa'i phyir shin tu'o/_/gzhan mang po gzhan dag ste/_nor ma yin pa dag las kyang nor ma yin pa 'di shin tu mi bzad nor min pa'o/_/de ltar bsags
[\[168a.3\]]pa dang /_bsrung ba gnyis kyi dus na yang nyes pa chen por gyur pas na phung khrol lam nor ba yin par bshad do/_/rgyu rkyen med par myur du chud za ba'i/_/zhes bya ba la bar du gcod pa'i nyes pa yin pas na'o/_/myur du zhes bya ba ni yun mi rung bar ro/_/de la mi thogs
[\[168a.4\]]pa'i tshul gang yang [#]yod pa de ni rgyu rkyen med par myur du chud za [#]ba zhes bya ba yin te/_'dis ni legs par bsrungs [#]bzhin du yang 'jig pa dang /_myur du 'jig [#]par bshad do/_/chags pa'i gzhi yin pa'i phyir/_des na ngan 'gro'i grogs su gyur pa yin te/_ngan
[\[168a.5\]]'gro'i lam gyi ded dpon zhes bya ba'i don te[#]/_ji ltar ded dpon gyis [#]lam du 'jug pa rnams kyi [#]grogs byed par gyur pa de bzhin du'o/_/bdag dang gzhan gyi 'byor pa thob ces bya ba la/_gzhan gyi 'byor pa thob pa ni mthong ba'i chos la slong ba rnams kyi dbul ba 'jig
[\[168a.6\]]pa'i phyir ro/_/bdag gi 'byor pa thob pa ni phun sum tshogs pa thams cad kyi pha rol tu phyin pa'i rgyur gyur pas so/_/don dang mthun par 'gyur ba zhes bya ba ni 'dod pa'i don zhes bya ba'i tha tshig ste/_'dod pa'i don phun sum tshogs pa'o/_/slong bas bslang zhes
[\[168a.7\]]nges par smras pa la sogs pa 'dis ni sbyor ba phun sum tshogs pa bstan to/_/phongs pa rnams kyi zhes bya ba la sogs pa 'dis ni dngos gzhi phun sum tshogs pa bstan to/_/'jig rten dag na nor ni phal cher yang /_/zhes bya ba'i tshigs su bcad pa 'dis ni mjug phun
[\[168b\]]
[\[168b.1\]]sum tshogs pa bstan te[#]/_des na sbyin pa'i snga rol na yid bde bar 'gyur ba dang /_sbyin pa'i tshe na dang ba dang /_tha mar byin nas kyang rjes su dga' bar bya'o zhes bcom ldan 'das kyis gang bstan pa de dang yang 'thad pa nyid do/_/ji ltar 'dod pa bzhin zhes bya ba la
[\[168b.2\]]gang gi tshe gang slong ba de'i tshe de byin pa yin te/_de bas na ji ltar 'dod pa bzhin zhes bya ba 'dis ni dus dang mthun pa'i sbyin pa bstan to/_/nyon ma [#]mongs par zhes bya ba la ngor lta ba dang sbyin pa dman pa dang ldan pa mi sbyin pa ste/_des na bu lta bu la phan pa'i ched du
[\[168b.3\]]dgag pa yin te/_'dis ni yun ring ba'i bde ba'i rgyur gyur pa bshad do/_/gus pa khyad par can gyis brgyan/_/zhes bya ba ni bkur sti'i sbyin pa'o/_/rlabs che bas zhes bya ba ni rgya che ba'o/_/kun tu zhes bya ba ni phyogs su ma lhung bar bstan pa'o/_/yon tan
[\[168b.4\]]'di dag dang ldan pas na de nyid sbyin pa rlabs po che'o/_/nor dang 'bru dang rin po che dang yo byad kyi rnam pa bzhi smros pa ni yang dag par tha snyad dang /_bsags par bya ba dang yongs su longs spyad pa 'di dag 'jig rten na yongs su gzung [#]ba'i dngos po ste/_de bas na
[\[168b.5\]]bzhi po nyid smos so/_/sbyin pa chen po zhes bya ba ni sngon gyi dus nas byed pas kyang ngo /_/slong ba'i tshig smra ma phod de/_bdag gi zho shas 'tsho ba zhes bya ba ni rkun po zhes bya ba'i don to/_/de ste bdag skal ba chung ba'i skyon gyis mtho bar gyur pa zhes bya ba la/_bdag skal
[\[168b.6\]]ba chung ba'i skyon gyis zhes bya ba bdag gi skal ba chung ba'i skyon ni dbul ba 'byung ba'i las dang /_longs spyod pa'i [#]bar du gcod par gyur pa zhes pa ste/_mthong bar gyur pa de'i dbang du byas nas so/_/nor rnams ngo ni mi rtag par/_/zhes bya ba'i tshigs su bcad pa dang po'i phyed
[\[168b.7\]]'dis ni mi rtag par brtags te/_sems mi gdung bar bstan to/_tshig rkang 'og ma gnyis kyis ni slong ba rnams la ltos te yid gdungs par bstan to/_/de bsgrub [#]pa'i phyir/_sbyin pa dang bkur sti zhes bya ba la sogs pa'i tshigs su bcad pa ste/_sbyin pa [#]dang bkur stis
[\[169a\]]
[\[169a.1\]]yun rings [#]bde byas pa zhes bya ba la/_sbyin pa [#]dang bkur sti ni sbyin pa dang bkur sti'o/_/de gnyis las gang byung ba'i bde ba ni sbyin pa dang bkur sti'i bde ba'o/_/des byas pa ni sbyin pa dang bkur stis bde ba byas pa'o/_/bslang ba ni de ltar dka' ba lta zhig ces bya ba la/_/
[\[169a.2\]]bdag ni re zhig 'dris pa la [#]slong bar mi spro na/_ma 'dris pa la'ang slong bar byed pa de dag ni re lta zhig dka' snyam pa ste/_de bas na dka' ba lta zhig bya'o/_/sbyin pa drags pa zhes bya ba la/_sbyin pa drags pa nyid kyi nyes dmigs kyis nyams par ston pa yin te/rkun pos ma khyer zhes bya ba la sogs
[\[169a.3\]]pa'i tshigs bcad phyed kyis so/_/zhugs pa ni zhugs pa nyid yin te/_sbyin pa de la rjes su chags pa ste sbyin pa la zhugs pa'i chags pa ste/_byams pas bskyod pa'o/_/de bas khyod la phan phyir zhes bya ba'i tshigs bcad gnyis kyis sbyin pa drags pa'i rgyus nor zad pa dang /_ma byin pa
[\[169a.4\]]las ni 'brel par bshad de/_de gnyi ga'i dpe bstan pa'i phyir smras pa/_chung ngu god kyang zhes bya ba la sogs pa'i tshigs bcad 'di smos pa yin te/_rtag tu zhes bya ba ni rgyun tu'o/_/chung ngu god kyang zhes bya ba la/_kyang gi sgras ni mang po spyad [#]pa lta smos kyang ci dgos zhes
[\[169a.5\]]bya ba'i don to/_/gang gis [#]dus rtag tu byas pa yang grog [#]mkhar ltar mthon por byas pa'o/_/dar bar 'dod pas bsam pa byas na legs/_/zhes bya ba 'dis ni zad cing god pa'i lam zhes bya ba bstan pa yin no/_/ma rabs zhes bya ba ni sbyin pa mi byed pa'o/_/sbyin par
[\[169a.6\]]byed pa ni 'phags pa nyid de/_tshigs bcad 'og nas smos pas gang thob pa'i rgyu 'di las gang thob par 'dod pa ni ma rabs zhes bya ba'i don to/_/'di ltar gyur kyang gal te ma byin na/_/zhes bya ba'i lan ni/_bdag la med kyang rung zhes bya ba 'di'i don te/_gang yang sngon gyi 'byor pa bzang
[\[169a.7\]]po thob par 'gyur/_/zhes bya ba 'di ji ltar sbyin pa [#]byin pa 'phags pa nyid de[#]/_des na de ma rabs su bsgrub pa'i phyir/_slong pa'i sdug bsngal zhes bya ba'i tshigs bcad do/_/slong ba nyid shi ba yin pas slong ba shi ba dang 'dra'o/_/de'i gnyen po'i lam ni nor thob pa dang
[\[169b\]]
[\[169b.1\]]nor rnyed pa'o/_/des de'i sdug bsngal gso bar byed de sdug bsngal ni dbul ba'i sdug bsngal lo/_/de yis phongs pa ni slong ba shi ba dang 'dra ba nyid kyis so/_/ser bas bsnun par byed pa ni ma rabs te/_slong ba shi ba dang 'dra ba 'dzin pa la yang med ces bya ba'i ser bas rdeg
[\[169b.2\]]par byed [#]pas so/_/gang rdeg par byed pa de ni ma rabs te/_khyad par du yang ya rabs gzi byin can gyis de rdeg par byed pa ni ma lags [#]so/_/de ltar re zhig 'di'i ma rabs bsgrubs [#]nas/_gang zhig thob phyir ser sna zhes bya ba la sogs pa'i tshigs bcad phyed po de'i don bsgrub [#]
[\[169b.3\]]pa'i phyir[#]/_slong bas brdungs [#]nas zhes bya ba la sogs pa smos so/_/gzhan la phan pa la zhugs pa la ci sogs par byed dam zhes pa ste/_snga na med pa'i rin po che la sogs pa bdag la med kyang rung ba [#]ste/_de bdag gi sems 'di ltar 'dis bsgrub pa'o/_/gang zhig
[\[169b.4\]]thob phyir ser sna'i sems byung ba/_/zhes bya ba 'dis bsgrub [#]pa'i phyir/_slong bas gdungs shing zhes bya ba'i don de ser sna'i sems kyis slong ba'i bde ba mi bsgrub [#]cing snga na med pa sogs pa ni mi rigs pa nyid du bstan to/_/gang zhig thob pa'i phyir ser sna'i sems byung ba na[#]/_
[\[169b.5\]]da ni skyes pa la yang mi rigs pa'i dbang du byas nas gang gis ser sna'i skyon zhes bya ba'i tshigs bcad bshad do/_/gang gis ser sna'i skyon ni 'phel 'gyur zhing /_/zhes bya ba la/_ser sna ni gzhan gyi phun sum tshogs pa la mi bzod pa ste/_des ni snying rje med par bstan te/_/
[\[169b.6\]]gtong ba'i sems kyang skye bar mi 'gyur ba/_/zhes bya ba la chags pa'i gnyen pa ni gtang [#]ba'i sems te/_yongs su skye ba zhes bya ba 'dis ni shes rab rnam par 'phel bar byed pa ste/_shes rab kyis ni phan pa [#]med pa ngo bo nyid kyis yongs su spyod pa'i phyir ro/_/gtang [#]
[\[169b.7\]]pa'i sems skye ba de dang sbyin pa ste/_skyes na yang [#]zhes bya ba'i don te ma [#]skyes pa la lta smos kyang ci dgos/_de yongs su gzung [#]bar snyad btags zhes bya ba ni yongs su gzung [#]ba nyid snyad btags pa [#]ste snyad btags pa ni sgrib pa'i chos so/_/yang na gya gyu'o/_/yongs su gzung [#]
[\[170a\]]
[\[170a.1\]]bar snyad btags pa [#]mi ltogs par ni yongs su gzung bar snyad btags pa'i rang bzhin no/_/de gang zhe na/_phongs pa ste/_'dis rnam par bcom pa yin pas phongs pa nyid las yongs su gzung bar snyad btags pa nyid [#]do/_/yongs su gzung [#]
[\[170a.2\]]ba'i tshul nyid du gnas pas bcom zhes bya ba'i don te/_phongs pa'i rgyu yin pas rgyu la 'bras bu btags pa'o/_/phongs pa de nyid bsgrub [#]par 'dod pas/_glon ni 'gyu ba bzhin du zhes bya ba'i tshigs bcad brtsams so/_/glog ni 'gyu ba bzhin du zhes bya ba la sogs
[\[170a.3\]]pas ni skad cig gis 'jig cing mi rtag par bstan te/_rang nyid rnam par 'jig pa'i phyir ro/_/thun mong zhes bya ba 'dis ni lnga'i thun mong du gyur pa ste/_'dis ni rnam par 'jig pa'i rgyus 'jig pa'i [#]phyir te 'bral ba'i mi rtag pa bstan to/_/phongs pa du ma'i rgyu
[\[170a.4\]]zhes bya ba ni [#]sngar bstan pa'i phongs pa zhes bya ba da nyid bstan te/_phongs pa'i rgyu zhes bya ba ni bsags pa dang 'jig [#]pa'i dus su bsrung ba dang /_grang ba dang /_tsha ba dang /_gsad [#]pa dang /_bcing ba dang /_brdeg pa la sogs pa phongs [#]pa'i rgyu'o/_/'dis ni yongs
[\[170a.5\]]su bcom pas phongs [#]pa nyid du bstan to/_/de ltar phongs pa la nor gyi ser sna'i ya rabs su zhig bstan [#]par byed de nor sbyin pa nyid la su zhig 'di ltar ser sna byed pa'o/_/da ni de'i rgyu bstan pa'i lam las brtsams te/_brgya byin khyod kyis zhes bya ba'i tshigs su bcad pa
[\[170a.6\]]'di'o/_/gnyen pa ni bdag nyid kyi nye du lta bu ste/_ci'i phyir na phan pa smras pas so/_/de bas lam min zhes bya ba la/_sbyin pa'i lam ma yin pa ni sbyin pa ma yin pa ste/_smras pa phan pa ma yin pa bstan cing sgrubs pas ni khro ba yongs su 'dzin pa'i phyir/_khyod kyi
[\[170a.7\]]thugs ni zhes bya ba'i tshigs bcad smos so/_/mthun pa'i phyogs nyid bgrod par dka' ba'o/_/ngo bo nyid kyi [#]sbyin pa ni ngo bo nyid kyis sbyin pa'o/_/ngo bo nyid kyi [#]sbyin pa'i mi mthun pa'i phyogs ni sbyin pa ma yin pa ngo bo nyid kyis mi mthun pa'o/_/bgrod dka' ba ni sdug bsngal gyis [#]
[\[170b\]]
[\[170b.1\]]bgrod dka' ba'i phyir ro/_/gzhug pa ni 'gro ba'o/_/sla ba zhes bya ba ni 'bad pa chung dus so/_/'byor pa phun sum tshogs pa zhes bya ba ni [#]gos dang /_rgyan dang /_yo byad dang /_mal cha la sogs pa gzung [#]ngo /_khang mdzod yongs su gang ba dang zhes bya ba 'di gnyis
[\[170b.2\]]kyis ni gang sogs shing 'du [#]ba de bstan to/_/gang sogs pa de'i dbang du byas nas/_legs par byed cing zhes bya ba la sogs pa ste/_legs par byed pa ni ji ltar bya ba de bzhin du byed pa'i phyir ro/_/rlabs che baM ni re re la yang las kyi mtha' mang po yod pa'i phyir ro/_/
[\[170b.3\]]rnam pa sna tshogs pa ni zhing rmed pa dang chong la sogs pa ste/_zhing gi rnams ni sna tshogs pas so/_/dar bar gyur pa zhes bya ba ni brtan pa dang gnas par gyur pa ste/_gnas par gyur pa gang yin pa de ni 'jig rten na dar [#]bar gyur pa zhes bya ba'i don yin te/_'jig rten
[\[170b.4\]]dbang phyug dbang du gyur pa zhes bya ba ni gang gis 'jig rten gyi dbang phyug gi [#]dbang du gyur pa ste/_sems can 'jig rten pa rnams bka' bzhin du byed par bstan to/_/bdag gi blo yis zhes bya ba la sogs pa smos pa la/_rang gi blos [#]lcogs pa ni bdag gi blos [#]
[\[170b.5\]]lcogs pa'o/_/des mnyam par gzhag [#]pa ni ma yengs [#]pa'am/_yang dag par khyab par byas pa'o/_/las dang yon tan gyi dbang du byas pa ste/_de yang grags pa'i rjes su mthun par 'gyur ba'i 'jig rten pas rab tu bsngags pa ni rigs mtho ba'am grags ba dang
[\[170b.6\]]rjes su mthun pa'o/_/de yang rnam pa gnyis te/_las dang rigs dang rjes su mthun pa'o/_/'gran zla zil mnan te zhes bya ba ni dgra'i phyogs las brtsams pa'o/_/skye bo rnams ni zhar la grogs btsal nas/_/zhes bya ba ni tha mal pa rnams las brtsams pa'o/_/
[\[170b.7\]]zhar la zhes bya ba ni phan tshun 'dud cing phyag 'tshal ba'o/_/mdza' bor bcas la zhes bya ba la sogs pa [#]ni grogs po'i phyogs las brtsams pa'o/_/rgyal po las kyang zhes bya ba ni phun sum tshogs pa bstan pa'i rgyu nyid du bstan te/_des yongs su bsrung ba'i phyir
[\[171a\]]
[\[171a.1\]]ro/_/dpal gyis 'khyud gyur na zhes bya ba yin te/_'di ltar yongs su gtong ba can ni 'byor pa dang bde ba yin te/_'di ni nye bar longs spyod pa'o/_/sdom zhing mi g.yeng gnas pa zhes bya ba la sdom pa ni sbyin pa las ldog pa'o/_/mi g.yeng ba ni nye bar
[\[171a.2\]]longs spyod pa las ldog pa'o/_/yang na mi g.yeng ba ni rgyal po la sogs pa'i chad pa'i las kyis so/_/de la ma rabs 'gyur ba zhes bya ba ni gang de ltar bstan pa ste/_'phags pas ma rabs chos bya zhes bya ba la sogs pa de'i lan gyis bstan pa yin no/_/'byor pa med
[\[171a.3\]]par zhes bya ba la/_'byor pa med bzhin du ste/_bdag gi [#]don zhes bya ba las brtsams pa'o/_/gang zhig ces bya ba la sogs pa'i tshigs su bcad pa gnyis bstan pa las 'jig rten pa dang /_nyan thos dang rang sangs rgyas kyi dbang du byas pa'o/_/gzhan gyi
[\[171a.4\]]don las zhes bya ba'i tshigs su bcad pa 'di ni 'jig rten pa'i dbang du byas pa ste/_bdag gi don ched cher 'dzin pa'o/_/gzhan gyi don ched cher mi 'dzin pa des kyang sbyin dgos pa yin te/_de ci'i phyir zhe na/_'dis ni longs spyod chog pa med pas so/_/des
[\[171a.5\]]ni mthong ba'i chos kyis bde ba bstan nas mtho ris thob mi 'gyur zhes bya ba ni [#]'jig rten pha rol gyi bde ba'o/_/ci'i phyir mthong [#]ba'i chos nyid la bsod nams su mi 'gyur zhe na/_sbyin pa'i 'bras bu ni 'byor pa yin pas so zhes bya ba'i don to/_/ser sna la sogs zhes bya ba
[\[171a.6\]]'di'i don ni nyan thos dang rang sangs rgyas kyi dbang du byas pa ste/_gang gi phyir de ni nyon mongs pa spong ba la [#]'bad pas so/_/'byor pa de'i phyir zhes bya ba ni phun sum tshogs pa'i rgyu'i phyir ro/_/gang zhig skye shis nyen pa'i zhes bya ba'i tshigs su bcad pa 'dis ni byang chub
[\[171a.7\]]sems dpa'i dbang du byas pa ste rga ba dang shi ba zhes bya ba la/_gnyis kho na smos pas ni nad ni nges par 'byung ba'i phyir la/_skye ba ni ma bshad kyang grub pa'i phyir 'di ltar bstan to/_/bdag kyang gtong byed cing zhes bya ba 'dis ni sems can gyi don byed pa'i tshul khrims la 'jug
[\[171b\]]
[\[171b.1\]]pa'i mtshan nyid bstan to/_/gzhan sdug bsngal bas bdag gi bde ba mi myong ba zhes bya ba 'dis ni sdom pa'i tshul khrims bstan to/_/khyim bdag 'byor pa phun sum tshogs pa zhes bya ba la sogs pa gang bstan pa de'i lan ni nor rnam pa phun sum tshogs pa zhes bya ba'i tshigs bcad
[\[171b.2\]]do/_/bdag gi bsgrub [#]pa phun sum tshogs pa dang /_gzhan gyi bsgrub [#]pa phun sum tshogs pa'i rgyu ni bdag gi sgrub pas gzhan gyi don las brtsams te/_shing rta gcig gis zhes bya ba la sogs pa'i tshigs su bcad pa'o/_/gang du lam drangs pa [#]zhes bya ba ni dang po'i
[\[171b.3\]]lam byed pa'o/_/gzhan zhes bya ba ni gnyis pa'o/_/de bzhin gzhan zhes bya ba ni gsum pa'o/_/bde ba ni zhes bya ba ni gtso bor gyur pa ste/_dang po gang gi rjes su 'gro ba la sogs pa'i blos 'khor bar byang chub sems dpa'i lam dam pa ma yin pa ste/_bdag gi
[\[171b.4\]]don mchog tu byed pa ni lam mo/_/'di ltar gyur kyang zhes bya ba ni 'byor pa ma zad par gyur kyang ngo /_/mi bzad ngan pa zhes bya ba la ngan pa ni shin tu smad pa'o/_/mi bzad pa ni sdig pa mchog tu byed pa'o/_/nyes dmigs ma mthong nas zhes bya ba ni 'jig rten 'di'i bsad
[\[171b.5\]]pa dang bcing ba la sogs pa grags pa ma yin pa'i nyes dmigs dang /_'jig rten pha rol du ngan 'gro la sogs pa'i nyes dmigs so/_/rab tu 'jug pa ni rab tu 'gro ba'o/_/gang gis she [#]na/_shin tu g.yengs pa'i sems kyis so/_/khyod kyis nor ni zad par
[\[171b.6\]]'gyur ba'ang ma bsams shing [#]zhes bya ba 'di'i bsdus pa'i don ni slong ba'i skye bo'i [#]sdug bsngal bsal ba'o/_/mi byed pa'i rgyu de yang gsum ste/_nor la chags pa dang /_bdag gi bde ba la chags pa dang /_mi dge ba'i bshes gnyen la brten [#]pa'o/_/rgyu gsum po de dag
[\[171b.7\]]zil gyis mnan nas gzhan gyi don sgrub pa la sems brtan par 'gyur ba'i phyir ro/_/rab tu che ba brtan [#]zhes bya ba ni tshigs bcad snga ma 'dir bzlog pa bstan pas 'jig rten gyi ngo bo nyid bstan te[#]/_nor ni zad par gyur pa zhes bya ba bzlog [#]pas so/_/grags pa dang 'gal
[\[172a\]]
[\[172a.1\]]bar gyur pas zhes bya ba'i phyed kyis ni bdag gi bde nyams zhes bya ba 'di'i mi mthun pa'o/_/bdag gi bde la chags pas zhes bya ba ni nga yis bslus pa zhes bya ba'i mi mthun pa'i phyogs bstan to/_/shin tu g.yengs pa'i sems kyis rab tu 'jug_/ces
[\[172a.2\]]bya ba ni bdag nyid chen po phun sum tshogs pa'i zhes bya ba 'di'i bzlog pa'i phyogs so/_/skye bo ni skye ba [#]tha mal pa'o/_/de ltar mi mthun pa'i phyogs dang gnyen po bsten te/_byams kyis bskyod pa zhes bya ba brgya byin gyis dang po smras pa de'i dbang du byas pa'o/_/da ni e ma'o
[\[172a.3\]]rlabs chen zhes bya ba la sogs pa tshigs su bcad pa gnyis ni khyim bdag 'byor pa phun sum tshogs pa zhes bya ba la sogs pa lha'i dbang po brgya byin gyis smras pa de'i dbang du byas pa ste/_rlabs chen khyad par gsal ba zhes bya ba la/_rlabs che ba nyid kyi khyad par
[\[172a.4\]]des rang bzhin gyis rlabs che ba ste/_bdag nyid la chags pa med par gzhan la phan pa dang bde ba la 'jug pa'o/_/ser sna nyid kyi mun pa ni ser sna'i mun pa'o/_/snying gi ser sna'i mun pa rab tu bsal [#]ba de nyid ni snying gi ser sna'i mun pa rab tu bsal ba'o[#]/_/ser sna ni
[\[172a.5\]]mun pa dang chos mthun pa yin te/_/nor ni snying po med cing sems can dag sdug bsngal bar byed [#]la phan par lta ba'i gnas su gyur pa'i phyir ro/_/de bsgrub [#]par 'dod nas smras pa/_rab tu sbyin la zhum pa'i sems su yongs ma gyur/_/zhes bya ba gang yin pa de nyid rnam pa [#]
[\[172a.6\]]snying la yod pa ste/_de bas na snying gi ser sna'i mun pa rab tu bsal ba'o/_/rab tu sbyin pas zhum pa [#]ni rab tu sbyin pa la zhum pa ste/_rab tu sbyin pa la zhum pa'i sems su yongs ma gyur/_/zhes bstan pa nor med par gyur kyang ngo /_/de bas sdom zhing mi g.yeng gnas byas
[\[172a.7\]]la/_/zhes bya ba 'di'i thabs kyis te ston pa'o/_/gang zhig skye shis nyen pa'i 'jig rten skyong 'dod pa/_/zhes bya ba byang chub sems dpas [#]smras pa de'i dbang du byas pa ni/_gzhan sdug pa'i sdug la ngo mtshar mi che ste zhes bya ba'i tshigs bcad do/_/'dir gzhan gyi
[\[172b\]]
[\[172b.1\]]sdug bsngal gyis sdug bsngal ba ni ngo mtshar ma yin no zhes bya ba ni gang sngar bstan pa'i gzhan sdug bsngal bas bdag gi bde ba mi myong ba [#]zhes bya ba de'i dbang du byas te bshad pa'o/_/snying rje'i dbang gis khyod ni 'jig rten phan par 'dod/_/ces bya ba ni gang sngar byang chub
[\[172b.2\]]sems dpas bstan pa'i gang zhig skye shis nyen pa'i zhes bya ba la sogs pa bstan pa yin no/_/gangs kyi ri bo rlung gis zhes bya ba'i phyed 'dis ni gang sngar bstan pa'i de la/_/khyod kyi dpal ldan nor yang ci zhig bya/_/zhes pa de bstan pa yin no/_/da ni de'i 'byor pa
[\[172b.3\]]mi snang bar byas pa'i rgyu las bsams te/_grags pa kun tu zhes bya ba'i tshigs bcad smros so/_/kun tu grags pa'i phyir zhes bya ba ni kun tu bstan pa'o/_/yongs su brtag pa ni yongs su brtags [#]pa'i phyir te/_ma [#]brtags par ni grags pa kun tu bsgrag cing
[\[172b.4\]]bsgrub par mi nus so/_/de ltar ma byas na ni zhes bya ba'i tshigs bcad phyed pa [#]'di la mdzes pa'i rjes su 'gro ba ni nor bu bzang po ste/_'dis ni mthong ba'i yul du bstan to/_/de bzhin du yon tan thos pa'i yul du bstan pa ni grags pa ste/_nor bu bzang po
[\[172b.5\]]lta bu ni grags pa'o/_/de ltar ma byas na ni zhes bya ba ni yongs su brtag pa ma byas par ro/_/nor bu dag ni grags pa yin pas nor bu'i grags pa'o/_/rin che ba nyid pas ni rin chen no/_/bdag gi grags pa yang mi ltos [#]la rin che ba nyid du yang mi ltos [#]pa ste/_nor bu bzang
[\[172b.6\]]po yin yang yongs su brtag pa med par ro/_/de bzhin du grags pa yang yongs su brtag pa med par ni kun tu grags par mi 'gyur te/_brtag pa'i rgyu des na/_/khyod kyi nor 'di rnams ni bdag gis sbas par gyur/_/zhes bya ba yin no/_/de bas zhes bya ba ni gang gi phyir brtags
[\[172b.7\]]pa'i rgyu [#]des khyod kyi nor sbas par gyur pa'o/_/des na sbyin pa char bzhin phobs zhes [#]bya ba ni gang nor sbas pa de nyid kyis bsgrub par bstan to/_/ngas ni rjes su bzung bas nor [#]yang zad mi 'gyur/_/zhes bya ba 'dis ni mchog sbyin par [#]bstan to/_/khyod kyis bzod par [#]byos
[\[173a\]]
[\[173a.1\]]zhes bya ba 'dis ni/_nor sbas pa de dang de 'dis ni bzod par mdzod cig pa'o/_/mgu bar byas pa zhes bya ba ni grags pa kun tu bsgrags pa zhes bya ba la sogs pa'i [#]tshigs bcad lngas so/_/de yi nor gyi [#]rnam pa slar byin te/_de bas sbyin pa zhes bya ba'i tshigs [#]
[\[173a.2\]]bcad sngar bstan pa des bstan to/_/bzod par byas nas zhes bya ba ni [#]bdag gis gtses pa 'di yang khyod kyis bzod pa mdzod ces bya ba 'dis bstan to/_/slob dpon dpa' bos mdzad pa'i skyes pa'i rabs rgya cher bshad pa las tshong dpon zil gyis ma non pa'i skyes pa'i
[\[173a.3\]]rabs so//_//ldum bu dang /_rtswa dang shing ljon pa yid du 'ong ba zhes bya ba 'dis ni grib ma phun sum tshogs pa bstan to/_/me tog dang 'bras bur ldan pa zhes bya ba 'dis ni zas phun sum tshogs pa'o/_/chu gtsang ma bai DUR+Ya lta bu zhes bya ba la sogs pa bzhis ni
[\[173a.4\]]ming gi tshogs btung ba phun sum tshogs pa'o/_/sa gzhi ne'u gsing [#]'jam pa dang ldan pa dang /_skye bo dka' thub can gnas pa dang ldan pas ni 'jigs pa med pa nyid du bstan te/_sngar bstan pa nyid kyis skye bo dka' thub can gnas pa'i rgyu bstan to/_/de ni lus
[\[173a.5\]]bzang zhes bya ba la sogs pa bzhis ni ming gi tshogs dang /_gzugs kyi lus phun sum tshogs pa bstan to/_/[#]yon tan de dag nyid dang ldan pa'i phyir/_gcan gzan ngan pas glags ltar bag mi tsha bar gnas te/_ji ltar glags mi lta bar 'dug ce na/_smras pa/_
[\[173a.6\]]ri dgas rgyal po'i tshul gyis zhes bya ba'o/_/cha byad dang /_chog shes pa gnyis kyis ni thub pa bzhin mdzes pa yin te/_gang gi phyir thub pa rnams ni cha [#]byad dang /_chog shes pas rab tu rnam par 'byed pa yin te/_de bas na 'di bstan to/_/bdag gis lags [#]
[\[173a.7\]]pa a dzi na gon zhes bya ba'i tshigs bcad 'dis ni bdag nyid ngan pa ste/_gnod par byed pa spangs ba zhes bya ba'i don to/_/slob ma bder [#]gnas shing zhes bya ba ni slob ma bzhin du bde bas slob ma bder gnas te/_bde ba byed pa'i phyir bde ba lta bu'o/_/'dul ba sbyin
[\[173b\]]
[\[173b.1\]]par nus pa'i dbang du byas nas slob ma nyid dang chos mthun pas bde ba yang yin te[#]/_'di ltar bde bas 'dul bar byed pa'o/_/yon tan khyad par can gyis skyes pa zhes bya ba ni yon tan khyad par can gyis yang dag par bskyed pa'o/_/byang chub sems dpa' de la byams pa
[\[173b.2\]]dang gus pa khyad par can te de la byams dang gus pa'o/_/phan tshun gnyen du 'brel pa ni skye gnas kyi 'brel ba ste/_des 'brel pa'i byams shing chags par gyur pa gang yin pa ni phan tshun gnyen du 'brel bzhin du gcig la gcig chags shing byams par gyur pa'o/_/
[\[173b.3\]]gcig la gcig ni phan tshun 'brel bas so/_/spobs pa dang bkur sti ni spobs pa dang bkur sti'o/_/de dag gcig la gcig spobs shing bkur stis rab tu mdza' bar gyur pa gang yin [#]pa de ni gcig la gcig spobs shing bkur sti byed pas rab tu mdza' bar gyur pa ste/_de
[\[173b.4\]]bas na 'di ltar ro zhes brjod do/_/dud 'gro'i rang bzhin la ni mi phyogs zhes bya ba ni srog gcod pa las ldog pa'o/_/bde ba dang mthun zhing zhes bya ba la sogs pa 'di'i lus ni phan pa yin bde ba ma yin pa dang /_bde ba yang ma yin phan pa yang ma yin zhes bya ba la
[\[173b.5\]]sogs pa rnam pa bzhi las de la phan pa med pa ni gcig tu mi bya ba yin no/_/gang du phan pa yod pa de ni gcig tu bya ba ste/_de la phan la bde ba ma yin pa dang /_phan la bde ba de ni bya ba yin no zhes bstan to/_/bde dang mthun zhing yon tan mi mthun tshul/_/zhes bya ba
[\[173b.6\]]ni gang du phan pa dang bde ba yod pa de bstan to/_/yon tan mthun zhing bde dang mi mthun tshul/_/zhes bya ba ni phan pa de nyid bde ba nyid du bstan to/_/yon tan phyogs la brten na ni zhes bya ba ni gang la phan pa yod pa de la brten pa zhes bya ba'i don to/_/gzhan la snying rje
[\[173b.7\]]dang sgrub pa ni snying rje dang sgrub pa'o/_/de gnyis kyis bla mar gyur pa ni gzhan la snying rje sgrub pa'i bla ma ste/_bsam pa dang sbyor ba gnyis che ba'o/_/yang na bdag dang gzhan la phan pa [#]sgrub pa'o/_/yang na gzhan la snying rje ba nyid sgrub pa yin pas gzhan la snying rje che ba'i bla mar gyur
[\[174a\]]
[\[174a.1\]]pa ste/_gzhan la phan par sgrub pa yin pas bla ma zhes brjod pa yin no/_/yon tan rjes [#]'gro rang bzhin phun sum tshogs/_/zhes bya ba la slob ma rnams kyi rang bzhin phun sum tshogs pa bstan to/_/slob ma dang bla ma'i phun sum tshogs
[\[174a.2\]]pa gnyis kyi grags pa lha yul du yang grags par gyur pa'o/_/dkyil 'khor yongs su rdzogs pa nye ba cung zad ma rdzogs pa bzang po ni yongs su ma gang ba'i mdzes pa'o/_/'du ba gang yod mtha' ni zhes bya ba la sogs pa'i tshigs bcad drug smos
[\[174a.3\]]pa la/_de la 'du ba gang yod do/_/zhes [#]bya ba'i tshigs bcad 'dis ni bsod nams kyi tshogs kyi 'bras bu g.yog 'khor dang longs spyod chen po'i bdag nyid srid pa'i phun sum tshogs pa mthar [#]rgud pa nyid du bstan te/_'du ba gang yod mtha' ni 'bral
[\[174a.4\]]bar 'gyur/_/zhes bya ba ni mthar 'bye ba [#]yin te/_'dis ni bsod nams kyi [#]tshogs kyi 'bras bu g.yog 'khor chen po dang bral zhing mthar rgud pa nyid du bstan to/_/dar ba yod na ngan pa rgud pa'i mtha'/_/zhes bya ba 'dis ni sbyin pa las byung ba'i bsod nams
[\[174a.5\]]kyi tshogs kyi 'bras bu longs spyod chen po las mthar [#]rgud pa nyid du bstan to/_/tshe yang glog bzhin 'gyu zhing mi brtan [#]no/_/zhes bya ba 'dis ni tshul khrims las byung ba'i bsod nams kyi tshogs kyi 'bras bu bdag gi [#]phun sum tshogs pa 'chi ba nyid kyis rgud
[\[174a.6\]]par bstan to/_/de [#]phyir zhes bya ba ni bsod nams kyi tshogs gsum po de nyid kyi phyir bag yod par bya ba ste/_phyis kyang de'i rgyu 'phel ba la bag yod par bya'o/_/yang na 'di'i bsdus pa'i don gzhan ni dge ba'i bshes gnyen dang /_lus dang srog dang bral ba dang /_rgud
[\[174a.7\]]pa dang /_'jig [#]pa zhes bya ba ste/_de bas na [#]mthar rgud pas 'jigs pa med ba las rgyu gsum gyis [#]bag yod par 'gyur te/_tshigs bcad 'dis go rims bzhin du sbyar ro/_/bag yod par bya'o zhes bstan pa la/_ji ltar bag yod par bya ba dang /_de'i phan
[\[174b\]]
[\[174b.1\]]yon bstan pa'i phyir/_de bas sbyin pa tshul khrims zhes bya ba'i tshigs bcad smos so/_/sbyin pa zhes bya bas [#]ni sbyin pa'i bsod nams kyi tshogs bstan to/_/tshul khrims brgyan pa zhes bya bas ni tshul khrims dang /_bzod pa'i bsod nams kyi tshogs bstan to/_/
[\[174b.2\]]tshul khrims las tha dad pa de yang gang zhe na/_gnod par byed pa la lan du gnod pa byed pa'i mtshan nyid kyi bzod pa med pa'o/_/tshul khrims med na ni gnod pa mi byed pa la yang gnod pa byed pa ste/_des na [#]gnod pa byed pa las ldog pa'o/_/de bas na spyir gnyi ga la sbyar
[\[174b.3\]]ba yin te/_tshul khrims smos pas bzod pa ma smos kyang grub pa yin no/_/skye ba'i ngan 'gro'i nang na zhes bya ba'i tshigs bcad kyi phyed 'og mas ni bsod nams kyi tshogs dang 'brel [#]pa'i phan yon no/_/rten ni gnas zhes bya ba'i don to/_/skar ma rnams kyi [#]dpal ni
[\[174b.4\]]zhes bya ba la sogs pa'i tshigs bcad gsum smos pa ni bsod nams kyi gnas su [#]smos pa'i phyir ro/_/de la skar ma rnams kyi dpal ni zhes bya ba'i tshigs bcad ni tshul khrims las byung ba'i bsod nams kyi tshogs kyi 'bras bu bsgrub [#]pa'i phyir te/_tshul khrims ni bdag
[\[174b.5\]]gi phun sum tshogs pa'i 'bras bu ste/_de yang ris 'dra ba las [#]tshul khrims de khyad par du gyur pa'i 'bras bu nyid du bstan to/_/skar ma rnams dang bsil bar rigs 'dra zhing chos mthun pa de las khyad par du gyur pa'i yon tan gyis zla ba mdzes pa yin te/_mdzes
[\[174b.6\]]shing khyad par du gyur pa yin no/_/'od zer can ni 'od dang ldan pa ste/_chos mthun pa'i 'od dang ldan pa [#]gzhan pa ba sangs la sogs pa'i 'od zer can 'od dang ldan pa'o/_/nyi mas zhes bya ba ni tshul khrims kyi rang bzhin gyi bsod nams kyi yon tan la sogs pa'o/_/sa'i
[\[174b.7\]]dbang phyug ces bya ba la sogs [#]pa'i tshigs bcad ni bzod pa'i rang bzhin gyi bsod nams kyi tshogs kyi 'bras bu ste/_nges par 'byung ba ste da ltar byung ba'i skyes bu'i byed pa dgon pa'i ri dgas kyang ci yang mi byed do zhes ston to/_/de ltar bsod nams ma yin pa rjes su 'brang
[\[175a\]]
[\[175a.1\]]ba zhes bya ba la/_ji ltar rjes su 'brang ba yin zhe na/_de bstan pa'i phyir/_bsod nams che bas zhes bya ba 'di'i don yin te/_bskrad pa nyid yin pas bskrad pa ste/_ji ltar gang su dag gis bskrad cing de [#]rjes su 'gro ba bzlog ste de dang mi mthun pa'i
[\[175a.2\]]phyogs la brten pa de bzhin du/_bsod nams che bas skrag ba bzhin du de nye bar 'gro ba'i glags skabs thob pas de'i mi mthun pa'i phyogs kyi bsod nams rab tu nyams pas de'i mi mthun pa'i phyogs so/_/khros bzhin zhes bya ba [#]gang la khros bzhin zhe na/_bsod nams
[\[175a.3\]]che ba la khros pa bzhin du drung du 'gro'o/_/sngar bstan pa'i de las sbyin pa tshul khrims zhes bya ba'i tshigs bcad des ni bsod nams nyi tshe spal ba la grogs po btsud pa yin no/_/sdug bsngal gzhir gyur [#]zhes bya ba'i tshigs bcad 'dis ni mi mthun pa'i phyogs spang
[\[175a.4\]]ba dang /_gnyen po'i phyogs bsten pa la grogs po dag yang dag par 'dzud pa yin no/_/sdug bsngal gyi gzhir gyur zhes bya ba ni [#]'di la sdug bsngal gyi gnas yin pas sdug bsngal gnas gzhi ste/_gang la sdug bsngal gyi gnas kyi bsod nams ma yin pa'i las
[\[175a.5\]]yod pa de ni sdug bsngal gyi gzhi'o/_/de bas na 'dis ni sdig pa'i las te ngan song gi rgyu nyid du bstan to/_/gang la gtam ngan dang rjes su 'brel pa'i sdig pa'i lam de ni gtam ngan rjes su 'brang ba'o/_/de bas slar log la zhes bya ba ni bsod nams ma yin pa'i lam [#]
[\[175a.6\]]las ldog pa ste/_ser sna dang tshul khrims 'chal cing mi bzod pa de las slar ldog pa'o/_/dpal ldan pa zhes bya ba ni mthong ba'i chos kyi grags pa la sogs pa'o/_/bde ba rab tu [#]'byung sgrub la/_zhes bya ba ni bde ba rab tu 'byung ba'o/_/de'i sgrub pa ni/_bde ba rab
[\[175a.7\]]tu 'byung ba sgrub pas te/_'dis sgrub pa yin pas sgrub pa'o/_/bsod nams spyad pa las [#]zhes bya ba ni bsod nams dang 'brel pa la ste/_'dis ni rtag tu byed pa la sbyor ba yin no/_/de ltar re zhig snyan par smra ba'i mtshan nyid kyi bsdu ba'i dngos pos bsdus nas don mthun pa'i bsdu
[\[175b\]]
[\[175b.1\]]ba'i dngos pos bsdu ba'i phyir/_bdag nyid chen po des bsams pa zhes bya ba smos te/_gzhan du na ji skad du smras pa de bzhin byed pa nyid du ston par mi 'gyur ro/_/'dir ci'i phyir sbyin pa dang don spyod pa'i bsdu ba'i dngos po ma bshad ce na/_de ni bshad pa nyid de/_sngar
[\[175b.2\]]sbyin pa'i rang bzhin gyi bsdu ba'i dngos po bstan pa ni phan tshun gnyen du 'brel pa bzhin du gcig la gcig byams par ni gyur zhes bya ba'i tshig rkang gis bsdus pa yin te/_thabs [#]sbyin pa yang bsdu ba'i dngos por grags pa nyid de yang brjod par mi bya'o/_/don spyod pa'i
[\[175b.3\]]bsdu ba'i dngos po yang bshad pa de [#]nyid de/_gcig la gcig spobs shing bkur sti zhes bya ba la sogs pa'i tshig rkang gis bstan te/_gang gi [#]phyir spobs shing bkur sti ni don spyod pa'i [#]bsdu ba'i dngos po ste/_de bas na bsdu ba'i dngos po bzhi yang bstan pa'i tshul nyid yin te/_
[\[175b.4\]]yang tshig bstan pa ni brjod par mi nus pa'i phyir ro/_/mgron la bsnyen bkur byed pa [#]ci'i phyir nus pa med ce na/_rtswa ni sos bcad par nus pa yin te/_de bas na bdag gi so rtses zhes bya ba'i tshigs su bcad pa 'di [#]ste/_sngar ma byung ba nyid bstan cing mgron la bsnyen
[\[175b.5\]]bkur mi nus pa nyid de/_de ltar gsal ba nyid du bstan pa'i phyir tshigs bcad brtsams pa yin te/_rtswa'i myu gu kha bo ni zhes bya ba ni rdzas dang ros mgron la sbyin du mi rung ba nyid du bstan to/_/yong ye zhes bya ba ni mdor ba spu na nus pa med pa dang mnyam pa'i smad pa ni cung
[\[175b.6\]]zad kyang med pa'i phyir ro/_/de bas sbyin pa mi nus pa zhes bya ba ni gzhan la phan 'dogs pa'i nus pa nyid la zhan pa'o/_/yang na nus pa med pa dang zhan pa ni nus med zhan pa ste/_slong ba rnams la phan 'dogs par mi nus pa'o/_/gson yang ci la phan zhes bya ba ni
[\[175b.7\]]gson pa zhes bya ba 'dis gzhan la phan 'dogs pa gang yin pa de ni nus pa med pas don ci zhig yod ces so/_/dga' ba zhes bya ba ni dga' ba'i rgyu ste/_rgyu la 'bras bu btags pa'i phyir ro/_/mya ngan yang mya ngan gyi rgyu ste/_bdag ni mgron bzhin 'ongs gyur na/_/
[\[176a\]]
[\[176a.1\]]zhes bya ba ni sngar bstan pa'i nus pa med pa dang ldan pa'o/_/'di ltar zhes bya ba ni bdag gi so rtses zhes bya ba'i tshigs bcad du bstan pa de'i rnam pas mgron la bsnyen bkur bya bar mi nus pas so/_/mgron rnams kyi bsnyen bkur ni mgron gyi bsnyen
[\[176a.2\]]bkur ro/_/de la mi rung ba ni mgron gyi bsnyen bkur bya bar mi rung ba'o/_/des snying po med pa ni mgron la bsnyen bkur byar mi rung bas snying po med pa'o/_/lus nyid nor yin te/_nor ni 'dod pa'i don sgrub pa nyid kyis te/_sems [#]ni khyod de bas na rtogs pa de las mi
[\[176a.3\]]dga' ba ma byed cig pa'o/_/yongs su rdzogs par yod pa 'di sa mgron gyi skye bo spobs par slong ba la mgron bya'o zhes so/_/mthu dang rab tu dang ba dag rab tu bstan pa ste/_lha rnams byang chub sems dpa'i mthu ston par byed cing /_byang chub sems dpa'i gtam lha
[\[176a.4\]]rnams sgrogs [#]par byed do/_/mthu dang dang ba lha rnams la ni bstan par gyur/_/zhes bya ba de'i rgyu bstan pa'i phyir/_de nas sa gzhi zhes bya ba la sogs pa'i tshigs bcad gsum ste/_tshigs bcad 'di gsum gyi bsdus [#]pa'i don ni sa 'gul ba'i mtshan ma dang /_mchod
[\[176a.5\]]pa'i dbang du byas pa ste/_mkha' las lha'i rnga sgra zhes bya ba la sogs pa ni mchod pa'i don to/_/phan tshun bsngos [#]pas me tog gi rdul rnams lhags [#]par gyur pa gang yin pa de ni phan tshun bsngos [#]pa'i rdul rnams lhags pa'i me tog go/_/rab tu 'khrigs pa srab mo'i zhes
[\[176a.6\]]bya ba ni rab tu 'khrigs pa gang yin pa'i srab mo'i gos yin gyi/_gzhan rab tu 'khrigs pa ni ma yin no/_/de las thos pa ni sa 'gul ba la sogs pa'o/_/rab tu dga' zhing ngo mtshar skyes pa ni sngar dang ba thob pa'o/_/yid la ya mtshan dang ngo mtshar che ba zhes bya ba ni ngo
[\[176a.7\]]mtshar [#]ya mtshan che ba gnyis kyis drangs pa ste/_des ngo mtshar du gyur nas rnam par rtog pa rmad du byung bar gyur pa'i phyir ro/_/ngo mtshar che ba des na de nyid nyams sad pas 'dod pa ste des so/_/nyi ma'i 'od rab tu gsal ba gang yin ba de ni nyi ma'i 'od zer rab tu gsal bar
[\[176b\]]
[\[176b.1\]]gyur pa'o/_/'dir tsha bas byas pa'i ngal ba des gdungs pa gang yin pa de ni tsha bas gdungs shing ngal bar gyur pa'o/_/de dag gis ni bkres pa dang skom pa dang /_ngal bas gdungs shing mgrin pa 'gags pa'o/_/yang na bkres pa dang /_skom pa dang /_ngal bas byas pa'i
[\[176b.2\]]gdung ba des mgrin pa 'gags pa gang yin pa'o/_/grogs dang bral bas gcig pur gyur/_/zhes [#]bya ba'i tshigs su bcad pa 'di'i bsdus pa'i don ni lus dang sems sdug bsngal gyis nyam thag pa bdag la bskyab pa'i rigs so/_/zhes bstan to/_/de la sems
[\[176b.3\]]kyi sdug bsngal ni 'jigs pa ste/_grogs med pa'i phyir ro/_/nags tshal stug po'i nang du 'dug pa ni lus kyi sdug bsngal yin te/_de yang rnam pa gnyis so/_/lhan cig skyes pa'i sdug bsngal dang /_lam du zhugs pas dub pa'i sdug bsngal te/_bkres pa
[\[176b.4\]]dang ngal ba de gnyis kyis dub pa'i lus zhes smos pa'i phyir ro/_/skom pa yang lhan cig skyes pa'i sdug bsngal gyi rang bzhin yin pas ma smos so/_/tshigs bcad snga ma'i don nyid bstan pa'i phyir tshigs bcad gnyis pa yang brtsams te/_bdag ni lam dang lam
[\[176b.5\]]min zhes bya ba'o/_/yang na khyad par dmigs pa yin te/_tshigs bcad de las ni snga mar nags tshal stug po'i nang du 'dug ces bshad pa la/_nags tshal gyi rgyu ma bstan pas de'i rgyu lam dang lam min zhes bya ba 'dis bstan to/_/ji ltar bstan pa'i don nyid
[\[176b.6\]]tsha ba dang /_skom pa dang /_ngal ba'o zhes sngar bstan pa'i khyad par te/_sngar bshad pa'i tshigs bcad kyi don yang lhan cig skyes pa'i sdug bsngal skom pa bskang ba ste/_de'i rang bzhin bkres pa'i sdug bsngal smos pa yang rab tu grub bo/_/rings rings ltar mgyogs
[\[176b.7\]]su dong ste zhes bya ba ni rtabs [#]shing rings pas mgyogs par 'gro ba gang yin ba de ni rings rings ltar mgyogs su dong ba'o/_/dga' ba dang rtab rtab po [#]ni dga' bas rtab rtab pa'o/_/de gnyis kyis mgyogs par 'gro ba gang yin pa de ni dga' bas rtab rtab por gyur cing [#]
[\[177a\]]
[\[177a.1\]]mgyogs por song ba'o/_/nya ba rnams kyis [#]brjed nas bor ba'am/_zhes bya ba 'dis ni gzhan gyis bsad pa nyid du bstan to/_/sngangs [#]te brgal bas thang la 'gres pa dag_/ces bya ba 'dis ni rang nyid shi ba nyid du bstan te/_gnyi gas kyang
[\[177a.2\]]bdag gis ma bsad pa nyid du bstan to/_/de bas na sbyin pa'i dngos po nyon mongs pa med pa nyid du bstan to/_/la la zhig gis zhes bya ba 'dis ni rku ba dang rngon pa ma yin pa nyid du bstan te/_des na yang nyon mongs pa med pa ste/_lhag ma rnams ni snga ma bzhin no/_/chung
[\[177a.3\]]du na 'bras bu 'di smos pa yin no/_/ri bong grong na nye bar gnas pa gzhan dag la ni yod de/_bdag ni nags su skyes nas med do zhes bstan to/_/[#]des na yang mud ga la sogs pa btsos pa'i khyad par las ma gtogs par yang bza' bar nus te/_des na de dag nyid
[\[177a.4\]]smos so/_/gang gi don sgrub nor ci yod pa zhes bya ba 'dis ni rang dgar yod pas nyon mongs pa med pa'i sbyin pa bstan to/_/lhag pa'i zhes bya ba ni khyad par du gyur pa'o/_/nor dbyig ces bya ba ni nor thams cad de re zhig bdag nyid ces bya ba la/_bdag yongs su
[\[177a.5\]]gtong [#]ba la dgongs pa'o/_/khyod la brten [#]nas bdag ni don yod gyur/_/zhes bya ba ni 'di ltar sbyin pas so/_/gus shing rim gro skyed de zhes bya ba la/_gus pa dang rim gro med par gzhan du na de ji ltar nus par gyur pa'o/_/de la de skad ces smras te zhes bya ba ni slong
[\[177a.6\]]ba'i mgron [#]la dga' zhing yon tan che bar rtogs nas zhes bya ba'i don to/_/ji ltar mchog tu dga' ba yin zhe na/_nor 'dod pa dag gter ni mthong ba bzhin/_/zhes bya ba yin no/_/ji lta bu'i me'i nang du zhugs she na/_me 'bar de'i nang du zhes bya ba dang /_pad+ma rgyas pa'i
[\[177a.7\]]chu nang ngang pa bzhin/_/zhes bya ba'o/_/ji ltar gser mthong bas ni mchog tu dga' ba de lta bu ma yin te/_de bas na 'phral la zhes smos so/_/ci zhig btang zhe na/_lus so/_/ji ltar btang zhe na/_chags pa med pa mgron [#]la byams pa'i phyir ro/_/'di ltar
[\[177b\]]
[\[177b.1\]]yang chags pa med pa ni me tog dman ma bzhin no/_/gtong ba rgya chen zhes bya ba ste/_de bas na lus la chags pa med par yongs su gtong bas so/_/sems kyang gsal ba ni zhes bya ba ni mgron [#]la byams pas gtong [#]ba'o/_/gtong ba rgya che ba dang sems kyang gsal ba'i
[\[177b.2\]]rgyu bsgrub pa'i phyir/_/e ma'o yon tan goms byas pa/_/zhes bya ba'i tshigs bcad smos te/_de bas [#]lus la chags pa med par dud 'gro'i skye gnas su gyur pa yang sems gsal bar byed pa dang /_yon tan la goms pa'i phyir ro/_/rgyu dang skye ba sna tshogs pa dag la
[\[177b.3\]]yang gtong ba rgya che bar byed pa'o/_/dam pa'i spyod gzhol ba zhes bya ba ni snying stobs rgya che ba'o/_/gang du rnam par mdzes pa ni zla ba ste/_gnas skabs ji lta ba bzhin du yongs su rdzogs pa [#]ste/_da lta'i dus su yang gnyi ga la sbyar bar bya'o/_/ji lta bu zhe na/_dngul gyi me
[\[177b.4\]]long [#]bzhin du'o/_/ji ltar mdzes par snang zhe na/_zla ba'i gzugs brnyan bzhin du mdangs dang ldan pa lta bur ro/_/slob dpon dpa' bos mdzad pa'i skyes pa'i rabs rgya cher bshad pa las ri bong gi skyes pa'i rabs so//_//dka' thub kyi nags tshal na gnas
[\[177b.5\]]pa rnams la yang zhes bya ba ni gzhan yongs su bzung ba spangs pa'i phyir dka' thub kyi nags na ni gtong ba med de/_gtong ba'i nus pa med pa yin pa'i phyir de bas na yang gi sgra smos so/_/khyim na gnas pa rnams lta smos kyang ci dgos zhes bya ba ni de las bzlog [#]pa'i
[\[177b.6\]]phyir ro/_/'jig rten la phan pa'i phyir 'khor ba na gnas pa'i tshe zhes bya ba ni gal te 'jig rten la phan pa la ltos [#]pa med par mdzad na ni skad cig gcig gis 'khor ba'i lam gyi mthar gshegs par 'gyur ro zhes bya ba'i don to/_/spyod pa [#]dang yon tan rnam par dag pas [#]
[\[177b.7\]]mngon par mtshon pa zhes bya ba la/_spyod pa ni lus dang ngag gi mtshan nyid do/_/yon tan yang spyod pa'i mtshan nyid do/_/yang na spyod pa ni sbyor ba'o/_/yon tan ni bsams [#]pa'o/_/spyod pa dang yon tan dag ni rnam par dag pa'i spyod pa dang yon tan rnam par dag pa'o/_/
[\[178a\]]
[\[178a.1\]]des mngon par mtshon pa ni spyod pa dang yon tan rnam par dag pas mtshon pa'o/_/sa'i steng na rgyan du gyur pa zhes bya ba ni rigs mtho zhing mtho ba'i rgyud du gyur pa ste/_shas cher lhag par mdzes pa des rgyan du gyur[#]/_/skyes pa'i las la sogs
[\[178a.2\]]pa bya ba rnams ni byas zhes bya ba 'dis ni mchod sbyin bstan to/_/rig [#]byed yan lag dang bcas pa ni bslabs zhes bya ba 'dis ni 'don pa bslabs pa'o/_/mkhas pa'i grags pa sa mi'i 'jig rten khyab par byas/_/zhes bya ba 'dis ni 'don du 'jug pa bstan to/_/
[\[178a.3\]]phul ba rnams blangs pa zhes bya ba 'dis ni len pa bstan to/_/gnyen dang mdza' bshes rten dang zhes bya ba la sogs pas ni sbyin pa bstan to/_/bram ze las [#]su bstan pa las lhag ma ci zhig lus she na/_mchod sbyin byed du 'jug pa ste/_de ni byang chub sems dpa'
[\[178a.4\]]mi mdzad de/_'gro ba thams cad la 'tshe ba med pa dang ldan pa'i phyir te/_'tshe ba spong bar 'dod pas so/_/mnyen [#]dang mdza' bshes rten dang zhes bya ba ni las dang [#]gso dgos pa'i dbang du byas pa'o/_/phongs pa rnams zhes bya ba ni snying rje'i zhing gi dbang du byas
[\[178a.5\]]pa'o/_/mgron dang bkur sti bya ba rnams/_/zhes bya ba ni yon tan gyi zhing ste mgron yang yon tan gyi zhing du gzung [#]bar bya ste/_gang gi phyir slong ba dag ni byang chub sems dpa'i dge ba'i bshes gnyen du gzung bar bya'o zhes bya ba'i tshig gis so/_/bla ma zhes bya ba
[\[178a.6\]]ni phan 'dogs pa'i zhing ro/_/zla ba lta bu ni mkhas par grags pa'o/_/ston ka lta bu ni gtong ba dang dpa' ba'o/_/bya ba ngan pas brel [#]pa'i nyes pas glags pa zhes bya bas [#]ni mngon par mtho ba'i phyogs dang 'gal bar bstan to/_/bag med pa'i gnas su gyur pa
[\[178a.7\]]zhes bya ba 'dis ni nges par legs pa dang 'gal bar bstan to/_/bag med pa gang zhe na/_dge ba'i chos rnams mi sgom pa ste/_'dis ni nyon mongs pa'i kun nas nyon mongs pas nyon mongs ba nyid du bstan to/_/snga mas ni las kyi kun nas nyon mongs pas nyon mongs pa nyid du bstan to/_/
[\[178b\]]
[\[178b.1\]]da ni skye ba'i kun nas nyon mongs pas [#]nyon mongs pa nyid bstan te/_tshol ba la sogs pa'i skyon yin pa'i phyir ro/_/nye bar zhi ba dang 'gal ba zhes bya ba ni nye bar longs spyod pa'o/_/dben [#]du gyur pa zhes bya ba ni 'jig pa'i dus su mya ngan dang /_smre sngags 'don pa dang /_
[\[178b.2\]]sdug bsngal ba dang /_yid mi bde ba dang /_'khrugs [#]pa la sogs pa'i phongs pa brgya'i dben [#]du gyur pa'i phyir ro/_/so tshis kyi las bsgrub [#]pa mtha' yas pas [#]zhes bya ba ni nor sgrub pa la sogs pa'i yongs su ma grub [#]pa dang mthar ma phyin pas so/_/chog mi shes
[\[178b.3\]]pa zhes [#]bya ba ni nye bar longs spyod pas ngoms pa med pa'o/_/de'i nyes pa med cing bde la zhes bya ba ni ngan pas brel [#]pa'i nyes pas glags pa med pa'i bde ba'o/_/chos sgrub pa dang rjes su mthun pa zhes bya ba la chos ni 'dir mngon par mtho [#]ba la dgongs so/_/de
[\[178b.4\]]sgrub pa ni chos sgrub pa'o/_/'di'i rjes su mthun pa ni rjes su 'gro ba dang lugs su 'byung ba ste/_bya ba ngan pas brel pa'i gnyen pos bya ba bzang po sgrub pa dang rjes su mthun pa nyid du bstan to/_/thar pa'i chos brtsams pa'i gnas su gyur pa zhes bya ba la/_'dir
[\[178b.5\]]chos ni thar pa sgrub pa'i chos la dgongs so/_/thar pa'i chos brtsams pa de'i rtsom pa'i lhag pa'i tshul khrims dang sems dang /_shes rab kyi mtshan nyid de'i gnas su gyur pa'o/_/nyon ma mongs par rnyed pa zhes bya ba ni bsags pa'i sdug bsngal ma yin pas
[\[178b.6\]]rnyed pa ste/_snga ma nyid du yan tan la dga' ba'i sbyin pa po dag gis mchod cing phul ba bslangs pa zhes bstan pa'i phyir te/_'dis ni sbyin pa'i pha rol tu phyin pa'i 'bras bu bstan to/_/'jig rten gyi bkur sti byas pa yid du 'ong ba dag kyang zhes bya ba 'dis ni bzod
[\[178b.7\]]pa'i pha rol tu phyin pa'i 'bras bu bstan te/_bdag nyid kyi phun sum tshogs pa sngar bstan pa'i phyir tshul khrims kyi 'bras bu yang bstan to zhes bya ba'i tshig gis so/_/rab tu byung ba dka' thub can gyi dul ba dang bsdams [#]pa la rab tu 'bad pa zhes bya ba la
[\[179a\]]
[\[179a.1\]]rab tu byung ba'i [#]dka' thub kyis dul ba dang bsdams pa ni [#]dka' thub can gyi rab tu byung ba dul ba dang bsdams pa'o/_/de rab tu byung ba'i dul ba dang [#]bsdams pa mchog tu byed pa ni gtso bor byed pa ste/_dul ba dang bsdams pa zhes bya ba'i don to/_/
[\[179a.2\]]grags pa che ba dang zhes bya ba ni grags pa gsal bar gyur pas so/_/sngon shes [#]pa rjes su dran pa dang zhes bya ba ni yongs su 'dris pa'i phyir ro/_/srid pa'i yon tan dang /_rab tu zhi bas mtshon pa'i phyir zhes bya ba ni srid pa'i yon tan nye bar zhi ba gang yin pa
[\[179a.3\]]de ni rab tu zhi ba'o/_/srid pa'i yon tan nyid rab tu zhi ba des mngon par mtshon nas srid pa'i yon tan rab tu zhi bas mngon par mtshon pa'o/_/'dis ni thos pa ste/_'grogs pas ni ma yin no/_/de ltar na mthong ba tsam gyis de bzhin du 'ong bar 'gyur ro zhes
[\[179a.4\]]smos te/_sngon khyim pa'i gnas skabs bzhin rab tu byung nas kyang rab tu dben pa'i bde ba med par byed pa 'khrug pa dang zhes bya ba ni bsam gtan gyi bde ba bcom pa'o/_/yang na rab tu byung ba'i bde ba bcom pa'o/_/ci lta zhe na/_g.yeng ba dang bar chad du gyur
[\[179a.5\]]pa de la zhes bya ba ni g.yeng ba dang bar chad du gyur pa'i khyim pa'i 'du 'dzi ste/_dben pa'i 'du 'dzis bar du gcod par byed pas 'dres pa'o/_/de la mi dga' nas zhes bya ba ni gzhan gyis ni dben pa'i ro mi shes shing 'du 'dzi la dga' ba ste/_de bas na mngon
[\[179a.6\]]par 'jug pa la dga' ba zhes bstan to/_/rab tu dben pa la dga' ba'i phyir zhes bya ba la dga' ba'i phyir zhes bya ba ni lus dang sems dben pa la dga' ba'i phyir te/_lus dben pa ni gnyis su med par gnas pa'o/_/sems dben pa ni nyon mongs pas kun
[\[179a.7\]]tu bcom pa'i sems spangs shing sems kyi rgyud gcig tu gyur pa'o/_/an+da rnyil gyi bcag 'phro ltar mngon par sngo ba'i chos gsal ba gang yin pa'i rlabs kyi [#]phreng ba 'di ni an+da rnyil ltar mdog sngo ba'o/_/de 'thor bas mtha' mar gtor ba de ni 'thor bas mtha'
[\[179b\]]
[\[179b.1\]]gtor ba'o/_/'di dag gis ni skye bo gzhan gyis bgrod par mi nus par bstan to/_/sa gzhi bye ma skya bos khebs pa [#]zhes bya ba ni nyams dga' ba dang /_rkang pa dor ba na reg na bde ba nyid du bstan to/_/me tog dang 'bras bu dang 'dab [#]mas brgyan pa zhes
[\[179b.2\]]bya ba ni nyams dga' ba dang /_'tsho ba sgrub tu rung ba nyid du bstan to/_/shing rnam pa sna tshogs kyis mdzes par byas pa zhes bya ba ni 'tsho ba yod pa sgrub pa dang rtag tu mi 'bral ba nyid du bstan to/_/chu gtsang ma btung du rung ba yod pa zhes bya ba ni btung ba
[\[179b.3\]]dang /_khrus dang /_gtsang sbra'i yo byad nyid bstan to/_/dka' thub kyi gnas dpal dang ldan par byas so zhes bya ba ni dka' thub la dka' thub can dag gis lhag par bsten pa'i phyogs ni dka' thub kyi gnas zhes brjod do/_/lus bzang zhes bya ba ni
[\[179b.4\]]khyad par du gyur pa'i lus shin tu bzang ba'o/_/ring par gyur pa ni lus shin tu bzang po de lo ma dang /_'bras bu dang /_rtsa ba la sogs pa za ba'i phyir ro/_/de na zhes bya ba ni ka ra'i gling na'o/_/dka' thub can zhes bya ba ni dul ba dang sdom pa la sogs pa'i
[\[179b.5\]]mtshan nyid kyi dka' thub can gyis mdzes pa lta bu gang yin pa ni dka' thub pa'o[#]/_/zla ba chos pa lta bu ni byang chub sems dpa'o/_/spyod pa dang dbang po rab tu zhi zhing dul ba gang yin pa de ni spyod pa dang dbang po rab tu zhi zhing dul ba'o/_/rab tu zhi ba dang /_dul
[\[179b.6\]]ba dang spyod pa la [#]lta zhing rnam par lta ba zhes bya ba la sogs pa la/_rab tu zhi zhing dul ba'i dbang po ni dbang po'i sgo bsrungs pa nyid do/_/brtul zhugs bsdams la nges byas zhes bya ba la brtul zhugs dang bsdams pa ni brtul zhugs dang bsdams pa'o/_/de gnyis la rtse gcig
[\[179b.7\]]pa gang yin pa de ni brtul zhugs bsdams la nges byas so/_/brtul zhugs kyis ni [#]bsdams pa yang smos pa yin no/_/mi 'tshe ba dang /_bden pa'i tshig dang /_mi rku ba dang /_rtog pa med pa nyid dang tshangs par spyod pa ste/_lnga po 'di dag ni brtul
[\[180a\]]
[\[180a.1\]]zhugs so/_/bsdams pa ni mi khro ba dang /_bla ma la sri zhu che ba dang /_gtsang sbra dang /_spyod pa yang ba dang /_bag yod pa ste lnga po 'di dag ni bsdams ba zhes bsgrags so/_/bya dang ri dwags rnams kyang de la 'khor te/_de bas na thub
[\[180a.2\]]pa zhes bya ba [#]ste/_rgyu 'di'i phyir ro/_/'dis ni de la phan pa des dka' thub can khyad par du [#]gyur pa bstan to/_/skye bo dka' thub can la 'os pa zhes bya ba ni rgyu phab pa bstan pa dang ldan pa'o/_/'tsho ba'i phyir zhes bya ba ni spa ba dang /_dregs pa'i phyir ma yin no/_/
[\[180a.3\]]ji srid de ltar 'dod pa la gnas pa zhes bstan pa'i rim pas so/_/lha'i dbang po brgya byin zhes bya ba ni rang gi ngo bo dang khyad par [#]las bstan to/_/nus pa yin pas brgya byin te/_spro ba dang /_gsang tshig dang /_gtso bo'i nus pa dang ldan pa'i phyir ro/_/brgya
[\[180a.4\]]byin zhes bya ba 'dis ni rang gi ngo bo'i khyad par bstan to/_/lha rnams kyi dbang po zhes bya bas ni las kyi khyad par bstan to/_/yid bsam gtan la zhugs pa zhes bya ba la sogs pa ni dus gsum du [#]mi snang ba'i rgyu yid la mi byed pas so/_/'di la 'tshol [#]
[\[180a.5\]]ba'i dus su der mi snang ba'i rgyu yid la mi byed pa ci'i phyir zhe na/_yid bsam gtan la zhugs pas tshol ba'i dus su yang de mi snang ba'i rgyu yid la mi byed do/_/ci'i phyir zhe na/_cho ga shes pa la goms pa dang /_zhes bya ba ni gang yongs su longs spyod pa'i dus na
[\[180a.6\]]mi snang ba'i rgyu de yid la mi byed pa ste/_ci'i phyir zhe na/_kha zas la rmongs pa med pas so/_/zhen pa med pa zhes bya ba ni bsam pas don du mi gnyer ba'o/_/zas khyad par can mi 'tshol ba ni sbyor bas so/_/blo bde bar byas te gnas so zhes bya ba ni rgyu
[\[180a.7\]]gnyis po des so/_/de bzhin du zhes bya ba ni ji ltar snga ma de bzhin no/_/shing dang shing gi lo ma'i kha zas kyis [#]blo bde bar gnas pa nyid kyi rgyu bstan pa'i phyir/_chog shes nges pa zhes bya ba'i tshigs bcad smos so/_/rtswa dang lo ma chu yi gnas/_/
[\[180b\]]
[\[180b.1\]]zhes smos pas [#]ni gsum po 'di dag ni 'bad pas bskyed mi dgos par thams cad na yang yod pa'i phyir thob pa nyid kyi 'jug pa bstan pa yin no/_/lo ma lhags shing rnyings ba ni cung zad rlon pa zhes bya ba'i don to/_/shing gi lo ma'i kha zas kyi sa mi dga' ba med
[\[180b.2\]]pa ni blo mi dga' ba med pa'o/_/[#]ngoms pa'i rgyu bstan pa'i phyir mang du thos pas zhes bya ba la sogs pa'i tshigs bcad smos so/_/tshigs su bcad pa 'di'i bsdus pa'i don ni khyim na gnas pa yang rang gi bsod nams dang /_ye shes kyi tshogs kyi 'bras bu
[\[180b.3\]]la 'jug pa ste/_mngon par mtho ba don du gnyer ba'o/_/rab tu byung ba yang nges par legs pa don du gnyer ba'o/_/gang de dag gi don rtsom pa de'i gnyen po dang rjes su mthun pa'i yon tan nye ba'i nyon mongs pa med pa nyid du bstan to/_/snyems pa [#]ni bdag gir
[\[180b.4\]]byed pa ste bdag go zhe na'o/_/des na snyems pas ni bdag la bstod pa dang gzhan la smod par [#]byed de/_des na [#]shes rab yongs su nyams pa thob par 'gyur ro/_/'byor pa rnams la ser snas ni longs spyod bsags pa dang /_phun sum tshogs pa zad [#]pa'i rgyu
[\[180b.5\]]yin no/_/nags tshal du gnas pa la chog mi shes pas ni nges par legs pa mi 'thob bo/_/thams cad la chags pa med pa la goms pas ni mya ngan las 'da' ste/_mya ngan las 'das pa gsum thob pa mngon par 'dod pas so/_/dro la bab pa'i tshe zhes
[\[180b.6\]]bya ba ni bza' ba'i dus te/_dus 'di la bza' ba [#]bya'o zhes pa'o/_/brtul zhugs kyi dus de ni brtul zhugs kyi dus zhes bya'o/_/zas kyi dus la bab pa bstan pa [#]zhes bya ba ni 'di ni bdag cag gi kha zas kyi dus so zhes so/_/mgron du bos so zhes bya ba ni
[\[180b.7\]]khyed dang 'u bu cag lhan cig bza' bar bya'o zhes so/_/mig bgrad [#]bzhin ni 'dzum pa [#]mdzes zhes bya ba 'dis ni lus kyi khro gnyer de'i gnyen po dga' ba'i mtshan ma nyid bstan to/_/yid 'ong rnar snyan tshig gis dga' bar byas nas ni/_/zhes bya ba ni tshig rtsub
[\[181a\]]
[\[181a.1\]]cing khro ba'i dngos po de'i gnyen po'i tshig phun sum tshogs pa yang bstan to/_/dga' bas tshim par gyur zhes bya ba 'dis ni yid kyi rnam par gyur pa'i dngos po de'i gnyen po yid rab tu dga' ba yang bstan to/_/yid rab tu dga' nas de bzhin du zhes bya
[\[181a.2\]]bas [#]ni ji ltar snga ma de bzhin du de byed par bstan to/_/sbyin par [#]'dod pa'i zhes bya ba'i tshigs bcad 'dis ni sbyor ba 'dod pa la zhum pa med pa dang ldan pa de ci'i phyir zhe na/_snying rje goms pa las skyes pas so/_/'dod pa tsam gyis 'grub par rig nas zhes bya ba la/_'dod pa tsam gyis [#]
[\[181a.3\]]don grub par rig pa gang yin pa de ni 'dod pa tsam gyis 'grub par rig pa'o/_/dogs pa dang 'jigs pa skyes te zhes bya ba 'dis ni skyes pa'i dogs pa dang [#]'jigs pa gang yin pa de ni dogs pa dang 'jigs pa skyes pa'o/_/'jigs pa ni bdag gi dpal
[\[181a.4\]]'phrog par byed pas so/_/dogs pa ni ci zhig bstan nas dka' thub spyod par byad [#]pa zhes pa'o/_/de gnyig 'i rgyu de dri bar gnyen dang mdza' bshes zhes bya ba'i tshigs bcad 'di smos te/_'di'i don ni sems can dang sems can ma yin pa'i bzod pa dang /_
[\[181a.5\]]sbyin pa'i bsod nams kyi tshogs kyi 'bras bu phun sum tshogs pa mngon par spangs nas ci zhig 'dod pa'i phyir dka' thub spyod par byed ces bya ba'i dri ba'i skabs 'di yin no/_/gzhan bslu ba'i dogs pa shes na dri ba'i tshig gi rgyu bstan pa'i phyir/_bde bar sbyor ba'i
[\[181a.6\]]longs spyod ces bya ba'i tshigs bcad 'di lta [#]ste/_phyed kyis ni tshigs bcad snga ma'i phyed nyid kyi don rtogs par bya'o/_/tshigs bcad 'og ma'i phyed kyis kyang gong ma'i phyed nyid kyi don bstan to/_/gang gi yon tan thos nas zhes bya ba ni gang thos nas de spangs pa ste/_phun
[\[181a.7\]]sum tshogs pa dang 'dra ba'i phun sum tshogs pa tshogs kyi nang du zhes bya ba'i don to/_/rgud pa zhes bya ba [#]la longs spyod dang shes pa la sogs pa rgud pa'o/_/skye bo dka' thub can dang mthun pa zhes bya ba ni rab tu byung ba'i skye bo dang mthun pa ste/_'dis ni rab tu byung ba
[\[181b\]]
[\[181b.1\]]rnams kyis [#]nges par legs par sgrub pa dang rjes su mthun par bstan to/_/srid pa'i bde ba la ma chags pa dang zhes bya ba ni 'og nas bstan pa'i tshigs bcad gang gis sbyin pa la sogs pa de dag la chags pa med pa'i phyir ro/_/slong ba nyid sdug bsngal du rig cing
[\[181b.2\]]zhes bya ba ni gang gi phyir chags pas ni slong bar gyur la/_slong bas [#]ni chags par 'gyur ro/_/de bas na slong ba spangs pa ni mchog yin no/_/chog shes pa la goms pa zhes bya ba ni dka' bas rnyed pas 'tsho ba gnas pa'i [#]sgrub pas cho ga shes pa'i phyir ro/_/chung
[\[181b.3\]]ma yid du 'ong dang bu dang dbang byed dang /_/zhes bya ba ni sems can du bstan pa'i bsod nams kyi tshogs kyi 'bras bu bstan pa'o/_/nor ni sbyin pa las byung ba'i [#]bsod nams kyi tshogs kyi 'bras bu'o/_/nyon mongs pa dang bral ba thob dka' ba nyid ces bya ba la
[\[181b.4\]]nyon mongs pa'i sgra ni zhe sdang nyid de/_ci'i phyir de bzung [#]zhe na/_chags pa la sogs pa spyir bstan pa yin yang 'di ni nyon mongs pa thams cad kyi nang na tha chad yin te/_bdag dang gzhan gdung bar byed pas so/_/nor yang nyams shing zhes bya ba ni phyi
[\[181b.5\]]rol gyi sems can ma yin pa las so/_/mdog bzang zhes bya ba ni nang gi mdog rgud pa'o/_/grags pa [#]ni sems can gzhan gyi dad pa rgud pa'o/_/bde ba las kyang zhes bya ba ni bsam pa dang phan 'dogs pa nyams pa'o/_/phongs par gyur la zhes bya
[\[181b.6\]]bya ba bstan pa la phongs pa de bsgrub [#]pa'i phyir phongs pa'i gnas su gyur pa'i phyir zhes bya ba 'di'i don no/_/byis pa tha ma yin par 'dod ces bya ba ni phongs pa thams cad kyi nang na khyad par du snying rje'i gnas su gyur pa zhes bya ba yin te/_byis pa ni phongs pa
[\[181b.7\]]thams cad kyi gnas su gyur pa'i phyir khyad par du snying rje'i gnas su gyur pa yin no/_/mthong ba tsam [#]du'ang mi 'dod pa nyid ni lhan cig gnas pa dang phebs par smra ba lta ci smos zhes pa'o/_/'di dag tshul min pa yang zhes bya ba'i tshigs bcad 'di'i bsdus [#]pa'i dan ni
[\[182a\]]
[\[182a.1\]]bdag la phan pa'i khyad par mi byed cing gzhan gyi kha na ma tho ba dang slu bar byed pa yang bstan to/_/bdag nyid kyang phan pa ma yin pa dang /_lugs ma yin pa sgrub par byed la/_de la smas pa'i phyir gzhan yang rab tu sbyor bar 'dod de/_khyad par sgrub
[\[182a.2\]]par mi byed pa dang phan bsgrub par mi byed pa nyid do/_/mkhas pa'i nga rgyal zhes bya ba'i tshigs bcad 'dis ni 'di dag tshul min zhes bya ba'i tshigs bcad sgrub pa yin te/_mkhas pa'i nga rgyal dang gti mug ni mkhas pa'i nga rgyal gti mug dag go/_/yang na mkhas
[\[182a.3\]]pa'i nga rgyal nyid gti mug ste mkhas pa'i nga rgyal gti mug go/_/bdag gi rang bzhin nga rgyal gyi gti mug gis bsgribs pa yin te/_des tshul ma yin pa la tshul bzhin du sgrub par byed la/_gzhan yang 'di la rab tu sbyor bar 'dod do/_/'dir [#]phan par smra la'ang
[\[182a.4\]]khro bas rtsub pa zhes bya ba ni sems can dag ni phan pa yin na yang phan pa ma yin [#]bzhin du rab tu khro bar byed do/_/drang po'i rim pa [#]mi mthun ba zhes bya ba ci'i phyir zhe na/_gzu lums can yin pa'i phyir ro/_/'dul ba dang mi mthun pa [#]ci'i phyir zhe na/_'dul ba la
[\[182a.5\]]brtson 'grus chung zhes pa'i phyir ro/_/mkhas pa'i nga rgyal gti mug mes bsregs shing /_/zhes bya ba ni bdag nyid gzhan [#]gyi thad du song nas phan pa'i dri ba'i tshig sgrub pa med pa'i phyir te/_des na de nyid kyis bdag kyang log par sgrub par byed la/_
[\[182a.6\]]gzhan yang de la sbyor bar byed pa yin no/_/brtan pa ni byang chub sems dpa'o/_/g.yo sgyu med pa ni 'dul bas rtag tu brgyan zhes bya ba ni sngar bstan pa'i 'dul ba dang /_drang [#]po'i rim pa mi mthun pa zhes bya ba de'i gnyen po'o/_/
[\[182a.7\]]phan pa'i bsam ba dang zhes bya ba ni ci nas phan 'dogs par byed pa'o/_/phan 'dogs par byed pa de yang gal te zang zing dang bcas pa'i sems kyis yin nam zhe na/_smras pa/_gus dang zhes smos [#]pas so/_/mthu yang ci yod ces bya ba ni nus pas phan 'dogs pa ste/_rgyu
[\[182b\]]
[\[182b.1\]]'di gsum gyis ni phan 'dogs par 'dod pa zang zing med pa'i sems kyis [#]nus pa nyid du bstan to/_/sbyin la dga' ba des nges par gyur pa ni sbyin pa la dga' ba [#]dang mthun par gyur pa'o/_/sbyin pa dang mi mthun pa ni bsnyen bkur ma yin pa 'dod pas so/_/bzlas
[\[182b.2\]]brjod brtul zhugs dka' thub ces bya ba'i tshigs bcad 'di'i bsdus pa'i don ni 'jig rten na bsnyen bkur du mas nga la mchog slong ba'i phyir 'ong zhing mthong bar 'dod do zhes bstan pa'i tshig rkang de nyid kyis bstan to/_/mchog sbyin par 'os pa la zhes bya ba 'di'i lan
[\[182b.3\]]ni 'di ni mi sun pa'i tshul ma lags zhes pa'o/_/bzlas brjod brtul zhugs mchod sbyin dka' thub spyad pa yis/_/zhes bya ba 'di'i lan ni/_mgu bar ma bgyis pa yang ma lags zhes bya ba yin no/_/khyod ni mthong bar mi 'dod ci yi phyir/_/zhes bya ba
[\[182b.4\]]'di'i lan ni/_khyod dang phrad par mi 'tshal ba yang ma lags so/_/[#]zhes bya ba yin no/_/rjes su mthun pa'i dngos po'i rgyu ni bstan par mi bya ste/_rang bzhin gyis grub pa'i phyir ro/_/da ni phrad par mi 'dod pa ma yin na ji ltar mthong bar mi 'dod pa yin zhe na/_
[\[182b.5\]]phrad par 'dod pa'i rgyu yod na yang mi mthong ba'i mchog slong ba'i rgyu bstan pa'i phyir/_lha'i gzugs mchog rmad du byung ba'i zhes bya ba'i tshigs bcad smos te/_gang mthong bar mi 'dod pa'i rgyu de nyid yin no zhes bstan te/_lha'i gzugs mchog rmad du byung ba
[\[182b.6\]]zhes bya ba [#]'dis ni dbyibs phun sum tshogs pa bstan to/_/gsal ba gang yin pa de ni gsal ba'o/_/gzi brjid dang mdangs kyis ni kha dog phun sum tshogs pa bstan to/_/'di gnyis mthong bar mi 'dod pa'i rgyu bstan pa'i phyir smras pa/_bdag gi dka'
[\[182b.7\]]thub nyams par gyur du dogs lags mod/_/ces bya ba 'dis so/_/rab tu dang zhing zhi bar gyur pa yang /_/zhes bya ba ni sngar bstan pa nyid kyi gsal ba'o/_/de nyid bstan pa skye bo dka' thub can dang mthun pa'i tshul dag dang /_zhes bya ba ni sdong bu dang /_rtsa ba dang /_
[\[183a\]]
[\[183a.1\]]'bras bu la sogs pa 'di dag gis 'phags pa'i rigs gsum bstan te/_kha zas ngan ngon tsam gyis chog shes pa dang /_gnas mal ngan ngon tsam gyis chog shes pa dang /_chos gos ngan ngon tsam gyis chog shes pa'o/_/bsam gtan dang /_tshad med pa dang /_sdom pa zhes
[\[183a.2\]]bya bas ni spong ba la dga' ba'i 'phags pa'i rigs bstan to/_/slob dpon dpa' bos mdzad pa'i skyes pa'i rabs rgya cher bshad pa las a ka ta'i skyes pa'i rabs so//_//bdag gi che ba nyid kyis snying rje dang ldan zhing /_zhes bya ba la/_bdag nyid kyi che ba
[\[183a.3\]]ni bdag gi che ba'o/_/de gang yin zhe na/_rigs kyi [#]shes rab che ba'o/_/rigs de gang yin zhe na/_ming dang /_rgyu dang /_sa bon dang /_byed pa dang /_khams zhes bya ba ni don gzhan ma yin no/_/gang rgyu yod pa las ni theg pa gsum gyis mya ngan las
[\[183a.4\]]'da' bar 'gyur/_bdag nyid kyi che ba dang snying rje rnam pa gnyis yod pa ni ldan pa ste/_mngon par grub pa dang /_rab tu thob pa zhes bya ba ni don gzhan ma yin no/_/'gro ba yongs su skyob par byed pas 'gro ba yongs su skyob pa'o/_/shas che ba'i bsam pa ste/_
[\[183a.5\]]sa la 'jug pa'i dus su bsam pa des 'gro ba yongs su bskyab pa'i lhag pa'i [#]bsam ba can te/_mngon par 'phel bar byed pa lta bu'o/_/sbyin pa dang /_dul ba dang /_des pa la sogs pa gang yin pa'i yon tan ni sbyin pa dang /_dul ba dang /_des pa dang /_yang dag
[\[183a.6\]]bar sdom pa la sogs pa'o/_/dul ba dang sdom pa gnyis ni tshul khrims kyi pha rol tu phyin pa ste/_dul ba ni dbang po'i sgo bsdams pa yin te/_tshul khrims kyi 'khor zhes bya bas tshul khrims kyi pha rol tu phyin pa'i nang du 'dus pa nyid do/_/sngom pa yang tshul khrims
[\[183a.7\]]nyid de/_lus dang ngag gi yang dag par sdom pa'i mtshan nyid yin pa'i phyir ro/_/des pa ni [#]bzod pa'i pha rol tu phyin pa ste/_'grogs na bde ba'i dngos po ni des pa ste/_bzod pa dang ldan pa ni des par 'gyur ro/_/sogs pa smos pas ni brtson 'grus kyi pha rol tu
[\[183b\]]
[\[183b.1\]]phyin ba dang /_bsdu ba'i dngos po la sogs pa gzung ngo /_/'jig rten la phan 'dogs pa dang mthun pa zhes bya ba ni gzhan la phan zhing bde ba dang rjes su mthun pa'o/_/yon tan khyad par can zhes bya ba ni theg pa chen po'i mdo sde sa bcu pa la sogs bdag tu
[\[183b.2\]]gsungs pa'o/_/de byams pa'i stobs zhes bya ba'i ming ni sa bcu ba nyid du bstan pa'i phyir/_sems can thams cad la byams pa'i yid du gyur pa zhes smos so/_/de bzhin du gyur [#]zhes bya ba ni bde ba'am sdug bsngal de bzhin du gyur pa ste/_ji ltar skye dgu
[\[183b.3\]]rnams la gnod pa dang phan 'dogs par byed pa de bzhin du de yang gnod pa dang phan 'dogs par byed do/_/mtshon cha dang ni gtsug lag rnams la goms/_/zhes bstan pa [#]la/_ji ltar goms pa yin zhe na/_de bsgrub [#]pa'i phyir/_mi'i dbang po zhes bya
[\[183b.4\]]ba'i tshigs bcad smos so/_/de yi mtshon cha rgyan dang 'dra bar gyur/_/zhes bya ba ni chad par sgrub pa yin pa nyid du bstan to/_/ci'i phyir zhe na/_mi'i dbang pos bka' khrims spyi bos mnos pa'i phyir skal ba khyad par can nyid kyis rgyal phran rnams rang nyid 'du bar
[\[183b.5\]]'gyur ro zhes bya ba'i don to/_/de [#]ci'i phyir zhe na/_'jig rten phan 'byung bstan ngag tshul rnams kyi/_/gtsug lag rnams kyang rnam par gsal bar snang /_/zhes smos te/_'jig rten la gnod par mi 'jug pa'o/_/bstan ngag tshul rnams kyi zhes bya ba la
[\[183b.6\]]'jig rten la gnod par mi 'jug pa'i tshul ni bstan ngag tshul lo/_/phan par sems pa'i phyir zhes bya ba ni snying rje'i bsam pa dang ldan pa'i phyir te/_'dis ni tshul khrims [#]phun sum tshogs pa bstan to/_/tshul mkhas zhes bya ba 'dis ni shes rab phun sum tshogs
[\[183b.7\]]pa dang /_sbyor ba phun sum tshogs pa bstan to/_/rtogs [#]mkhas zhes bya bas [#]ni sbyor ba phun sum tshogs pa dang /_shes rab phun sum tshogs pa bstan to/_/pha dang 'dra zhes bya ba 'dis ni bsam pa phun sum tshogs pa dang /_byed pa phun sum tshogs par [#]
[\[184a\]]
[\[184a.1\]]bstan te/_dper na bu dag la tshar gcod pa dang /_phan 'dogs par byed pa dang /_chos dang 'gal bar mi byed pa'i pha bzhin du skye dgu rnams la yang de ltar sbyar bar bya'o/_/bden pa dang /_gtong ba dang /_nye bar zhi ba dang /_shes
[\[184a.2\]]rab la sogs pa byin gyi rlabs [#]'di bzhis ni bsod nams dang ye shes kyi tshogs bstan te/_de las dang po gsum gyis ni bsod nams kyi chogs bstan to/_/shes rab kyis ni ye shes kyi tshogs bstan to/_/gzhan la phan par yongs su bsngo pa'i phyir
[\[184a.3\]]zhes bya ba yin te/_gzhan du na byin gyi rlabs rnam [#]pa bzhi ni rang gi don du yongs su bsngos par 'gyur zhing /_nyan thos dang rang sangs rgyas kyi rgyur 'gyur bas bsngo ba bye brag med par 'gyur ro/_/khyad par can du gyur la rlabs che ba'i rim pas [#]zhes bya
[\[184a.4\]]ba ni khyad par dang bcas pa yin par khyad par du gyur pa ste/_sra chung ba'i phyir ro/_/snga ma mos pas [#]spyod pa'i sa las khyad par du gyur pas khyad par du gyur pa'o/_/rlabs che ba ni khyad par du gzhan la phan pa sgrub par byed pa'o/_/rim pa zhes bya ba [#]smos pa ni sa dang sa dag tu khyad par
[\[184a.5\]]du byed pa'i phyir dang /_rlabs che ba'i phyir ro/_/byang chub kyi tshogs bsags shing zhes bya ba la/_byang chub dag gis [#]tshogs kyi bya ba yin bas byang chub kyi tshogs te/_pha rol tu phyin pa dang /_yon tan gzhan yang sa bcu pa'i mdo las gsungs pa'o/_/gnod
[\[184a.6\]]pa med pa zhes bya ba ni me dang /_chu dang /_nad dang /_mu ge dang /_byi ba dang /_srog chags gdug pa sbrul dang /_bdag gi dmag tshogs dang /_gzhan gyi dmag tshogs dang /_rkun ma la sogs pa dang bral ba'i phyir gnod pa thams cad med pa'o/_/phun sum tshogs pha
[\[184a.7\]]mchog dang ldan pas zhes bya ba ni lo legs pa la sogs pa'i phun sum tshogs pa dang ldan pa'o/_/mgu zhing dar ba zhes bya ba la/_mgu ba ni yid bde zhing tshim pa [#]phun sum tshogs pa ste/_'dod pa shas che ba yod pa'o/_/dar ba ni lus 'phel ba'o/_/de'i
[\[184b\]]
[\[184b.1\]]yul na ni zhes bya ba'i yul te de dag na gnas pa gang yin pa de ni de na gnas pa'o/_/mthu khyad che bas na zhes bya ba ni khyad par yin te/_khyad par ni thun mong ma yin pa'i phyir te/_dpag tu med pa'i bsod nams dang ye shes kyi tshogs nye bar bsags pa'i phyir ro/_/
[\[184b.2\]]gang gi zhes bya ba ni mdangs 'phrogs [#]pa'i gnas su phyin par gyur kyang ngo /_/rig [#]sngags dang dka' thub ni rig [#]sngags dang dka' thub bo/_/de gnyis grub pa ni rig [#]sngags dang dka' thub grub pa'i rang bzhin te/_rig [#]sngags dka' thub grub pa'i ngo bo nyid/_/
[\[184b.3\]]ces bya ba'i don to/_/ming ni don [#]dang mthun par ma gyur zhes bya ba la/_don med pa'i ming gang yin pa de ni don [#]mi mthun pa'i ming ste/_gang gi phyir mdangs 'phrogs [#]pa zhes bya ba de'i ming don med par 'gyur ba ste/_'di ltar mdangs 'phrogs par mi nus
[\[184b.4\]]pa'i phyir ro/_/nags na rab tu rgyu ba zhes bya ba la/_'dir rab tu [#]zhes bya ba'i sgra ni de dang ldan pa ste/_nags dang ldan pa na rgyu ba zhes bya ba'i don to/_/grib ma dang ldan pa'i shing ni grib shing ste de'i rtsa ba de ni grib shing gi drung na'o/_/srad bu 'khal zhes
[\[184b.5\]]bya ba la srad bu 'khal ba la zhugs pa ni srad bu 'khal ba ste de byed pa'o/_/'di lta bu'i dgon pa zhes bya ba ni de na skye bo gnas pa dang bral ba'i phyir ro/_/'gro ba med pa na [#]zhes bya ba ni skye bo lam du 'gro ba dang bral ba'i phyir ro/_/gcig pu ni grogs po med pa'o/_/
[\[184b.6\]]bltas pas ni gyen kun du bltas par byas pa [#]ste/_srin po dang sha za de dag la'o/_/de bas nags na'ang khyim bzhin du/_/zhes bya ba ni gang sngar bstan pa 'di lta bu dgon pa dben pa 'gro ba med pa na zhes bya ba de'i gnyen por bstan to/_/mtshan mo dag kyang nyin par bzhin/_/
[\[184b.7\]]zhes bya ba ni gang gi tshe srin po dang sha za [#]rnams kyis gzhan zil gyis gnon pa'i nus pa med pa de'i tshe zhes bya ba'i don to/_/gang gi phyir srin po dang sha za de dag ni rang bzhin gyis [#]gtum zhing ma rungs [#]pa yin no zhes bstan pa de'i gnyen por bstan to/_/gcig pur grogs kyi
[\[185a\]]
[\[185a.1\]]nang 'dug [#]'dra/_/zhes bya ba ni gang sngar bstan pa'i gcig pu ji ltar mi 'jigs zhes bya ba de'i gnyen por bstan to/_/khyed cag gang nas lhags pa'i yul de'i zhes bya ba'i tshigs bcad 'di'i bsdus pa'i don ni rgyu gsum gyis yul ji lta ba bzhin du
[\[185a.2\]]yongs su shes pa'i phyir te/_nyams sad pa'i dngos po yod pa'i phyir dang /_yul gsal ba'i rnam pa yin pa'i phyir dang /_yon tan tshol [#]ba yongs su shes pas mkhas pa'ang yin no zhes bstan pa yin te/_yon tan 'tshol ba ched cher mi 'dzin pa zhes bya ba 'dis
[\[185a.3\]]ni nyams sad pa'i dngos po bstan to/_/thos par mi 'dod pa des/_mi dbang grags pa rnam par spangs pa'am/_skal ba cung zad cig yod do zhes bya ba 'dis yul gsal ba'i rnam pa'o/_/de bas na zhes bya ba ni gang yul de las 'dir lhags pa'o/_/mtha'
[\[185a.4\]]'khob [#]ces bya ba'i [#]yul gyi yang dgon pa nyid de[#]/_yon tan shes pa'i skyes bu med pa'i phyir to[#]/_/gang gi dbung byams pa ste/_'di'i don ni mthun pa la sogs pa'i thabs kyis sa srung bar byed pa'o/_/de lta mod kyi byams pa la sogs pas bsrung ba[#] ni chad pa byams
[\[185a.5\]]pa gang yin pa'i dpung gis so zhes bya ba'i tshig ste/_gang de tha mal pa'i [#]dpung ni cho ga tsam mo/_/cho ga tsam zhes bya ba ni rgyal po la sogs pa'i spyod pa'o/_/'di ni ru mtshon khra bo'i dpung yongs su bzung ste/_gzhan la gnod pa'i phyir ni ma yin no/_/mi rigs
[\[185a.6\]]zhes bya ba [#]ni dbye ba las brtsams pa'o/_/khro ba ni zhe sdang ba ste de'i tshig gis smra ba'o/_/rtsub pa ni spyo ba'o[#]/_/'di gnyis kyi dbye bas ni bsam pa dang sbyor ba med par bstan to/_/bka' khrims chos yin sgyu med nor yang zhes bya ba ni mthun pa las brtsams pa'o/_/
[\[185a.7\]]chos ni bden pa'o/_/bka' khrims ni gzhung lugs so/_/sgyu med ces bya ba ni bya ba bsgrub [#]pa'i phyir bden pa dang tshig bstan pa'o/_/nor yang dam pa mchod ces bya ba ni sbyin pa las brtsams pa ste/_dam pa mchod pa'i phyir yin gyi/_rang gi don bsgrub [#]pa'i phyir
[\[185b\]]
[\[185b.1\]]ni ma yin te/_dper na lugs kyi bstan bcos kyi don la mkhas pa ni rang gi don bsgrub [#]pa'i phyir nor nye bar sgrub par byed do/_/de ltar yang rmad du byung yang zhes bya ba ni 'di ltar ngo mtshar gyi yon tan gyi [#]mchog tu gyur pa gang yin pa de ni de ltar rmad du byung ba'o/_/dregs
[\[185b.2\]]pa ni mtho bar sems pa'o/_/ya rabs kyi tshul la gnas pa gang yin pa'i skye bo de ni ya rabs kyi gzhung lugs la rnam par gnas pa'i skye bo'o/_/yang na 'phags pa'i gzhung lugs la gnas pa'i skye bo [#]gang yin pa de'o/_/rtag tu bde zhing lo legs pas rab tu
[\[185b.3\]]dga' ba phun sum tshogs zhes bya ba ni rtag tu bde zhing dga' ba dang [#]/_rtag tu lo legs pa'i phyir phun sum tshogs pa'o/_/yon tan mang po brjod pas de la'o/_/snying nas brjod cing zhes bya ba ni brtse ba dang ldan pa ste/_rigs pa dang mi rigs pa'o/_/bden
[\[185b.4\]]pa zhes bya ba ni snyan pa dang phan pa ni bden pa'o zhes bstan pa'o/_/gsum po 'dis ni go rims bzhin du sems can gti mug gi rang bzhin dngos po gang la mi bzod pa'o/_/de grags pa zhes bya ba ni de'i grags pa yin pas de grags pa'o/_/de yis de lhag
[\[185b.5\]]par gdung bar 'gyur zhes bya ba la/_de yis zhes bya ba ni mi bzod pas yid gdungs pas lhag par gdung zhing tshig par 'gyur ro/_/mthong ba nyid kyi dus ni mthong ba'i tshe nye bar gnas pa de'i dbang du byas pa'o/_/bza' ba bslangs pa ni zas blangs pa byas pa'o/_/
[\[185b.6\]]zhim po ni shin tu g.yos legs pa dang zhim pa zhes bya ba'i don to/_/khyer [#]te 'ongs na yang zhes bya ba ni gus pa dang bcas pas mdun du 'ongs pa'o/_/stag gzig [#]rtswa sngon mi 'dod pa bzhin du zhes bya ba ni dper na ri dgas rnams la rtswa sngon po shin tu zhim pa [#]yin yang stag
[\[185b.7\]]la sogs pa mngon par mi 'dod pa yin te/_rgyal po la 'os pa'i rtswa sngon po lta bur de gnod sbyin rnams la mngon par mi 'dod ba'i phyir ro/_/'o na ji lta bu zhes bya ba ni rjes su mthun pa sgrogs shig pa'o/_/btsal lo zhes bya ba ni btsal bar bya'o zhes so/_/mi shi ba'i
[\[186a\]]
[\[186a.1\]]sha dang khrag yongs su [#]gzung ba'i phyir te/_gzhan du na kha zas dang khrag btung ba med do/_/brtul zhugs nyams pa zhes bya ba ni dam bca' ba'i rjes su 'gro ba ste/_nges par yang dag par sbyin du gzhug [#]pa'i phyir ro/_/mche ba yongs su gtsigs shing
[\[186a.2\]]kha mchu yongs su bskyod pa gang yin pa de dag ni kha nas mche ba gtsigs pa'o/_/mi sdug la 'jigs pa zhes bya ba la/_mi sdug pa ni mi rnams la'o/_/'jigs pa ni 'jigs pa bskyed [#]pa'o/_/ji ltar zhe na/_de'i rnam pa bstan te/_mche ba gtsigs pa zhes bya
[\[186a.3\]]ba la sogs pa'i rtags kyis so/_/'bar zhing ser ba zhes bya ba ni mdog rnam par bsgyur zhing 'jigs su rung ba nyid du bstan to/_/sngo [#]zhing zhes bya ba ni dbyibs [#]rnam par gyur pa'o/_/sna leb cing mi sdug pa dang zhes bya ba ni gang mthong na blta bar mi sdug pa la [#]ba lang
[\[186a.4\]]gi sna lta bu gang yin pa'o/_/sna leb ces smos pas ni [#]rnam par 'gyur ba'o/_/[#]mi sdug pa ni 'jigs su rung ba'o/_/me 'bar ba lta bu'i ser ba'i skra dang kha spu gang yin pa ni de'o/_/mdog mun pa ltar gnag pa de ni char sprin ltar gnag [#]pa'o/_/'ba' zhig sems
[\[186a.5\]]zhes bya ba ni de dag 'chi bar 'gyur ro snyam du sems pas slong ba las gzhan yid la mi byed bar de 'ba' zhig sems pa'i phyir ro/_/snying rje can la 'di lta bu/_/zhes bya ba la sogs pa'i tshigs bcad gsum ste/_gsum po 'di'i [#]bsdus pa'i don ni bkres pa'i sdug
[\[186a.6\]]bsngal gso ba'i kha zas rnyed dka' ba des gnod pa'i sdug bsngal dang /_yang na bkres pa'i sdug bsngal bzlog pa'i kha zas rnyed kyang mi dge ba bsags pa'i rgyus [#]sdug bsngal ba ste/_rnam pa thams cad du sdug bsngal zhing de'i 'bras bu yang sdug bsngal ba'i dbang
[\[186a.7\]]du byas nas bsam pa dag pas de dag la snying rje de bas cher yang gyur zhes bya ba bstan to/_/'on te snying rje dang ldan zhing nus pa dang ldan pa de med pa'am nus pa med pa 'di gnyis kyis ni re zhig rnam pa thams cad du rnyed dka'o/_/nyin re bzhin yang de btsal bas/_/zhes bya ba ni dus
[\[186b\]]
[\[186b.1\]]gcig gi tshe rnyed nas bya ba byas par gyur pa de lta bu ma yin no zhes bya ba'i don to/_/'dod pa'i don ni med par 'gyur/_/zhes bya ba ni bkres pa'i sdug bsngal gso ba'i kha zas rnyed pa'o/_/de lta bu'i kha zas za ba rnams zhes bya ba ni snying rje can la [#]de lta bu'i kha zas za ba
[\[186b.2\]]rnams kyi zas ni rnyed par dka' ba'o/_/snying rje med cing yid ni ma zhi ba/_/zhes bya ba ni snying rjes stong pa'i phyir ma zhi zhing mi dge ba'i yid gang yin pa de dag ste/_'dis ni mi nus kyang rtag tu de'i kha zas kyi rnam pa la gnas pa'o/_/tshe 'di dang ni [#]pha rol rang [#]don
[\[186b.3\]]sreg/_/ces bya ba ni snying rje'i sdug bsngal ba ste/_mthong ba'i chos dang 'jig rten pha rol gyi sdug bsngal lo/_/yang na tshigs bcad gsum pas ni sngar bshad pa'i rnam pa bzhi'i dbang du byas pa ste/_snying rje dang ldan zhing nus pa dang /_mi nus pa'i snying rje dang ldan pa dang /_mi nus shing snying rje dang
[\[186b.4\]]bral ba dang /_snying rje dang mi ldan zhing nus pa ste bzhi po de dag gi dbang du byas pa'o/_/de lta bu'i kha zas za ba rnams zhes bya ba ni snying rje dang ldan zhing mi nus pa dang [#]nus pa'i dbang du byas pa'o/_/snying rje med cing yid ni ma zhi ba/_/zhes
[\[186b.5\]]bya ba ni snying rje med cing nus pa'i dbang du byas pa'o/_/tshe 'di dang ni pha rol rang don sreg_/ces bya ba ni snying rje dang bral zhing mi nus pa'i dbang du byas pa'o/_/'di dag sdug bsngal nam zhig med par [#]'gyur/_/zhes bya ba ni mthong ba'i chos sam phyi ma la'o/_/gzhan gsod pa la
[\[186b.6\]]zhugs pa 'di las ji ltar bzlog par bya zhes bya ba ni gzhan gyi srog gcod par byed pa las bzlog pa'o/_/re ba [#]bzlog pa ngo 'dzum gnag gyur pa/_/zhes bya ba ni re ba phyin ci log tu gyur cing gzhan du [#]ste/_'dod pa'i gags [#]su gyur pa zhes bya ba'i don to/_/re ba phyin ci log tu
[\[186b.7\]]gyur pas bzhin gyi mdog nyams par byas pa gang yin pa de ni re ba bzlog [#]pas ngo 'dzum gnag par gyur pa'o/_/bu yug gis kun tu 'dres pa'i rlung ni bu yug rlung ngo /_/bu yug rlung gis rnyis par byas pa ni bu yug rlung gis rnyis [#]pa ste/_de lta bu'i pad+ma ni bu yug rlung gis rnyis [#]
[\[187a\]]
[\[187a.1\]]pa'i pad+ma'o/_/brtan zhing rgyas pa zhes bya ba la brtan pa dang rgyas pa ni brtan zhing rgyas pa'o/_/brtan pa'i khyad par ni rgyas pa ste rnam pa gnyis so/_/nad la sogs pas rgyas par gyur pa ni de lta bu ma yin no/_/bdag rang shi ba
[\[187a.2\]]zhes bya ba ni mngon par 'dod pa'i sbyin pa ma yin pa'o/_/gson pa'i [#]sha yang zhes bya ba la sogs pas ni mngon par 'dod pa'i sbyin pa'i dngos po gzhan la med pa'o/_/'di dag bdag gi tha dad du/_/zhes bya ba la sogs pas ni mi sbyin pa ni rjes su mthun pa ma [#]
[\[187a.3\]]yin pa ste/_skyon gsum po 'di spangs pa'i [#]thabs bstan par 'dod pas so/_/de bas na 'di ni zhes bya ba la sogs pa brtsams so/_/gdungs pa'i rma 'dra ba zhes bya ba ni 'di lta bu'i mtshan nyid de rtag tu na ba 'di lta bu'i lus te/_rtag tu na ba ni lus nad dang bral
[\[187a.4\]]ba med pa'i phyir ro/_/rtag tu na ba'o zhes bstan pa la/_ji ltar rtag tu na ba nyid yin zhe na nad kyi 'byung khung zhes smos te/_nad ni gnod pa byed pa ste/_de ni tshor bar byed pa'i phyir gdungs pa'i rma la sogs pa'i nad kyi yang 'byung gnas yin pa'i phyir ro/_/
[\[187a.5\]]yang na nad kyi 'byung khung zhes bya ba ni nad kyi tshor ba ste/_de'i 'byung [#]gnas yin pa'i phyir te/_gang cung zad tshor ba de ni sdug bsngal ba yin no zhes bya ba'i tshig gis so/_/dgos pa [#]khyad par can du spyad pa yis/_/zhes bya ba ni 'bras bu dang bral ba ni [#]sdug
[\[187a.6\]]bsngal nye bar zhi ba ste/_de nyid kyi khyad par ni sngar bstan pa'i rnam pa ste/_sdug bsngal gyi sdug bsngal la sdug bsngal gyis nye bar spyad pa ni dgos pa khyad par can du spyod pa'o/_/shin tu bzang por bya ba zhes bya ba ni gcig tu nad gtan du nye bar zhi bar byed pa'i
[\[187a.7\]]rgyu yin pa'i phyir dang [#]/_shin tu bzang po ni gzhan la phan 'dogs pa mchog tu byed pa'i phyir te/_nyan thos la sogs pa yang rtsa 'bigs shing gso ba ston par byed de[#]/_'dir bcos pa gnyis kyi khyad par ni gdungs pa'i rma'i rtsa bkrol [#]te/_'di dag la ni dgos pa
[\[187b\]]
[\[187b.1\]]khyad par can du spyad pa med de/_de bas na 'di ni shin tu bzang po ma yin no/_/de rab tu dga' bar [#]gyur pas mig rtsa dang /_gdong gi mdangs bzang po gang yin pa de ni rab tu dga' bar gyur pas mig rtsa dang gdong gi mdangs bzang po'o/_/bdag gi sha
[\[187b.2\]]ni khrag dang bcas pa 'di/_/zhes bya ba 'dis ni sbyin pa'i dngos po don du gnyer ba'i mtshan nyid dang ldan pa nyid du [#]bstan to/_/'jig rten rnams la phan pa'i phyir/_/zhes bya ba 'dis ni khyed cag gi don du 'di bzung [#]ba yin no zhes bya ba'i tshig gis yongs su gtong ba de [#]yongs
[\[187b.3\]]su gtong ba ni sngar yongs su btang ba'o zhes gzhan gyi ngor byed pa bzhin te/_len par mi 'gyur ba'i rgyu med par bstan pa yin no/_/mgron du byar rung na [#]zhes bya ba ni mgron nyid du rung ba ni mgron byar rung ba'o/_/chen po 'byung bar 'gyur ba ni 'bras bu chen po ste/_'jig rten
[\[187b.4\]]thams cad la phan pa'i phyir ro/_/mngon par mtho ba 'byung ba ni 'jig rten pha rol gyi 'bras bu yin pa'i phyir te/_khyad par can gyi mngon par mtho ba sangs rgyas nyid la mngon par mtho ba zhes brjod do/_/yid ma ches nas zhes bya ba ni gal te yid ches na ni brtan pa
[\[187b.5\]]yin te/_cung zad de la mi brtan pa yod pas gang gi phyir byin cig ces bya ba la sogs pa smra bas mi brjod de/_de bas na yid mi ches pa'o zhes rtogs pa yin no/_/bdag gi sdug bsngal dag ces bya ba ni bkres pa'i sdug bsngal lo/_/slong ba nyid dman pa yin
[\[187b.6\]]pas slong zhing dman pa'o/_/de las dus la bab pa zhes bya ba ni sbyin par bya ba btung bar bya ba ste/_rang gi khrag dang sha'o/_/sbyin pa la rtsol ba ni sbyin bar stsol [#]ba ste/_rang gi sha khrag ste sbyin par stsol [#]ba'o/_/rtab rtab por gyur te [#]mi bzod cing sems 'khrugs
[\[187b.7\]]nas zhes bya ba la/_rtab rtab por gyur pa ni rang gi sha dang khrag sbyin par byed pas so/_/de'i sdug bsngal des mi bzod cing sbyin par bya ba ma yin pa sbyin pa ste/_de gnyis kyis sems 'khrugs par gyur pa'o/_/sbyin pa la ha cang dgyes [#]ches pas zhes bya ba ni
[\[188a\]]
[\[188a.1\]]sbyin pa byas pa'i dgyes pa ni sbyin pa la dgyes pa'o/_/de la ha cang zhes bya ba ni shin tu ro tshor ba ste/_sbyin ba la kha cang dgyes pa'o/_/de bas na phan pa dang gnod pa zhes bya ba la/_phan pa dang gnod pa'i rim pa ni phan pa dang gnod par gyur
[\[188a.2\]]pa ste/_rim pa dang gang gis phan pa dang gnod pa'o/_/de nyid ni 'og nas 'byung ba bzhin du rtogs par bya'o/_/mi mkhyen pa yang ma lags te/_zhes bya ba ni mkhyen pa nyid de/_skyes bu [#]rnams la gnod par 'byung ba ni skye dgu rnams la gnod pa ste/_phan
[\[188a.3\]]pa ma yin pa bskyed [#]pa'o/_/de la phan pa ma yin pa 'byung ba la ci'i phyir de dga' ba yin zhe na/_gzhan la gnod pas 'tsho zhing dga' ba skye ba'i phyir ro/_/gzhan la gnod par byed pa ni gzhan la gnod pa ste/_des 'tsho zhing dga' ba gang yin pa de dag ni
[\[188a.4\]]gzhan la gnod pas 'tsho zhing dga' ba skye ba'o/_/de bas na de dag ni des dga' ba yin no zhes bstan pa'i phyir rang bzhin de ltar lags zhes bya ba smos te/_'dis ni chos nyid kyi rigs pas rigs pa nyid du bstan to/_/da ni phan pa'i rim ba la mi
[\[188a.5\]]gzigs pa'i dbang du byas te/_'di skad ston te/_sbyin pa la ni rnam pa 'di gsum bsam par [#]bya ste/_len pa po dang /_sbyin pa po dang /_sbyin par bya ba ste/_gsum pa ni [#]phun sum tshogs pa yin na ni sbyin pa phun sum tshogs par 'gyur [#]te/_de la
[\[188a.6\]]len pa po yon tan med pa'i dbang du byas nas/_skye dgu rnams la gnod pa gang dang gang zhes bya ba'i tshigs bcad smos so/_/sbyin pa po dang sbyin pa'i dbang du byas nas/_rgyal srid dpal 'di zhes bya ba'i tshigs bcad yin no/_/de las skye dgu la phan pa'i
[\[188a.7\]]dbang du byas nas/_rgyal srid dpal 'di zhes bya ba'i tshigs bcad phyed dang po'o/_/de bas bdag gi sha sbyin stsol ba'i zhes bya ba ni sbyin ba'i [#]dngos po'i dbang du byas pa ste/_bdag gi sha sbyin par stsol ba thong shig ces bya ba ni rang gi [#]sha sbyin pa la stsol ba ni rang gi
[\[188b\]]
[\[188b.1\]]sha sbyin pa la stsol ba'o[#]/_/bdag gi [#]sha sbyin par stsol ba nyid ni bdag gi sha sbyin par stsol ba ste/_nges par bzung [#]ba ni stsol ba dang gtong ba dang [#]sbyin pa rab tu dgag pa ste/_rang gi sha sbyin pa ni nges par bzung [#]ba'o/_/gzhan gyi sha sbyin pa ni dgag pa ma
[\[188b.2\]]yin no/_/'dis ni 'di ltar ston pa yin te/_gal te 'di ltar sbyin par bya ba yin na ni dgra la sogs pa sbyin par bya ba ste/_gal te nges par sha nyid sbyin par bya'o zhe na/_gzhan dag gi sha nyid sbyin par bya ste/_'di nyid nges par bzung [#]ba'o/_/smras pa/_
[\[188b.3\]]log pa'i lam du yid [#]dam bcas pa zhes smos te/_lam ma yin pa la nges par byas pa zhes bya ba'i don to/_/[#]du zhes bya ba ni rgyu'i don to/_/log pa'i lam du yid dam bcas pa nyid bsgrub [#]pa'i phyir skyes bu dpa' bo khyod kyi zhes bya ba'i tshigs bcad smos so/_/mi
[\[188b.4\]]bzod pa ni dang du len par mi nus pa ste/_ci'i phyir zhe na/_khyod kyi mthus bskyabs [#]zhes bya ba ni[#]/_khyod kyi mthus bskyab pa'i phyir mi bzod do/_/'jig rten zhes bya ba ni ga las she na/_de bsgrub [#]pa'i phyir gnyis pa'i don to/_/phung bar byed pa la mkhas pa ni mkhas pa ste/_'jig rten phung zhing
[\[188b.5\]]gnod par byed pa la'o/_/de yang gnod pa [#]ni skye ba gzhan du dus mtha' med par ngan song gnod pa'o/_/phung bar byed pa la mkhas pa des tshul gyis zhes smras [#]so/_/khyod kyi sha dang khrag slong ba'i tshul gyis so/_/tshul min skye dgu zhes bya ba ni des phung ba ni
[\[188b.6\]]gang gi phyir skye dgu rnams rgud par 'gyur ba'o/_/yang na tshul min skye dgu ni khyod kyi mthus bskyabs pa'i 'jig rten mi bzod cing khyod dang bral bar mi bzod pa'o/_/de ltar thabs 'dis skye dgu tshul ma yin par phung bar 'dod pa'o/_/da ni rang nyid kyi sha nyid gtang
[\[188b.7\]]bar bya'o zhes 'dis nges par gzung ba skabs dang bcas pas sha ni gzhan gyi sbyin par bya'o zhes 'dis 'dod pa yin te/_des na blon po la sogs pas nges par bzung [#]ba don med par mthong ba ste/_mchod sbyin tshen zhes bya ba la sogs pa'i tshigs bcad gsum smos
[\[189a\]]
[\[189a.1\]]so/_/tshil dang zhag la sogs pa'i bza' ba gang yin pa de ni tshil dang zhag la sogs pa'o/_/'dis ni sbyin pa'i dngos po'i [#]gya nom pa bstan to/_/sum cu rtsa gsum zhes bya ba 'dis na [#]len pa po bstan to/_/bsregs [#]pa zhes bya ba ni me la bsregs
[\[189a.2\]]pa'i phyir te gus pa med par bstan to/_/mgu zhes bya ba 'dis ni len pa rjes su 'dzin pa nyid du bstan [#]to/_/gus par byin yang zhes bya ba ni me la mngon par bsregs pa gus pa med pa de'i gnyen po yin no/_/khyod kyis [#]zhes bya ba 'dis ni sbyin pa po'i phun
[\[189a.3\]]sum tshogs pa bstan to/_/phun sum tshogs pa zhes bya ba 'dis ni tshil dang zhag la sogs pa zhes bya ba bstan pa de'i gnyen po sbyin pa'i dngos po phun sum tshogs pa bstan to/_/'dod mi 'gyur zhes bya ba 'dis ni mgu ba'i mi mthun pa'i phyogs bstan to/_/
[\[189a.4\]]mod kyi zhes bya ba ni 'on kyang zhes bya ba'i don to/_/lha'i thugs ni bdag cag lta bu'i skye bos [#]bcom pa ma lags zhes bya ba ni 'di sbyin par bya/[# ]'di ni sbyin par mi bya zhes so/_/gal te de lta na ci'i phyir bdag gi sha sbyin stsol ba thong zhes ston ce na/_de'i lan
[\[189a.5\]]bstan pa'i phyir/_bdag gi don du gces pa'i slad du zhes bya ba la sogs pa yin no/_/rko long gsol bar gyur to [#]zhes bya ba ni 'di la sbyin par mi bya'o zhes bya ba'i rko long gsol bar [#]gyur pa'o/_/de ltar 'das pa'i tshig des ni don med pa nyid du bstan pa
[\[189a.6\]]ste/_rang gi sha sbyin pa'i dbye ba dang ldan pa'o/_/da ni rang gi sha sbyin pa ma yin pa nyid las brtsams te/_gnod sbyin lnga po zhes bya ba la sogs pa smos so/_/lnga po zhes bya ba ni nyung ba nyid do/_/thams cad ces bya ba ni de'i gnyen po ste [#]mang po'o/_/'di rnams
[\[189a.7\]]kyi zhes bya ba ni sngar bstan pa'i mtshan nyid kyi skye dgu la phan par 'jug pa'i mtshan nyid de/_de'i gnyen po'i [#]'bangs zhes smos te/_khyad par med pas bzang po dang /_bar ma dang /_tha ma'i 'gro ba dag go/_/'di lta bu chos gang gi lam lags [#]zhes bya ba ni sngon ma
[\[189b\]]
[\[189b.1\]]thos pa'i chos kyi lam mo/_/bdag cag la zhes bya ba ni bdag gi don ni [#]drug pa'o/_/de la sha dang khrag ces bya ba de la ni 'di dag la sha dang khrag yod bzhin du zhes bya ba'i tshigs bcad brtsams so/_/bdag gi sha sbyin par stsol ba 'di thong zhes bstan pa la ji
[\[189b.2\]]ltar mi gtang [#]ba yin zhe na/_nged cag lta bu zhes bya ba smos te/_'phags pa rnams la ni med ces bya ba yin te/_brdzun gyi tshig med pa'i phyir dang /_tshogs par mi 'byung [#]ba dang /_rtsub pa'i tshig med pa'i phyir ro/_/gsal bar bslangs pa la zhes bya ba
[\[189b.3\]]ni nged cag lta bus ni ma bslangs kyang yod par gyur na mtshan ma las shes par bya ste/_sbyin par bya'o zhes bya ba'i don to/_/da ni lnga po 'di dag ces bya ba la sogs pa'i tshig rkang gi lan chos kyi [#]lam nyid du bstan pa'i phyir/_chos kyi bka' khrims zhes bya ba la sogs
[\[189b.4\]]pa'o/_/mdun du 'gro ba yin pas thog mar 'gro ba'o/_/ngan pa'i lam du zhes bya ba ni brdzun [#]du smra ba dang /_tshig rtsub po'i mtshan nyid kyis so/_/nga'i yang yin la spyod pa'i lam yin bas nga'i spyod pa'i [#]lam mo/_/de'i rjes su 'gro ba ni nga'i spyod pa'i lam
[\[189b.5\]]gyi rjes su 'jug pa de dag go/_/nga yi 'bangs rnams gnas [(]sabs [,]babs [)]ji ltar gyur/_/zhes bya ba ni shin tu nyams par 'gyur ro zhes bya ba'i don to/_/de ltar 'dir sbyin pas ni chos kyi lam nyid du bstan la/_sbyin pa ma yin pas ni chos ma yin pa'i lam nyid [#]du
[\[189b.6\]]bstan nas/_nga ni gang sngar bstan pa'i 'bangs thams cad mgon ma mchis par bgyis pa'am zhes bya ba de'i dbang du byas pa ste/_'di yang skye dgu rnams kyi don gyi phyir/_/zhes smos te/_'bangs thams cad mgon ma mchis par bgyis pa nyid 'gro ba'i don
[\[189b.7\]]bzang po ste/_'gro ba'i don nus pa zhes bya ba'i don to/_/ser snas phrogs pa nyid ni ser snas phrogs par gyur pa ste/_ser snas phrogs pa'i snying gang yin pa de ni sems ser snas phrogs par gyur pa'o/_/dga' ba dang gus pa ni dga' ba dang gus pa ste/_nga la dga' ba dang
[\[190a\]]
[\[190a.1\]]gus pa ni nga la dga' ba dang gus ba dang bcas pa'o/_/byams pa dang /_bag phab pa ni byams pas bag phab pa ste/_de gnyis kyi [#]snying po gang yin pa de ni byams pa dang /_bag phab pa'i snying po nyid do/_/'di ltar bdag cag la [#]mi byams ba
[\[190a.2\]]ci las gyur zhes bya ba 'dis ni bag phab pa'i snying po bstan to/_/rje'i ched du 'tshal ba [#]la zhes bya ba la sogs pa dang /_'di ltar bdag cag la mi byams pa ci las gyur zhes bya ba'i lan ni/_nga khyed la mi 'jar zhing mi byams pa yang ma yin la zhes bya ba
[\[190a.3\]]yin te/_'jar ba ni bag 'bebs par byed pa'i don to/_/'jar ba med pa ni mi 'jar ba'o/_/mi 'jar ba yang yin la mi byams pa yang yin pas na mi 'jar [#]zhing mi byams pa'o/_/sha dang khrag bdag cag la mchis bzhin du zhes bya ba la sogs
[\[190a.4\]]pa'i lan ni/_ma byin du dogs pa yang med mod kyi zhes bya ba la sogs pa'o/_/yongs su dogs shing rgal [#]dka' ba gang yin pa de ni dogs shing rgal [#]dka' ba ste/_dka' bas rtogs pa gang yin pa'i byams pa'i lam gang yin pa de ni rtogs par dka'
[\[190a.5\]]pa'i dogs pa'o/_/rtogs par dka' ba yang yin la rgal bar [#]dka' ba yang yin pas dogs pa dang rgal dka' zhing rtogs par dka' ba ste/_skal [#]ba'i tshul 'di chung ba [#]dang zad par gyur pa dang zhes bya bar sbyar ro/_/slong ba rnam par mdzes pa gang yin pa
[\[190a.6\]]de ni slong ba mdzes pa ste/_slong ba 'phel ba zhes bya ba'i don to/_/dbul ba zhes bya ba'i tshig gis ni 'byor pa dang ldan pa nor gyis rgud par gyur pa la ste/_dbul zhing phongs par gyur pa la'o/_/yang na dbul ba nyid slong ba 'phel ba yin no/_/yang na nor rim gyis
[\[190a.7\]]nyung ngur gyur pa ni mdza' bo nor dang ldan pa rnams la slong ba 'phel ba mdzes pa yin te/_de zad cing dbul por gyur pa mdza' bo dag la slong ba 'phel ba mdzes pa yin no/_/'di ji ltar shes par bya ste/_nor dang ldan pa ni dbul po la mi mdzes te/_de bas na nga la ni nor zad
[\[190b\]]
[\[190b.1\]]pa yang med la/_gang ltar bus bstan pa de ji ltar nor dang ldan pa la sbyar te/_'byor pa nyung ngur [#]gyur pa la yang mi rigs na/_'byor pa chung ba'i mdza' bo la nor dang ldan pas bslang ba lta ci smos te/_de bas na khyad par bstan par 'gyur te/_shin tu skal bas
[\[190b.2\]]'gyur ba'i [#]phyir ro/_/skye bo phongs pa rnams kyis [#]phyir bskyed pa'i/_/lus ni nga bdag nyid la yod bzhin du/_/zhes bya ba 'dis ni sbyin pa'i dngos po tha dad pa med par bstan to/_/lus ni chen po sha rgyas zhes bya ba 'dis ni nyung ngur [#]gyur pa med par bstan to/_/khyed
[\[190b.3\]]la zhes bya ba 'dis ni mi 'jar zhing mi byams pa'i skyon med cing lus ring bdag la slong ba ni rigs pa ma yin no zhes smos te/_brgya la 'byor pa zad par ma gyur na yang byams shing yid gcugs [#]par bstan pa'i phyir dbul ba la yang slong bar mi rigs so/_/nam yang
[\[190b.4\]]nang gi dngos po ni slong bar rigs pa med de/_gzhan la gnod pa dang 'brel pa'i phyir ro zhes bstan pa'i phyir/_mi shes gzhan gyi gnod pa 'ang mi bzod na/_/zhes bya ba'i tshigs bcad brtsams so/_/mi shes pa zhes bya ba ni sngon ma mthong zhing ma 'dris pa'o/_/
[\[190b.5\]]khyed kyi gnod pa bdag gis ga la bzod/_/[#]ces bya ba ni 'di ltar byams shing yid gcugs [#]pa'i dngos po dag la ste/_/des na khyed la yang gnod pa btang snyoms su bya zhing /_gang 'di dag khyed la slong na de la sbyin pa'i rjes su yi [#]rang bar byas te/_'di ltar nga'i sbyin
[\[190b.6\]]pa la khyed cag gis rjes su yi rang ba de ltar bya'o[#]/_/ji ltar 'og nas brjod pa zhes bya ba ni mdun nas so/_/de ltar re zhig sbyin pa'i bya ba rigs pa nyid du bstan nas/_sngar bshad pa'i dbye bas dbye ba bstan pa'i phyir/_de bas na nga la [#]rab tu byams pa'i [#]zhes bya
[\[190b.7\]]ba la sogs pa smos so/_/chos kyi bgegs la 'dzem pa med pa zhes bya bas ni de [#]dag chos ma yin pa nyid du bstan pas 'dzem pa bskyed [#]pa'i mtshan nyid kyi dbye ba bstan to/_/ji ltar dbye ba de yang chos ma yin pa nyid du bstan to/_/da ni log pa nyid du bstan par 'dod
[\[191a\]]
[\[191a.1\]]pas/_nga'i don du khyod ci spyod pa 'di lta bu bya ba mi rigs te zhes bya ba 'di brtsams so/_/nged cag gi don ni nga'i don te nged cag gi don du'o/_/khyed cag gis [#]nam yang nga'i don du sbyin pa'i bgegs ni bya ba ma yin no zhes bya ba'i don to/_/
[\[191a.2\]]bdag gi don du bza' ba la sogs pa zhes bya ba la [#]bdag nyid kyi yin pas bdag ste/_mngon par mtho ba dang nges par legs pa 'thob pa'i phyir ro/_/phyi rol gyi dngos po ni bza' ba dang btung ba la sogs pa'o/_/sogs pa smos pas ni sems can
[\[191a.3\]]dang sems can ma yin pa nyid do/_/de ltar byed pa ci 'drar 'gyur/_/zhes bya ba ni sems can thams cad kyi don du nang gi sbyin pa ni sngon gang gis ma sbyin [#]te byang chub sems dpa' [#]dag gis so/_/legs sam ga la te ma
[\[191a.4\]]legs kyang /_/zhes bya ba ni/_ji ltar legs pa nyid ma yin no/_/zhes brjod par bya ste/_'dis kyang chos ma yin pa dang bden pa ma yin pa nyid bstan te sbyin pa'i gegs [#]so/_/de zhes bya ba ni nang gi dngos po gtong ba 'gog par byed
[\[191a.5\]]pa ste/_'di ltar legs pa ma yin par 'gyur zhing chos ma yin pa dang ldan pa ste/_khyed cag nam yang de lta bu ma byed cig pa'o/_/nang gi dngos po gtong ba'i dgag pa gang yin pa de ni legs pa ma yin la/_dgag pa ma yin pa de ni legs pa nyid do/_/khyed kyi ni srog
[\[191a.6\]]gcod pa la rjes su yi rang bar bya'o zhes bya ba lta bu yin te/_des na nga'i rjes su 'gro bar bya ba ni [#]rigs pas dpyad par bya'o zhes bya ba 'di brtsams so/_/nga'i grogs rjes su mthun pa zhes bya ba bstan pa la/_grogs kyi ngo bo ni gogs [#]te bka' la gtogs te zhes bya
[\[191a.7\]]ba'i don to/_/nged cag byang chub sems dpa'i grogs de dang mthun pa ni nga'i grogs mthun pa ste/_'di [#]ni gzhan mi mthun pa'i zhes bstan pa'i tshul du 'gyur te/_de gang yin zhe na/_lam log par 'gro ba las bzlog pa'i ste/_lam log pa las bzlog pa
[\[191b\]]
[\[191b.1\]]yin pas log par 'gro ba de las bzlog pa'o/_/de gang zhe na yid do/_/rigs pas dpyad par bya'o zhes bya ba ni gang la la sems can rnams kyi don du bdag nyid yongs su gtong bar byed pa ste/_gzhan gang zhig rjes su yi rang bar mi byed pa de ni rjes su yi rang ba
[\[191b.2\]]srog gcod pa'i kha na ma tho ba dang ldan par 'gyur ro zhes 'dir yang kha cig zhugs par 'gyur zhes 'dir yang kha cig zhugs pa'o/_/ci ste rigs sam mi rigs she na/_skyes pa'i rabs thos pas kyang bsod nams med par 'gyur te/_de na ni byang chub sems
[\[191b.3\]]dpa' [#]nang gi dngos po yongs su gtong ba yod pa'i phyir ro/_/de la rjes su yi rang bar byed pa dang /_rjes su yi rang ba yang bsod nams ma yin par 'gyur te/_gal te 'das ma thag pa de ltar rigs pas dpyad par byas pa de bas na bsod nams ma yin pa gang yin
[\[191b.4\]]ba de nyid log pa'i lam de las bzlog par byas pa de la rjes su yi rang ba dang mthun pa'i tshig gang yin pa de ni rjes su yi rang ba dang mthun pa'i tshig go/_/bzang ngo zhes bya ba nyid [#]ni bzang ba nyid do/_/[#]de ltar byed pa ci [#]'dra bar 'gyur ba lta ci smos/_de ltar bya ba'i khyad
[\[191b.5\]]par bstan pa'i phyir/_nor ni gcig pus spyad pa zhes bya ba'i tshigs bcad gnyis smos so/_/bya ba de'i khyad par rnam pa gnyis su bstan pa ste[#]/_slong ba nyid du rnyed dka' ba'i phyir dang /_sbyin pa'i dngos po shes pas ma rung ba yongs su gtong [#]ba legs pa'i phyir ro/_/
[\[191b.6\]]de las nang gi dngos po gtong ba rnyed dka' ba'i dbang du byas nas/_nor ni gcig pus spyad pa ma yin la/_/zhes bya ba'i tshigs bcad smos so/_/gcig pus ma yin la zhes bya ba ni nor 'di dag gcig pus spyad pa gang yin pa de ni de ste/_nor gcig pus spyad par bya ba zhes
[\[191b.7\]]bya ba'i don to/_/nor zhes smos pas ni bza' ba dang /_btung ba dang /_gos la sogs pa bye brag med par gzung ngo /_/nyin re ma yin la zhes bya ba ni/_nyi ma re re zhing ma yin pa ste/_dus ma yin pa zhes bya ba'i don to/_/mi 'gyur ro zhes bya ba ni rnyed dka' ba nyid du
[\[192a\]]
[\[192a.1\]]bstan to/_/slong ba 'di lta bu dang zhes bya ba ni nang gi dngos po longs spyod cing slong ba'i skye bo ni nyung bas so/_/lha dag mnyes par byas kyang mi 'grub na/_/zhes bya ba 'dis ni shin tu rnyed dka' ba nyid du bstan to/_/slong ba 'di lta bus [#]yang zhes
[\[192a.2\]]bya ba'i tshigs bcad kyis ni sbyin pa'i dngos po nyes pas [#]ma rung bar gyur pa'i sbyin pa dang /_sbyin pa gtong [#]ba sla ba nyid du ston par 'dod pas brtsams pa yin no/_/cung zad ces bya ba ni 'chi ba'i chos can yin la/_ji srid du 'dug [#]pa de srid du yang mi bde ba'i
[\[192a.3\]]gnas su gyur cing mi bde ba'i gzhir gyur pa ste/_rga ba dang nad la sogs pa'i sdug bsngal gyi gzhir gyur pa'i phyir ro/_/the tshom za ba'ang zhes bya ba ni sbyin par bya ba'am/_sbyin par mi bya zhes so/_/rgya cher mi 'gyur na zhes bya ba ni slong ba'i skye bo nyid do/_/
[\[192a.4\]]'jungs shing zhum pa zhes bya ba ni sbyin par mi 'dod pa nyid do/_/mun pa'i mchog yin no zhes bya ba ni gti mug gi rab mchog ste/_de bas na [#]the tshom za ba yang mi rigs pa nyid na/_mi sbyin pa lta smos kyang ci dgos/_rang gi lus la rtsa bkros te/_gnod
[\[192a.5\]]sbyin de rnams la zhes bya ba ni/_dang po nyid du rjes su 'dod pa ni 'di nyid du [#]yin pas so/_/chos kyi grogs kyang [#]bya ba dang /_/zhes bya ba ni/_slong ba rnams kyi [#]byang chub sems dpa' dge [#]ba'i bshes gnyen yin no zhes bya ba'i tshig gis
[\[192a.6\]]so/_/'di ni re zhig 'jig rten pha rol gyi phan yon no/_/nga yang rab tu dga' bar 'gyur ba zhes bya ba ni mthong ba'i chos kyi phan yon no/_/chos dga' ba de gnyis kyi dngos pos ni 'dzin pa'i 'jig [#]pa las ldog pa ste/_de'i phan yon rnam pa gnyis bstan to/_/
[\[192a.7\]]snyim [#]pa bzed de zhes bya ba smos pas ni snod dang 'brim [#]pas dus las 'das kyis dogs pa'o/_/'dir khyad par bstan pa'i phyir/_tsan+dan dmar po'i khu ba 'dra ba zhes smos te/_dmar ba'i khyad par ni rgyal po de'i [#]mtshan nyid dang [#]ldan pa'o/_/khrag gi mtshan nyid kyi khyad
[\[192b\]]
[\[192b.1\]]par bstan pa'i phyir ro/_/mtshams dus kyi char sprin lta bu ni khrag go/_/khrag dang 'brel pa de ni gnod sbyin no/_/dga' ba mchog dang ldan pas lus kyang ma nyams pa ni brtan [#]pa dang ldan pa'o/_/sems kyang brgyal ba med pa ni lus kyi yon tan dang
[\[192b.2\]]ldan pa ste/_khrag gi rgyun kyang zad par yong [#]ma gyur to/_/da ni 'dis 'tshal te zhes bya ba ni khrag de dgag pa ste/_gang gzhan sngar bslangs par gyur pa de ni byin par gyur to zhes bstan pa yin no/_/sdug bsngal mang po 'byung ba'i gnas/_/
[\[192b.3\]]zhes bya ba 'dis ni sdug bsngal ba nyid du bstan to/_/byas pa mi gzo zhes bya ba 'dis ni mi gtsang ba nyid de/_gtsang ba'i rdzas kyis bskyed kyang yang mi gtsang ba nyid yongs su mi 'dor bas so/_/yang na sdug bsngal mang po 'byung ba'i gnas de nyid kyi
[\[192b.4\]]khyad par gyi don to/_/sdug bsngal gso ba'i gzhi'i don to/_/slong ba rnams kyi bsnyen bkur ni slong ba rnams la sbyin pa'o/_/de'i grub [#]pa ni slong ba dag la sbyin pa de'i [#]don grub ste/_slong ba dag la sbyin pa'i don grub pa'o/_/rab tu dga' dang
[\[192b.5\]]rjes su mthun/_/zhes bya ba ni sdug bsngal mang po'i 'byung gnas yin yang bzung bar gyur pa bde ba'i rgyur gyur pa ste/_sbyin pa po rang gi bde ba'i rgyur gyur pas so/_/bde ba zhes smos pa ni/_byas pa mi gzo ba nyid yin no zhes gzhan dag tu bstan pa
[\[192b.6\]]ni lan du phan 'dogs par bzung [#]ba'i phyir ro/_/rab tu dga' ba dang /_rab tu tshim pa zhes bya ba ni rab tu dga' ba dang rjes su mthun par gyur pa zhes bya ba bstan ma thag pa 'di'i rgyus so/_/ut+pa la'i 'dab ma ltar mdog sngo zhing mthing ga gang yin pa de ni
[\[192b.7\]]ut+pa la mthing ga ltar mdog sngo ba'o/_/rdo rje rin po ches spras pa'i ral gri [#]sngon po'i 'od kyis [#]mdzes pa gang yin pa de ni ral gri [#]rnon po rdo rje rin po ches spras pa'i 'od kyis mdzes pa'o/_/skabs ni med par byas pas [#]na/_/zhes bya ba ni sran thub pa med pa'i skabs
[\[193a\]]
[\[193a.1\]]med par byas pa'o/_/ci'i phyir zhe na/_sbyin pa la dga' bas so/_/drangs pas na zhes bya ba ni 'dren par byed pa ste/_ci ltar 'di bstan ma thag pas drangs pa ste/_de bas na de ni tshigs [#]bcad kyis so/_/de ltar byas pas zhes bya ba ni
[\[193a.2\]]grags pa'i sems kyi [#]tshig gis so/_/chos la dga' zhing zhes bya ba ni mngon par mtho ba 'dod pa'i phyir ram/_bdag thar pa 'dod pa'i phyir ro/_/snying rje'i dbang du gyur te zhes bya ba ni sems can gzhan la phan pa'i don to/_/mdog gsal bar byas pa
[\[193a.3\]]ni mdog gsal bar byas pa'o/_/bzhin mdangs ma gyur [#]cing rab tu dang ba zhes bya ba ni bzhin mdangs gsal ba gzung [#]ste/_dga' ba yin pas rjes su dpag go/_/mi g.yo bar de bzhin 'dug pa zhes bya ba ni lus kyi tshor ba la sogs pas so/_/
[\[193a.4\]]rab tu dang ba cher gyur to/_/zhes bya ba ni/_bzhin mdangs ma gyur [#]cing gsal ba'i phyir ro/_/ngo mtshar cher gyur to zhes bya ba ni mi g.yo zhing de bzhin du 'dug pa'i phyir te/_sha gcod pa dang bcas pa'i sdug bsngal gyis so/_/ngo mtshar ni snying rjes
[\[193a.5\]]gzhan la bde ba [#]'dod pa ste/_sems can la dga' ba shas che ba'i phyir ro/_/rmad du byung ba ni mi g.yo bar de bzhin 'dug pa ste/_sha chod pa dang bcad pa'i tshor ba'i sdug bsngal zil gyis non [#]pa'i phyir ro/_/bden nam brdzun zhes dpyod cing ngo mtshar [#]
[\[193a.6\]]skyes zhes bya ba ni ngo mtshar rmad du byung ba skyes pas [#]so/_/de la bstod cing phyag kyang 'tshal bar gyur/_/zhes bya ba ni de la bstod pa dang phyag 'tshal bar gyur pa ste/_de la bstod pa dang 'dud pa na/[# ]khrag dang sha sbyin pas phyag 'tshal ba'o/_/gus pa'i dbang
[\[193a.7\]]gis zhes bya ba'i tshigs bcad 'di'i bsdus pa'i don ni gsang tshig dang /_gtso bo dang /_spro ba'i nus pa bstan to/_/dang po'i rkang pas ni gsang tshig gi nus pa bstan te[#]/_gus pa dang grags pas ni gsang tshig gi nus pa bskyed pas so/_/tshig rkang gnyis
[\[193b\]]
[\[193b.1\]]pas ni bdag bo'i nus pa bstan te/_dpal zhes smos pa'i phyir ro/_/khyed kyi mthus bskyabs [#]zhes bya ba 'dis ni spro ba'i nus pa bstan to/_/brgya byin mgon du gyur la zhes bya ba la/_nus pa yin pas brgya byin te/_spro ba'i yon tan stan par byed pa'i
[\[193b.2\]]ming smos pas/_spro ba'i nus pa'i rjes su bstan pa'i don to/_/de las byang chub sems dpa'i spro ba 'di khyad par du bstan pa'i phyir/_khyod lta bu'o brgyal [#]bar bgyis pha [#]de bas na'o/_/thams cad sa'i bdag po 'am zhes bya ba'i tshigs bcad 'di'i bsdus
[\[193b.3\]]pa'i don ni/_gcig tu mngon par mtho ba'i spyod pa las kyang brtsams pa ma yin la/_nges par legs pa las kyang brtsams pa ma yin no/_/rnam par grol ba'am zhes smos pa la/_rnam par grol ba ni 'dir nyan thos dang rang sangs rgyas te rnam
[\[193b.4\]]pa gnyis so/_/mngon par mtho ba ni 'dod chags dang bral ba dang 'dod chags dang ma bral ba'i dbye bas so/_/'dod chags dang bral ba'i dbang du byas nas/_tshangs pa'am zhes smos so/_/'dod pa spyod pa'i mngon par mtho ba yang rnam pa gnyis te/_
[\[193b.5\]]lha dang mi'i dbang du byas pa'o/_/nor gyis phyug pa'am dbang po'am [#]zhes bya ba la/_lha'i mngon par mtho ba yang rnam pa gnyis te/_rgyal chen rigs [#]bzhi dang sum cu rtsa gsum pa'i dbye bas so/_/de la rgyal chen rigs [#]bzhi dang mngon par mtho ba'i
[\[193b.6\]]dbang du byas nas/_nor gyis phyug pa'am zhes bya ba yin no/_/sum cu rtsa gsum pa'i dbang du byas nas dbang po'am zhes bstan to/_/mi'i mngon par mtho ba'i khyad par gyi dbang du byas nas/_thams cad sa'i bdag po'am zhes bya ba yin te/_'khor los
[\[193b.7\]]sgyur ba'i rgyal srid ces bya ba'i don to/_/bzhed pa'i don ni mi ring ste/_rtsol phod pa [#]gang yin pas thams cad 'thob par nus pa'o/_/rnyed par bya dka' ba zhes bya ba'i tshigs bcad 'di'i bsdus pa'i don ni srid pa'i longs spyod la mi gnas pa ste/_nyes pa gsum gyis ma
[\[194a\]]
[\[194a.1\]]rungs par [#]byas par ston te/_de la nyes pa gsum ni rgyu dang /_ngo bo dang /_'bras bu'i nyes pas so/_/rgyu'i nyes pa'i dbang du byas nas rnyed par dka' la zhes bya ba ste/_gal te 'bad pa phun sum tshogs pas thob par 'gyur ba yin
[\[194a.2\]]yang rtag pa [#]med pas so/_/'di la gang gi phyir mi rtag pa yin zhe na/_rang bzhin gyi skyon gyi dbang du byas nas/_'jig par sla ba dang zhes bya ba yin te/_rang gi ngang gis 'jig [#]pa'o/_/'jig par sla ba yin yang /_rang gi bya ba byed par nus
[\[194a.3\]]par gyur na/_de lta na yang 'dod par bya ba yin na/_de mad par bstan pa'i phyir/_chog pa'i bde med ces smos te/_de la de nye bar longs spyod pas phyis kyang spyad mi dgos par mi 'gyur bas so/_/ci'i phyir zhe na/_rab tu zhi med pa zhes smos
[\[194a.4\]]te/_gang phun sum tshogs pa don du gnyer ba de dag la chags pa las zhi bar mi nus so/_/ci'i phyir zhe na/_srid pa'i longs spyod bde ba zhes bya ba yin te/_'dis ni 'dod pa'i khams kyi 'dod par rtogs [#]par bya'o/_/ci ltar 'di rtogs par bya zhe na/_
[\[194a.5\]]lha dbang dpal zhes smos so/_/de las gzhan pa zhes bya ba 'dis ni thams cad sa'i bdag po dang /_nor gyis phyug pa gnyis ni tha mal pa nyid du bstan to/_/bdag gi sdug bsngal zad pa tsam gyi phyir/_/zhes bya ba'i tshigs bcad 'dis ni/_mya ngan
[\[194a.6\]]las 'das pa don du mi gnyer ba nyid kyi dbang du byas pa ste[#]/_de mi bzhed pa'i phyir dang /_tshangs pa yang yongs su dgag par [#]byas pa yin no/_/bdag gi sdug bsngal zad pa tsam gyi phyir/_/zhes bya ba ni/_nyan thos dang rang sangs rgyas kyi mya ngan las 'das pa
[\[194a.7\]]thob pa'o/_/sdug bsngal mi bzad nad kyis nyen pa'i zhes bya ba 'di la/_rab tu nyen pa ni rtag tu'o/_/mi bzad pa ni shas che ba'o/_/sdug bsngal mi bzad pa des byas pa'i ngal ba ni sdug bsngal mi bzad pa'i ngal ba ste/_de'i nad kyis nyen pa'o/_/gal te 'di
[\[194b\]]
[\[194b.1\]]thams cad don du mi gnyer na gzhan gang don du gnyer ba yin zhe na/_bsod nams 'di yis thams cad ces bya ba'i tshigs bcad smos so/_/thams cad gzigs pa'i go 'phang thob cing /_zhes bya ba 'dis ni shes bya [#]sgrib pa spangs pa bstan to/_/skyon gyi
[\[194b.2\]]dgra btul nas zhes bya ba 'dis ni nyon mongs pa'i sgrib pa thams cad spangs so/_/bsod nams 'di yis zhes bya ba 'dis ni tshogs phun sum tshogs pa bstan to/_/thams cad gzigs pa'i go 'phang thob cing skyon gyi dgra btul nas/_zhes pa [#]'dis ni 'bras
[\[194b.3\]]bu phun sum tshogs pa bstan to/_/rga ba dang na ba zhes bya ba'i tshigs su bcad pa 'og ma phyed kyis ni don thams cad kyi bya ba phun sum tshogs pa bstan te/_rga nad 'chi [#]ba'i rlabs chen po dang chos mthun pa ste/_chen po yin pa'i phyir dang /_yang dang yang du rgyun
[\[194b.4\]]mi 'chad par 'jug pa'o/_/'di lta bu'i brtsal [#]ba zhes bya ba ni/_sangs rgyas nyid don du gnyer ba'i brtsal [#]ba gang yin pa ste/_byang chub kyi sems zhes bya ba'i don to/_/las 'di zhes bya ba ni/_rang gi sha dang khrag sbyin pa'i las so/_/khyod lta bu
[\[194b.5\]]zhes bya ba byang chub sems dpa' rnams so/_/'jig rten phan pa'i phyir lags kyang /_/zhes bya ba ni 'gro ba mtha' dag yongs su bskyab pa'i phyir te/_thams cad kyi nor bur khyod gyur pas bdag kyang 'gro ba'i khongs su gtogs par gyur pa ste/_de bas
[\[194b.6\]]na ji ltar yang don du gnyer par bya'o/_/bdag cag rang la phan 'tshal ba/_/zhes smos te/_yang 'byor pa don du gnyer ba'o zhes bya ba sangs rgyas nyid thob pa'o/_/ma 'tshal ba ni zhes bya ba ni/_'di'i don dam pa la 'jug pa'o/_/bdag gi don yang
[\[194b.7\]]zhes bya ba ni/_ma 'ongs pa'i mtha'i dus kyi ngan song gi sdug bsngal gyi rgyur gyur pa'i las [#]kyang ngo /_/rjes su gzung ba'i rgyur gyur ba/_/zhes bya ba ni rjes su bzung [#]bar byed pa'i lam du gyur pa ste/_mi shes pa de'i rjes su bzung [#]bar 'gro ba ste/_de bas na rjes
[\[195a\]]
[\[195a.1\]]su bzung [#]ba'i rgyur gyur pa zhes brjod do/_/[#]mi shes pas bdag rjes su gzung bar 'gyur ba'o zhes bya ba'i don to/_/rnam par thar pa'i chos kyi bdud rtsi las/_thog mar bgo bar bya zhes bya ba la/_rnam par grol ba ni rnam par thar
[\[195a.2\]]pa ste/_nyon mongs pa spangs pa'o/_/rnam par thar pa nyid chos yin pas rnam par thar pa'i chos so/_/'dis ni nyan thos kyi theg pas mya ngan las 'das pa'i rnam par grol ba'o/_/rnam par thar pa'i chos nyid bdud rtsi yin pas rnam par thar pa'i
[\[195a.3\]]chos kyi bdud rtsi'o/_/de yang dag par 'gyed [#]pa ni rnam par thar pa'i chos kyi bdud rtsi bgo bar bya ba'o/_/kun tu shes pa sbyin pa'i dbang du byas nas/_nga ni de la dga' ba la [#]zhes bya ba la sogs pa'i tshigs bcad smos te/_/gzhan nor chung ma dag la
[\[195a.4\]]chags pa dang /_/zhes bya ba la/_gzhan nor zhes bya ba smos pas ni ma byin par len pa las ldog pa dang /_chung ma dag ces bya bas ni gzhan gyis [#]yongs su bzung [#]ba'i chung ma ni[#]/_'dod pas log par g.yem pa las ldog pa'o/_/brdzun du smra ba zhes
[\[195a.5\]]bya bas [#]ni smad pa'i ngag las ldog pa ste/_de ltar yang bslab pa'i gzhi lnga dag 'dzin du bcug pa'o/_/de dag ces bya ba ni me tog go/_/rdzis bskyod ces bya ba'i sgras ni 'dir shing dang me tog dang sbyar bar bya'o/_/'gul bar gyur ces bya ba ni sa 'gul ba'o/_/
[\[195a.6\]]rgya mtsho chen po shin tu bdo ba zhes bya ba'i tshigs su bcad pa yang sa 'gul bas zhes bya ba'i dbang du bya ba rjes su 'brang ngo /_/yang na rgya mtsho chen po shin tu bdo ba zhes bya ba 'dis [#]ni don byas pa nyid du blta bar bya'o/_/rang bzhin las ni lhag pa'i shugs dang
[\[195a.7\]]sgras/_/zhes bya ba'i rang bzhin de las lhag pa'i shugs dang ldan pa'i sgra dang skad gang la yod pa'i chu de ni rang bzhin las lhag pa'i shugs dang sgra'o/_/sra yam kra ma zhes bya ba'i tshigs bcad 'di ni rgyu phun sum tshogs pa dang /_'bras bu phun sum tshogs pa dang /
[\[195b\]]
[\[195b.1\]]sems can gyi don bya ba'i phun sum tshogs pa'i dbang du byas pa'o/_/rgyu phun sum tshogs pa'i dbang du byas pa ni/_skye bo dam pa'i chos re bzang zhes bya ba ste/_skye bo bzang po ni byang chub sems dpa' ste/_rang gi srog la chags pa med pas so/_/chos ni gnas pa'o/_/yang na 'dug pa yin pas gnas pa
[\[195b.2\]]ste/_rang gi srog la ltos [#]pa med pa ni/_byang chub sems dpa'i spyod pa la gnas pa'o/_/yang na chos ni sems bskyed pa'o/_/des khyad par du gyur pa ni sa'i phyogs la sogs pa ste/_lhag pa'i bsam pa'i sa la gnas pa'i byang chub sems dpa' rnams so/_/rang gi sbyin pa ni mos pas [#]spyod pa'i sa la [#]
[\[195b.3\]]gnas pa med do/_/'dis ni rgyu phun sum tshogs pa bstan to/_/yon tan bsgoms pa zhes bya ba ni yon tan [#]dag la goms pa yin pas yon tan gnas [#]pa'o/_/yon tan goms pa nyid de'i bya ba yin pas [#]de'i yon tan goms par bya ba'o[#]/_/de la 'dis ni sbyin pa'i
[\[195b.4\]]pha rol tu phyin pa'i yon tan byas pa ste/_gang gi phyir sngon gyi phyi rol gyi dngos po yongs su gtong ba la goms pa de'i dbang gis nang gi dngos po yongs su gtong ba yin no zhes bstan pa ste[#]/_ci rigs par sngon gyi dus su gos dang /_bza' ba dang /_btung [#]ba
[\[195b.5\]]dang mal stan sbyin pa ste/_/phongs pa'i lus dang mthun bzhin du/_/byang chub sems dpa' gang du yon tan la goms pas gtong ba nyid do/_/'dis ni sbyor ba khyad par can thob pa ste/_sbyor ba la sogs [#]pas 'bras bu phun sum tshogs pa nyid de/_sbyor ba [#]
[\[195b.6\]]khyad par can gyis te/_sangs rgyas nyid du 'dir dgongs so/_/gzhan la [#]phan pa'i blo re des/_/zhes bya ba 'dis ni sems can gyi don bya ba phun sum tshogs pa'o/_/mthun pa dang gus pa dang yo byad kyis zhes bya ba la/_mthun pa zhes bya ba ni des pa'o/_/yang na
[\[195b.7\]]dman pa'i tshul nyid do/_/yang na byas pa gzo ba nyid do/_/gus pa ni dul pa'o/_/mthun pa dang gus pa'i yo byad ni mthun zhing gus pa'i yo byad do/_/de mnyen par gyur pa ni mthun pa dang gus pa'i yo byad kyis mnyen [#]par gyur pa'o/_/gzengs bstod pa
[\[196a\]]
[\[196a.1\]]las brtsams nas mngon par 'phel ba'o/_/snying rje'i sdug bsngal ba la [#]yang brjod par bya ste/_'di ltar snying rje'i dbang gis rang gi sha dang khrag kyang yongs su gtong bar byed pas so/_/slob dpon dpa' bos mdzad pa'i skyes pa'i rabs
[\[196a.2\]]rgya cher bshad pa las byams pa'i stobs kyi skyes pa'i rabs so//_//dbang po thul ba goms par gyur pa zhes bya ba ni [#]so sor brtags pas [#]byas pa ma [#]yin pa'i phyir dbang po sbas pa la[#]/_dbang po thul ba la goms par gyur pa nyid do/_/ci'i phyir
[\[196a.3\]]dbang po thul ba la goms par gyur pa 'dir lugs kyi bstan bcos kyi rim pa dang 'gal bar dang por brjod ce na/_lugs kyi bstan bcos de ni gzhon nu'i rim pa bstan pa dang /_rigs [#]pa dang /_rgan pa la brten [#]pa'i rim pa yin la/_'dir ni rgyal po dang /_
[\[196a.4\]]rgyal bu rnams kyi gtso bor gyur pa'i yon tan dbang po thul ba nyid yin te/_rigs [#]pa dang rgan pa la brten pa la sogs pa'i 'bras bur gyur pa ni dbang po thul ba yin te/_de bas na 'di bstan to/_/dpa' ba dang tshul phun sum tshogs pa ni spro ba dang gsang tshig
[\[196a.5\]]gi nus pa bstan to/_/rnam par rgyal ba'i dbang thob pa/_/zhes bya bas [#]ni/_gtso bo'i nus pa bstan to/_/rnam par rgyal ba nyid ni [#]dpal yin pas rnam par rgyal ba'i dpal lo/_/rnam par rgyal ba'i dpal thob pa gang yin pa de ni/_rnam par rgyal ba'i
[\[196a.6\]]dpal thob pa'o/_/yang na pha rol gnon pa bstan to/_/gang gi tshul dang dul ba phun sum tshogs pas bstan pa ni [#]rgyal sras so/_/rgan pa la bsnyen bkur nges par byas pas/_zhes bya ba ni/[ #]rigs pas rgan pa la brtan pa'i [#]phyir ro/_/
[\[196a.7\]]rgan pa la bsnyen bkur nyid nges pa yin te/_de bas na rgan pa la bsnyen bkur par [#]byed pa nges pa'o/_/rig byed gsum pa zhes bya ba[#]/_gsum pa ni nges brjod dang /_snyan tshig dang /_mchod sbyin gyi rig byed do/_/[#]yang na srid srung gi rig byed dang /_yang na [#]de
[\[196b\]]
[\[196b.1\]]lta bu 'byung ba yang rig byed do/_/bstan [#]pa ni grangs can dang /_rnal 'byor pa dang /_'jig rten rgyang 'phen [#]pa brtag pa'o/_/don gyi de kho na nyid khong du chud pas [#]zhes bya ba ni de'i grub pa'i mtha' mngon par rtogs pa'o/_/'di ni mchod sbyin la sogs
[\[196b.2\]]pa'i bya ba mi byed par bstan to/_/rang gi chos dang las la 'bad pa zhes bya ba ni gnas dang /_las dang /_rigs kyi'o/_/yang na thams cad kyi las kyi 'tsho ba'o/_/chos ni 'jig rten pha rol tu phyin pa'i bya pa'o/_/yid ma byung zhing bde bar 'tsho ba zhes bya
[\[196b.3\]]ba ni sdug bsngal med pas yid skyo ba med pa'o/_/yang na [#]skyo ba med pa ni 'tshe ba med pa'i phyir ro/_/bde bar [#]'tsho ba ni lo legs pa la sogs [#]pa'i yon tan dang ldan pas so/_/snying nye ba ni [#]rgyal po'i yon tan phun sum tshogs pas so/_/bka' khrims ni
[\[196b.4\]]don gyi bstan bcos [#]so/_/'tsho tshis kyi bya ba legs par 'byor pa ni zhing las dang /_bsrung ba dang /_tshong la sogs pa 'tsho tshis zhes brjod do/_/dpa' ba phun sum tshogs pa'i rnam par rgyal ba'i dpal thob pa dang zhes bya ba 'dis ni [#]ma thob pa 'thob [#]
[\[196b.5\]]par bstan to/_/rang gi chos dang las dang 'bad pa dang yid ma byung zhing bde bar 'tsho ba dang /_'tsho tshis byas pa legs par 'byor pa zhes bya ba dag gis ni rnam par 'phel ba bstan to/_/yon tan ldan pas zhes bya bas ni thob pa rnam par spel ba dang /_yongs
[\[196b.6\]]su bsrung ba [#]dbang du byas pa'o/_/yon tan dang ldan pas [#]zhes bya ba'i phyed kyis ni [#]yon tan dang ldan pa des rang bzhin gyis nyams pa med pa bstan te/_des na yang de [#]bsrung bar 'gyur ba yin te/_'dis [#]ni gsang tshig gi nus pa bstan to/_/rang gi yul 'khor la ni
[\[196b.7\]]ri phug seng ges [#]bsrungs pa zhes bya ba'i 'og ma 'dis stobs dang ldan pas rgyal phran rnams zil gyis gnon pa nyid du bstan te/_'dis ni spro ba'i nus pa bstan to/_/mi'i bdag po'i [#]dpal zhes bya ba ni [#]gtso bo'i nus pa ste/_mi'i bdag po ni dpal gyi sgras brjod do/_/
[\[197a\]]
[\[197a.1\]]ci'i phyir rim pas yongs su bsrung ba [#]'di ltar smos she na[#]/_gang gi phyir 'di nyid kyi rim pa ni yongs su spel ba dang /_bsrung ba yin pa'i phyir rigs pa'i tshul yin no/_/gzhan du lugs kyi bstan bcos ltar na ni rnam par spel ba dang yongs
[\[197a.2\]]su bsrung ba bshad pa med par 'gyur ro/_/dka' thub rnams dang [#]rigs dang sgyu rtsal zhes bya ba'i tshigs [#]bcad 'dis ni mu stegs kyis [#]rab tu bsgrubs pa'i dbang du byas na dka' thub la sogs pa 'di [#]gsum smos pa ni lus dang /_ngag dang /_yid kyi las
[\[197a.3\]]khyad par can bzung [#]ba'i phyir ro/_/'ongs na rim gro lhag pa [#]che ba zhes bya ba ni dka' thub la sogs pa gsum che bar gyur pas rim gro lhag pa ste/_khyad par du [#]ji ltar 'os pa bzhin du byed par 'gyur ba'o[#]/_/bkur sti byas nas zhes bya bas ni sbyin pa la sogs
[\[197a.4\]]pas so/_/gtso bor snang ngo zhes bya ba la mchod pas phan pa khyad par [#]du gyur pa ste/_dka' thub la sogs pa'i phan pa khyad par [#]du gyur pa'i snang ba yin no/_/rim gro dang bkur sti zhes bya ba gnyis kyis ni rnyed pa dang bkur sti go rims bzhin du bstan
[\[197a.5\]]to/_/rgyal srid thob ma thag tu zhes bya bas [#]ni rgyal po'i srid de/_de ma thag [#]tu ni rgyal po'i srid thob pa yin te/_rgyal po dang mnyam zhing rgyal po'i srid byed par 'os pa'i phyir ro/_/yon tan mang po rtag tu grags pa zhes bya ba ni [#]yon tan gyi grags pa [#]
[\[197a.6\]]thams cad du khyab pa zhes bya ba'i don to/_/gzhon yang rgan pa'i zhes bya ba'i tshigs bcad 'di'i bsdus ba'i don ni bsod nams dang ye shes kyi tshogs kyi 'bras bu la gnas kyang bsod nams dang ye shes kyi tshogs la bag yod pa yin no zhes bya ba'i
[\[197a.7\]]don to[#]/_/gzhon yang zhes bya ba 'dis ni tshul khrims kyi [#]bsod nams kyi tshogs kyi 'bras bu la gnas pa bstan to/_/gzhon pa zhes bya ba 'dis ni bdag gi phun sum tshogs pa'i tshig gis tshul khrims kyi 'bras bu bstan pa yin no zhes rtogs te/_
[\[197b\]]
[\[197b.1\]]bdag gi phun sum tshogs pa ni tshul khrims yin pa'i phyir ro/_/rgan pa rnams kyi nye bar zhi ba yin pas rgan pa'i nye bar zhi ba'o/_/yang na rgan pa bzhin du nye bar zhe bas rgan pa'i nye bar zhi ba'o/_/de la mngon par dga' ba ni rgan pa'i nye bar zhi ba la mngon par
[\[197b.2\]]dga' ba ste/_'dis ni tshul khrims las byung ba'i bsod nams kyi tshogs bsags pa la bag yod pa nyid du bstan to/_/gzi brjid che yang zhes bya ba 'dis ni bzod pa'i pha rol tu phyin pa'i bsod nams kyi tshogs kyi [#]'bras bu la gnas pa ste/_bzod pa'i
[\[197b.3\]]pha rol tu phyin pas ni skye bo mang po'i g.yog 'khor gyi 'bras bu yin te/_de la gnas pa'i gzi brjid che ba ste/_gang gi mthu che ba'i gzi brjid che ba yin no/_/bzod cing bde ba'i dang zhes bya ba 'dis ni bzod pa'i bsod nams kyi tsho gsal bag yod pa nyid du
[\[197b.4\]]bstan to/_/shes par gyur kyang zhes bya bas ni ye shes kyi tshogs kyi 'bras bu la gnas pa bstan to/_/shes pa'i nga rgyal med ces bya ba 'dis ni ye shes kyi tshogs bsags pa la bag yod pa nyid bstan to/_/gang gi phyir shes pas nga rgyal skye bar gyur na
[\[197b.5\]]ni bdag nyid la bstod cing gzhan la smod par byed de/_bdag la bstod cing gzhan la smod pas ni bcom ldan 'das kyis theg pa chen po dag tu shes rab nyams par gsungs te/_ye shes kyi tshogs la bag yod par bstan to/_/yang na mkhas par
[\[197b.6\]]gyur kyang shes pa'i nga rgyal med ces bya bas ni shes pas ngoms pa med pa bstan to/_/ye shes kyi tshogs la yang dang yang du sbyor bar byed pa yin no/_/dpal dang ldan zhing 'byor yang zhes bya bas [#]ni sbyin pa'i bsod nams kyi tshogs kyi 'bras bu la gnas pa nyid do/_/
[\[197b.7\]]dregs pa med ces bya ba la dregs pa ni dpal gyi dregs pas dregs pa nyid de/_de bas na drags pa des 'jug na ni sbyin pa'i bsod nams kyi tshogs sogs pa la 'jug par mi 'gyur ro/_/dregs pa med pa la yang 'jug pa yin te/_rgya che mthong gyur zhes bya ba
[\[198a\]]
[\[198a.1\]]'di dang sbyar bar bya'o/_/gzhon yang zhes bya ba'i tshigs su bcad pa 'di la ni pha rol tu phyin pa drug dang /_'jig rten gsum du [#]rab tu ldan ba rgyu dang 'bras bu'i gnas skabs su bstan pa de gnyi ga'i yon tan ldan pa des grags pa'i khyad par
[\[198a.2\]]gyis khyab pa yin no/_/mthong bar 'gyur pa ni rigs [#]pa'o/_/rgya che ba ni yangs [#]pa'i phyogs gang yin pa mthong ba ste rgya chen mthong gyur pa'o/_/khyab pa ni mtha' yas par grags pas khyab par bstan to/_/'jig rten gsum ni sa'i steng dang /_nam
[\[198a.3\]]mkha' dang /_mtho ris te/_steng du grags pa 'jug par bstan to/_/de yi grags pas 'jig rten gsum khyab pas/_/zhes bya ba 'dis ni grags pa cung zad yod pa zhes smos te/_shin tu chung ba mngon par bzung [#]ba'i phyir te/_de las gzhan pa'i
[\[198a.4\]]yon tan ni cung zad nyid de/_sbyin pa'i mda' rnams char bzhin 'bebs pa zhes bya bas [#]ni sbyin pa'i mda' nyid de/_dbul ba'i sdug bsngal 'byung ba rnam par 'jig pa'o/_/snying rje'i gzhu drag [#]pa nyid kyis ni sbyin pa 'phen par byed pa'i phyir ro/_/de dang [#]
[\[198a.5\]]zhes bya ba ni 'gro ba rnams kyi dbul ba'i sdug bsngal 'byung ba dang ngo /_/bslang sa pa bas lhag pa ni 'dod pas [#]lhag pa ste 'dis ni sbyin pa'i dngos po mang du gtong bar bstan to/_/nyon ma [#]mongs par zhes bya ba 'dis ni bsam pa phun sum tshogs par bstan
[\[198a.6\]]te/_bdag ni [#]'khor ba'i phun sum tshogs pa'i bdag nyid mya ngan las 'das par yongs su bsngo bas so/_/tshig 'jam po dang /_gus pa dang yid du 'ong ba zhes bya bas [#]ni sbyor ba phun sum tshogs pa bstan te/_lus dang ngag gi las kyis slong ba rnams kyi yid
[\[198a.7\]]du 'ong ba'i phyir ro/_/'dis ni 'das pa'i dus su sbyin pa'i pha rol tu phyin pa bsags pa bstan to/_/da ni dus mtshams kyi nyi ma dag nas zhes bya ba nas brtsams pa ni tshul khrims kyi pha rol tu phyin pa dang ldan par bstan to/_/gangs ri 'dra ba zhes smos pas ni mdog
[\[198b\]]
[\[198b.1\]]dang tshad kyi yon tan bstan to/_/dregs pa'i rdul gyis zhes bya ba 'dis ni dregs pa'i gnas skabs so/_/dul ba zhes smos pas ni legs par bslab [#]pa gzung ngo /_/ci'i phyir 'bras bu ma smos she na/_tshad dang mtshan nyid smos pa nyid kyis ma bstan kyang grub
[\[198b.2\]]pa'i phyir ro/_/sbyin gtong gi khong pa zhes bya ba ni sbyin pa gtong ba'i [#]gnas so/_/des nyul du song ste dga' [#]ba'i khyad par zhes bya ba sbyin gtong gi khyad par ma mthong ba yin yang sngon bcas pa'i phyir dga' ba yod pa yin la/_mthong bas kyang khyad par du dga'
[\[198b.3\]]bar gyur pa'o/_/de tsam du zhes bya ba ni 'byor pa'o/_/bslu [#]bar nus so zhes bya ba ni ster bar byed nus pa'o/_/btang ngo zhes bya ba ni brdzangs pa'o/_/khyod ni sbyin la dpa' ba dang zhes bya ba'i tshigs [#]bcad 'di'i bsdus pa'i don ni rnam pa gnyis kyis slab [#]pa'i
[\[198b.4\]]'dod pa 'grub par gyur pa [#]ste/_bslangs pa'i [#]dngos po dang sbyin pa po phun sum tshogs pa ste/_de gnyis gang yang rung bas ma tshang ba ni slong ba'i don grub par mi 'gyur ro/_/rlabs che ba'i slong ba des phod pa ni rlabs cher slong phod pa'o/_/yang na rlabs che
[\[198b.5\]]ba yang yin [#]pas rlabs cher slong ba de [#]des phod pa'o/_/brkam pa dang phrag dog gi skyon gyis yid dkrugs pa zhes bya ba la/_brkam pa ni glang po che la'o/_/phrag dog ni byang chub sems dpa'i phun sum tshogs pa mi bzod cing zhe sdang ba ste/_rang bzhin gyis
[\[198b.6\]]sa gzhan du gyur pas dgra bor gyur pa'i phyir ro/_/'dod chen gyis sbyar te zhes bya ba ni ngan pa'i sbyor bas grags pa ma yin pa dang /_'dod chen gyi sbyor bar 'gyur zhing legs pa'i spyod pa nyid kyis ni grags par 'gyur ro/_/chos ma yin pa ni brkam pa dang /_phrag
[\[198b.7\]]dog dang /_zhe sdang gis yid dkrugs pa nyid kyis grub pa nyid de/_de bas na grags pa'i rgyur gyur pa dang /_byang chub sems dpa' dang ldan pas 'ga' zhig 'dod chen gyis sbyar ba yin no zhes sems pa'o/_/ci'i phyir dang po'i [#]zhe na/_nor grub nor ni zhes bya ba'i
[\[199a\]]
[\[199a.1\]]tshigs bcad brtsams te/_rgyal po'i gtsug lag dag la mkhas gyur dang [#]/_/chos la dga' bas de nas glang chen byin/_/[#]tshul dang 'gal bas de ni g.yos ma gyur/_/zhes bya ba yin no/_/ci'i phyir zhe na/_nor grub nor ni chos
[\[199a.2\]]lam mi mthun pa'i phyir dang /_glang po che byin pa ni chos kyi lam yin pa'i phyir ro zhes bya ba 'di nyid bstan pa ni chos la dga' ba zhes smos so/_/g.yos ma gyur zhes bya ba ni sbyin pa las zhes bya ba'i don to/_/de gnyi ga [#]sbyin pa zhes nges par bzung bas bsnyad [#]
[\[199a.3\]]pa yin te/_nges par bzung [#]ba tha mal pa'i don bsgrub [#]pa'i phyir/_g.yos ma gyur zhes bstan pa yin no/_/gzhan du na khyod ces bya ba'i sgra bstan to/_/kun tu 'khrugs shing khro ba dang rtab rtab po gang yin pa de ni kun tu 'khrugs shing [#]khro ba'i rtab rtab po'o/_/
[\[199a.4\]]khro ba ni da ltar byung ba'i gnod pa la rtog pa'i sems kyis khong nas 'khrugs [#]pa'o/_/rtab rtab por gyur pa ni skyob pa ste/_gnod par byed pa de la mi sdug par 'dod pas so/_/rtab rtab por gyur pa dang /_mi bzod pa ni rtab rtab por gyur cing mi bzod pa dang rngam
[\[199a.5\]]pa'o/_/rtab rtab por gyur pa ni lus kyi 'gyur ba'i rnam par g.yo ba'o/_/mi bzod pa ni gnod pa byed pa la mi bzod pa ste/_de nyid kyi [#]rngam pa gang yin pa de ni rtab rtab por gyur nas rngam pas de bas na'o/_/zhe sa'i tshul ni zhes bya ba'i rim pas so/_/zhes
[\[199a.6\]]btang nas rko long du [#]gyur pa gang yin pa de ni zhes btang nas rko long du smras pa'o/_/za ba dag ces bya ba ni de lta bu'i rnam pa gzhan yang de'i rang bzhin no/_/tshul dang 'gal ba'i lam zhes bya ba la/_tshul ni snyan ngag gi bstan bcos te/_de las 'das pa'i lan [#]
[\[199a.7\]]ni tshul dang 'gal ba'i lam mo/_/ji ltar 'go bar 'gyur zhes bya ba ni yun ring po [#]de na gnas pa ma yin no zhes bya ba'i don to/_/khyod kyi dgra ni mdun nas dga' bar byed/_/ces bya ba ni [#]'dis ni [#]lha ring po mi thogs par phyir rgol bar byed do zhes bya ba'i don to/_/[#]
[\[199b\]]
[\[199b.1\]]dgos pa'i dbang gis zhes bya ba ni [#]dgos pa la rjes su dga' ba'o/_/sbyin pa la chags shing [#]zhugs pa zhes bya ba ni sbyin pa la dga' ba nyid du zhugs pa [#]yin te/_zhen pa nyid du [#]zhugs pa ste/_gtong [#]bar dka' ba des sems zil gyis gnon pa la
[\[199b.2\]]gnas pas/_sbyin pa la chags shing zhugs pa 'di ltar shes pa'o/_/gang gi 'gram pa bung ba zhes bya ba la sogs pa'i tshigs bcad gsum gyi lan ni tshul gyi rim pa la mi lta ba zhes bya ba 'di yin no/_/tshul dang 'gal ba'i lam du song ba 'dis zhes bya ba'i lan
[\[199b.3\]]ni/_rgyal srid la dbang byed du bcug pa ni [#]de ltar bya ba yang mi rigs so zhes bya ba yin no/_/rgyal po'i [#]dpal ni ji ltar 'go bar 'gyur/_/zhes bya ba'i lan ni/_'dis kyang rang gi glang po che byin zin pas [(]sgyugs [,]skyugs [)#]pa 'dra ba lta su zhig 'phrog par byed ces bya ba
[\[199b.4\]]yin no/_/'di ni yal bar bor na khyod la gnod/_/ces bya ba'i lan ni su zhig slar 'phrog ces bya ba ste/_'di la rang gi glang po che byin pa ni skyugs pa dang 'dra bar ltos [#]pa med par btang ba de la gzhan su zhig 'phrog par byed ces bya ba'i don to/_/'on kyang zhes
[\[199b.5\]]bya ba la sogs pa ni bcor med pa nyid du brtags shing bzung nas bya ba gzhan gyis bstan pa'i phyir brtsams so/_/rgyal po chen po thams cad sgrol 'di ni don 'di lta bu dag la gtams pa tsam gyis mchis su 'tshal ba ma lags so [#]zhes bya ba 'dis ni glang po che
[\[199b.6\]]slar phrogs na de rigs pa nyid du mngon par khas len pa yin no/_/skyon ma yin pa skyon du bzung [#]ba'i skyon gang yin pa de nyid ni yon tan la smod pa'o/_/yang na khyed cag gi sa skyon du bzung [#]ba byas pa'o/_/bdag gi bu zhes bya ba ni gzhan dag la yang 'di lta bu'i bya ba ste/_
[\[199b.7\]]gsad [#]pa dang /_bcing ba dang /_rdeg pa mi byed pa yin na/_ji ltar bdag gi bu la byed ces bya ba'i don to/_/bcing ngam rdeg par zhes bya ba ni rdeg pa ma bstan pa'i tshig gis 'khrug pa bskul ba de'i tshig bstan to/_/khyod kyi sras zhes bya ba ni 'khrug pa'i tshig [#]nyid do/_/
[\[200a\]]
[\[200a.1\]]gzi che zhes bya bas ni spro ba phun sum tshogs pa bstan pa zhes bya ba'i don to/_/'khor gsum bstan [#]la mkhas shing zhes bya ba 'dis ni gsang tshig gi nus pa bstan pa ste/_chos dang /_don dang /_'dod pa ni gcig la gcig 'gal ba
[\[200a.2\]]bstan [#]par 'khor gsum bstan [#]pa la mkhas par gyur to[#]/_/chos la rab tu dga' bas zhes bya ba ni spro ba'i nus pa med pa nyid du bstan to/_/tshul la mi lta zhes bya bas ni gsang tshig gi nus pa nyams par bstan to/_/gang gi phyir chos dang don dang 'dod pa lhag par
[\[200a.3\]]bstan [#]pas ni rang bzhin gyis gzhan 'gog par byed do zhes bya ba'i bstan bcos kyi tshig gis de'i tshig dang 'gal lo/_/tshul la ltos [#]pa med pa des/_/'di ni dka' thub nag sa na gnas par 'os/_/zhes bya ba 'dis ni gtso bo'i nus pa med par
[\[200a.4\]]bstan te/_tshul la ltos [#]pa med pa'i phyir ro/_/'di la ci'i phyir spyugs [#]pa'i rgyu bstan pa 'di'i dbang du byas pa ni/_sa yi bdag po rnams kyi tshul nyes skyon/_/zhes bya ba'o/_/mod kyi zhes bya ba ni de lta yang zhes bya ba'i don to/_/tshul nyes skyon zhes bya ba la/_tshul
[\[200a.5\]]ngan pa'i skyon gang yin pa de ni tshul nyes skyon no/_/de la brten pa rnams la zhes bya ba ni rang bzhin gyis so/_/bcos su rung ba mchis pa ni bcos su bzod pa zhes bya ba'i don to/_/bzod pa gang dag gi [#]yin zhe na/_de dag de la brten pa rnams zhes [#]bya ba ste tshul
[\[200a.6\]]nyes pa'i skyon de dag go/_/de la brten [#]pa la lta ba gang dag yin zhe nas bdag rnams so/_/ci'i phyir zhe na/_gtso bo nyams na nyams pa'i phyir ro/_/gang gi phyir rtsa bar gyur pa'i rgyal po de nyams na'o/_/'di skad ston pa yin te/_rgyal po'i tshul nyes pa'i skyon
[\[200a.7\]]ni de la brten pa rnams la 'byung mod kyi/_'on kyang bcos su rung bar snang ngo /_/gang gi phyir gtso bo nyams na ni de'i tshul nyes pa de'i skyon bcos par mi nus zhes ston te/_gtso bo nyams na de la brten pa rnams kyang nyams par 'gyur ro/_/des na 'di nyid tshul nyes pa'i skyon
[\[200b\]]
[\[200b.1\]]rgyal po la byung na de la brten pa rnams kyis bcos par [#]mi nus par snang ste/_ci'i phyir zhe na/_'di ltar rtsa bar gyur pa'i gtso bo nyams [#]pa'i phyir ro/_/de'i phyir de dag gi ni gso ba nyid du 'gyur gyi gang gi phyir de nyams na ni gang gis gso bar 'gyur zhes bya'o/_/srid nyams
[\[200b.2\]]mi bzod ces bya ba ni khyod kyi [#]srid nyams pa 'am 'jig par mi bzod pa gang yin pa de ni mi bzod pa'o/_/yang na mi bzod pa gang la yod pa de mi bzod pa ste/_khyod kyi srid nyams mi bzod pa'o/_/ci'i phyir gtang [#]ba yin zhe na/_smras pa dka' thub
[\[200b.3\]]'phel ba zhes smos so/_/ci'i phyir de nyid du dka' thub 'phel bar 'gyur na grub pas bstan [#]pa'i phyir ro/_/byams shing spobs pa dang yid gcugs [#]pa'i dbang gis zhes bya ba la/_byams pa ni dga' ba dang bdag po dang 'brel pa med pas byams pa'i bdag
[\[200b.4\]]gir byed ba'o/_/yid gcugs [#]pa ni nyes par dogs pa med [#]pas so/_/tshul ma yin pas zhes bya ba ni/_bstan [#]ngag gi bstan bcos lam log pa yin pa'i phyir tshul ma yin pas so/_/de'i rgyu can gyi phan pa ma yin par 'gyur ba ni nyams par
[\[200b.5\]]dogs pa zhes smos pa ste/_phan pa mchog tu byed pa de la'o/_/lha rgyal srid kyi dpal 'di ltar tshab btsal kyang zhes bya ba la sogs pas ni byams pa'i dbang gis bstan to/_/lha ci mi mkhyen nam [#]zhes bya ba la sogs pas ni spobs pa'i dbang du byas pa'o/_/
[\[200b.6\]]tshul dang 'gal ba'i lam zhes bya ba 'di dang /_rgyal po chen po thams cad sgrol 'di ni don 'di lta bu dag la zhes bya ba 'di ni yid gcugs [#]pa'i dbang nyid du bstan to/_/grags pa thob pa seng ge'i khri la 'os/_/zhes bya ba'i tshigs bcad 'di ni 'dir mthong ba'i
[\[200b.7\]]'bras bu bskyed [#]pa'o/_/sa yi bdag po rnams kyi tshul nyes skyon/_/zhes bya ba 'dis ni tshul ma yin pa bstan to/_/'di la mang du gsol kyang ci 'tshal te/_/zhes bya ba 'dis ni nyams par dogs pa bstan to/_/ngo bzlog [#]phod pa ni de thams cad la stsal ba [#]med pa nyid du rgyal
[\[201a\]]
[\[201a.1\]]po de mi 'dod pa yin pa'i phyir ro/_/rang bzhin gyis [#]khong ngas shing ngo tsha bzhin du mgo smad de zhes bya ba la/_rang bzhin gyis [#]khong ngas pa rgyu dang bcas par mngon par gyur pa'i phyir de la spyugs pa la khong ngas [#]pa ste/_de skyon gyis spyugs
[\[201a.2\]]par gyur kyang bu dang bral bas sems yongs su gdungs par gyur pa'o/_/khyed de ltar gal gyis 'chu [#]na zhes bya ba 'dis ni bu dang bral ba'i sdug bsngal gyis kyang khong ngas pa'i sdug bsngal du bstan to/_/de la re zhig nyin zhag gcig tsam zhig ces bya ba 'dis
[\[201a.3\]]ni bu la byams par dmigs pa dang bcas [#]te/_de la rjes su dpag pa'i rgyu ni bab col du bstan par mi nus pa'i phyir ro/_/de ltar bgyi'o zhes bya ba ni de ltar byed pa dang rjes su mthun pa de'o/_/mya ngan gyi sdug bsngal gyi shugs kyis zhes bya ba la/_mya ngan
[\[201a.4\]]gyi sdug bsngal dang bral bas smre ba'i rgyu'i rnam par rtog pa mya ngan no/_/sdug bsngal ni sdug pa dang bral ba ste/_lus kyis mi 'dod par rig par bya'o/_/de nyid kyi shugs ni mya ngan gyi sdug bsngal gyi shugs so/_/de bas na shin tu yang skyo bas mi dga' bar gyur pa'o/_/
[\[201a.5\]]mi dka' ba [#]dang tshig mi gsal ba gang yin pa de ni tshig mi gsal ba ste/_mi dga' ba dang tshig mi gsal ba ni mi dga' bas tshig mi gsal ba'o/_/mchi mas brnangs shing [#]skad 'dzer ba gang yin pa de ni de ste/_mchi mas brnangs shing skad 'dzer ba'o zhes
[\[201a.6\]]bstan pa yin no/_/dbugs kyis [#]brnangs pa ni gnas las [#]nyams pa'o/_/mi gsal ba ni tshig ni [#]'khrugs pa'i tshig ste/_tshig 'bru mi gsal ba'i tshig gang yin pa de ni tshig mi gsal ba'o/_/'jam por stsal ba zhes bya ba ni de ltar bya'o zhes bya ba la sogs pas
[\[201a.7\]]bstan to/_/nyes pa spyod pa ma mthong na/_/zhes bya ba la sogs pas ni rgyal po'i bka' zhes bya ba la sogs pa [#]bstan to/_/yul nas 'byin zhes bya ba la sogs pa [#]'di la mang du gsol te zhes bya ba la sogs pas bstan to/_/'dul [#]dang 'gal ba'i lam mi 'gro/_/
[\[201b\]]
[\[201b.1\]]zhes bya ba 'dis ni mi dge ba las ldog pa bstan to/_/bag med pa la'ang nga [#]mi dga'/_/zhes bya ba 'dis ni dge ba la 'jug pa bstan te/_bag yod pa gang zhe na/_dge ba'i chos rnams bsgom [#]pa'o zhes bya ba'i tshig gis so/_/nyes par byas pa ma
[\[201b.2\]]mthong na/_/zhes bya ba ni de la [#]'khrugs pa zhes bya ba'i don to/_/khyod ni chags pa med [#]la dga' bar gyur/_/zhes bya ba la chags pa med pa'i sems dang lhan cig skyes pas so/_/chags pa la dga' ba zhes bya ba ni lhag par chags pa'i sems dang
[\[201b.3\]]lhan cig skyes pas so[#]/_/rang gi chos zhes bya ba ni rang gi gzhung lugs te/_mi 'da' ba dang yongs su mi gtong ba ni rang gi gzhung lugs las mi 'da' ba zhes gnyis pa'i phyed kyis bstan to/_/byang chub sems dpas [#]snying brtse ba la sogs pa'i [#]shas che ba
[\[201b.4\]]dang /_skye bo slong ba la byams pa dang /_rang gi bstan pa phun sum tshogs pa bstan pa'i phyir dang /_yul shi bi pa rnams ni zhes bya ba'i tshig kyang ni/_'jig rten don du nga'i lus 'dzin zhes bya ba la sogs pa'i tshigs bcad gnyis kyis bstan to/_/rang gi
[\[201b.5\]]mig dang mgo yang ngas sbyin na/_/zhes bya ba 'di'i [#]sgrub pa ni/_/'jig rten don du nga'i lus 'dzin na/_/zhes bya ba'i tshigs bcad 'dis bstan pa yin no/_/mig dang mgo smos pa ni gtso bo yin pa'i phyir ro/_/gnyis po de ni yul gyi byed dam/_yang na gdong ni [#]thams cad
[\[201b.6\]]yin no zhes brjod de/_de yang sna ni mchog tu gyur pa yin la/_de bas kyang mchog tu gyur pa ni mig go zhes bya ba'i tshig gis so/_/yang na mgo smos pas [#]ni rang gi srog gtong ba bstan to/_/mig ces bya ba 'dis ni lus kyi sbyin pa'o/_/phyi rol nor lta smos kyang
[\[201b.7\]]ci zhig dgos/_/zhes bya ba 'di [#]sgrub pa ni/_phyi rol nor [#]sbyin smos kyang ci zhig dgos/_/zhes bya ba 'dis bstan to/_/rang gi lus kyang zhes bya ba ni bstan ma thag par bshad pa ston to/_/rang gi mig dang mgo yang ngas sbyin na/_/zhes bya ba 'dis ni/_skrag par
[\[202a\]]
[\[202a.1\]]byas na [#]mi sbyin zhes smos te/_phyi rol gyi dngos po zhes bya ba'i don to/_/gang sngar bstan pa'i rang gi bstan pa phun sum tshogs pa bstan pa'i phyir zhes bya ba de'i dbang du byas pa ni/_shi bi pa rnams thams cad kyis [#]zhes bya ba [#]smos so/_/nges pa ni bskrad
[\[202a.2\]]par 'dod pa [#]nges par byas pa'o/_/ci thob dang zhes bya ba ni de nyid nges par byas pa'i phyir nga las thob pa'i nor ci yod pa'o/_/pha'i nor rnams zhes bya ba ni gnyi ga bzung [#]ste/_gyos po'i nor bzung [#]tshul khrims ldan pa zhes bya ba ni len pa po phun sum tshogs pa'o/_/
[\[202a.3\]]rtag par byin [#]pa zhes bya ba ni rtag tu sbyin par byed pa'o/_/bkur stis brgyan pa sbyin zhes bya ba ni gus par byin [#]pa'o/_/sbyin par byed pa yin pas sbyin pa ste/_sbyin pa'i dngos po'o/_/dbrog tu med ces bya ba ni snga ma [#]dang thun mong du gyur pa'i nor las khyad par du
[\[202a.4\]]gyur pa bstan to/_/rjes su 'gro zhes bya ba ni gzhan gyi rnam pa ni bor nas 'gro ba yin pas de'i mi mthun pa'i phyogs bstan to/_/gyos sgyug gnyis zhes bya ba ni gyos po dang sgyug mo ni gyos sgyug gnyis so/_/bu dang bu mo ni [#]bus pa gnyis so/_/gyos sgyug
[\[202a.5\]]gnyis zhes bya ba'i tshigs bcad 'di'i bsdus pa'i don ni [#]nor gyi sgrub pa dang /_chos kyi sgrub pa bstan te[#]/_dang po'i phyed kyis ni nor gyi sgrub pa ste/_de nyid ni 'jig rten 'di sgrub [#]pa'o/_/chos la gcig tu bag yod byos/_/zhes bya ba ni chos kyi sgrub pa ste/_de
[\[202a.6\]]nyid ni 'jig rten pha rol gyi sgrub [#]pa'o/_/'di ni 'bral ba dang 'du ba las brtsams te/_nga med mya ngan ma byed cig[# ]/ces smos so/_/de thos nas zhes bya ba ni 'bral bar bya ba bstan pa'o/_/snying [#]rab tu gdungs kyang zhes bya ba ni thos pas yid rab tu gdungs par gyur kyang ngo /_/
[\[202a.7\]]chos ma mchis zhes bya ba ni chung ma bor nas dka' thub kyi nags su gshegs pa'o/_/de bas zhes bya ba ni gcig pu gshegs pa'i chos med pas so/_/nges par nags su gnas pa nyid ni sdug bsngal ba yin no zhes shes shing chos ma yin pa nyid de/_gcig
[\[202b\]]
[\[202b.1\]]pu nags su 'gro zhing bdag spangs nas gang du 'gro bar byed pa'o zhes rtogs [#]pa'o/_/mi srun mi byed shing dang zhes bya ba 'di'i bsdus pa'i don ni skyed mos tshal bas kyang lhag par dka' thub kyi nags bde ba ste/_yon tan gang gis skyed mos tshal bas dka' thub kyi
[\[202b.2\]]nags lhag pa yin zhe na/_skyed mos tshal ni mi srun pa'i skye bo'i gnod pa yod la dka' thub kyi nags na [#]ni de med de shing dang chu la spyod pa'i phyir ro/_/skyed mos tshal ni mi gtsang ba yin la de med pas na gtsang ba'o/_/skyed mos tshal ni skye bo'i sgra dang ldan la/_dka'
[\[202b.3\]]thub kyi nags na ni bya rnams skad sna tshogs 'byin pa yin no/_/skyed mos tshal na [#]ni mi la sogs pa'i gnod pa yod pa yin la/_dka' thub kyi nags na ni ri dgas mang ba yin no/_/skye bo rgyu bas brdzis [#]pa'i ne'u gsing [#]ni reg na sdug bsngal ba yin la/_dka' thub
[\[202b.4\]]kyi nags na ni sa gzhi baiDUR+Ya lta bu'i rang bzhin ne'u gsing [#]sngon po yid du 'ong ba dang skye bo rgyu ba med pa'i phyir ro/_/'dis ni bdag nyid kyi [#]sdug bsngal med pa bstan nas/_da [#]ni byang chub sems dpa' nags na gnas pa la sdug bsngal med pa nyid du bstan pa'i tshigs
[\[202b.5\]]bcad drug gis spro ba bskyed pa yin no/_/nags tshal lcug ma'i [#]khrod dag na/_/zhes bya ba 'dis ni g.yog 'khor phun sum tshogs pa las brtsams te/_rgyal srid yongs su spangs kyang sdug bsngal med cing rgyal srid dran par mi 'gyur ba yin te/_rgyal
[\[202b.6\]]srid ni g.yog 'khor gyi rnam pa'i phyir te/_g.yog 'khor phun sum tshogs pa des dran par mi 'gyur ba'o/_/gzhon nu ma dang gzhon nu ni [#]gzhon nu gnyis so/_/nags la sdug bsngal med pa'i dbang du byas nas/_dus kyi dbang gis zhes bya ba'i tshigs bcad
[\[202b.7\]]smos so/_/glu dang gar dang rol mo'i dbang du byas te gsum yongs su spangs kyang khyad par du gyur pa gsum yod do zhes bstan pa'i phyir/_dga' ba 'tshal [#]ba'i bya rnams zhes bya ba smos so/_/gang gi [#]gnas mal yongs su spangs kyang khyad par du gyur pa'i
[\[203a\]]
[\[203a.1\]]gnas mal yod do zhes bstan pa'i dbang du byas nas/_nags tshal dag na mtshan mo'i zla 'od ni/_/zhes bya ba la sogs pa smos te/_reg [#]pa dang dri zhim pa phun sum tshogs pa'i gnas su tshigs bcad 'di gnyis kyis go rims bzhin
[\[203a.2\]]du bstan to/_/mya ngan gyis gdungs pa'i shugs zhes bya ba la/_mya ngan dang gdungs pa gnyis ni gong du bshad pa'i don gyi rjes su rtogs [#]par bya'o/_/brgyal ba bzhin du gyur zhes bya ba ni brgyal bar gyur pa dang 'dra ba ste/_dran pa med par gyur pa las
[\[203a.3\]]phyis yang dran pa dang ldan pa'o/_/smyo bla [#]can du gyur pa yin/_/[#]zhes bya ba ni sems rnam par 'khrugs [#]pa thob pa'o/_/grib shing lta bu ni byang chub sems dpa' ste/_phongs pa'i tsha bas mngon par gdungs shing 'khor ba'i 'brog dgon par yun ring por [#]
[\[203a.4\]]yongs su dub pa'i sems can rnams kyi sdug bsngal sel ba'i phyir te/_bzhin khro gnyer med pa dang tshig gi [#]lan la sogs pas so/_/'bras bu zhim po yod pa zhes bya ba ni gus par byed pas ji ltar bsams pa'i 'dod pa'i don ster bar byed pa'i phyir ro/_/shing lta
[\[203a.5\]]bu ni gzhan gyi don byed pa dang /_de'i 'bras bu la 'jug pa'o/_/sta ris gzas [#]pa rnams 'dzin pa ni zhes bya ba ni 'dzin par byed pa'i 'bras bu sems pa'o/_/chu gtsang zhim po bsil ba'i rdzing bu zhes bya ba ni mtsho la sogs pa gang 'thungs na bsil ba dang /_dri ma [#]med pa dang /_chu
[\[203a.6\]]zhim pa'i chus gang ba yin pa dang [#]/_bsil ba ni dbul ba'i sdug bsngal sel ba'i phyir ro/_/dri ma med pa ni nyon mongs pa med pa'i phyir ro/_/zhi ba ni gus par byed pa'i sbyor ba la sogs pa'i [#]khyad par can gyis yid du 'ong ba'i phyir ro/_/'dral [#]ba dag ces bya ba ni 'jig
[\[203a.7\]]pa 'dod cing dbul ba bzlog [#]pa'o/_/ming la ni don med [#]ces bya ba ni 'di dag don dang ldan pa ma yin te 'dod dga'i ming ngo /_/yang na don dang ldan pa yin du [#]zin kyang 'on kyang gud du song ba zhes smos te/_yul phyogs gzhan du song zhing nye ba dag na [#]mi gnas pa'o/_/
[\[203b\]]
[\[203b.1\]]yang na grags pa zad ces bya ba smas [#]te med ces bya ba'i don to/_/grib shing 'bras bu zhim po yod pa dag dang dri ma med pa dang /_gtsang zhing zhim pa'i chus gang ba'i rdzing bu zhes smos pas ni ngal bso ba'i [#]gnas dang /_bza' ba dang btung ba'i sdug bsngal gso ba'i
[\[203b.2\]]thun mong gi rgyur gyur pa de bzhin du byang chub sems dpa' yang sems can thams cad kyi thun mong gi [#]dgos pa yin te/_grib shing dang rdzing bu lta bu yin pa'i phyir ro/_/de ltar re zhig 'bras bu zhim po yod pa zhes bya ba dang /_chu gtsang zhim po zhes bya ba'i tshigs bcad
[\[203b.3\]]'di gnyis kyis ni byang chub sems dpa'i bskrad pa'i sgo nas bdag gi [#]sdug bsngal las brtsams te smre sngags 'don pa bstan to/_/gang na rgyal po thams cad sgrol zhes bya ba 'dis ni byang chub sems dpa' spyugs pa'i dbang du byas nas smre sngags 'don pa bstan to/_/
[\[203b.4\]]bdag cag phongs pa zhes bya ba'i tshigs bcad 'dis ni bdag nyid sdug bsngal las brtsams so/_/nor bu rin po che dang zhes bya ba la sogs pas ni tha snyad kyi dngos po'i dbang du byas pa'o/_/nor dang 'bru mang po zhes bya ba la sogs pas ni nye bar dogs pa'i
[\[203b.5\]]dngos po bzung ba'o/_/nye 'khor skyed mos tshal bzang po yid du 'ong ba gang yin pa de ni nye 'khor skyed mos tshal bzang po yid du 'ong ba'o/_/mthar gyis zhes bya ba ni grong khyer gyi [#]mchog las so/_/'das pa 'di [#]rim gyis zhes bya ba'i don te/_grong dang
[\[203b.6\]]grong khyer las 'das pa'o/_/grib shing bar mtshams med pa'i dgon pa gang yin pa de ni grib shing bar mtshams med pa'o/_/rab tu rgyu ba phyogs gsal ba gang yin pa de ni rab tu rgyu bas phyogs gsal bar snang ba'o/_/shing rta 'dren pa'i rta ni gzhan ma yin
[\[203b.7\]]ba zhes bya ba'i don to/_/dpag tshad du ma'i lam du zhes bya ba'i tshigs bcad 'di'i don rta byin pa ste/_ci'i phyir zhe na/_sbyin pa la dga' ba ste/_de bas na sgrub pa'i khyad par mtha' dag 'dir dpag tshad du ma zhes bya ba la sogs pa'i tshigs bcad smos so/_/
[\[204a\]]
[\[204a.1\]]'di dag las gzhan med pas de sgrub [#]par mi 'gyur ro/_/lam du de lus la zhes bya ba ni rta de byin pa'i slong bas de nyid du bstan to/_/dpag tshad du ma ni dus mang po'i dbang du bstan to/_/grogs ni med gyur kyang zhes bya ba ni gzhan de na byed pa med
[\[204a.2\]]pa'o[#]/_/bu smad bcas shing zhes bya ba [#]ni don gnyer ba'i gzhan gyi don nyid de/_de yang rang gi skyo ba bzod pa'o/_/phyi rjes mi lta bar zhes bya ba ni [#]sdug bsngal de bcos pa'i rgyu thob pa dag gsal ba'o/_/rta bzhin ni thams cad lus pa med par byin pa'o/_/
[\[204a.3\]]tshig rkang de dag gis [#]ni sbyin pa la dga' ba'i rgyu nyid du bstan pa yin no/_/nags zhes bya ba ni dka' thub kyi nags [#]so/_/goms kyang zhes bya ba ni yun ring por shin tu goms pa ste yun ring du rtag tu byed pa dang /_gus par sbyor ba dang ldan pa des so/_/dam pa
[\[204a.4\]]ni byang chub sems dpa' rnams te/_yon tan la goms pa ni gzhan la phan pa dang bde ba byed pa la goms pa ste/_gang la gang zhig byed pa de nyid de'i bsod nams kyi stobs yin gyi byed pa po'i yon tan ni ma yin no/_/de [#]ci'i phyir zhe na/_sems can thams
[\[204a.5\]]cad la phan zhing bde ba la 'jug pa [#]ni mi 'grub par snang bas so/_/dper na byang chub sems dpa' ni gzhan la phan zhing bde bar 'jug par gyur [#]na yang /_yi dgas dang dmyal ba la sogs par skyes pa'i sems can bde bar 'jug pa grub [#]pa med pas so/_/ku mu
[\[204a.6\]]ta'i [#]kha 'byed pa'i zla ba yang gal te zla ba kha 'byed pa yin na ni/_ci'i phyir pad+ma kha 'byed par mi byed de/_khyad par med par ltos [#]shing kha 'byed rgyur gyur pas so/_/rang gi nus pa'i khyad par nyid ma yin no zhes bstan pa'i phyir mtsho'i nang
[\[204a.7\]]na zhes bya ba'i tshigs bcad yin no/_/skar ma rnams kyi gzugs brnyan ni skar ma rnams kyi [#]gzugs brnyan no/_/des mdzes pa'i skar ma'i gzugs brnyan rnams lhag par mdzes pa ste/_ku mu ta rgyas pa dang 'dra ba'i mtsho'i nang nas [#]skar ma'i
[\[204b\]]
[\[204b.1\]]gzugs brnyan de dag la'o/_/ku mu ta rnam par dag pas ni lhag par skar ma'i gzugs brnyan mdzes pa yin gyi gzhan du ni ma yin te/_'dis ni ku mu ta kha 'byed pa dag tsam 'dir ni [#]brjod la gzhan gyi [#]rgyan gyi don du bstan to/_/zla ba'i 'od zer ltad mo lta ba bzhin
[\[204b.2\]]zhes bya ba 'dis ni mtsho'i nang na skar ma'i gzugs brnyan rnams ku mu ta rgyas pa mthong na lhag par ltad mo lta bar byed pa yin no/_/rgyur gyur pa [#]zhes bya ba ni mtshan ma tsam du gyur pa ste/_zla bas kha 'byed par byas [#]pa ni zla ba 'char ba'i dus su de kha 'byed par
[\[204b.3\]]snang ba'i phyir te/_gal te kha 'byed pa'i nus pa yod par gyur na ni pad+ma la sogs pa ci'i phyir kha 'byed par mi byed/_de bzhin du bdag gis bsams na rgyal po khyod kyi mthu stobs yin snyam na[#]/_ri dwags kyi mchog dag [#]ni thams cad du mnyam [#]par rab tu gnas pa
[\[204b.4\]]dang bcas pa yin ba'i phyir khyed nyid kyi'o/_/gcig la gcig snyan par smra zhing zhes bya ba la/_re zhig rigs [#]pa ni mad dris byang chub sems dpa' la rigs kyi byang chub sems dpa' ni de la snyan par smra ba ma yin no/_/glo bur du [#]'ongs pa la byams pa zhes bya ba
[\[204b.5\]]'dis ni glo bur du 'ongs pa yid la byed pa bstan te/_gcig la gcig snyan par smra ba'o/_/bu smad ces bya ba ni mad dri dang gzhon nu gnyis so/_/phab nas ni [#]babs su bcug pa'o/_/rgyab tu zhes bya ba 'dis ni 'gro ba la skyob pa nyid du bstan to/_/ci'i phyir zhe na/_
[\[204b.6\]]'di ni 'di ltar kha zas kyi dbang du byas pa'o/_/mngon du lta byed cing zhes bya ba ni don du gnyer ba nyid ces bya ba'i don to/_/ze ba rnams kyi rdul [#]de ste de lhags pas [#]khyab cing gsal bar gyur pa'i ser po gang yin pa de ni ze ba lhags pas ser por gsal bar gyur pa'o/_/nyi ma'i
[\[204b.7\]]'od zer gyis gdungs pa'i sdug bsngal gyis 'jigs pa med pa'i dbang du byas nas/_sprin rnams kyis kyang zhes bya ba'i tshigs bcad smos te/_de'i phyed kyis ni lam gyis yongs su dub pa'i sdug bsngal med pa'i dbang du byas pas so[#]/_/ngal ba'i sdug bsngal zhes bya
[\[205a\]]
[\[205a.1\]]ba'i tshigs bcad phyed kyis mi [#]'chag pa'i 'jig pa med cing bde ba'o/_/'chag pa nyid rnam par 'jig pa yin pas 'chag pa rnam par 'jig pa'o/_/de nyid bde ba yin pas 'chag pa rnam par 'jig pa'i bde ba'o/_/lam gyis dub pa de'i sdug
[\[205a.2\]]bsngal gyi tshor ba ni lam du 'gro ba'i sdug bsngal gyi tshor ba ste des so/_/me tog dang /_'bras bu dang /_lo mas brgyan pa'i shing ljon pa ni shing ljon pa'o/_/snum pa yang yin la rnam pa sna tshogs pa yin pas snum snum ltar 'dug pa rnam pa du ma'i shing ljon pa ste/_
[\[205a.3\]]me tog dang /_'bras bu dang /_lo ma rnams kyis brgyan pa'i shing ljon pa snum snum ltar 'dug pa rnam pa du ma'o/_/gang ba ni me tog dang /_'bras bu dang /_lo ma rnams kyis brgyan pa'i shing ljon pa snum snum ltar 'dug pa du mas gang ba ste sems med pa'i dga' pa'o/_/
[\[205a.4\]]'dod pas myong ba'i [#]dga' ba yang yin la bya yang yin pas 'dod pas dga' ba'i bya'o/_/du ma'i sgra ni [#]mang po'i sgra'o/_/de dag gi sgrogs pa ni mang po'i sgra 'byin par ro/_/'dod pas myos shing rab tu dga' ba mang po sgra 'byin pa'i dka' thub kyi nags tshal gang la [#]yod pa de ni bya mang po 'dod
[\[205a.5\]]pas myos shing dga' bas sgra 'byin pa'i dka' thub kyi nags tshal lo/_/gang du ri dgas kyi rnam pa du ma rgyu ba de ni ri dgas kyi rigs rnam pa du ma rgyu ba'o/_/gar byed pa gang yin pa de ni gar byed pa nyid do/_/gar byed pa nyid rma bya yin pas rma bya mang po gar byed pa ste des mdzes pa'o/_/
[\[205a.6\]]me tog gi dris bsgos pa [#]ni me tog gi dris bsgos pa'o/_/dka' thub kyi nags tshal gang du me tog gi dris bsgos pa'i ser bu ldang ba dang ldan pa de ni lam gyi rdul gyis rkang pa dang byin pa rtsub rtsub ltar 'dug pa'o/_/ngal bas nyams pa'i mdog dang mig rtsa gang yin pa de ni ngal bas bzhin mdog dang mig rtsa
[\[205a.7\]]nyams pa'o/_/dbyig [#]pa la btags [#]shing phrag pa la thogs pa'i spyi blugs gang yin pa de ni spyi blugs dbyig [#]pa la btags pa phrag pa la thogs pa'o/_/glo [#]bur du 'ongs pa la bkur sti'i bya ba byas pa gang yin pa de ni glo [#]bur [#]du 'ongs pa la bkur sti'i bya ba byas so/_/'gro ba 'di dag ni zhes bya ba
[\[205b\]]
[\[205b.1\]]ni mi bzad pa ste/_mi bzad pa'i sems yod pa'i phyir ro/_/ser sna'i mos [#]pa yin pas ser snas bsgribs pa'i 'gro ba'o/_/'di gnyis ni sems mi bzad pa'i phyir 'jig rten snang ba med pa nyid du bstan to/_/gzhan du zhes bya ba ni khyed las gzhan du zhes bya
[\[205b.2\]]ba'i don to/_/slong ba nyid ni slong ba'o/_/slong ba nyid kyi tshig yin pas slong ba'i tshig ste/_don du gnyer ba'i tshig ces bya ba'i don to/_/ma phyin pa ni mi nus pa zhes bya ba'i don te/_snang ba med pa dang /_mi mnyam pa'i 'jig rten pa'o/_/gang las she na/_
[\[205b.3\]]mi mnyam pa'i lam las 'jig rten 'gro ba nyid du snang ba'i phyir te/_gzhan ni mi 'gro ba yin no zhes don gyis rtogs pa'o[#]/_/de bas na bstan pa'i skyon gnyis med de/_mthong bzhin du lam mnyam pa nas 'gro bar snang ba'i phyir khyod nyid la phyin pa yin la/_
[\[205b.4\]]gzhan pa mi slong [#]ba'i tshig phyin pa ma yin no zhes sbyar [#]ro/_/de'i rgyu skyon gnyis dang bral ba med na ni de ji ltar slong ba'i dbang du byas nas/_sbyin pa la dpa' ba'i zhes bya ba'i tshigs bcad yin no/_/de'i phyir zhes bya ba ni grags pa thos pa'i phyir ro/_/stsol
[\[205b.5\]]zhes bya ba ni slong [#]mo pa nyid du khas len pa'i phyir ro/_/ci'i phyir khyod la slong zhes de ltar rtog pa la g.yog tu zhes pas bstan to/_/tsham [#]tshom med par sbyin zhes bya ba ni dpyad pa med pa'i phyir ro zhes bya ba ste/_des na smras pa/_sbyin pa la dga' ba goms par
[\[205b.6\]]byas pa'i [#]rab tu sdug pa'i bu bas kyang sbyin pa la dga' ba ste/_ches gces pa'i phyir ji ltar sbyin pa la dga' ba goms par byas pa de lta bu la dga' ba ni ma yin te/_bu la dga' ba ni res 'ga' byas pa'i phyir dang /_sbyin pa la dga' ba ni rgyun du goms pa'i phyir ro/_/
[\[205b.7\]]de yang bu ni mi rtag pa la goms [#]par so sor brtags pa des lhag par dga' ba med la/_sbyin pa ni yon tan thams cad dang ldan par snang bas so/_/yang na thams cad pas sbyin pa ni che ba nyid do/_/sbyin pa las [#]dga' bas bu gnyis kyang tsham tshom med par sbyin pa zhes bya ba
[\[206a\]]
[\[206a.1\]]ma byin [#]pa'i dngos po nyid du bstan to/_/bu gnyis kyang zhes bya ba'i sgras gcig tu de ltar ci'i phyir smras she na/_slar bzlog [#]pa ni ma bslabs pas zhes bya ba smos te/_sbyin pa'i bya ba ma yin pas kyang bya ba ma yin pa mchog tu gyur pa'i phyir ro/_/slar
[\[206a.2\]]bzlog [#]pa zhes bya ba 'dis ni dka' ba'i sbyin pa nyid du bstan te[#]/_sbyin pa yon tan gnyis dang ldan pa'o/_/da 'di na mchis te ci zhig bgyi zhes bya ba ni gal te byin na [#]zhes bya ba'i don to/_/byin pa'i gtam thos nas mi dga' ba skyes pa'i mig rig rig po gang yin pa de ni sbyin pa'i gtam thos
[\[206a.3\]]nas skrag pa'i mig rig rig por gyur pa de'o/_/de gnyis kyi [#]snying gdungs par gyur pa gang yin pa de ni snying gdungs par gyur pa'o/_/'di ni zhes bya ba des smras pa de'i lan ni/_khyod [#]'di gnyis ngas byin na zhes bya ba yin no/_/da ni mchis te ci bgyi zhes bya ba 'di'i lan ni/_'di gnyis ma ni song
[\[206a.4\]]zhes bya ba'o/_/gang du ci'i phyir song zhes bya ba 'bri [#]ba'i tshig gi skabs rtogs [#]pa la nags tshal du rtsa ba 'bras bu tshol [#]du song zhes bya ba yin no/_/de yang de ring 'dir 'ong gis/_/zhes bya ba 'dis ni ring po mi thogs par 'ong bar bstan to/_/de 'ongs nas ci zhig byed pa yin
[\[206a.5\]]zhes rtogs [#]pa la de dang phrad nas 'o byas zhes bya ba ste/_'dis ni med dri la phan 'dogs pa nyid du bstan to/_/rgyan gyis brgyan cing phreng ba can/_/zhes bya ba ni gzhon nu gnyis so/_/'dir ni zhag gcig ngal so la/_/zhes bya ba 'di ni bram ze de la phan 'dogs pa bstan te/_
[\[206a.6\]]lam gyis [#]rngub pa sel bar snang ba'i phyir ro/_/bud med rnams ni mi drang bas zhes bya ba 'dis ni ma ni bu sbyin pa de la 'gyod par 'gyur ba rjes su shes te/_de bas na khyod kyi sbyin pa la gegs byas par 'gyur bas chos ma yin pa dang ldan par 'gyur ba yin pas zhag gcig
[\[206a.7\]]'dug pa'i skyon bstan pa'o/_/khyod kyi sbyin pa [#]la gegs byed kyis zhes bya ba 'dis kyang byang chub sems dpa'i skyon bstan to/_/bdag nyid kyis [#]ni ma bstan kyang grub pa'i phyir te/_sbyin pa ma byin pa'i nyes dmigs bstan pas gang rnyed pa'i bar chad kyi mtshan nyid do/_/
[\[206b\]]
[\[206b.1\]]sbyin pa'i gegs su 'gyur du ma dogs shig ces bya ba ni bdag nyid kyi sbyin pa'i gegs [#]med pa'o/_/ci'i phyir zhe na/_de [#]nga'i chos spyod pa'i grogs yin mod kyi zhes pa [#]smos te/_gang sngar bstan pa'i ming ni g.yon can zhes su btags zhes bya ba de'i lan btab pa yin no/_/
[\[206b.2\]]da [#]ni nga'i chos spyod pa'i [#]grogs yin mod ces bya ba ni ji ltar nga sbyin pa la dga' ba de ltar de yang dga' ba yin te/_chos spyod pa'i grogs yin pa'i phyir ro/_/'on kyang 'di la khyod ci dgar zad mod/_/ces [#]bya ba ni gal te khyod khyer [#]bar 'dod na de ring khyod khyer cig ces bya ba'i
[\[206b.3\]]don to/_/rab tu gzhon zhing zhes bya ba'i tshigs bcad 'di'i don gyi yon tan rnam pa gsum dang ldan na ni bran gyi las su 'os pa yin te/_las ci 'dod pa bsgrubs pas bdag po dga' ba skyed pa dang /_sdug bsngal bzod cing las byed par [#]nus pa dang mkhas pa'o/_/
[\[206b.4\]]gsum po de dag las gang zhig dang yang mi ldan pa med na ni jo bo las [#]byed pas dga' ba bskyed [#]pa yin la[#]/_tshigs su bcad pa 'dis ni yon tan de dag dang mi ldan par bstan to/_/de la nyes pa bstan pa dang /_btang ba'i yon tan bstan pa'i phyir shi bi pa'i rgyal po nga'i
[\[206b.5\]]yab ces bya ba la sogs pa tshigs su bcad pa gnyis so/_/'di ltar gyur pa ni bran nyid kyi dngos por gyur pa'o/_/nges par [#]ni gdon mi za bar ro[#]/_/de'i yul ni zhes bya ba ni shi bi pa'i rgyal po'i yul lo/_/de ltar byas na nor chen dang /_/zhes bya ba ni bu'i glud [#]kyi phyir thob par
[\[206b.6\]]'gyur ba'o/_/chos rnams dang yang ldan par 'gyur/_/zhes bya ba ni nor chen po de nyid kyis chos byed nus pa'i phyir dang /_byis pa'i nyon mongs pa med pa'i yang phyir ro/_/sbrul gdug pa dang 'dra ba'i drung du zhes bya ba ni sbrul gdug pa lta bur bsnyen par dka' bas so/_/mi
[\[206b.7\]]dga' ba nyid kyi skyes pa yin pas mi dga' ba'i skyes so/_/de lta bu'i mtshan nyid dang ldan pa'i rgyal po'i drung du 'gro ba'i nyes dmigs bstan pa'i phyir rgyal pos bdag la 'di gnyis zhes bya ba'i tshigs bcad smos so/_/bram ze mo'i g.yog tu bdag ni khrid de mchi
[\[207a\]]
[\[207a.1\]]zhes bya ba ni rgyal po'i gam [#]du mi 'gro ba zhes bya ba'i don to/_/don yongs su ma rdzogs par zhes bya ba ni da khyod kyis ji ltar dga' ba de de [#]bzhin du gyis shig pa ste/_de ltar don yongs su ma rdzogs pa'o/_/g.yog legs par byos zhes bya
[\[207a.2\]]ba ni bag yod par yongs su spyad par bya'o zhes bya ba la sogs pa'o/_/de'i bsgrims pa'i mthu zhes bya bas ni 'bad pas [#]rjes su 'jug pa ste/_des na 'bad pa zhes bya ba'i don to/_/mdor smras nas zhes bya ba ni rgyal bar gyur cig ces so/_/bral ba'i sdug
[\[207a.3\]]bsngal nyid khur chen po yin pas bral ba'i sdug bsngal gyi khur ro/_/des gdungs pa'i snying gang yin pa de ni bral ba'i sdug bsngal gyis gdungs pa'o/_/yab gcig yum yang slad rol 'byung /_/khyod kyang bdag cag gtong bar bzhed/_/ces bya ba ni gang
[\[207a.4\]]gi tshe ma slad rol du 'byung ba de'i tshe sbyin par bzhed ces bya ba'i don to/_/sdug bsngal gyi myong ba ni sdug bsngal myong ba'o/_/de nyid dang por sdug bsngal myong ba gang yin pa de ni sdug bsngal dang po myong ba de'o[#]/_/de bas na skad phyung ste zhes bya ba ni sgra dang bcas pa'o/_/
[\[207a.5\]]bram ze zhes bstan pa la/_gal te bram ze yin na ni gang gi phyir 'di ni brtse ba med pa ste/_de bas na 'di ni bram ze ma yin te/_bram ze'i mtshan nyid ni chos dang ldan pa nyid de de med pas so/_/de lta na 'di gang zhig yin zhe na gnod sbyin zhes smos so/_/ci'i phyir zhe na/_brtse
[\[207a.6\]]ba med pa'i phyir ro/_/bram zer bsgyur nas ni zhes bya ba ni cha byad do/_/gnod sbyin gyis ci'i phyir khrid pa bzhin [#]zhe na bza' ba'i phyir ro/_/bram ze bdag la brdeg pa 'di/_/zhes bya ba'i tshigs bcad kyis [#]ni bdag nyid de dang bral ba'i sdug bsngal gyi [#]dbang du byas pa'o/_/
[\[207a.7\]]dka' thub nags tshal stong pa na/_/zhes bya ba la sogs pa'i tshigs bcad gnyis kyis bdag nyid dang bral ba'i sdug bsngal gyis ma'i dbang du byas pa'o/_/glang po che lta bu yin pas glang chen te/_glang po che byas pa zhes bya ba'i don to/_/de bzhin du shing rta dang /_rta pa dang /_
[\[207b\]]
[\[207b.1\]]rkang thang yang ngo /_/phyed tsam yum la phul na ni/_/zhes bya bas [#]ni phyed ni khyod nyid la zhes bya ba yin no/_/ci'i phyir 'di sbyin zhe na/_mya ngan bsal [#]ba'i phyir ro/_/'phrin gyis yum [#]la phyag 'tshal zhing /_/zhes bya ba ci zhe na/_zhal ni mthong ba rab tu dka' ba nyid
[\[207b.2\]]de/_thugs ngan mdzad las bzlog tu gsol/_/da yang zhal mthong dka' ba'i phyir te/_zhal mthong ba mi srid pa la mya ngan don med pa'i phyir ro/_/bram ze ngan pa [#]ngo mi tsha/_/zhes bya ba ni ma bstan pa rjes su bstan pa ste/_gzhan du na bram ze kho na zhes mi brjod
[\[207b.3\]]cing tshig de yang stsal [#]ba med pas so/_/lham yang med par rkang gis 'dong /_/zhes bya ba 'di ni lam gyi sdug bsngal gyi dbang du byas pa'o/_/lam de'i sdug bsngal yang rgyu gsum gyis 'byung ba yin te/_lam gyis dub pa so ba med pa dang /_gnas kyi khyad par
[\[207b.4\]]dang gzhan gyi dbang du byas [#]pas so/_/lham yang med par rkang gis 'dong /_/zhes bya ba 'dis ni lam gyi ngal so ba med pa nyid du bstan to/_/rab tu gzhon pas ngal mi bzod/_/ces bya ba 'dis ni gnas kyi khyad par bstan to/_/de'i bran g.yog byed pa zhes
[\[207b.5\]]bya ba 'dis ni rang bzhin [#]med pa nyid du bstan te/_de ltar yongs su ngal sor med pa'i dbang du byas nas/_lam gyis ngal zhing dub pa la/_/zhes bya ba'i tshigs bcad smos so/_/dang po'i phyed kyis ni lam gyis dub pa'i ngal so ba med pa las brtsams so/_/
[\[207b.6\]]phyed gnyis pas ni lhan cig skyes pa'i bkres pa dang skom pa'i sdug bsngal gso [#]ba med pa nyid du bstan to/_/bdag ni brtan par byed 'dod kyang /_/zhes bya ba'i tshigs bcad 'di'i don ni so sor rtog pa'i stobs yod kyang ngo /_/bu ni byis pa ste so sor rtog pa med pas so/_/
[\[207b.7\]]re zhig bdag 'di lta bur ni sdug bsngal na [#]zhes bya ba bstan pa la de'i sdug bsngal bstan pa'i phyir/_kye ma'o zhes bya ba'i tshigs bcad phyed 'di [#]smos so/_/bstan [#]par byed 'dod kyang zhes bya ba bstan pa la/_/ji ltar bstan [#]par byed par [#]'dod pa yin/_/zhes pa de las brtsams te/_
[\[208a\]]
[\[208a.1\]]dam pa rnams kyi [#]chos zhes bya ba'i tshigs bcad kyi phyed 'og ma'o/_/mi dga' [#]'byung ba ni mi dga' ba dag 'byung ba'o/_/de brtan pa'i ngang tshul gang yin pa de ni mi dga' ba 'byung ba'i tshul lo/_/yang dang yang bos te de gnyis lan med pas zhes bya ba ni [#]
[\[208a.2\]]ma thos pa ste bod pas de gnyis gcig gis kyang ma thos pa'o/_/de gnyis ni de dag ces bya ba'i don to/_/rtse rtse ngal nas zhes bya ba'i tshigs bcad 'di [#]ni 'tsho ba'i gnas skabs na yang ma mthong bas bral ba'i sdug bsngal gyi dbang du byas pa'o/_/rtse rtse ba las byung
[\[208a.3\]]ba'i ngal ba ni rtse rtse ngal ba'o/_/de las skyes pa'i gnyid gang yin pa [#]de ni rtse rtse ngal nas skyes pa'i gnyid do/_/bdag 'ongs mchis [#]pas zhes bya ba'i tshigs bcad 'di ni 'chi ba'i gnas [#]skabs la rnam par rtog pa'i dbang du byas pa'o/_/gang gi phyir de gnyis
[\[208a.4\]]shi ba ni ma yin te/_de bsad mthong na 'di ltar sgra mi 'byin pa'o/_/bya'i sgra med par yang 'chi ba srid do zhes rnam par rtog pa las brtsams nas/_'bab chu drag po zhes bya ba'i tshigs bcad phyed 'og ma'o/_/'di la ltas bzang po yod pa ma yin pa ni ltas
[\[208a.5\]]ngan pa'o/_/ltas ngan pas bzlog pa'i dga' ba'i sems gang yin pa de ni snying 'di yang ltas ngan pas dga' ba ni bzlog pa'o/_/gas pa ni zag pa zhes bya ba'i don to/_/dga' bar bya rigs zhes bya ba ni dga' bar [#]thos par rigs pa'o/_/ched kar [#]zhes bya ba ni
[\[208a.6\]]mngon par gnod pa'i phyir ro/_/kyi hud bdag ni bsad kyis med/_/ces bya ba ni shi ba'i don to/_/[#]zad pa'am shi bas bdag nyid kyang nges par 'chi ba'i phyir bsad ces bstan to/_/brtan [#]pa med du dogs pas na/_/zhes bya ba ni gal te brtan [#]pa med du dogs pas 'chi
[\[208a.7\]]par 'gyur ro zhes dogs pa'i don to/_/rgas pa dang dbul ba ni rgas shing dbul ba'o/_/de nyid kyi sdug bsngal ni rgas shing dbul ba'i sdug bsngal te/_des sdug bsngal ba zhes bya ba'i don to/_/'dis ni snying rje'i don [#]bstan to/_/bram ze zhes bya ba 'dis ni
[\[208b\]]
[\[208b.1\]]yon tan gyi zhing du bstan to/_/yang na rgas shing dbul ba'i sdug bsngal gyis nyen pa zhes bya ba ni sdug bsngal ba nyid do/_/bram ze zhes bya ba ni slong ba nyid du bstan te[#]/_slong bas 'tsho ba de bas na [#]bram ze zhes brjod do/_/nga gan 'ongs zhes bya ba ni rten med pa nyid
[\[208b.2\]]de/_gang gzhan du mi rnyed par byed pa'i gnas 'di na 'ongs shing spyod pa ste/_gang gi phyir bdag la slong ba de bas na de rten med pas des rtogs par bya'o/_/bu la ma bltas na ji ltar khyod la blta bar bya zhe na/_smras pa/_mya ngan gdung bar ma byed la/_/zhes
[\[208b.3\]]bya ba smos so/_/de lta na ci zhig bya ba yin zhe na/_bu yi [#]mya ngan gdung snying la/_/mtshon gyis 'debs pa zhes smos te mtshon dang 'dra ba'i phyir ro/_/de la mya ngan gyis yongs su gdungs na ci'i phyir bu byin zhes bya ba yin zhe na/_tshig gi skabs shes par byas nas/_
[\[208b.4\]]bslangs par gyur na zhes bya ba'i tshigs bcad smos so/_/bu shir dogs de snying btsos pa las zhes bya ba ni bu shir dogs pa'i snying gi gdung ba zhes bya ba'i don to/_/'di ltar zhes bya ba ni gang gi phyir te/_gang gis skabs ma rnyed pa de ni skabs ma rnyed pa'o/_/
[\[208b.5\]]de gang zhe na 'jungs pa'o/_/brag ca'i sgra'i khyab pa'i sgra gang yin pa'i rnga sgra chen po'i sgra de ni khyab pa'i brag ca dang sgra brnyan zhes bya ba'i don to/_/gsal ba'i tshig dang 'bru gang yin pa'i nam mkha' de ni tshig 'bru gas la ba'i nam mkha' la'o/_/g.yo ba gang la
[\[208b.6\]]yod pa de ni g.yo ba can te rab tu g.yo ba can no/_/ri'i nu ma g.yo ba can gang yin pa de ni ri'i nu ma g.yo ba can no/_/nam mkha' ni mtho ris so/_/glog gis [#]gsal ba dang bcas pa'i [#]glog 'gyu ba ni [#]'od kyis gsal ba'o/_/des gsal [#]ba dang bcas pa de la ni glog
[\[208b.7\]]'gyu ba'i 'od kyis gsal zhing mthong ba'o/_/yang na brtsams pa'o/_/yang na 'od dang ldan pa ste/_des gsal bar gyur pa'o/_/stsal [#]ba'i thugs ni dgyes par mdzod/_/ces bya ba ni 'di ltar mjug [#]gi las sgrub pa yin no/_/de ltar sems dad pa'i phan
[\[209a\]]
[\[209a.1\]]yon gang yin zhe na/_'jig rten rnams la btung chu bzhin/_/zhes smos so/_/ji ltar btung chu bzhin du gyur pa yin zhe na/_slan chad kyang ni sbyin bdag mdzod/_/ces smos te/_ci nas kyang sbyin pa las btung chu bzhin du gyur pa zhes bya ba'i don to/_/
[\[209a.2\]]sbyin pa nyid chos yin pas sbyin pa'i chos so/_/zad pa skams pa'o[#]/_/'dod lha'i sems ni mya ngan me yis tshig_/ces bya ba ni sbyin pa'i pha rol tu phyin pa rdzogs pa'i phyir te/_de bas na yang sangs rgyas nyid thob pa la ni thams cad kyi thams cad du sbyin pa las snying
[\[209a.3\]]rje khyad par du gyur pa yin no zhes bya ba'i tshig gis so/_/'o na ma [#]dri skyes bu gzhan la byin pas 'khrugs par ma gyur tam zhe na ma yin te/_khyim thab dang bral ba'i mya ngan gyi khur gyis non par gyur pa'i phyir te/_slong ba la mi bzlog pa'i [#]rang bzhin yin pas so/_/de la
[\[209a.4\]]mig tshugs lta zhing bris [#]bzhin 'dug/_/ces bya ba ci'i phyir zhe na/_sngon med pa'i sdug bsngal gyi khur gyis non pa'i phyir ro/_/bris [#]bzhin zhes bya ba ni g.yo ba med pa dang /_mig 'byed pa dang 'dzums [#]pa med pa'i phyir ro/_/ya rabs ma rabs chos gnyis [#]ni/_/
[\[209a.5\]]zhes bya ba la/_dam pa dang dam pa ma yin pa ni ya rabs dang ma rabs so/_/de gnyis kyi chos ni ya rabs ma rabs kyi chos gnyis so/_/ma rabs kyi chos ni gzhan gyi bud med la 'gro ba'o/_/'di ni ya rabs kyi chos te/_rang gi chung ma gzhan [#]la sbyin pa'o/_/dam
[\[209a.6\]]pa dang dam pa ma yin pa ni ya rabs ma rabs te/_/ji ltar khyad par re che snyam na/_bdag nyid ma sbyangs pa rnams ni/_/sus kyang yid ches mi nus so/_/zhes smos te/_'di ltar dam pa yin pas de [#]ni nges pa yin pa'i phyir ro/_/de ltar ma [#]rabs kyi chos kyi rang gi ngo bo bstan
[\[209a.7\]]nas/_ya rabs kyi chos kyi smra ba las brtsams pa/_'dod chags bral bar ma gyur pas/_/zhes bya ba'i tshigs bcad smos te/_rgyu gsum gyis ni nyon mongs pa skye bar 'gyur te/_/phra rgyas spangs par ma gyur dang /_/yul ni nye bar gnas pa dang /_/tshul bzhin
[\[209b\]]
[\[209b.1\]]ma yin yid byed las/_/nyon mongs rgyu ni tshang ba yin/_/zhes bya ba'i tshig gis so/_/dam pa rnams ni sems rgya che ba yin pas [#]yul mngon du gyur kyang nyon mongs pa 'gog cing nyon mongs pa kun tu mi spyod pa yin te/_de bas na rgyu ma tshang bas nyon mongs pa
[\[209b.2\]]mi spyod pa yin no zhes bstan to/_/'dod chags dang ma bral ba ni 'jig rten pa'i lam gyis nyon mongs pa 'gog pa'o/_/cig shos ni 'dod chags kyi phra rgyas spangs pa yin te/_da [#]bu dang chung ma la dga' ba nyid kyang med de/_de bas na nyon mongs pa 'gog
[\[209b.3\]]pa med pa'ang [#]bstan to/_/'dod chags dang bral bar ma gyur pa zhes smos pa 'dis ni 'dod chags skye ba'i rgyu bstan to[#]/_/bu smad rab tu sdug pa dang /_/ces bya ba 'dis ni rgya che ba'i yul dang nye ba nyid du bstan to/_/de ltar ma chags sbyin byed pa/_/zhes bya ba la/_
[\[209b.4\]]'dir [#]'dod chags pa ni sred pa'i 'dod chags sam chags pa'o/_/chags pa dang bral ba ni gang gi [#]phyir ma chags pa'o/_/de ltar zhes bya ba ni 'di ltar mngon sum nyid du bsgom [#]pa bstan te/_'dis ni tshul bzhin ma yin pa yid la byed pa med pa nyid de/_de ltar ya
[\[209b.5\]]rabs dang ma rabs [#]kyi chos gnyis shin tu khyad par che ba nyid du bstan to/_/nyi ma'i 'od kyis zhes bya ba la nyi ma'i 'od ni nyi ma'i [#]gzi brjid do/_/gzhan gyi 'od ni zla ba sogs pa'i 'od do/_/nyi ma'i 'od kyis zhes bya ba dang /_bsgrags pa zhes bya bar sbyar ro/_/khyod kyi yon
[\[209b.6\]]tan chags pa'i gtam dag gis/_/zhes bya ba la chags pa'i gtam gang yin zhe na/_de bstan pa'i phyir/_khyod kyi spyod pa zhes tshigs bcad brtsams so/_/ji ltar chags pa'i gtam yin zhe na/_chags pa'i gtam nyid du tshigs bcad phyed 'og mas bstan to/_/
[\[209b.7\]]khyod kyi spyod pa mi las [#]'das/_/zhes bya ba gang yin zhe na/_tshigs bcad phyed 'og mas bstan to/_/gnod sbyin dri za zhes bya ba la sogs pas [#]gshol mda' 'dzin la sogs pa'i ri dag gi bar na gnas pa'o/_/ltos 'gro zhes bya ba smos pas ni sa'i 'og na gnas pa
[\[210a\]]
[\[210a.1\]]pa dang /_rgya mtshon gnas pa gzung ngo /_/sum cu rtsa [#]gsum pa brgya byin zhes bya ba 'di [#]ni ri rab la gnas pa ste/_'di ltar lho phyogs su zhes bya ba gang sngar bstan pa ston pa yin no/_/bu dang bral bar ma sems shig_/ces bya ba ci'i phyir
[\[210a.2\]]zhe na/_pha ni bu dang ldan pa'i phyir ro/_/rgyal srid nyams pa'i mya ngan ma byed cig_/ces bya ba ni gang gi phyir/_khyod kyis mgon byas dgos bcas rgyal srid ces bya'o/_/'dir kha cig rgol te/_bram ze la ni byang chub sems dpa' snying brtse bar byed la/_dman
[\[210a.3\]]pas du zhing sdug pa'i bu gnyis ci'i phyir gtong zhes grub pa'i mtha' yongs su ma shes pa nyid rgol lo/_/des mchod pa ni bdag nyid sngon byang chub sems dpa'i dus su byang chub sems dpas dus gcig tu tshogs bsags par bya'o zhes [#]'di ltar dgongs pa yin te/_
[\[210a.4\]]bdag nyid btang ba ma yin par ji ltar tshogs yongs su rdzogs par 'gyur/_de ltar byang chub sems dpa' [#]ni tshogs chen po de dag las skyes pa'o/_/de ltar na ci'i phyir du bar byed ce na chos ni gnyis te/_don dam par bstan pa dang /_kun rdzob tu bstan pa'o/_/'di ni kun rdzob tu
[\[210a.5\]]bstan pa ste/_nyam nga ba dag yid dang ba bskyed [#]par bya ba'i phyir ro/_/skyes pa'i rabs 'di nyid du yang slob dpon gyis bshad pa sbyin pa'i gegs [#]su 'gyur du ma dogs shig/_/'di ni nga yi chos spyod grogs yin no/_/zhes bya ba dang /_sbyin la dga' ba goms byas shing /_/zhes bya ba'i
[\[210a.6\]]tshigs bcad 'dis mi sbyin par mi bya ba nyid du bstan pa'i phyir rtsod pa med pa nyid do/_/spyod pa de la phyogs pa zhes bya ba ni byang chub sems dpa'i spyod pa de la sogs pa'i sems can la ste/_smon lam [#]btab pa zhes bya ba'i don to/_/brnyas pa mi bya zhes bya ba ni zil
[\[210a.7\]]gyis gnon par mi bya ba ste/_mos pa spyod pa la gnas pa la'o[#]/_/gnod pa mi bya ba ni sar chud pa'i sems can gyi khyad par gyi yon tan dang ldan par thos pas de la [#]mi mos par mi bya'o/_/slob dpon dpa' bos mdzad pa'i skyes pa'i rabs rgya cher bshad pa las thams cad
[\[210b\]]
[\[210b.1\]]sgrol gyi skyes pa'i rabs so//_//rang gi bsod nams kyi mthu thob pa zhes bya ba 'dis ni skal ba phun sum tshogs pa'o/_/rgyal phran thams cad phyag 'tshal ba/_/zhes bya ba 'dis ni spro ba phun sum tshogs pa bstan to/_/bdag dang gzhan gyi 'khor la
[\[210b.2\]]sogs pa'i gnod pa rab tu zhi bas 'tshe [#]ba med pa zhes bya ba 'dis ni gsang tshig gi nus pa bstan to/_/gdugs zla med pa bgo skal gyi rim pas thob pa zhes bya ba 'dis ni gtso bo'i nus pa bstan to/_/chos kyi don gcig tu sbyangs par gyur te/_ji lta bu [#]zhe na/_thub
[\[210b.3\]]pa bzhin du zhes smos so/_/ji ltar chos don gcig tu spyod pa yin zhe na/_dngos po kun gyis 'gro la phan byed pa/_/zhes smos te/_dngos po thams cad kyis [#]phan pa'i phyir ro/_/ci'i phyir de ltar gyur pa yin zhe na/_dbang po thul ba'i phyir dang /_'bras bu
[\[210b.4\]]smad pa spyad pa la ma chags pa'i phyir ro/_/yang na dngos po kun gyis phan pa [#]byed par 'gyur te/_ci'i phyir zhe na/_dbang po thul ba'i phyir dang /_chos don gcig tu [#]byed pas 'bras bu smad pa spyad pa la ma chags pa'i phyir te/_'dis ni nor [#]gyi 'dod pa la chags pa
[\[210b.5\]]med par [#]bstan te/_'bras bu zhes smos pas so/_/ji lta bu zhe na/_thub pa bzhin no/_/chos don gcig tu byed ces bya ba de'i rgyu yang bstan pa yin te/_rang gi don las brtsams pa'o/_/da ni gzhan [#]gyi rgyu las kyang smras pa yin te/_gzhan gyi mtshan nyid las
[\[210b.6\]]brtsams nas/_skye dgu rnams zhes bya ba'i tshigs bcad smos so/_/gtso bo rnams kyi spyod pa ni gtso bo'i spyod pa'o/_/de'i rjes ni gtso bo'i spyod pa'i rjes te/_sgrub pa gang la yod pa'i rang bzhin ni gtso bo'i rjes spyod rang bzhin no/_/gtso bo ni khyad par du gyur pa'o/_/
[\[210b.7\]]sngar bstan pa'i chos don gcig tu spyod pa dang /_dngos po kun gyis [#]'gro la phan byed pa/_/zhes pa [#]de gnyi ga bstan pa'i phyir/_nor yang byin zhes bya ba'i tshigs bcad smos so/_/tshigs bcad 'dis ni bdag dang gzhan gyi [#]don las brtsams te pha rol tu phyin pa drug
[\[211a\]]
[\[211a.1\]]bstan to/_/sbyin pa dang /_tshul khrims dang /_bzod pas ni bdag gi don phun sum tshogs pa ste/_sbyin pa la sogs pa pha rol tu phyin pa gsum ni longs spyod kyi bdag nyid srid pa'i g.yog 'khor phun sum tshogs pa'i rgyur gyur pa'i phyir ro/_/'gro
[\[211a.2\]]ba'i don yang spyod ces bya ba 'dis ni brtson 'grus kyi pha rol tu phyin pa bstan to/_/'gro la phan sems mthong na zhi bar snang /_/zhes bya ba ni skye dgu rnams la phan pas na 'gro la phan pa'o/_/'gro ba'i don la phan pa'i lhag pa'i bsam pa yod pa ni 'gro la
[\[211a.3\]]phan pa'i sems so/_/de mthong na zhi bar snang ba gang yin pa de ni 'gro la phan sems mthong na zhi bar snang ba ste/_'dis ni bsam gtan dang shes rab kyi pha rol tu phyin pa bstan to/_/sems zhes bya ba smos pas ni thabs la [#]mkhas pa'i rnam pa ste/_mkhas
[\[211a.4\]]pa'i rnam pa ni shes rab ste/_de yang sems rtse gcig pas byas par bstan pa'i phyir gnyi ga smos so/_/don yang spyod ces bya ba 'dis ni sbyor ba phun sum tshogs pa brtson 'grus kyi pha rol tu phyin pa'o/_/'gro la phan sems zhes bya ba 'dis [#]ni bsam pa phun
[\[211a.5\]]sum tshogs pa bstan te/_bsam gtan dang shes rab kyi pha rol tu phyin pa 'di gnyis kyis so/_/bag med pa'i dbang gis kha cig tu than pa 'byung bas 'khrug cing gnod par gyur to zhes bya ba la/_char 'bab mi mkhas pas kha cig tu than pa 'byung ba des
[\[211a.6\]]'khrugs [#]pa'o/_/gang dag ce na/_sems can rnams so/_/chos legs par ma spyad [#]pa zhes bya ba la/_ngan par spyad pa ni legs par ma spyad pa ste/_de bas na ma rungs par gyur pa ni goms par gyur pa'o/_/de'i sdug bsngal ni 'gro ba'i sdug bsngal lo/_/
[\[211a.7\]]de las thar par bya ba'i thabs ni skye dgu rnams sdug bsngal las 'don pa'i thabs so/_/rnam pa du ma'i srog chags dag ni srog chags du ma'o/_/de dag gsod cing 'jigs 'jigs skad zer ba'i srog chags du ma gsod par rtsom pa de gang du gnod sbyin no/_/yid la 'bab pa
[\[211b\]]
[\[211b.1\]]zhes bya ba ni bsam pa'o/_/ngo zlogs [#]phod pa nyid tshig rtsub pa yin pas ngo zlogs [#]phod pa'i tshig rtsub po/_/yang na do zlogs [#]phod pa'am tshig rtsub po ni ngo zlogs [#]phod pa'i tshig rtsub pa'o/_/sel bar byed pa ni gcod par byed pa'o/_/chos kyi gtam nyid ni chos kyi [#]gtam
[\[211b.2\]]mo/_/chos kyi gtam gyi skabs ni chos kyi gtam bya ba'i skabs te/_de'i skabs kyi go skabs rnyed pa gang yin pa de ni chos kyi gtam bya ba'i skabs rnyed pa'o/_/bsam pa ni mngon par sems pa'o/_/gang du dus las mi 'da' ba ni [#]gang gi tshe dmigs pa yongs
[\[211b.3\]]su srung bar byed pa de'i tshe snying rje bas so/_/de dag sa gzhi legs par yongs su skyong ba'i bya ba gang yin pa de dag ni bgyi ba ste/_bgyi ba las mi 'da' ba'o/_/rim pa gang gis bya ba de ni dus las mi 'da' ba'o/_/chos dang bde ba bzhin zhes bya ba ni dus las
[\[211b.4\]]kyang mi 'da' ba ste/_de dag gi chos dang bde ba rnams las mi 'da' ba de bzhin no/_/'khor gsum bstan [#]la mkhas par gyur pa dang /_/zhes bya ba bstan ma thag pa'i tshigs bcad du ji skad [#]bshad pa'o/_/de bzhin du/_/'bangs la phan phyir gnam ru [#]bsnams pa de/_/zhes
[\[211b.5\]]bya ba ni/_lta ba ngan pas nyams pa'i skye dgu dag_/ci'i phyir yal bar dor zhes bya ba dang sbyar bar bya'o/_/mtho ris 'dod pas 'di skad ston te/_mtho ris them skas zhes bya ba ni mtho ris kyi lam mo/_/bag med pa nyid lam yin pas bag med pa'i dbang ngo /_/mtho ris
[\[211b.6\]]kyi them skas de la bag med pa'i dbang gis [#]yun ring por lhan cig tu bag med pa'i dbang du [#]gyur pa'o/_/bag med pa'i dbang gis ni mchod sbyin bya ba'i dus las 'das pa nyid du ston to/_/khyod kyi bka' ni [#]zhes bya ba'i tshigs bcad 'di brtsams pa ni gal te 'di ltar
[\[211b.7\]]yang 'gyur te/_ma thob pa thob par 'dod pa dang lhag ma yod do zhes pa med pa de med par [#]bstan pa'i phyir ro/_/yang na stobs dang ldan pas [#]kun nas rnam par 'gal ba de med pa ste[#]/_mchod sbyin dang 'gal bar brtsams par mi 'gyur ro zhes bstan to/_/yang na
[\[212a\]]
[\[212a.1\]]yongs su srung ba rnam par spel [#]ba'i skabs thob pa'i ngo bo bstan te/_gang gi phyir rgyal phran dag bka' bzhin du byed pa de dang las gang thob pa la sogs [#]rnyed pa'o/_/yongs su srung ba las byung ba yang bstan to/_/da ni stegs mang po la sgrub pa tsam
[\[212a.2\]]gyis [#]lhag ma de'i skabs 'di zhes bstan to/_/legs pa dag ces bya ba ni bsod nams te/_mngon par mtho ba'i rgyur gyur pas stegs la rab tu sgrub pa ni legs pa zhes brjod de/_'dis ni 'jig rten pha rol gyi 'bras bu chen po nyid do/_/grags 'bar zhes
[\[212a.3\]]bya ba ni mthong ba'i chos kyi 'bras bu nyid do/_/dus la bab ces bya ba ni gang sngar bstan pa'i bag med dbang gyur zhes bya ba de'i gnyen pos dus de las mi 'da' bas las la gzung ba yin no/_/sbyin pa mdzad cing zhes bya ba'i tshigs bcad 'di ni 'di ltar 'gyur te/_rtag tu
[\[212a.4\]]dbang bskur zhing rgyun du dbang bskur ba nyid de/_sbyin pa dang tshul khrims dang ldan pa'i phyir ro/_/'on kyang zhes bya ba ni bya ba gzhan dag bstan pa'i phyir ro/_/dbang bskur kyang zhes bya ba ni ji ltar dbang bskur bar [#]gyur kyang ngo /_/lha yi bu lon bral bar mdzad pa'i rigs[#]/_/
[\[212a.5\]]zhes bya ba 'dis ni rang gi don phun sum tshogs pa 'grub pa'i dbang du byas nas brtsams pa'i khyad par bstan to/_/da [#]ni skye dgu rnams kyi phun sum tshogs pa 'grub pa'i dbang du byas nas mchod sbyin legs par bgyis pas zhes bya ba'i [#]tshigs bcad do/_/de bas
[\[212a.6\]]'bangs la phan pa'i phyir zhes bya ba ni mchod sbyin legs par byas pas lha [#]mnyes par gyur te char grub pa'i phyir ro/_/bdag la phan pa'i phyir zhes bya ba ni dgra las rnam par grol ba'o/_/grags par 'gyur ba'i zhes bya ba ni gnyis kar grags par 'gyur ba nyid kyi mchod
[\[212a.7\]]sbyin gyi cho ga'o/_/gzhan gyi dring la 'jog pa ni gzhan gyi dring 'jog pa'o/_/yang na gzhan gyis [#]bkrir rung ba ni gzhan gyi dring la 'jog pa ste/_dad pa skye ba la rag lus pa'o/_/blo [#]chung ba'i 'gro ba gang yin pa de ni gzhan gyi dring la 'jog cing blo chung ba'i 'gro
[\[212b\]]
[\[212b.1\]]ba'o/_/spyod mi nus pa ni rig [#]pa la nye bar gnas pa'i sems [#]med pas so/_/chos tsam la dga' ba zhes bya ba ni bsod nams 'dod pa'o/_/chos ni 'dir chos kyi 'bras bu la rig [#]par bya'o/_/'jig rten dag na zhes bya ba'i tshigs bcad 'dis ni tshad mar byas
[\[212b.2\]]na skye bo mang po la phan pa dang mi mthun pa yin te/_long bas bstan pa'i long ba'i skye bo bzhin no/_/ngan song mi bde dogs pa'i nang na 'khod/_/ces bya ba ni bsod [#]pa ni chos su sbyor ba'i byed pa po de nyid kyang ngan song mi bde ba dogs pa'i nang na 'khod par bstan to/_/
[\[212b.3\]]da ni de nyid sgrub pa'i phyir/_phyugs rnams bsad pas zhes bya ba la sogs pa'i tshigs su bcad pa lnga smos te/_de las phyugs rnams bsad pas zhes bya ba'i tshigs bcad 'di ni dam bcas pa'i tshigs bcad de sgrub pa'i rjes su bstan pas so/_/'di'i bsdus
[\[212b.4\]]pa'i rgyu dang 'bras bu'i mtshan ma'i rtags kyi dbang du byas pa ste/_chos kyi rgyu ni phyugs rnams gsod [#]pa'o/_/de ni mi rigs pa khas len pa ste 'dis ni lha'i 'jig rten du skye ba zhes bya ba ni skye ba'i 'bras bu de yang mi rigs pa nyid du dam bcas pa yin no/_/lha mnyes
[\[212b.5\]]pa'i ched du zhes bya ba de yang mi rigs pa nyid du dam bca' ba [#]yin te/_phyugs rnams bsad pa [#]zhes bya ba'i tshigs bcad 'di ni ji ltar mchod sbyin [#]pa de dag phyugs rnams bsad pa chos nyid du rigs par ston par byed de/_de mi rigs pa'i dbang du byas nas phyugs
[\[212b.6\]]rnams bsad pas zhes bya ba'i tshigs bcad smras so/_/sngags kyi mthus zhes bya ba ni gang gi phyir mchod sbyin pa de dag phyugs bsad pa nyi tshes ni chos nyid du mi ston te 'on kyang sngags kyi mthu dang ldan pas bsad na ni mtho ris su 'gro ba yin te/_ci'i phyir zhe na/_sngags
[\[212b.7\]]kyi mthus bsad na de yang rgyu sbyor ba dang mngon par mtho ba la sbyor ba'i byed pa po dang /_gsad [#]par bya ba nyid kyis [#]mtho ris kyi rgyu yin pas gzhan gyi kha na ma tho ba med cing bde ba dang phan pa la 'jug pa'i chos te/_chos de ni lha'i 'jig rten du skye ba'i rgyu'o/_/sngags kyi mthus
[\[213a\]]
[\[213a.1\]]bsad pa'i phyugs mtho ris su 'gro ba [#]ga las she na/_gzhan gyis byas pa'i las kyis gzhan gyi 'bras bur smin cing ster ba mi rigs pa yin te/_gzhan gyi rgyud kyi sems kyis byas pa ni byed pa po de nyid la dge ba dang mi dge bar 'gyur ba yin gyi/_gzhan la ni ma
[\[213a.2\]]yin te/_ci'i phyir zhe na/_bsad pa dang de nyid du 'brel pa med pa'i phyir ro/_/bsad pa dang [#]de chos dang mthun pa yin pa la/_bsad pa 'bras bu dang ldan par gyur na yang bdag nyid kyi lha'i 'jig rten du skye ba de med pas de [#]yang med do/_/don 'di nyid sgrub pa'i phyir log
[\[213a.3\]]par spyod pas zhes bya ba'i tshigs bcad smos so/_/gzhan gyis bsad [#]pa'i phyugs mtho ris su mi 'gro ste/_bsam pa dang sbyor ba gnyis kyis dge ba dang mi dge ba'i rtags med pa'i phyir ro/_/log par spyod pas yid ni ma bzlog [#]cing /_/zhes bya ba 'dis ni sdig pa [#]las
[\[213a.4\]]ldog pa med pa bstan [#]pa ste bsam pas so/_/dge ba'i las la nges par ma byas pa/_/zhes bya ba 'dis ni bsam pa dang sbyor ba gnyis kyis [#]dge ba la 'jug pa med par bstan to/_/sems pa ni rnam pa gsum ste/_kun tu sbyor ba dang /_nges par sems pa dang tshol
[\[213a.5\]]ba'o/_/kun tu sbyor ba dang /_nges par sems pas bskyod pa'i sems kyis las nges par byed pa nyid na/_'dis ni de dag med pas sbyor ba med par bstan te/_dge ba'i mtshams sbyor ba med par bstan pa'i tshul lo/_/yang na phyugs ni mtho ris su mi 'gro
[\[213a.6\]]ste/_rang gis [#]byas pa'i dge ba med pa'i phyir ro/_/dge ba la yang rnam pa gnyis te/_ldog pa dang /_'jug pa'i mtshan nyid do/_/mi dge ba dag [#]las ldog pa ni bsam pa dang sbyor ba gnyis kyis so/_/dge ba dag la 'jug pa la yang bsam pa dang sbyor ba gnyis
[\[213a.7\]]kyis so/_/yid nges pa [#]zhes bya bas ni mi dge ba las bsam pas [#]log pa med pa dang /_dge ba la 'jug pa'i bsam pa med par bstan to/_/de med ba las [#]dge ba las ldog pa'i sbyor ba med pa dang /_dge ba la 'jug pa'i sbyor ba med par bstan to/_/bsam pa sngon
[\[213b\]]
[\[213b.1\]]du 'gro bas dge ba dang mi dge ba la 'jug pa dang ldog pa yin no/_/phyugs mtho ris su 'gro ba de mi rigs pa nyid du sgrub pa'i phyir/_mchod sbyin la bsad ces bya ba'i tshigs bcad smos so/_/phyugs su zhes bya ba ni ji ltar phyugs dag [#]mchod sbyin du bsad pa de bzhin du khyed bdag
[\[213b.2\]]nyid gsod par byed pa'o/_/mchod sbyin la ni tshul 'di yin te/_bdag nyid gsod pa'i tshul lo/_/de [#]phyir de dag tshig ni su zhig nyan/_/zhes bya ba ni ji skad smras pa [#]de bzhin du ni [#]mi byed na [#]ni tshig btsun par mi 'gyur ro zhes bya ba'i don to/_/de ltar lha'i 'jig rten du skye ba mi rigs par
[\[213b.3\]]bstan nas/_bstan ma thag pa'i tshigs bcad gnyis kyis lha mnyes par 'gyur ba nyid du mi rigs par bstan pa'i phyir/_mtshungs med mthu bsung [#]zhes bya ba'i tshigs bcad smos so/_/bsung [#]nyid mthu yin pas mthu bsung [#]ngo /_/mthu bsung [#]dang /_ro dang /_gzi ni [#]mtshungs
[\[213b.4\]]med mthu bsung [#]ldan pa'o/_/mtshungs pa med [#]pa'i mthu bsung [#]dang /_ro dang /_gzi ldan pa'i bdud rtsi gang yin pa de ni mtshungs pa med pa'i mthu bsung [#]dang /_ro dang /_gzi ldan pa'i bdud rtsi'o/_/zas mchog ni gtsang ba'o/_/lha mos phul ba zhes bya ba ni lha mo mchog
[\[213b.5\]]gis phul ba'i yid du 'ong ba nyid du bstan to/_/[#]de ltar gsum gyi [#]mi mthun pa'i phyogs gsum gyis bstan to/_/mtshungs med mthu bsung [#]ro dang gzi ldan pa/_/zhes bya ba ni khyad par med pa'o/_/phyugs bsad sha khrag ces bya ba bstan pa la mchod sbyin la phyugs kyi shas rung
[\[213b.6\]]ba ma yin no/_/stsogs pa smos pa ni gang der sbyin pa gzhan dag kyang gzung ngo /_/de lta bu'i rnam pa'i zas 'di'i gnyen pos [#]phyugs bsad sha khrag ces bya ba bstan pa dang /_lha rnams mgu bar 'gyur ba zhes bya bas ni gang sngar bstan pa'i mchod sbyin legs par bgyis pas lha
[\[213b.7\]]mnyes na zhes bya ba de mi rigs par bstan to/_/phan 'dogs pa dang ldan par 'gyur ro zhes bya ba gang gi phyir/_khyed cag gis [#]nga la rjes su bzung [#]ba dang ldan pa ste/_des na [#]rjes su bzung [#]ba yin pas phan 'dogs pa dang ldan par 'gyur ba'o/_/
[\[214a\]]
[\[214a.1\]]bag med pa'i gnyid kyis log pa gang yin pa de ni bag med pa'i gnyid kyis ma log pa ste/_bag med pa'i gnyid kyis ma log cing dri ma med pa des so/_/rtog chen nyid mig yin pas rtog chen mig go/_/rang gi yul kho na la mthun
[\[214a.2\]]pa'i chos kyis thob pa'i rjes su dpag pa'i tshul lo/_/ga la bgyid ces bya ba ni rjes su dpag pa'i tshul 'di'i don ni bdag gis mi shes so zhes bya ba'i don to/_/dam pa rnams kyi tshad ma'i mchog ni legs pa'i tshad ma'i nang na tshad ma'i mchog go/_/skye bo mang pos
[\[214a.3\]]mthong bar gyur pa zhes bya ba ni skye bo la bstan par gyur pa'o/_/sdig pa byed pa'i mi rnams 'dzin pa'i phyir zhes bya ba ni sdig pa byed pa'i skye po gzung ba'i phyir ro/_/brtan [#]zhing gtsang ma tshul khrims nor ldan zhes bya ba la/_brtan pa'i tshul khrims ni rgyun du bsrung [#]ba'i
[\[214a.4\]]phyir ro/_/gtsang ma ni gus par byed pa'i phyir ro/_/de nyid nor yin te/_'dod pa'i don sgrub pa'i phyir ro/_/gang de lta bu de nyid ni mi mchog ces brjod do/_/stong gis zhes bya ba ni stong phrag du ma'o/_/tshul ma yin pa'i rjes su spyod pa de [#]brnyes pa ni tshul min
[\[214a.5\]]rjes spyod [#]brnyes pa'o/_/de bas na sdig pa byed pa'i mi bzung [#]ba'i phyir ro zhes bya ba ni bzung ba [#]mchog tu byed pa'o/_/tshul khrims dang sdom pa yang dag par blang ba la ni 'bad ces bya ba ni tshul khrims nyid sdom pa yin pas tshul khrims kyi sdom pa'o/_/tshul khrims
[\[214a.6\]]yod pa'i phyir tshul khrims ldan pa ste/_'gyod pa la sogs pa sems kyi gdung ba med pa'i phyir ro/_/tshul khrims kho na sdom pa ste/_mi dge ba'i las spangs pa'i mtshan nyid yin pas so/_/tshul khrims kyi sdom pa yang dag par blang ba ni tshul khrims dang
[\[214a.7\]]sdom pa yang dag par blang ba'o/_/de la 'bad cing mchog tu byed pa de dag ni tshul khrims kyi sdom pa yang dag par blang ba la 'bad pa ste/_de ltar tshul khrims kyi sdom pa la yang dag par 'bad pa'i phyir ro/_/tshul ma yin pa la byed par dga' ba ni btang zhes
[\[214b\]]
[\[214b.1\]]bstan pa yin te/_'dis ni dge ba'i las kyi lam bdun po lus dang ngag gi mtshan nyid kyi ldog pa bstan to/_/dgrar 'dzin pa las ni phyir phyogs [#]zhes bya ba ni yid kyis zhe 'gras [#]pa las ldog pa bstan to/_/gcig la gcig dga' ba dang gus par
[\[214b.2\]]ni [#]byed ces bya ba 'dis ni zhe sdang gi mi mthun pa'i phyogs yon tan yang dag par bsten pa bstan to/_/'thab pa dang rtsod pa zhes bya ba 'dis ni mi dge ba'i lam dag gis bsdus pa las ldog pa bstan to/_/bla ma'i ngag nyan zhing rjes su mthun par ni byed
[\[214b.3\]]ces bya ba 'dis ni gang tshul khrims kyi sdom pa blangs shing spong ba las skyes pa'i dbang du byas pa ste/_bla mas ni mi dge ba las ldog pa dang /_dge [#]ba la 'jug pa bstan to/_/bgo bsha' byed pa la ni/_bag tsha ba med ces bya ba ni nang gi [#]pha ma la sogs
[\[214b.4\]]ba'o/_/glo bur du 'ongs pa la ni dga' zhes bya ba ni mgron la mnyes [#]gshin pa'o/_/dul ba dang gus par bya ba la ni 'bad par gyur zhes bya ba la/_dul ba ni nyon mongs pa nye bar zhi ba'o/_/gus par bya ba ni lus ngag gi yang dag par 'jug pa'o/_/tshul
[\[214b.5\]]zhes bya ba'i tshigs bcad 'di'i bsdus pa'i don ni tha ma dang /_bar ma dang /_dam pa'i tshul khrims la 'jug pa'i rgyu bstan te/_shi bas 'jigs shing zhes bya ba la/_gang tha ma ni phyugs ltar bsad pas 'jigs pa ste/_gang tha ma ni des tshul khrims srung bar
[\[214b.6\]]byed do/_/'jig rten pha rol sems zhes bya ba ni ngan 'gros 'jigs pa dang /_bde 'gror 'gro ba la sred pas so/_/rigs kyis nga rgyal zhes bya ba ni bdag gi rigs mtho bas bsnyems [#]pa'i tshul lo/_/grags pa bsrung [#]ba dang zhes bya ba ni khrel yod pas skyod [#]
[\[214b.7\]]pa ste/_gsum las bar ma'i tshul khrims la 'jug pa'i rgyu bstan pa'o/_/bsam pa dag cing zhes bya ba ni sngon dge ba rgyud la bstan [#]pa des so/_/ngo mtshar [#]shes pa yis zhes bya ba ni bdag gi dbang du byas nas kha na ma tho ba la 'jigs par lta ba'o/_/de gnyis kyis
[\[215a\]]
[\[215a.1\]]ni dam pa dag tshul khrims kyi rjes su 'jug pa bstan to/_/tshul khrims de'i sems kyi rjes su 'jug pa'i rgyu bstan pa'i phyir/_ji lta ji ltar skye bo chos 'bad pa zhes bya ba'i tshigs bcad yin no/_/ji ltar chos la 'bad pa ni bstan ma thag
[\[215a.2\]]pa nyid kyi rgyus so/_/g.yos par [#]ma gyur zhes bya ba ni tshul khrims la brtan par gyur pa bstan to/_/grogs dang ldan zhing phun sum tshogs pa'i yo byad gang la yod pa de ni grogs ldan yo byad phun sum tshogs pa ste de la'o/_/phongs pa yang yin la rab tu mgu ba yang
[\[215a.3\]]yin pas phongs pa rab tu mgu ba'o/_/de'i bstod pa des [#]rab tu 'phel ba'i tshig ni phongs pas rab tu dga' bas bstod pa'i tshig go/_/sna tshogs pa ni rnam pa du ma'o/_/gos dang rgyan [#]rnams ni gos dang rgyan no/_/gos rnam pa sna tshogs pa mang po dang /_rgyan rnam
[\[215a.4\]]pa sna tshogs ba ste/_gos dang rgyan rnam pa sna tshogs pas brgyan pa gang yin pa de ni rnam mang gos dang sna tshogs rgyan gyis brgyan pa'o/_/skye bo nges par chos spyod [#]ces bya ba ni ldog pa'i tshul dang 'jug pa'i tshul gyis tshul khrims la 'bad pa'o/_/skye bo rab tu dga'
[\[215a.5\]]ba mang pos gang zhing zhes bya ba 'dis ni sems can gyi grangs phun sum tshogs pa bstan to/_/mngon par mtho ba nyams dga' bar snang ba zhes bya ba 'dis ni skye bo mang po'i 'byor pa phun sum tshogs pa bstan to/_/brgya byin ni mchod sbyin brgya ba'o/_/gsod [#]cing
[\[215a.6\]]ces bya ba ni de la phyugs du ma gsod pa'i phyir te/_dman pa 'bras bu 'dod pa des 'tshe ba la zhen pa'o/_/dman pa de'i mi mthun pa'i phyogs tshul khrims yin te/_dman pa'i mi mthun pa'i phyogs grags pa'i rgyan gyis brgyan pa ni 'bras bu la 'dod pa med
[\[215a.7\]]pas grags pa mngon par 'phel ba'o/_/skye dgu bu bzhin du skyob pa ni [#]srung ba'o/_/de'i dbang du gyur pa zhes bya ba ni 'jig rten 'dir dbang du gyur pa dang /_'jig rten pha rol gyi longs spyod kyi dbang du gyur pa'o/_/'jig rten bde la phyogs shing zhes bya ba ni
[\[215b\]]
[\[215b.1\]]'jig rten gyi bde ba la mngon du phyogs pa ni ji ltar yang bdag la dad pa'i 'jig rten tshul khrims dang ldan par byas pa'o/_/de gnyis zhes bya ba ni sbyin pa dang tshul khrims te/_mkhas pa ma lags pa ni sbyin pa dang tshul khrims la 'jug pa yongs [#]
[\[215b.2\]]ma mchis pa'o/_/gzhan la phan zhing bde ba la 'jug pa yon tan yongs su shes pas ni gzhan gyi don du de gnyis la 'jug pa yin te/_mkhas shing yongs su shes pas snying stobs dang ldan na ni bdag la chags pa med par sbyin pa dang tshul khrims
[\[215b.3\]]de gnyis la 'jug ste/_snying stobs ma tshang ba med pa'i phyir ro/_/legs par thob pa ni tshe 'dir yang 'phel bar 'gyur la/_'jig rten pha rol du yang bde 'gro thob pa'o/_/grags pa dang bde ba thob ba ni tshe 'dir yang bde ba thob cing 'jig rten pha rol
[\[215b.4\]]du yang bde ba 'thob pa'o/_/[#]slob dpon dpa' bos mdzad pa'i skyes pa'i rabs rgya cher bshad pa las mchod sbyin gyi skyes pa'i rabs te bcu pa'o//_//bdag gis ni 'di tsam zhig go bar zad de/_lhag ma ni gzhan dag tu blta bar bya'o/_/sdom la/_
[\[215b.5\]]stag mo shi pi ko sal bdag_/tshong dpon gnyis dang ri bong dang /_/a gasta [#]dang sha byin dang /_/thams cad sgrol dang mchod sbyin byed/_/skyes pa'i rabs kyi rgyud kyi go rims rnam par gzhag [#]pa'i rgyu ni rim pa gang gis bkod pa'i skyes pa'i rabs bcu po 'di dag gi
[\[215b.6\]]go rims ltar ni bdag gis ma [#]mthong gi/_/'di ni slob dpon dpa' bos bkod pa'i rim pa yin te/_ci'i phyir zhe na/_de'i go rims kyi byed pa'i sbyor bas so/_/bdag gis ni [#]go rims kyi tshul 'di ltar rigs par mthong ste/_stag mo ri bong shi pi dang /_/sha [#]sbyin
[\[215b.7\]]tshong dpon ko sa la bdag_/thams cad sgrol dang zil mi non/_/a gasta [#]dang mchod sbyin byed/_/sbyin pa'i pha rol tu phyin pa'i dbang du byas nas bcu tshan dang po 'di yin te/_sbyin pa rnam pa gsum la/_byang chub sems dpa' rnams kyi sbyin pa'i pha rol tu
[\[216a\]]
[\[216a.1\]]phyin pas [#]brjod de/_zang zing gi sbyin pa dang /_chos kyi sbyin pa dang /_mi 'jigs pa'i sbyin pa'o/_/de la zang zing gi sbyin pa'i dbang du byas nas skyes pa'i rabs brgyad yin no/_/gzhan gnyis kyis ni chos kyi sbyin pa dang /_mi 'jigs
[\[216a.2\]]pa'i sbyin pa [#]bstan to/_/zang zing gi sbyin pa la yang rnam pa gnyis te/_nang gi sbyin pa dang phyi'i sbyin pa'o/_/nang gi sbyin pa las brtsams nas dang po bzhi'o/_/phyi rol gyi sbyin pa las brtsams nas 'og ma bzhi'o/_/de la nang gi sbyin pa'i dngos po yang gnyis te/_lus
[\[216a.3\]]dang srog go/_/sbyin pa de yang gnyis kyi don du yin te/_yongs su longs spyod pa dang yongs su bskyab [#]pa'i phyir ro/_/dang po stag mo'i skyes pa'i rabs la ni bzhi po 'di dag dang ldan pa yin te/_de bas na skyes pa'i rabs de thog mar bstan to/_/srog sbyin pa
[\[216a.4\]]yang bdag nyid 'chi ba ma gtogs par de'i longs spyod pa dang lus kyi sbyin pa mi nus pa'i phyir ro/_/lus kyi sbyin pa yod pa nyid kyis rang gi lus sbyin pa des stag mo longs spyod pa yod par rab tu rig [#]pas so/_/yongs su skyob [#]pa yang yod de de bas na skyes pa'i
[\[216a.5\]]rabs de nyid du bshad pa ste/_de bas lus kyis bsrung bar [#]bya ba ni/_g.yang sar ltung la thug pa'i srog yod pas/_/phru gu gsad [#]las gcan mo bsrung ba dang /_/gcan mo las kyang de yi phru gu bsrung /_/zhes pa [#]yin te/_de bas lus kyis bsrung bar bya ba ni zhes bya
[\[216a.6\]]ba 'dis ni lus kyi sbyin pa yin no/_/g.yang sar lhung la thug pa'i srog yod pas/_/zhes bya ba 'dis ni srog gi sbyin pa yin no/_/phru gu gsad las gcan mo bsrung ba dang /_/zhes bya ba 'dis ni yongs su longs spyod pa'i sbyin pa yin no/_/gcan mo las kyang de yi
[\[216a.7\]]phru gu bsrung /_/zhes bya ba 'dis ni yongs su bskyab pa'i sbyin pa yin te/_nang gi rnam pa 'di bzhi yod pas skyes pa'i rabs 'di dang por smos pa yin no/_/gnyis pa ri bong gi skyes pa'i rabs kyis ni nang gi lus dang srog gnyis kyi sbyin pas yongs su longs spyod
[\[216b\]]
[\[216b.1\]]pa yin te yongs su skyob pa ni ma yin no/_/gang /_bdag gi lus ni me la bsregs pa 'di/_/snom [#]la de ring dka' thub nags na bzhugs/_/zhes bya ba'i tshig [#]gis nang gi lus kyi sbyin pa'o/_/bdag la lus las lhag pa'i nor yang med/_/ces bya ba'i tshig gis ni
[\[216b.2\]]srog gi [#]sbyin pa'o/_/bdag cag lta bus gzhan dag gi_/_srog kyang gcod par mi byed na/_/de ltar rab tu byams brtan pa/_/khyod lta bu la smos ci dgos/_/zhes bya ba'i tshig de thos nas me'i nang du bdag nyid zhugs so/_/des na srog gi sbyin pa des yongs su
[\[216b.3\]]longs spyod pa'i sbyin pa de nyid du bshad pa yin no/_/bdag gi lus ni me la bsregs pa 'di/_/snoms la de ring dka' thub nags su bzhugs[#]/_/zhes bya ba'i [#]tshig gis ni der yongs su bskyab pa ni med de/_bdag nyid 'chi ba de las gzhan ma rnyed pas so/_/
[\[216b.4\]]sram dang ce [#]spyang dang /_spre'u rnams kyis ni zas rnyed pa yin te/_de bas na de dag gis dang por zas byin pa yin no/_/[#]da ni shi pi pa dang /_byams pa'i stobs bskyed pa'i skyes pa'i rabs gnyis kyis ni lus kyi sbyin pa nyid bstan pa yin te srog ni ma yin no/_/
[\[216b.5\]]yongs su longs spyod pa'i sbyin pa nyid de/_yongs su bskyab pa'i sbyin pa ni ma yin no/_/lus kyi sbyin pa la yang rnam pa gnyis te/_dbang po'i dbye bas sbyin pa dang /_dbang po'i dbye ba med pas sbyin pa'o/_/de la dbang po'i dbye bas sbyin pa'i dbang du
[\[216b.6\]]byas nas shi bi [#]pa'i skyes pa'i rabs las [#]mig gi sbyin pa yin no/_/ji ltar de yongs su longs spyod par 'gyur zhe na/_de'i mig yongs su longs spyod pa ni yul la dmigs pa des yul la dmigs shing yongs su longs spyod pa yin te/_de de nyid du bstan pa/_
[\[216b.7\]]pad+ma'i spyan mnga' spyan ni gcig pus kyang /_/'jig rten bdag po 'jig rten bgyi ba 'grub/_/ces bya ba dang /_ci nas kyang mig de [#]de'i mig tu gnas par gyur pa dang /_de nas mig ya gcig phye ste zhes bya ba'i tshig gis so/_/dbang pos ni longs spyod cing za bar byed
[\[217a\]]
[\[217a.1\]]pa ma yin gyi/_dbang po de la brten nas yongs su longs spyod pa yin te/_gzhan du na longs spyod par mi nus te des na yul dmigs pa de nyid kyis longs spyod pa'o/_/byams pa'i stobs bskyed pa la yang nang gi sbyin pa dbang po'i dbye ba sha
[\[217a.2\]]dang khrag gi sbyin pa yin te/_srog gi sbyin pa ni ma yin par de nyid las bstan pa ste[#]/_lha dang mi'i sman gyi khyad par rma sar pa sos [#]par byed nus pa rnams kyis de'i lus sngon bzhin du sdug bsngal med par byas zhes pa'i tshig gis so/_/yongs su longs spyod pa
[\[217a.3\]]nyid du bshad pa'i phyir/_lha nyid kyi sku 'o brgyal [#]bar mdzad pa btang du gsol/_bdag cag kyang tshim par bgyis lags kyis zhes bya bas so/_/skyob [#]pa ma yin te/_gang de las gzhan yongs su bskyab [#]par bya ba med pa'i phyir ro/_/de ltar re zhig nang gi
[\[217a.4\]]sbyin pa rnam pa bzhi'i dbye ba yin te/_de bas na de ltar skyes pa'i rabs rgyu [#]rnam pa bzhi bkod pa yin no/_/bzhi po de'i nang du de'i rang bzhin gzhan yang chud pa yin te/_de'i rigs des skyes pa'i rabs gzhan yang rab tu 'grub bo/_/de go bar 'dod pa rnams la
[\[217a.5\]]mtha' dag gi thabs bstan pa yin no/_/da ni phyi rol gyi dngos po'i sbyin pa'i dbang du byas nas skyes pa'i rabs cig shos bzhi bstan pa yin te/_ji ltar phyi rol gyi sbyin pa yin zhe na/_rnam pa gsum du brtsams pa yin te/_sbyin pa po phun sum tshogs pa dang /_len
[\[217a.6\]]pa po phun sum tshogs pa dang /_sbyin pa'i dngos po phun sum tshogs pa'o/_/phun sum tshogs pa 'di gsum gyi dbang du byas na tshong dpon gyi skyes pa'i rabs su len pa po phun sum tshogs pa ni de nyid du rang sangs rgyas nyon mongs pa'i bud shing thams cad bsregs pa de'i
[\[217a.7\]]bsod nams kyi tshogs rnam par 'phel bar 'dod pa zhig de'i khyim du bsod snyoms kyi phyir 'ongs so zhes pas so/_/sbyin pa'i dngos po phun sum tshogs pa yang de nyid du bstan te/_des de'i [#]ltar mnyan te de bzhin du bgyi'o zhes smras nas bza' ba dang bca' ba bzang po khyer te
[\[217b\]]
[\[217b.1\]]zhes bya ba'i tshig gis so/_/sbyin pa po phun sum tshogs pa yang de nyid du bstan te/_byang chub sems dpa' dag gi [#]skal pa dang bsod nams kyi mthu la brten nas sbyin pa la nyes dmigs med par yang shes te/_bu smad dang g.yog 'khor 'gror mi ster bar 'then pa
[\[217b.2\]]rnams bor nas blo la tsham tshom med cing sbyin pa byed par 'dod pa skyes te dmyal ba'i nang nas [#]song ngo zhes bya ba'i tshig gis so/_/da ni ko sa la'i bdag po'i skyes pa'i rabs la ni phun sum tshogs pa gnyis yod de sbyin pa po phun sum tshogs pa dang /_len pa po
[\[217b.3\]]phun sum tshogs pa dang [#]ko sa la'i bdag po la ni sbyin pa'i dngos po phun sum tshogs pa med do/_/de la sbyin pa po'i phun sum tshogs pa yang de nyid du bstan te/_tshul dang ldan yang nor tsam gyis ni mtho ba la/_/las kyis [#]mgu bar byas nas sman [#]tshis 'tsho ba'i
[\[217b.4\]]zhes bya ba dang /_gzhan yang [#]dang zhing 'jam pa'i yid kyis de la phyag 'tshal nas/_/zhes pa'i tshig gis so/_/len pa po phun sum tshogs pa yang de nyid du bshad de/_dge sbyong bzhi zhig bsod snyoms phyir ni lhags pa mthong /_/dbang po dul zhing dge sbyong dpal
[\[217b.5\]]gyi rjes [#]'brang ba/_/zhes bya ba yin te/_bzhi smros pa ni sbyin pa'i gnas dge 'dun du bstan pa'i phyir te/_de bas na len pa po phun sum tshogs par bstan to/_/sbyin pa'i dngos po phun sum tshogs pa ni med de/_de yang de nyid du bstan pa/_zan dron khengs pa rtsub po
[\[217b.6\]]len tsha [#]med pa'i 'bras bu 'byor pa chen po 'di ltar 'gyur la ltos[#]/_/zhes bya ba dang /_skyes pa'i rabs de nyid du gcig gi bar du byas pa ste/_gang gi tshe len pa po phun sum tshogs pa nyi tshe [#]bstan pa yin te/_thub pa zag pa zad la gus par phul ba yis/_/zhes bya ba'i tshig
[\[217b.7\]]gis so/_/sbyin par bya ba'i dngos po phun sum tshogs pa ni med de/_zas las bgo skal bgos pa'o/_/sbyin pa po phun sum tshogs pa yang med de/_bran mo bgyid pa'i tshe na zhes pa'i tshig gis so/_/gus par phul ba ni dus tshod de tsam na gus pa yod pa'o/_/de'i phyir 'bras bu
[\[218a\]]
[\[218a.1\]]chung ba ste bud med du gyur pa'o/_/da ni sbyin pa'i dngos po phun sum tshogs pa dang /_sbyin pa po phun sum tshogs pa ni thams cad sgrol gyi skyes pa'i rabs yin te/_sbyin pa'i dngos po phun sum tshogs pa ni phyi rol gyi dngos po sems
[\[218a.2\]]can dang sems can ma yin pa'i grangs su 'gro ba'i rnam pa thams cad de/_phyi rol gyi sbyin pa'i dngos po'o/_/sems can gyi grangs su 'gro ba'i phyi rol gyi sbyin pa ni glang po rin po che dang /_rta chas dang bcas pa la sogs pa mtha' dag sbyin pa'o/_/sems
[\[218a.3\]]can ma yin pa ni bu [#]smad dang bcas pa yin yang de la ma ltos [#]par shing rta sbyin pa'o/_/bu sbyin pa dang /_chung ma sbyin pa ni bdag nyid gyi phyi rol gyi sbyin pa'i dngos po khyad par du gyur pa'o/_/sbyin pa po phun sum tshogs pa'i khyad par du gyur pa de nyid du bstan te/_'jig
[\[218a.4\]]rten don du nga yi lus 'dzin na/_/phyi rol nor lta smos kyang ci zhig dgos/_/shi bi pa rnams thams cad kyis/_/nga ni bsad dam spyugs [#]kyang rung /_/mi sbyin par ni nga mi byed/_/dka' thub tshal du 'gror zad mod/_/ces bya ba'i tshig gis so/_/gzhan yang /_sbyin
[\[218a.5\]]la dga' ba goms byas shing /_/slar bzlog [#]pa ni ma bslabs pas/_/rab tu sdug pa'i bu [#]gnyis kyang /_/tsham tshom med par sbyin zhes smras[#]/_/zhes bya ba dang /_gzhan yang phyi rol gyi dngos po sbyin pa po phun sum tshogs pa'i dbang du byas nas bshad pa de thams
[\[218a.6\]]cad kyang sbyar bar bya'o/_/da ni tshong dpon zil gyis mnon pa'i skyes pa'i rabs kyis sbyin pa po phun sum tshogs pa de'i dbang du byas nas bstan pa yin no/_/phun sum tshogs pa de yang de nyid du bstan te/_'byor pa zad par gyur kyang sbyin pa las mi ldog pa yin te/_brgya
[\[218a.7\]]byin gyis nor rnams mi sdang bar byas kyang ltos [#]pa med pas so/_/de ltar re zhig gsum gyis [#]phun sum tshogs pa yin te/_sbyin pa po dang /_sbyin pa'i dngos po dang /_len pa po'o/_/sbyin pa po dang len pa po gnyis kyis [#]phun sum tshogs pa yang len pa po'i yin gyi/_sbyin
[\[218b\]]
[\[218b.1\]]pa po'i ma yin no/_/sbyin pa'i dngos pos ni sbyin pa po [#]khyad par du mi byed do/_/sbyin pa ni [#]sbyin pa po'i yin gyi/_len pa po'i [#]ma yin no/_/rnam pa 'di'i nang du thams cad 'dus pa'i phyir gzhan gyi phyi rol gyi zang zing sbyin par gzung ba yang grub par 'gyur ro/_/sbyin
[\[218b.2\]]pa po'i sbyin pa'i pha rol tu phyin pa yongs su rdzogs par bstan pa'i phyir de ltar bstan to/_/da ni chos kyi sbyin pa'i dbang du byas nas a ga ste'i [#]skyes pa'i rabs su brgya byin gyis mchog sbyin par byas pa las phyir legs par gsungs pa bstan pa yin te/_de yang
[\[218b.3\]]de nyid du bshad pa ste/_legs par smras pa rin chen la/_/rin ni ci yang yod ma yin/_/zhes bya ba la sogs pa des [#]brjod pa thams cad kyis so/_/mi 'jigs pa'i sbyin pa ni mi'i mchog yin te/_brtan zhing gtsang la tshul khrims nor ldan mi mchog la/_/
[\[218b.4\]]zhes bya ba la sogs pa tshigs bcad gnyis kyis der bstan te de ni mi 'jigs pa'i sbyin pa'o/_/de bas skyes pa'i rabs 'di dag ni go rims su rigs pa yin te/_go rims 'di'i rim pas [#]ni gsum po [#]bstan par 'gyur ro/_/slob dpon dpa' bos ni skyes
[\[218b.5\]]pa'i rabs go rims tshul bzhin ma bkod par yi ger bris shing bzhag ba yin te/_de yang ji ltar zhen 'jig rten las grags pa'i go rims kyis te/_'jig rten brjod pa bzhin du'o/_/'di ni zang zing gi sbyin pa la sogs pa'i go rims yin te/_zang zing
[\[218b.6\]]gi sbyin pas ni gzugs dang lus [#]rjes su bzung [#]ba yin no/_/chos dang mi 'jigs pa'i sbyin pa gnyis ni ming dang lus kyi go rims so/_/yang na zang zing gi sbyin pa dang por gzung ngo /_/de'i 'og tu chos dang mi 'jigs pa'i sbyin pa rnam pa gnyis so/_/chos
[\[218b.7\]]kyi sbyin pa dang por smos pa ni mi 'jigs pa'i sbyin pa las gtso bo yin pa'i phyir ro/_/yang na 'di ltar go rims yin te/_dang po ni mi 'jigs pa'i sbyin pa la/_de'i 'og tu chos kyi sbyin pa yin te/_thog mar 'jigs pa bsal nas de'i 'og tu sems bde ba
[\[219a\]]
[\[219a.1\]]dang /_chos kyi sbyin pas 'dod pa'i don 'grub par bstan pa yin no/_/[#]bcu tshan dang po'o//_//[#]dbang phyug phun sum tshogs pa zhes bya ba ni mthu dang nus pa phun sum tshogs pa zhes bya ba yin te/_mtho bar gyur pa des gzhan dag la
[\[219a.2\]]snying brtse ba lhod par mi 'gyur ba [#]ste bdag nyid chen po de'o/_/yun ring mo nas bsod nams spyod pa la rab tu goms zhing [#]zhes bya ba ni yun ring mo nas bsod nams la rab tu goms pa ste/_bdag dang gzhan la phan pa sgrub pa'i mtshan nyid kyi las gang yin pa de ni
[\[219a.3\]]bsod nams te/_yun ring mo nas bsod nams spyod pa la rab tu goms pa'o/_/'dis ni 'das pa'i dus kyi bsod nams kyi tshogs bstan to/_/sbyin pa dang /_dul ba dang /_sdom pa dang /_snying rje la 'dris pa gang yin pa de ni sbyin pa dang /_dul ba dang /_sdom
[\[219a.4\]]pa dang snying rje la 'dris par gyur pa ste/_'dis ni da ltar byung ba'i dus su bdag dang gzhan la phan pa sgrub pa'i mtshan nyid bstan to/_/gzhan la phan par spyod pa khyad par can la nges par byed pa gang yin pa de ni gzhan la phan par spyod pa khyad par can la nges
[\[219a.5\]]par spyod pa'o/_/'dis ni rtag tu gus pa dang sbyor ba gnyis kyis gzhan la phan pa sgrub pa bstan to/_/de la rten [#]bcas pa zhes bya ba ni mtshon pa ste/_bdag dang gzhan gyi sgrub pa khyad par can yang dag par brten pa'o/_/yang tog rdo thal gsar du bskus pa zhes bya
[\[219a.6\]]ba lta bu ni sngar bshad pa'i byang chub sems dpa'o/_/zla ba'i 'od zer lta bu ni lha'i dbang po'i dpal lo/_/de gnyis dang 'dra bar gyur pa yin no/_/rten dang brten par gyur pa nyid do/_/tshig rkyang dang [#]tshigs bcad de dag gis ni byang chub sems dpa' bdag nyid kyi rgyu
[\[219a.7\]]bstan pa'o/_/da ni gang gong du bstan pa'i dbang phyug phun sum tshogs pa dang rjes su mthun pa yin yang snying rje lhod par mi 'gyur ro zhes bya ba de nyid sgrub pa'i phyir/_gang gi [#]phyir lha ma yin rnams zhes bya ba la sogs pa'i tshigs bcad brtsams pa yin no/_/skal ba
[\[219b\]]
[\[219b.1\]]che ba ni [#]bsod nams kyi tshogs kyi khyad par ro/_/des bde ba [#]thob pa ni 'bad pa med par rnyed pa ste/_skal ba che bas bde ba thob pa'o/_/gang gi phyir gang las de'i snying dregs pa'i dri ma can byed par gyur pa ni de'i phyir dbang phyug phun sum tshogs par gyur kyang
[\[219b.2\]]snying brtse ba lhod par mi 'gyur ro/_/bshams pa nyid chas pa yin pa'i phyir bshams pa chas pa'o/_/de rab tu chas [#]pa yin pas 'jigs 'jigs ltar snang ba ste/_glang bo che dang /_shing rta dang /_rta dang /_rkang thang la sogs pa gang gi dpung
[\[219b.3\]]gi tshogs gang yin pa de ni/_glang po che dang /_shing rta dang /_rta dang /_rkang thang gi dmag bshams pa rab tu 'jigs 'jigs ltar snang ba'o/_/chos kyi bdag nyid yin yang zhes bya ba la sogs pa'i don ni [#]'di yin te/_chos la bdag
[\[219b.4\]]nyid sems pa gang yin pa de ni chos kyi bdag nyid do/_/de lta yin yang gzhan sngo ba ni gzhan dag la mngon par ma nges pa'o/_/rol [#]pa'i bgegs su gyur pa ni rol pa la gnod par gyur pa ste/_rol pa'i bgegs su gyur pa las yid byung ba'o/_/rol
[\[219b.5\]]pa'i bgegs gyur yid 'byung 'gro ba 'jigs par 'gyur/_/zhes bya ba la 'gro ba ni rang la brten pa'i skye bo'o/_/tshul bzhin bya ba'i rigs zhes bya ba la tshul ni lugs te/_lugs nyid rigs pa yin pas 'dod pa'i don thob par byed pa ni 'di [#]tshul bzhin bya ba'i
[\[219b.6\]]rigs pa'o/_/'dod pa'i don thob par byed pa'i rim pa ni 'dum par bya ba dang /_dbye ba dang /_chad pas sgrub pa'o/_/lha ma yin de dag ni de dag las chad pas bsgrub par bya ba yin par mthong [#]ste/_thabs gzhan gyis ni de dag bsgrub par ma mthong bar zhes
[\[219b.7\]]bya ba'i don to/_/dmag drang ba la g.yengs pa ni [#]dmag drang g.yengs pa'o/_/yang na dmag drang ba nyid g.yengs pa yin pas dmag drang g.yengs pa'o/_/de la mngon par phyogs pa ni dmag dang [#]g.yengs la mngon par phyogs pa ste/_de la mngon par phyogs
[\[220a\]]
[\[220a.1\]]par gyur pa'o/_/de'i don ni 'di yin te/_ci'i phyir byang chub sems dpa' chos ma yin pa dmag drang ba la mngon par phyogs par gyur zhe na/_de ltar gyur pa de'i rgyu bstan pa/_dmag drang ba la mngon par phyogs pa'i rgyu ni gsum ste/_gzhan gyi tshul ma
[\[220a.2\]]yin pa zhi bar bya ba'i phyir dang bdag nyid la brten pa rnams kyi tshul ma yin pa zhi bar bya ba'i phyir dang /_bdag gis kyang [#]de gnyi ga'i zhi bar byed nus par bdag nyid la shes pa'o/_/nus pa de yang rnam pa gnyis te/_gtso bo'i nus pa dang /_spro ba'i nus pa dang
[\[220a.3\]]ldan pa'o/_/'os pa yang yin la bsgreng ba yang yin pas 'os pa bsgreng ba'o/_/yang na zla med pa'i gos bzang po gang la yod pa de ni gos bzang po 'os pa'o/_/bsgreng ba yang yin la gos bzang po phyar ba yang yin pas bsgreng ba'i gos bzang po 'os par [#]
[\[220a.4\]]phyar ba'o/_/ba dan yang yin la mdzes pa yang yin pas ba dan mdzes pa'o/_/gos bzang po 'os pas ba dan mdzes par phyar ba'i phyir [#]rgyal mtshan bsgreng ba gang yin pa de ni gos bzang po 'os pas ba dan mdzes par phyar ba'i rgyal mtshan bsgreng ba'o/_/rin po che
[\[220a.5\]]sna tshogs pa nyid ni rin po che'i rnam pa sna tshogs pa'o/_/yang na nor bu dang 'dra ba'i rin po che ni nor bu rin po che'o/_/rin po che sna tshogs pa ni rin po che sna tshogs pa ste/_de rnams kyi 'od ni nor bu rin po che sna tshogs kyi 'od do/_/des gsal [#]bar gyur pa ni gsal bar
[\[220a.6\]]snang ba'o/_/rgyan gdags pa'i go rims su gyur pa ni rgyan gdags pa'i go rims so/_/rgyan gdags pa'i go rims dang /_nges par byas pa dang /_ngos gnyis mtshon cha rnon po rnam pa sna tshogs 'bar bas mdzes pa gang yin pa de ni lha'i gos dkar po can
[\[220a.7\]]no/_/yongs su bskor ba ni shing rta gos dkar po can te/_rgya mtsho'i 'gram du thug par zhes bya ba de ni gang gi phyir de rnams kyi rgya mtsho'i 'gram na gnas te/_des na 'gram du yod pa yin no/_/lha ma yin rnams kyi snga ma ltar 'ong ba de shes pa ste/_rol pa'i bgegs gyur 'gro ba
[\[220b\]]
[\[220b.1\]]'jigs par 'gyur ba ste/_lha'i 'gro ba'o/_/des na rgya mtsho'i 'gram la thug par sngon su bar byed pa yin no/_/'dug bzhin du zhes bya ba ste mtshon rdeg par byed do/_/nga ni 'di na zhes smras nas kyang rab tu rdeg par byed do/_/mthong bzhin zhes byas [#]nas kyang gzhan
[\[220b.2\]]dag la rdeg par byed do/_/da ni thar par gal 'gyur zhes byas shing yang gzhan dag [#]la rab tu snun [#]par byed do/_/de ltar smras nas gzhan dag la thob cig ces smras te phyir log pa dang /_de dag [#]las gzhan dag gis kyang mtshon 'debs par byed cing /_da ni
[\[220b.3\]]med zin gyis zhes smras te mtshon 'debs par byed do/_/mtshon cha 'khrugs [#]pa ni g.yul du'o/_/glog bzhin du 'gyu [#]ba'i ba dan can gang dag ni shing rta ste/_de ni glog ltar 'gyu ba'i ba dan can no/_/gdugs dang /_rgyal mtshan dang /_go cha dang /_mtshon cha dang /_
[\[220b.4\]]cod pan rnams te/[# ]de dag lhung bar gyur pa ni 'gyel bar gyur pa'o/_/phog par gyur pa ni lam du ste phog par gyur pa'i steng du'o/_/der bab pa ni phog par gyur pa'i steng du bab pa'o/_/kha lo pa ni kha lo sgyur ba'o/_/phru gu ma tshar ba zhes bya ba ni gshog pa ma skyes pa'o/_/
[\[220b.5\]]ma tshar ba nyid bya [#]yin pas bya'i phru gu ste/_bya phrug ma tshar ba de'i tshang [#]bcas pa'o/_/lha ma yin 'di dag [(]nga cung [,]bcung [)]slar mi ldog go zhes bya ba dang /_ci zhes bya ba ni skyon ci yod ces bya ba'i don to/_/shing rta mo bzlog par nam mkha' lding gi tshang las bzur bar mi nus pa'i
[\[220b.6\]]phyir ro/_/shing rta bzlog pa de las nyes pa med/_/ces [#]pa de'i dbang du byas nas shing rta 'di ni slad du bzlog [#]na gdod ces bya ba'i tshigs bcad brtsams pa yin te/_nam mkha' lding gi tshang 'di las zur cig ces bya ba'i las [#]ni/_shing rta 'di ni slad du bzlog na gdod
[\[220b.7\]]ces bya ba'i tshigs bcad phyed yin no/_/'o na ci zhes bya ba'i lan ni lha rnams la ni zhes bya ba ste/_tshigs bcad kyi phyed 'og ma'o/_/de bas na [#]zhes bya ba ni shing rta bzlog pa la ni nyes pa yod do zhes gong du ma ta lis smras pa'i tshig go/_/lha rnams la ni gnas nas
[\[221a\]]
[\[221a.1\]]skabs rnyed pa zhes bya ba 'di'i lan ni mtshon gyis phog ste shi ba blas [#]zhes bya ba yin te/_rang gi lhag pa'i bsam pa khyad par can bstan pa'i phyir smras pa'o/_/shi yang blas [#]zhes bya ba la sogs pa ni snying rje'i dbang gis smras pa ste[#]/_de ltar
[\[221a.2\]]spyod pa'i sems can 'jigs pas nyen pa 'di'i ched du'o/_/'jigs pas brtabs shing rab tu mgyogs par gyur pa gang yin pa de ni skrag nas brtabs shing rab tu mgyogs par byed pa'o/_/ji lta bur [#]zhe na/_char sprin nag po rlung gis [#]gtor ba bzhin//_//
[\[221a.3\]]bdag gi dmag tshogs pham yang zhes bya ba'i tshigs bcad yin no/_/dga' ba dang ngo tsha ba ni dga' zhing ngo tsha ba'o/_/dga' ba dang ngo tsha ba dang bcas pa ni dga' zhing ngo tsha bzhin du'o/_/phongs na zhes bya ba'i sgra ni ngan pa dang blo 'bring po gnyi ga la sbyar bar bya'o/_/ngan
[\[221a.4\]]pa dang blo 'bring po ni sdig pa spyod pa'i tshe na mi mnyam pa ste/_snying rje dang bcas pas so/_/skye bo dam pa rnams kyi khyad par ni 'di yin te/_rnam pa thams cad du sdig pa mi byed de/_snying rje dang bcas par grub pa yin pas yang mi brjod do/_/[#]slob dpon dpa' bos
[\[221a.5\]]mdzad pa'i skyes pa'i rabs rgya cher bshad pa las brgya byin gyi skyes pa'i rabs so//_//bdag ngo tsha ba nyid kyis zhes bya ba ni ngo tsha ba nyid khrel yod pa zhes bya ba'i don to/_/bdag dang chos kyi dbang du byas te kha na ma tho ba zhes bya ba'i tshig gis so/_/spyod yul
[\[221a.6\]]gyi dus zhes bya ba ni tshul dang spyod pa ste gang bya ba'o/_/rang gi chos zhes bya ba ni 'don pa dang /_'don du 'jug pa dang /_mchod sbyin byed pa dang /_byed du 'jug pa dang /_sbyin pa dang /_len pa ste/_de dag ni [#]rang gi chos so/_/rang gi chos de dag gi rjes su spyod pa'i
[\[221a.7\]]grags pa gang yin pa de ni rang gi chos la spyod pa'i grags pa'o[#]/_/'dul ba ni bya ba ma yin pa'i las la sogs pa [#]las ldog pa ste/_ji ltar rigs pa'i sgrub pa'o/_/btsas pa'i cho ga bya ba la sogs pas zhes smos pas ni lhag mchog bcu gnyis kyang gzung ngo /_/
[\[221b\]]
[\[221b.1\]]ldog [#]pa dang /_'dzin pa ni ldog [#]pa dang 'dzin pa dag ste/_thob [#]pa ldob cing 'dzin pa de gnyis la gang [#]gsal bar gyur pa ni thob [#]pa ldob cing 'dzin pa gsal ba'o/_/'di dag ni bya ba shes pa dang /_slob pa'i yan lag yin no/_/rgyud nyid gus pa yin pas rgyud gus
[\[221b.2\]]te/_gus pa'i rgyud ces bya ba'i don to/_/dul ba ni bya ba rnams la bla ma'i rjes su 'jug pa yin te/_'dis ni bslab pa'i yan lag dang ldan pa bstan to/_/zhi zhing chos bzang po gang la yod pa de ni zhi zhing chos bzang po'o[#]/_/'dis kyang tshul khrims kyi yan lag
[\[221b.3\]]bstan to/_/byams pa ni chags pa'o/_/dga' ba ni dad pa 'am dang ba'o/_/byams shing [#]dga' ba gnyis su gyur pa ni de gnyis kyis yin te/_byams par gyur pa ni zhi bas so/_/chos bzang bar gyur pa [#]ni bla ma dga' bar gyur pa'o/_/dbang du byed pa ni sngags kyi don
[\[221b.4\]]gyis so/_/yon tan dbang du byed pa'i sngags rtag tu zhes bya ba la/_sngags yon tan dbang du byed pa las gzhan dag las yon tan gyi mtshan nyid kyis dbang du byed pa'i sngags 'di ni khyad par du bstan pa yin te/_yon tan ni rtag tu yod pa yin pas sngags gzhan ltar mi rtag
[\[221b.5\]]cing nyams pa ni ma yin te/_yon tan dbang du byed pa'i sngags 'di las gzhan pa'i dbang du byed pa'i sngags ni/_zhe sdang gis 'khrugs pa ste/_dbang du byed pa'i nus pa med do/_/sngags 'dis ni de lta bu'ang dbang du byed pa yin no/_/sngags tha mal pas ni [#]bdag
[\[221b.6\]]nyid kyi sems dbang du byed pa yin no/_/gzhan dag ni ma yin no/_/gsang dus dag tu zhes bya ba ni mi 'dod pa'i dus rtag [#]tu'o/_/dbul ba 'bras bu re ba med/_/ces bya ba'i tshigs bcad kyi don ni 'di yin te/_bdag dang gzhan gyi phan pa dang /_'dzin rten 'di dang [#]pha rol tu
[\[221b.7\]]phan pa med pa ste/_bdag gis [#]mi la'ang smrar med cing /_/ces bya ba 'dis ni gzhan la phan pa mi nus pa nyid do/_/dga' ston tshe na [(]'ad [,]'di [)]dga' mi myong /_/zhes bya ba 'dis ni bdag gi don mi nus pa nyid do/_/kyi hud sbyin pa'i gtam yang gzhan/_/zhes bya ba 'dis ni 'jig rten pha
[\[222a\]]
[\[222a.1\]]rol gyi phan pa mi nus pa nyid de/_gang gi phyir sbyin pa yod na ni 'jig rten pha rol tu mngon par mtho ba thob par 'gyur ro/_/dbul ba 'bras bu re ba med/_/ces bya ba 'dis ni 'jig rten 'di la phan pa'i bya ba mi nus pa nyid do/_/re ba ni mngon par 'dod
[\[222a.2\]]pa ste/_'di dang 'di bya'o zhes bya ba de dang de'i 'bras bu med pa yin te/_'byor pa ma yin par ni bsam pa 'bras bu dang bcas par mi 'gyur ro/_/sma 'bab gnas gyur zhes bya ba'i tshigs bcad kyi don ni 'di yin te/_bdag dang gzhan gyi sgrub pa'i rgyu med pa dang /_bdag
[\[222a.3\]]nyid kyi sdug bsngal gyi rgyu dang /_bde ba mi thob pa'i rgyu dang /_gzhan la yang dag par sgrub pa mi 'thob [#]pa'i rgyu dang bzhi po 'di dag [#]go rims bzhin du [#]sbyar bar bya'o/_/nyams [#]nyes bzhin du rtag tu mya ngan byed/_/ces bya ba ni bzhi po de dag gi rgyus so/_/bkres skom
[\[222a.4\]]zan dang zhes bya ba 'di'i lus ni rnam pa gsum ste/_sdug bsngal rnam pa gsum gyi [#]gso bar bstan pa yin te/_bkres pa la ni zan no/_/skom pa la ni chu'o/_/'di gnyis ni lhan cig skyes pa'i sdug bsngal gyi gso bar bstan to/_/sman bcas sngags kyis nad
[\[222a.5\]]sos 'gyur/_/zhes bya ba 'dis ni glo bur gyi sdug bsngal gso bar bstan to/_/rgyun gnas nor gyis [#]dbul por 'gyur/_/zhes bya ba 'dis ni sngon byas pa'i rgyu'i dbul ba'i sdug bsngal las gso bar bstan te/_gang gi phyir dbul po ni skye ba snga ma la rang gi ser sna byas pa'i rgyu [#]yin
[\[222a.6\]]te/_da [#]gso ba ni nor ro/_/blang ba'i thabs rab tu chung ba gang yin pa de ni blang ba'i thabs rab tu chung ba'o/_/bram ze rgud tshe rku ba chos su bshad/_/ces bya ba'i tshigs su bcad pa 'dis ni bram ze rgud par gyur pa'i tshe na ni bram ze rgud pa nyid la nyes pa med pa nyid du bstan to/_/gal te
[\[222a.7\]]bram ze rnams kyi rang nyid kyi nor yin na ci'i phyir ma mthong bar blang zhe na/_de'i lan bstan pa'i phyir/_ngo mthon du ni nor 'phrog [#]nus gyur kyang /_/zhes bya ba'i tshigs bcad brtsams ba yin no/_/yang na 'di'i bsdus pa'i don ni mngon sum du yang blang bar bya ba yin na/_ci'i phyir
[\[222b\]]
[\[222b.1\]]ma mthong bar blang zhe na/_rku ba la nyes pa [#]yin te/_des na/_ngo mthon [#]du ni nor 'phrog nus gyur kyang /_/zhes bya ba la sogs pa'i tshigs bcad brtsams pa yin no/_/rjes su yi rang ba yang mi byed de/_rang bzhin gyi dge ba yin pas so/_/cho ga bstan pa ni rku ba'o/_/dga' bar ma
[\[222b.2\]]gyur zhes bya ba ni rab tu mi sgrub pa dang /_bdag gir mi byed pa'o/_/slar bzlog [#]par ma gyur pa ni slar mi smra ba'o/_/yon tan zhig yod par bsams nas zhes bya ba ni srid pa gang yin pa de ni yon tan zhig yod par bsams pa'o/_/rtsol mi phod dam zhes bya ba ni bdag nyid kyi rtsol
[\[222b.3\]]ba dang bral ba ste/_snying stobs med pa zhes bya ba'i don to/_/nga rgud pa zhes bya ba de la mi bzod par gyur pa de ni nga rgud mi bzod pas so/_/mi rnams dpa' bo'i lam zhes bya ba ni dpa' bo'i 'dron po'o[#]/_/spro ba dang bral ba ni spro ba med cing le lo ste des blun pa'o/_/yang
[\[222b.4\]]na 'di la spro ba med pa'o/_/spro ba med pa gang yin pa de ni blun pa yin pas spro ba med cing blun pa'o/_/rab bsgrags shing zhes bya ba ni skye bo mang po la'o/_/ma bcabs rgya cher zhes bya ba ni 'di mi mngon pa ma [#]yin zhing rgya cher ro/_/bstan pa ni thams cad la zhes bya ba'i
[\[222b.5\]]don to/_/tshig dang zur la sogs kyang ste/_rgyu 'di gsum gyi sdug bsngal rab tu bsgrags pa ste/_shin tu dka' bar bstan pa des na yang shin tu sdug bsngal chen po nyid do/_/bsgrims pa dang bral ba gang yin pa de ni mi sgrim pa'o/_/mi sgrim pa gang yin pa [#]brtan pa
[\[222b.6\]]yang yin pas mi sgrim brtan gyur pa'o/_/mi sgrim brtan par gyur pa'i yid gang yin pa de ni mi sgrim brtan par gyur pa'o/_/de ltar tha mal bzhin du zhes bya ba ni ci ltar sdug bsngal thos pa'i dus de bzhin du gdug ces bya ba'i don to/_/byams pa dang bral ba ni 'di ltar mi byams pa'o/_/
[\[222b.7\]]mi byams pa yang yin la sra ba yang yin pas mi byams shing sra ba'o/_/mi byams shing sra ba gang yin [#]pa de ni mi byams shing sra ba nyid de/_de yod pa de'i phyir ro/_/de ltar gang gong du bstan pa de mi sgrim brtan par gyur pa'i yid dang tha mal bzhin du gnas gyur pa/_/zhes bya
[\[223a\]]
[\[223a.1\]]ba dag de lta bu'i don to/_/mkhan pos bstan pa'i rim la [#]zhes bya ba ni/_/gzhan nor [#]ma mthong blang bar gyis/_/zhes bya ba yin te de'i rim pa'o/_/sdig pa'i las rnams byed pa na/_/zhes bya ba'i tshigs bcad 'dis bdag gis mi rig [#]pa lha'i mig gi spyod
[\[223a.2\]]yul du bstan to/_/bdag nyid sbyangs pa lha yi spyan/_/zhes bya ba 'dis ni mngon par shes pa'i rang bzhin gyi lha'i mig gi rang bzhin du bstan to/_/nyes byas gzhan gyis mthong ba dang /_/gang yang bdag gis mthong ba zhes bya ba ni gnyi gas mthong ba las so/_/
[\[223a.3\]]legs par mthong ba zhes bya ba ni de ltar dpyad na gang de bdag gis mthong ba de ni legs par mthong ba yin te/_bdag gis mthong ba'i phyir ro/_/legs par mthong ba de nyid bsgrub pa'i phyir/_/bdag gi dgos pas zhes bya ba'i tshigs bcad smos pa yin te/_legs
[\[223a.4\]]par mthong ba de ni mthong ba nges par bstan pas so/_/chags pa la zhen pa ni chags pa la zhen pa'o/_/rtse gcig tu dmigs pa ni rtse gcig pa'o/_/chags pas [#]zhen pa yang yin la rtse gcig pa yang yin pas chags pas rtse gcig pa'o/_/chags pas rtse
[\[223a.5\]]gcig pa'i yid gang la yod pa de ni chags pas rtse gcig yid gyur pa ste/_bdag gi dgos pa la chags pas rtse gcig pa'i yid du gyur pa zhes bya ba'i don to/_/de ltar nor gyi phyir zhugs zhes bya ba ni rku ba la zhugs pa'o/_/skyon dang yon tan ni yon tan dang yon tan
[\[223a.6\]]ma yin pa'i khyad par ro/_/nor phyir yon tan zhes bya ba ni nor la btsong ba zhes bya ba'i don to/_/lha'i dbang por gyur pa'i phyir ni lha'i dbang phyir te/_lha'i rgyal por skye ba'i phyir zhes bya ba'i don to/_chos dang 'gal ba zhes bya ba ni chos nyams pa'o/_/gos ngan pa gyon pa ni
[\[223a.7\]]gos ngan pa 'chang ba'o/_/dgra bo'i khyim na 'byor pa mthong ba zhes bya ba ni de'i gan du bslang ba'i don du 'gro ba zhes bya ba'i don to/_/bu legs so legs so bram ze chen po legs so zhes bya ba ni gang gong du bstan pa'i rgyu dgus dul ba zhes bya ba dang /_rang gi chos nyid [#]
[\[223b\]]
[\[223b.1\]]grags pa zhes bya ba ste/_de dang rjes su mthun pa'i phyir ro/_/rab tu zhi bas brgyan pa zhes bya ba ni gang gong du bstan pa'i lang tsho'i tshe yang zhi zhing chos bzang bas zhes bya ba de dang rjes su mthun pa'i tshig go/_/khyod kyi shes rab ces bya ba ni gang gong du bstan pa'i/_
[\[223b.2\]]thos pa ldob cing 'dzin gsal dang /_/zhes bya ba yin te/_de dang rjes su mthun pa'i tshig go/_/rang gi chos nyid lam yin pas rang gi chos lam ste/_rang gi chos kyi [#]bde 'gro thob par byed pa ni chos yin no/_/dka' thub ces smos pas ni ngo tsha shes pa dang khrel yod pa
[\[223b.3\]]gnyis gzung ngo /_/thos pa dang shes pa smos pas ni sems las byung ba lhan cig skyes pa'i shes rab gzung ste/_'di dag gis ni bdag la [#]phan pa'i thabs bstan to/_/dge ba rnams zhes bya ba 'dis ni gzhan la phan pa sgrub [#]pa rnams ni phongs par gyur kyang 'gyur ba
[\[223b.4\]]med par bstan to/_/yang na khrel yod pa zhes bya ba bstan pa las ngo tsha shes pa dang khrel yod pa'i dbang du byas pa yin [#]pas/_des na [#]khrel yod pa yang mi brjod de grub zin pa'i phyir ro/_/rnam par grags pa ni mdzes par spyod pa dang /_legs par sbyor ba ste/_thos
[\[223b.5\]]pa don dang ldan pa'o/_/legs par spyod pa spyad pa'i phyir thos pa gzung ste/_de la legs par spyod pa yin pas thos pa don dang ldan pa ste/_de 'bras bu dang bcas pa'o/_/thos pa de yang nga yi 'bad pas legs par 'byung ba ste/_de ga las she [#]na/_don yod pa
[\[223b.6\]]las te/_des na 'di las 'byung ba'o/_/bde ba 'byung ba ni legs par 'byung ba'o/_/de'i phyir 'bad pa'i don yod pa yin te/_'bras bu dang bcas pa nyid pas ngal ba don yod pa nyid do/_/bdag nyid ngo tsha ba nyid kyis zhes bya ba gang gi phyir 'dzem [#]pa zhes bya ba'i don
[\[223b.7\]]de nyid 'jig rten gyi dbang du byas pa nyid kyis khrel yod pa yang de [#]nyid yin te/_khrel yod pa bstan pa ni 'di ltar/_sdig pa'i las rnams byed pa la[#]/_/zhes bya ba la sogs pa'i tshigs bcad gnyis kyis bstan to/_/bdag nyid kyi ngo tsha shes pa nyid smas pa/_bdag gis gang
[\[224a\]]
[\[224a.1\]]na stong pa ni/_/zhes bya ba la sogs pa tshigs bcad gsum gyis kyang de bstan pa yin no/_/slob dpon dpa' bos mdzad pa'i skyes rabs rgya cher bshad pa las bram ze'i skyes pa'i rabs so//_//sdug bsngal mi bzod [#]pas gdungs pas[#]/_/
[\[224a.2\]]zhes bya ba la/_'dir sdug bsngal ni rnam par 'gyur ba'i sdug bsngal la gsungs par dgongs pa yin te/_rnam par 'gyur ba'i sdug bsngal yang 'dod chags las skyes pa ste/_'dod pa'i 'dod chags kyis rnam par 'gyur ba'i sems so zhes bya ba'i tshig gis so/_/
[\[224a.3\]]ngan pa rnams kyi lam yin pas ngan pa'i lam ste/_der [#]'jug par mi 'gyur ba'o/_/bden pa dang /_gtong pa dang /_nye bar zhi ba dang /_shes rab ces smos pa ni byin rlabs [#]bzhi gzung ngo /_de dag smos pas ni pha rol tu phyin pa drug gzung ste/_ci ltar [#]zhe na/_bden
[\[224a.4\]]pa smos pas ni tshul khrims kyi pha rol tu phyin pa gzung ste/_bden pa gtso bo'i phyir ro/_/tshul khrims gzung yang tshul khrims la dran pa nyams par gyur na de'i nyes pas ltung bar 'gyur te/_/bden pa med pas chos bzhin du gso bar mi nus te/_tshul khrims
[\[224a.5\]]kyis phongs par 'gyur ro/_/des na de gtso bo yin no/_/gtong pa smos pas ni sbyin pa'i pha rol tu phyin pa gzung ngo /_/nyes par zhi ba smos pas ni bzod pa dang bsam gtan gyi pha rol tu phyin pa gzung [#]ngo /_/shes rab smos pas ni shes rab kyi pha rol tu phyin pa gzung ngo /_/
[\[224a.6\]]brtson 'grus kyi pha rol tu phyin pa ni thams cad kyi rjes su 'brang pa'i phyir ma smos kyang gzung bar bya'o/_/[#]sogs pa'i sgras ni bsdu ba'i dngos po la sogs pa theg pa chen po las bshad pa gzhan dag kyang ma lus par gzung [#]ngo /_/yon tan khyad par can zhes byang chub sems
[\[224a.7\]]dpa'i yon tan khyad par can [#]dag kyang bstan to/_/mngon sum gyi sgra ni chos dang 'dul ba gnyis dang sbyar ro/_/skye dgu rnams la pha dang 'dra bar phan 'dogs par byed do zhes bya ba de yang ji ltar skye dgu rnams la pha dang 'dra bar [#]phan 'dogs par gyur ce na/_de nyid bstan
[\[224b\]]
[\[224b.1\]]pa'i phyir/_nyes par spyod las rnam par bzlog pa dang /_/zhes bya ba'i tshigs bcad brtsams pa yin no/_/rnam par bzlog pa ni rnam par 'dul ba'o/_/'jig rten gar zhes bya ba ni 'jig rten 'di dang 'jig rten pha rol tu yon tan dang skyon la 'jug pa dang ldog pa'i
[\[224b.2\]]rgyur gyur pa ste/_gcig [#]na yang pha dang 'dra pa ste/_chos mngon sum du gyur pa bzhin du'o/_/skye dgu rnams la pha dang 'dra bar phan 'dogs par gyur te zhes bya ba'i dbang du byas nas/_nang gi mi dang 'dra bar snyoms zhes bya ba'i tshigs bcad yin te/_nang
[\[224b.3\]]gi mi dang phyi'i mi la chos dang rjes su mthun pa'i phyir ro/_/bka' khrims na chos ma yin pa'i lam gcod par byed pa yang [#]yin te/_mngon sum du chos bzhin du gyur pa yin no/_/them skas rim pa bzhin zhes bya ba ni/_mngon par mtho ba yang dag par thob pa yin
[\[224b.4\]]no/_/tshig snga ma ni mthong ba'i chos kyi yon tan dang nyes pa las [#]'jug pa dang /_ldog pa'i rgyus pha dang 'dra bar ston pa yin no/_/'dis ni 'jig rten pha rol gyi chos dang chos ma yin pa la 'jug pa dang /_ldog pa'i rgyus mngon sum chos dang 'dra bar bstan pa
[\[224b.5\]]yin no/_/mngon sum 'dul ba bzhin du skye dgu rnams la phan 'dogs par gyur to zhes bstan pa de'i dbang du byas nas/_/'jig rten phan pa chos ldan de mthong nas/_/zhes bya ba'i tshigs bcad yin te/_ldan pa ni de dang ldan bas na ldan pa'o/_/chos dang
[\[224b.6\]]ldan pa'i phan pa gang yin pa de ni 'jig rten pa'o/_/chos dang ldan pa ni rtse gcig tu spyod pa ste/_chos nyid 'ba' zhig spyod ces pa'o/_/chos kyi lam ni chos kyi lam nyid do/_/[#]chos kyi lam 'dul ba ste/_des bskyed [#]pa'i chos kyi lam gang thob pa'o/_/chos de la
[\[224b.7\]]gnod pa byas pa ni 'dul ba la gnod pa byas pas na chos la gnod pa byas pa'o/_/ji ltar bstan pa'i rim pa bzhin du nges par bstan pa ste/_gsum po 'di dag gis ni 'jig rten 'di dang pha rol gnyi ga la phan par 'jug pa'i dbang du byas pa ste/_sngar bstan pa
[\[225a\]]
[\[225a.1\]]bzhin du rim pas dgod do/_/dpal mo gzugs dang ldan pa bzhin/_/zhes bya ba ni gzugs gzi mdangs mchog dang ldan pas so/_/dga' ba mngon sum du gyur pa bzhin zhes bya ba ni blta na rab tu sdug pas so/_/lha mo bzhin du zhes bya ba ni
[\[225a.2\]]bud med rin [#]po cher gyur pas so/_/rgyu 'di gsum gyis ni gzugs mdzes shing bzang bar blta'o/_/mthong na yid ni 'phrog pa mi'i rigs las yang dag par 'das pa ste/_bud med rin po cher bkur ba bzhin du gyur par bshad do/_/ji srid ces bya ba 'dis dus
[\[225a.3\]]dang yul gzung ste/_khyad par [#]sems dang 'brel par ston pa nyid de/_de'i lus dus dang yul gang la mthong bar gyur pa de srid kyi dus dang /_de srid kyi yul lta ba zlog par nus pa med pa'o/_/de bas na zhes bya ba ni gang mthong ba rnams kyi lta ba zlog [#]par mi nus
[\[225a.4\]]pa'i rgyur gyur pas so/_/myos par byed pas na myos byed ma zhes bya bar btags te ming gi yon tan bstan pa'o/_/'das [#]pa ni rigs par gsol ba'o/_/ji ltar gsol zhe na/_de nyid bstan [#]pa'i phyir lha khyod kyi yul zhes bya ba la sogs pa yin no/_/na zhes
[\[225a.5\]]bya ba ni bud med rin po che yin pa'i phyir ro/_/mig dang yid la dbang yang med par gyur/_/zhes bya ba ni de'i gdong du mig mi 'dzums [#]par lta bas mig la dbang med pa'o/_/yid la dbang yang med par gyur pa ni chos kyi rjes su 'brang ba'i bag chags phrogs [#]pa yin
[\[225a.6\]]te/_mi brtan par gyur pa yin pa'i phyir ro/_/ji lta bu zhe na/_mig la dbang byed pas lus mthong bar gyur pa de srid kyi dus dang yul yid la dbang byed par gyur pa ste/_'dod pas myos nas 'du shes nyams par gyur pa'o/_/mig lam du mi snang bar gyur pa
[\[225a.7\]]zhes bya ba ni sngar bshad pa dang rjes su mthun [#]pa yin te/_'dod chags ma bral ba yis zhes bya ba de'i tshigs bcad kyis so/_/chos dang srid ni chos dang srid do/_/srid kyi don yang yin la sgrub pa yang yin pas srid kyi don sgrub pa'o/_/chos dang srid de gnyis kyi
[\[225b\]]
[\[225b.1\]]don sgrub pa zhes bya ba la/_srid kyi don sgrub pa ni nor bsgrub pa zhes bya ba'i don te/_nor sgrub pa ni ma thob pa thob par bya ba dang /_thob pa yongs su bsrung ba dang /_bsrungs pa rab tu 'phel bar bya'o/_/chos kyi don sgrub pa ni stegs lam rab tu bsgrub pa'o/_/
[\[225b.2\]]rgyal po'i don sgrub pa rnams zhes bya ba ni rgyal pos sgrub pa'i don te/_bzhi po de dag ni rgyal po'i don [#]sgrub pa'o/_/sgrub pa de'i dus las yol ba ni 'das pa'o/_/phan pa dang bde ba ni phan pa dang bde ba'o/_/'byung ba ni skye ba ste[#]/_de ni lam ni skye ba'i lam yin pas
[\[225b.3\]]phan pa dang bde ba 'byung ba'i lam mo/_/rgyal po'i don sgrub pa las yol ba de ni 'bangs rnams la phan pa dang bde ba'i lam chad de phung bar 'gyur zhes bsams pa'o/_/'di ni mthong ba tsam gyis ni/_/zhes bya ba ni gang yul mngon sum du gyur pas kyang ste/_'dis ni
[\[225b.4\]]dbang po'i sgo bsdams pa bstan to/_/drang srong rnams kyang zhes bya ba ni nyon mongs pa thub pa'o/_/nyon mongs pa'i bag [#]chags ma spangs pa dang /_tshul bzhin ma yin pa yid la byed pa la sogs pa rgyu gsum po tshang bas ni nyon mongs pa rnams dus res 'ga'
[\[225b.5\]]skye bar 'gyur te/_yul rgya cher mngon sum du gyur pa dang /_tshul bzhin ma yin pa yid la byed pa dang /_bag chags ma [#]spangs pa ste/_de'i phyir bshad pa/_phra rgyas spangs pa ma yin dang /_/yul 'di [#]nye bar gnas pa dang /_/tshul bzhin ma yin yid byed pas/_/
[\[225b.6\]]nyon mongs rgyu ni tshang ba yin/_/zhes gsungs so/_/'dod chags can gyi mig lta zhes bya ba'i tshigs bcad phyed kyis [#]gong ma las bzlog pa bstan to/_/[#]'dod chags can gyi mig ces pas [#]ni dbang po'i sgo ma bsdams pa dang /_bag [#]chags yang dag par ma spangs pa
[\[225b.7\]]nyid do/_/rgyal po zhes bya ba 'dis tshul bzhin [#]yid la byad pa yin te/_rang dbang du gyur pas tshul bzhin yid la mi byed pa mi ldog pa'o/_/bde bar gnas pa zhes bya ba 'dis ni yul nye bar gnas pa yin te/_de ltar nyon mongs pa'i rgyu tshang bar gyur pas so/_/nyon mongs
[\[226a\]]
[\[226a.1\]]pa rnams ni sems [#]rang dbang du gyur pa las kyang 'byung ste/_sngar bstan pa thams cad 'di las 'byung bar bstan to/_/yang na don gzhan du na nyon mongs pa rnams ni rgyu bzhis skye bar 'gyur te/_dbang po'i sgo ma bsdams pa dang /_de ni [#]yul mngon du gyur
[\[226a.2\]]pa dang /_yid la byed pas de la lta ba dang /_rgas pas ni [#]mi nus pa ste/_de la nus pa ma tshang bas so/_/nang yang gzung [#]ste/_de'i rang bzhin nyid do/_/gzhan dbang yang rang la nus pa med pa'i phyir ro/_/de la 'dod chags can gyi mig gis lta zhes bya ba'i
[\[226a.3\]]skabs kyis ni de las bzlog pa la yang mi 'byung ba'i phyir ro/_/skabs zhig tu zhes bya ba ni gnas skabs kyi dbang du byas pa'o/_/grags pa med pa [#]byed pa dang /_rang gi dge ba [#]log par spyod pa'i skyon gyis 'byor pa med par byed pa ste/_khyim thab [#]kyi dge mtshan
[\[226a.4\]]ngan pas phun sum tshogs pa'i bgegs su gyur pas so/_/smad pa ni mtshan dang bral ba'o/_/mdzes pa [#]med par byed pa ni zla ba sprin rum du nub pas gnam sa'i bye brag mi [#]mdzes par byed pa yin te/_gnam dang sa gnyis kyi bye brag med par byed pa'o/_/nga'i rigs
[\[226a.5\]]dang mthu ma yin no zhes bya ba ni de'i [#]mtshan ngan pa'i phyir ro/_/re zhig rigs dang mthun par 'gyur ro zhes bsams te de nyid kyi khyad par bstan pa'i phyir rim gyis zhes bya ba ni dus phyi [#]zhig na zhes bya ba'i [#]don te/_blon bo de la phyin ma thag pa ni ma yin te/_de bas
[\[226a.6\]]na 'di ltar ston pa ste/_de'i che ni rgyal pos mthong ba'i lam gyi gnas skabs kyang med de/_bag ma sar par [#]gyur pa'i phyir ro/_/bdag rang gi grong khyer mchog ces bya ba ni rgyal po de'i ku mu ta'i dga' ston lta ba [#]ni skyon med pa yin te/_de lta ba'i [#]phyir ro/_/ku mu ta'i
[\[226a.7\]]dga' ston ma yin pa gzhan du na brkam chags can du 'gyur te/_de [#]yongs su bcad [#]pa'i phyir mchog ces smos so/_/bltas rung ba'i phyir ni ku mu ta'i dga' ston bstan to/_/phyag dar byas shing chag chag btab pa zhes bya ba la sogs pa'i tshig rkyang pas ni mig dang /_rna ba
[\[226b\]]
[\[226b.1\]]dang /_sna'i dbang po'i yul phun sum tshogs pa ston te[#]/_grong khyer gyi mchog de'i me tog ku mu ta dga' ston byed pa las te/_ji ltar rigs pa bzhin du sbyar bar bya'o/_/mtshan ngan pa mthong ba ni mtshan ngan pa mthong ba'o/_/des na dran pa rnam par g.yo ba [#]gang yin
[\[226b.2\]]pa de ni mtshan ngan pa mthong na [#]'dis dran pa rnam par g.yo ba'o/_/pho brang slas [#]gyi nang na na chung bzang mo zhes bya ba dang /_brtan pa'i yon tan che la ngo tsha shes/_/zhes bya ba'i [#]tshigs bcad 'di gnyis kyi bsdus pa'i don ni byang chub sems dpa' de bdag gi phun sum tshogs pa
[\[226b.3\]]dang ldan pa yin yang phun sum tshogs pa de dag 'jig pa'i rgyu nyid du de'i [#]gzugs phun sum tshogs pa bstan to/_/tshim par [#]zhes bya ba ni ji ltar 'dod pa'o/_/pho brang slas [#]kyi nang nan chung bzang mo'i zhes bya ba 'dis ni 'jig rten pa rnams las bud med de khyad par du
[\[226b.4\]]bstan to/_/lus bzang ba dang chas pa [#]ni lus bzang chas so/_/lus bzang zhes smos pas ni mdog dang dbyibs phun sum tshogs pa gzung ngo /_/chas pa zhes smos pas ni [#]spyod pa dang nye bar spyod pa gzung ngo /_/chags pa ni rnam pa bzhi ste kha dog gi chags pa
[\[226b.5\]]dang dbyibs kyi chags pa dang nye bar spyod pa'i chags pa dang /_rag pa'i chags pa ste/_'dir reg pa'i 'dod chags ma smos pa ni der yul du ma gyur pas so/_/kha dog dang dbyibs dang /_spyod yul du gyur pa'i phyir mthong gyur cing zhes bya ba yin te/_mthong bar gyur
[\[226b.6\]]kyang zhes bya ba'i tshigs bcad phyed po des ni bud med kyi longs spyod 'jig rten pa las khyad par [#]du gyur pa dang ldan pa yin yang brtan pa nyams par [#]nus pa ste/_de dang rjes su mthun par bstan pa yin no/_/ma 'phyar ba ni mi g.yo ba ste/_ma 'phyar ba'i sems kyi [#]yul du
[\[226b.7\]]gyur pa'i phyir ma 'phyar ba ste/_'phyar ba med pa ni ma 'phyar ba'o/_/chos kyi lam ni chos lam mo/_/'dir chos ni mngon par mtho ba ste de'i lam mo/_dbang po thul ba ni 'jig rten pa ste/_'di [#]ni chos gtso bor bstan to/_/brtson gyur cing zhes bya ba ni 'bad ba dang ldan pa
[\[227a\]]
[\[227a.1\]]ste/_bag yod pa zhes bya ba'i don to/_/dbang po thul bar gyur pa zhes bya ba 'dis ni lugs kyi bstan bcos kyi rjes su 'jug pa'i tshul gtsor [#]bstan pa yin te/_gang gi phyir bstan bcos thams cad kyi nang na dbang po thul bar byed pa zhes
[\[227a.2\]]bya ba'i tshig 'dis so/_/bstan pa'i yon tan che la ngo tsha shes/_/zhes bya ba 'dis ni bdag gi dbang du byas te/_ngo tsha shes pa dang ldan pa dang /_gzhan gyi dbang du byas nas khrel yod pa ste/_de gnyis kyis ni 'jig rten skyong ba'i chos dang ldan pa yin te/_
[\[227a.3\]]sngar bstan pa'i 'khor gsum las mi 'da' ba dang /_them skas su gyur pa ni chos 'di gnyis so/_/gzhan gyi bud med lta ba [#]ma smos kyang /_/zhes bya ba ni skye ba snga ma la tshul khrims la goms par bstan te/_'dis ni rgyu phun sum tshogs bar bstan to/_/
[\[227a.4\]]'dod chags langs shing ya mtshan che bar gyur pa gang yin pa de ni 'dod chags langs shing ya mtshan che ba ste/_'dis ni ngo tsha nyams par bstan to/_/bud med de la zhes bya ba ni pho brang slas [#]kyi na chung zhes bya ba dag kyang yod cing gzhan gyi bud med lta la ma smos [#]kyang
[\[227a.5\]]zhes bya ba la sogs pa yin yang mig gis ring du bltas pa ste/_'dis ni khrel yod pa nyams par bstan to/_/'di ci ku mu ta yin nam zhes bya ba'i tshigs bcad 'dis bstan pa ni 'dod chags kyi gnas skabs bcu las 'dod chags kyi gnas skabs dang po
[\[227a.6\]]bstan pa yin te/_mi lus las 'das pa'i gzugs yod pa'i phyir ro/_/de la gnas pa'i rnam pa de ni de ltar gyur pa'o/_/sems rtse gcig tu dmigs pa ni rtse gcig pa'o/_/de la rtse gcig tu gyur pa'i sems gang yin pa de ni da [#]la sems rtse gcig
[\[227a.7\]]pa'o/_/re thag chad pa'i yid gang yin pa de ni re thag bcad pa'i sems so/_/de la sems chags pa [#]bzhin du zhes bya ba ni rnam par chags pa ldog bar ma gyur te/_'dod bzhin du gzhan gyi chung ma yin no zhes pas so/_/don gyi rjes su 'gro ba ni don dang rjes su
[\[227b\]]
[\[227b.1\]]mthun pa'o/_/snyan pa de dag ni tshig ste tshig kyang snyan [#]pa'o/_/don dang rjes su mthun pa [#]yin la tshig snyan pa yang yin pas don dang rjes su mthun zhing tshig snyan pa'o/_/don dang rjes su mthun pa'i tshig gis 'di ltar btags pa'i ming gang yin pa de ni don dang [#]rjes su mthun
[\[227b.2\]]pa'i tshig snyan ming du btags pa'o/_/ming de gang yin zhe na/_myos byed ma zhes pa'o/_/don dang rjes su mthun pa'i tshig nyid bstan pa'i phyir smras pa/_bdag ni myos pa bzhin du byed/_/ces bya ba yin no/_/de ni brjed par bdag 'dod na/_/zhes bya ba ni gzhan gyi chung ma
[\[227b.3\]]yin pa'i phyir ro/_/sems kyis mthong ba bzhin du gyur/_/zhes bya ba ni de'i gzugs phun sum tshogs pa dang 'dod pas de [#]ni brjed par bdag 'dod na ma brjed pas so/_/bdag gi sems ni de la gnas/_/zhes bya ba ni sems kyis mthong ba bzhin du gyur zhes bya ba yin te/_
[\[227b.4\]]gang gi phyir zhe na/_sems de de'i dbang du gyur pas so/_/de'i dbang du gyur zhes bya ba ni sems de'i dbang du gyur pa ste/_de ltar brjed par 'dod kyang mi brjed pa'i rgyu dang /_mi mthong bar 'dod kyang mthong ba'i rgyus zhes tshigs bcad 'og ma phyed nyid bstan to/_/
[\[227b.5\]]chung ma yin ba la zhes bya ba ni chung ma'i phyir ro/_/bdag kyang zhes bya ba ni sngar bshad pa'i yon tan gyi mtshan nyid dang ldan par bstan pa'o/_/de ltar mi brtan pa zhes bya ba ni/_/de ni brjed par 'dod pa la/_/sems kyis mthong ba bzhin du gyur/_/zhes bya ba de nyid snyen par byed pa yin
[\[227b.6\]]no/_/de bas na gong du bshad pa'i rgyu de dag gis ngo tsha ba dang bral bzhin du zhes bya ba ni de mi brtan pa nyid yin te/_bag chag sa zhen pa nyid du ston to/_/gnyid dang bral ba zhes bya ba ni de'i mi brtan pa yin te/_shas cher ston pa'o/_/sems kyis mthong ba bzhin du zhes bya ba ni
[\[227b.7\]]gang gong du bstan pa yin te/_ji ltar mthong ba yin zhe na/_de nyid bstan pa'i phyir/_de'i lus bzang chas shing zhes bya ba'i tshigs bcad yin na[#]/_/lus bzang zhes bya ba smos pas ni snga ma bzhin du mdog dang dbyibs gnyis gzung [#]ngo /_/chas shing 'greng dang lta ba la/_/zhes bya ba
[\[228a\]]
[\[228a.1\]]ni sngar bshad pa'i nye bar spyod pa'i dbye ba bstan pa'i phyir ro/_/chags pas ma g.yos pa'i yid gang yin pa de ni chags pas rtse gcig pa'i yid du gyur pa'o/_/de bas na gzhan don sgrub [#]pa de'i go rims ni rim gyis yin te/_de'i sbron pa ni don sgrub go
[\[228a.2\]]rims sbron pa ste/_de la sgra grag [#]pa gang yin pa de'o/_/zhe sdang ni khro ba'o/_/sems la sdang [#]zhes bya ba ni rab tu sad [#]par byed pa ste/_rab tu nyal te zhen [#]pa las sad par byed pa'o/_/brnags [#]te bor yang zhes bya ba ni 'dod pas myos pa'i mthu yin pa'i phyir ro/_/brnags [#]kyang
[\[228a.3\]]brtan pa nyams par gyur to/_/mdangs ni ser skyar gyur cing lus kyang sha bri ste srab mor gyur zhes bya ba ni 'dod chags kyis myos par gyur pa'i rnam pa rab tu mngon par gyur pa'o/_/sems khong du chud cing shugs [#]nar zhes 'byung la/_glal yang dang yang du 'byung ba
[\[228a.4\]]zhes bya ba ni bya ba'i tshul las 'dod chags kyis myos par gyur pa rab tu mngon pa'o/_/spyod yul gyi mtshan nyid yin pa'i phyir shin tu gsal ba'i don te/_spyod [#]tshul 'di'i rnam pa yin pa ste/_'dod pas myos par [#]gyur pa'i rnam pa'o/_/'dod chags kyis
[\[228a.5\]]myos par gyur pa'i rnam pa rab tu mngon par gyur pa gang yin pa de ni 'dod pas myos par gyur pa'i rnam pa rab tu mngon pa ste/_rnam pa'am [#]spyod tshul rab tu gsal zhing mngon par gyur pa zhes bya ba'i don to/_/'dod chags kyis myos par gyur pa'i rnam pa rab tu mngon [#]zhes
[\[228a.6\]]bya ba 'di'i don ni bstan [#]pa chen pos zhes bya ba'i tshigs bcad 'di sa ston pa yin te/_'di'i don ni brnags [#]shing bsgrims pa ni rab tu bkag pa bzhin du'o/_/yid gyur pa ni lus kyi bya ba dang spyod pa gyur pa'i rnam pa snang ba las mngon par gyur pa yin te/_tshigs
[\[228a.7\]]bcad 'dis ni bshad pa'i don de nyid bstan to/_/yid gyur pa ni 'dod chags kyis myos par gyur pa'o/_/sems khong du chud pa'i mig dang /_bzhin dang mdangs zhes bya ba ni gang gong du bstan pa'i sems khong du chud cing shugs nar zhes 'byung la glal yang dang yang du 'byung
[\[228b\]]
[\[228b.1\]]zhes bya ba de nyid ston to/_/sha bri srab mor gyur zhes bya ba 'dis ni ser skyar gyur cing sha bri ste srab mor gyur zhes bya ba de nyid bstan pa yin no/_/des brda dang mtshan ma la mkhas pa zhes bya ba la brda ni gang gong du bstan pa'i [#]sems khong du chud cing shugs nar zhes 'byung
[\[228b.2\]]la/_glal yang dang yang du 'byung zhes bya ba de nyid kyis bstan pa yin no/_/mtshan ma ni gang gong du bstan pa'i ser skyar gyur cing lus kyang sha bri ste srab mor gyur zhes pa dang /_'dod chags kyis myos par gyur pa'i rnam pa mngon par gyur ba zhes gang bstan pa'o/_/
[\[228b.3\]]brda dang mtshan ma zhes bya ba bsdus pa ni rnam pa [#]zhes smos pa ste de nyid yin te/_spyod tshul du [#]rnam pa de'i [#]mtshan nyid du byas nas brda dang mtshan ma la mkhas pa'i blo'o/_/[#]gang la yod pa de [#]ni brda dang mtshan ma la mkhas pa'i blo'o/_/rgyal po de de ltar gyur zhes bya ba ni ser skyar gyur cing lus kyang sha bri
[\[228b.4\]]srab mor gyur pa dang /_sems [#]khong du chud cing shugs [#]nar zhes 'byung la glal yang dang yang du 'byung ba ste/_de'i rgyu ni myos byed ma mthong ba'i rgyus de rgyu dang bcas par ro/_/de ma rung du gyur pa ni ma rung bar [#]gyur pa ste shi bar ro/_/de la dogs la [#]yod pa gang yin pa de ni ma rung du dogs
[\[228b.5\]]pa'i rgyu bstan pa'i phyir smras pa/_'dod chags kyang mthu che bar zhes bya ba yin no/_/nang du mchi bar gnang ba ni zhu ba'i don yod do zhes smras nas gnang ba'o/_/rtog pa skye ba [#]ni ci bden pa nyid dam brdzun pa zhes so/_/de ltar mad [#]na zhes bya ba ni de ji ltar smra ba bzhin du ste/_myos
[\[228b.6\]]byed ma de la rgyal po'i thugs chags pa'o/_/bka' stsal par bya ba de mi bsrung ba ni bka' ma [#]stsal pa'o/_/bu mo 'di phyag tu bzhes zhes bya ba ni ci nas kyang bsnams pa'i rigs so zhes pa'o[#]/_/yang na bka' stsal pa'i phyir ro/_/ltas kyis bskul bas zhes bya ba ni gab pa
[\[228b.7\]]yin na'ang 'di'i don gsal bar bstan pas so/_/mi 'dod pa'i tshig 'bru gsal ba ste/_gang gi tshig de'o/_/de ni mi rigs so zhes bya ba ni bu mo de phyag tu bzhes shig ces gang smras pa'i tshig de mi rigs par bshad pa'o/_/mi 'dod pa'i rgyu bstan pa'i phyir/_bsod nams
[\[229a\]]
[\[229a.1\]]nyams gyur zhes bya ba [#]la sogs pa'i dang [#]po'i tshigs bcad gnyis yin te/_bsod nams nyams gyur [#]zhes bya ba ni bgrod pa ma yin par bgrod pas so/_/des cir 'gyur zhe na/_des smras pa/_bdag kyang mi 'chi [#]min zhes bya ba ste/_'dis ni shi bar
[\[229a.2\]]gyur [#]na bsod nams nyams par 'gyur bas bdag gi [#]bgrod pa'i nyes dmigs bstan pa'o/_/bdag gi sdig pa 'di yang gzhan gyis shes par 'gyur/_zhes bya ba ni grags pa ma yin pa thob [#]pa'i nyes dmigs yin no/_/de dang bral bar gyur bas zhes bya ba 'dis [#]ni
[\[229a.3\]]'jig rten 'di dang pha rol gnyig la gnod pa yin te/_'jig rten 'dir ni shi bar gyur pas gnod pa'o/_/yid 'gyod cing shi bas [#]'jig rten pha rol tu ngan 'gror 'gro ba yin no/_/'jig rten 'di dang zhes bya ba'i tshigs bcad 'di ni bsod nams nyams pa [#]zhes bya ba de'i
[\[229a.4\]]rjes su 'gro ba'i tshig yin te/_gnyi ga la gnod par 'gyur ba ni bdag dang pha rol gnyig la ste/_'jig rten 'dir bdag ni 'gro ba ma yin par 'jug pa'i rgyus ngan 'gror 'gro bar 'gyur zhes bya ba yin la/_pha rol ni 'gyod cing 'chi bar gyur pas ngan 'gror 'gro ba'o[#]/_/
[\[229a.5\]]de gcig bur yang [#]ma zad de/_bdag nyid la ni mi snyan pa yang yin la/_pha rol ni [#]'chi bar 'gyur ba ste/_de ltar bzhi po des gnod pa yin no/_/de mi 'dod pa ni tshe 'di dang pha rol gnyi ga la gnod pa'i las so/_/gang phyir zhes bya ba ni bdag gi rgyu de nyid de'i rgyu zhes bya ba yin
[\[229a.6\]]te/_bdag gi rgyu nyid la mkhas pa ste/_de ltar gnod par gyur pa'i las de la rtogs [#]par byed pa la mkhas pa'o/_/bsod nams nyams zhes bya ba'i tshig gi lan ni/_sbyin pa bgyid pa'i grogs bgyis pas/_/zhes bya ba'i tshigs bcad 'di yin te/_sbyin pa bkag pas
[\[229a.7\]]chos kyi [#]bgegs su ji ltar [#]'gyur zhe na/_de nyid smras pa/_de ma bzhes pa ste/_bdag las sbyin pa ma bzhes pas [#]des na de ltar sbyin pa'i bgegs su 'gyur ba yin no/_/bdag gi sdig pa 'di yang gzhan gyis shes par 'gyur/_/zhes bya ba 'di'i lan ni/_'o skol gnyis las ma
[\[229b\]]
[\[229b.1\]]gtogs ba/_/zhes bya ba'i tshigs bcad yin no/_/de dang bral bar gyur pas 'gyod pa'i me/_/zhes bya ba de'i lan ni/_de ltar bgyis na bdag la sman yon btags par 'gyur[#]/_/zhes bya bas dwangs [#]pa'i tshigs bcad kyis bstan te/_bdag la sman yon btags par 'gyur
[\[229b.2\]]gyi[#]/_de dang bral bas 'gyod pa ni med do zhes pa'o/_/de med pas 'chi ba yang med de de'i rgyur gyur pa'i 'chi ba de med pas ngan song du 'gro ba med pa'o/_/tshigs bcad 'di gsum gyis ni sngar bstan pa'i nyes pa bzhin po'i lan bstan pa yin no/_/sbyin pa bgyid
[\[229b.3\]]pa'i grogs bgyis pas/_/zhes bya ba'i tshigs bcad gang bstan pa de'i lan ni/_nga la rab tu byams pa'i phyir/_/zhes bya ba'i tshigs bcad yin te/_sngar gyi sbyin pa zhes bya ba ni sems can gyi sbyin pa ni rnam pa bzhi ste/_phan pa yin la bde ba ma yin ba dang /_bde ba yin la phan pa ma yin pa dang /_bde ba
[\[229b.4\]]yang [#]yin la phan pa yang yin pa dang /_bde ba yang ma yin la phan pa yang [#]ma yin pa'o/_/bzhi po de las phan pa med par 'gyur ba ni rnam pa thams cad du sbyin par mi [#]bya ba yin pas gang phan pa ma yin la bde ba yin pa de yang sbyin par bya ba yin no/_/phan pa yang ma yin
[\[229b.5\]]la bde ba yang ma yin pa de yang [#]sbyin par bya ba ma yin no/_/gang phan pa dang bde ba de ni sbyin pa yin no/_/gang mi bde na yang phan pa de ni sbyin pa yin no/_/de bas na 'di ni bde ba nyid yin gyi [#]phan pa ni ma yin te/_'di lta bu'i mtshan nyid kyi sbyin pa ni rnam pa thams cad
[\[229b.6\]]du chos sgrub pa'i grogs ma yin no/_/bdag la sman btags par 'gyur zhes bya ba la sogs pa'i tshigs bcad gang gong du bstan pa de'i lan ni/_rab tu byams pas nga yi phyir/_/zhes bya ba'i tshigs bcad yin te/_grogs po las khyad par du gyur pa ni gnyen pas lhag ba
[\[229b.7\]]ste/_rgyu des na rab tu byams pas nga'i phyir/_rang gi srog kyang phongs [#]par mi lta bas so/_/'o skol gnyis las ma gtogs par/_/zhes bya ba gang gong du bstan ba'i tshigs bcad de'i lan ni/_ma mthong bar ni sdig pa byas pa zhes bya ba yin te/_lkog tu sdig pa byas pa
[\[230a\]]
[\[230a.1\]]la yang bde ba med de/_lkog tu sdig pa spyod pa de'i dbang du byas nas/_rnam dag mig gis mi mthong mi srid do/_/zhes bya ba la sogs pa yin te/_lha zhes smos pas ni las las gyur pa'i lha'i mig gzung ngo /_/rnal 'byor can zhes smos pas
[\[230a.2\]]ni mngon par shes pa las byung ba'i lha'i mig gzung ngo /_/bdag la sman yon btags par 'gyur/_/zhes bya ba la sogs pa'i [#]lan ni/_/da [#]ni khyod la mi phangs sam[#]/_/zhes bya ba'i tshigs bcad yin te/_de ni bdag nyid kyis de'i lus la sogs pa'i yon tan dang ldan par mthong ba [#]
[\[230a.3\]]ston pa yin no/_/de ni btang ba zhes bya ba de de lta bu'i mtshan nyid dang ldan pa 'o/_/sdug bsngal zhes bya ba ni 'gyod pa'o/_/nga la rab tu byams pa'i phyir/_/zhes bya ba la sogs pa'i tshigs bcad gsum gyi lan ni/_bdag ni [#]bu smad ces bya ba'i tshigs bcad 'di smras pa
[\[230a.4\]]yin te/_bran mo 'di sbyin pa ni chos sbyin pa'i grogs nyid yin gyi/_grogs po nyid du ni ma yin te/_rjer [#]gyur pa dang lhan cig yin pa'i phyir ro/_/ma mthong bar ni sdig pa byas pa zhes bstan pa de yang sdig pa min te rgyu de gnyis kyi [#]phyir ro/_/de ltar tshigs bcad gsum
[\[230a.5\]]brjod pa las gcig gi lan ni ma bstan to/_/de ni khyod la mi phangs zhe'am zhes bya ba'i tshigs bcad de'i lan ni 'di brtsams ba yin te/_de ni bdag la phangs pa lags mod kyi[#]/_/zhes bya ba la sogs pa'i tshigs bcad 'di yin no/_/chos spyod pa las dpal ni zhes
[\[230a.6\]]bya ba'i tshigs bcad 'di ni rang gi nges pa nges par gzung ba dang /_bdag nyid kyi ngo tsha nyid gzung ba'i phyir smras pa ste/_ngo tsha yang gang zhe na bdag dang chos kyi dbang du byas nas kha na ma tho ba la 'dzem pa'o zhes bya ba'i [#]tshig gis so/_/mtshon gyis tab pa'am/_me'i nang du
[\[230a.7\]]zhugs pa zhes bya ba 'di gnyis smos pas ni lus kyi dbang po bde ba'i [#]mthun pa nyid yin te/_tshig pa dang bcas pa'i rgyu gnyis kyis so/_/me dang mtshon gyis tshig pa dang chad pas ni 'jig rten pha rol tu ngan 'gror 'gro ba med de/_de nyid kyis btab pa dang zhugs pas ni khas len
[\[230b\]]
[\[230b.1\]]pa'o/_/chos ma yin pa spyod pas ni 'jig rten pha rol tu nges par ngan song du 'gro ba'i phyir ro/_/skyon med chung ma bor na ni/_/zhes bya ba ni chos dang 'gal bar bstan te/_des na chos dang 'gal ba yin bas/_nga yis chad pas bcad ta [#]re/_/zhes pa'o/_/smad pa'i
[\[230b.2\]]gnas su khyod gyur na/_/zhes bya ba ni grags pa ma yin pa thob par bstan to/_/pha rol bsreg [#]par 'gyur zhes bya ba ni skyon med chung ma bor ba'i phyir ro/_/nga yis chad pas bcad pa dang smad pa'i gnas su gyur pa zhes bya ba ni 'dir bsregs pa'o/_/chos dang 'gal bar
[\[230b.3\]]gyur pa zhes bya ba ni skyon med chung ma bor bas so/_/skye bos smad pa ni/_smad pa'i gnas su khyod gyur na/_/zhes bya bas so/_/bde ba nyams kyang rung zhes bya ba ni rgyal pos [#]chad pas bcad kyang rung ba'o/_/bzod par bgyi zhes bya ba ni rab tu 'dod pa'o/_/rnam pa 'di
[\[230b.4\]]gsum bzod par bya ba'i rgyu smras pa/_khyod la bde bas bdag nyid bder gyur na/_/[#]zhes bya ba yin te/_sngar bshad pa'i nyes pa rnam pa gsum gyi [#]nyes pa med pa de rab tu bsgrub pa'i phyir/_sa bdag chen po 'jig rten 'di na ni/_/zhes bya ba'i tshigs bcad brtsams pa
[\[230b.5\]]yin te/_ji ltar mchod sbyin la sbyin par bya ba'i gnas kyi sbyin gnas dam pa la byin pas ni chos ma yin pa med pa ltar 'dis na yang khyod kyis chad pas bcad par yang mi 'gyur la de nyid kyi phyir grags pa ma yin par [#]yang 'byung bar mi 'gyur bas de bas na nyes pa
[\[230b.6\]]gsum yang med de/_bdag la brtse ba'i phyir yang de bzhes su gsol zhes bstan pa yin no/_/gal te chos dang 'gal bar gyur kyang de lto ba bzed [#]par bgyi zhes bya ba'i lan ni nga la rab tu byams pa'i phyir [#]phan pa dang zhes bya ba la sogs pa yin no/_/[#]skye bos smad
[\[230b.7\]]cing zhes bya ba de'i lan ni 'jig rten pas smad pa la 'dzem pa med par bya ba mi rigs so zhes bya ba yin no/_/de bas na 'jig rten pas smad par bya ba la yang mi 'dzem par bya ba mi rigs te/_de yang /_'jig rten smod pas 'dzem pa med pa dang /_/zhes bya ba'i tshigs bcad 'dis
[\[231a\]]
[\[231a.1\]]'dis sgrub pa ste/_smod pas 'dzem pa med pa ni chos la mi lta ba'i phyir ro/_/phyi ma ni 'jig rten pha rol gyi chos kyi 'bras bu la mi 'dzem pa ste/_chos la mi lta ba'i phyir ro/_/de bzhin du lhag ma 'jig rten 'di'i mchog tu 'dzin
[\[231a.2\]]pa yin no zhe na/_yang 'di'i don mi 'grub par bstan pa'i phyir smras pa/_gang yin skye bo de la yid mi ches/_/zhes smos te/_de la zhes bya ba ni smad cing chos dang phyi ma'i 'bras bu la mi lta ba ste/_ci nas kyang bsam pa chos dang 'jig rten pha rol gyi 'bras bu
[\[231a.3\]]rnam par spangs pa'o/_/de bzhin du mthong ba'i chos la yang dpal gyi 'bras bu spangs par 'gyur te/_dpal ni skye bo yid ches pa rtsa bar gyur pa nyid las so/_/bde ba nyams kyang rung zhes bya ba sngar bstan pa de'i lan ni 'dis bstan te/_bde ba ma yin
[\[231a.4\]]pa ni chos ma yin par spyod pa gtso bor bstan pa'i phyir khyod la nga smra'o zhes bya ba yin te/_srog gi phyir yang zhes bya ba'i tshigs bcad yin no/_/chos dang 'gal ba la ni 'gal [#]bar ma byed cig pa ste/_ci'i phyir zhe na/_nyes pa che bar 'gyur bar
[\[231a.5\]]gdon mi za ba'i phyir ro/_/ngan song du 'gro ba'i rgyu yin pas srog gi phyir yang zhes bya ba yin no/_/ci'i phyir zhe na/_legs 'byung chung la dogs pa dang bcas pa'i phyir ro/_/dogs pa [#]dang bcas pas [#]de'i srog kyang yid brtan du mi rung bas so/_/
[\[231a.6\]]legs 'byung chung yang zhes bya ba ni yun ring du 'tsho bar [#]gyur kyang mthong ba'i chos la bde ba shin tu chung ba'i phyir ro/_/de ltar de la rang gi chung ma yongs su gtong ba mi rigs par bstan nas/_de [#]ni bdag nyid kyis [#]blang ba nyid du mi rigs par bstan pa'i phyir smras pa/_
[\[231a.7\]]dam pa rnams ni pha rol smad la sogs/_/zhes bya ba'i tshigs bcad smos so/_/smad pa la sogs pa'i sdug bsngal gang yin pa de ni smad pa la sogs pa'i sdug bsngal byas pa ste/_gang sngar bstan pa'i chos dang 'gal ba dang /_skye bos smad pa dang /_bde ba
[\[231b\]]
[\[231b.1\]]nyams pa'i mtshan nyid ni smad pa la sogs pa'i sdug bsngal smos pa 'dis gzung ngo /_/mi gnod par zhes bya ba ni smad pa la sogs pa'i sdug bsngal blangs nas so/_/bdag gi don sgrub ces bya ba ni byang chub sems dpa'i sgrub pa ste/_bdag dang gzhan gyi chos su
[\[231b.2\]]bshad pa'o/_/gnyi ga'i chos ma yin pa med par bstan pa'i phyir rje'i don du zhes bya ba la sogs pa'i tshigs bcad 'di yin te/_de'i slad du ljongs kyi [#]mi dang bcas pas zhes bya ba 'dis ni gnyi ga la yang chos ma yin pa dang grags pa ma yin pa med par bstan
[\[231b.3\]]to/_/rgan pa bsnyen bkur bya ba byas pa dang /_zhes bya ba'i tshigs bcad 'di'i bsdus pa'i don ni dge ba'i bshes gnyen [#]bstan pa dang /_chos nyan pa dang tshul bzhin yid la byed pa bstan to/_/yang na bla ma dang dam pa'i tshogs la [#]bsnyen bkur byas pa
[\[231b.4\]]dang shes rab phun sum tshogs par [#]bstan to/_/'khor gsum gyi rig pa ni 'khor gsum rig pa'o/_/don gyi de kho na nyid ni don gyi de nyid do/_/lhag pa'i don gyi de kho na nyid ni lhag pa'i de kho na nyid de/_'khor gsum rig pa'i lhag pa'i don gyi de khon nyid do/_/
[\[231b.5\]]'jig rten pa la phan dang gnod pa ni/_/zhes bya ba la sogs pa'i tshigs bcad gnyis ni skye dgu rnams chos dang 'gal bar 'gyur ba'i dbang du byas pa'o/_/gal te rgyal po rnams legs par spyod na ni 'bangs rnams la phan pa yin la/_ci ste legs
[\[231b.6\]]pa ma yin pa spyod na ni gnod pa yin no/_/'bangs rnams snying nye bsams nas ni/_/zhes bya ba ni gzhan gyi skye bo bas lhag par bdag la snying nye ba yin te/_khyad par des na bdag gis legs pa dang legs pa ma yin pa spyad pa de gnyis kyis 'jig rten pa'i phan pa dang /_gnod
[\[231b.7\]]pa'i rgyur gyur pa yin par bstan to/_/gtam snyan pa ni grags pa'o/_/lam gyi mchog nyid ni chos kyi lam mo/_/rgyal po rnams kyi spyod pa la 'bangs rnams ra ga lus pa yin te/_phan pa dang gnod par 'gyur ba de nyid bsgrub pa'i phyir dpes bstan pa ste/_khyu
[\[232a\]]
[\[232a.1\]]mchog 'gro ba drang ngam yo ba bzhin/_/zhes bya ba'i tshigs bcad yin no/_/rgyal po'i legs pa dang legs pa ma yin pa'i spyod pa la skye dgu'i phan pa dang gnod pa rag lus pa bdag nyid kyang mi rigs pa las ldog par mi nus na gzhan dag ji
[\[232a.2\]]ltar bzlog par mi [#]nus zhes pa ste/_ji ltar [#]'khrul pa med par rjes su 'brang ba'i skye dgu'o/_/de ltar 'bangs la phan pa'i zhes bya ba'i tshigs bcad ni 'bangs la phan par lta ba'i tshigs bcad yin te/_'bangs la phan pa 'og tu bshad pa ni mi rigs te/_
[\[232a.3\]]sngar smos pa ni skye dgu la phan pa gtso bo yin pa'i phyir de ltar gong du bstan to/_/de'i 'og tu smos pa'i chos dang grags pa las ni 'gal bar gyur kyang phan pa las mi 'da' bar bstan pa'i phyir gtso bo yin te/_'bangs la phan par lta ba ni gces pa'i phyir ro/_/
[\[232a.4\]]de ltar phan pa de la zhugs pa dang /_de'i 'og tu chos dang /_de'i 'og tu grags pa'o/_/de bas na rim pa 'di ni bdag gis de ltar bstan to/_/e ma'o 'bangs rnams skal ba phun sum tshogs/_/zhes bya ba ni ci'i phyir zhe na/_dpe med pa'i chos la rjes
[\[232a.5\]]su dga' ba dang /_bde ba la ma chags pa de lta bus bsrungs pa thob pas so/_/dpe med pa ni dka' thub kyi nags na gnas pa la yang chos la dga' zhing bde ba la ma chags pa de lta bu dkon te/_dka' thub nags na gnas pa'i yon tan dag las shin tu
[\[232a.6\]]lhag pa'i phyir ro/_/rgyal po chen po zhes bya ba ni tha mal pa ma yin pa ste[#]/_don ji lta ba bzhin gyi ming bstan pa'o/_/chen po'i sgra ni sngar smos pa de nyid bsgrub pa'i phyir smos pa yin te/_gang rnams bsrung ba'i rgyal po khyod/_/ces bya ba'i las kyis so/_/de la ngo mtshar
[\[232a.7\]]che ba nyid med par bstan pa'i phyir/_rgya mtsho rin chen 'byung gnas bzhin/_/zhes bya ba'i tshigs bcad yin te/_'dis ni [#]gzhan la med pa'i yon tan ston to/_/[#]slob dpon dpa' bos mdzad pa'i skyes pa'i rabs rgya cher bshad pa las
[\[232b\]]
[\[232b.1\]]myos byed ma'i skyes pa'i rabs so//_//chos la gnas na zhes bya ba ni bden pa'i tshig gang gi gnas chos yin pa de ni/_bden pa'i tshig [#]chos la gnas pa'o/_/'dir chos zhes smos pas ni srog gcod pa las ldog pa yin te/_de la
[\[232b.2\]]gnas pa'i gang bden pa'i tshig de ni chos la gnas pa'i bden pa'i tshig yin no/_/'bras bu ni de'i 'bras bu lta smos kyang ci dgos zhes bya ba yin te/_de zhes bya ba ni gang bden pa'i tshig gi gnas srog chags la phan 'dogs par 'jug pa dang /_srog gcod
[\[232b.3\]]pa las ldog pa'o/_/yang na bden pa'i tshig de'i 'bras bu de ni de'i 'bras bu ste/_srog chags la phan gdags pa dang /_rnam par 'tshe ba las bzlog pa'o/_/chos kyi rjes su 'jug pa zhes bya ba ni bden pa'i tshig gi 'bras [#]bur gyur pa'i chos kyi rjes su 'jug
[\[232b.4\]]pa'o/_/yang na chos ni [#]srog gcod pa las slar ldog pa'o/_/de la gnas pa'i bden pa'i tshig gang yin pa de ni chos la gnas pa'i bden pa'i tshig ste/_de'i 'bras bu gang srog gcod pa las ldog pa nyid do/_/de bas na chos kyi rjes su 'jug par bya'o
[\[232b.5\]]zhes bya ba yin te/_srog gcod pa las ldog pa'i mtshan nyid kyi chos kyi rjes su 'jug par bya'o zhes pa'o/_/rang bzhin gyis shes rab rno bas zhes bya ba ni shes rab dang snying rje rab tu bsgoms pa'i phyir byang chub sems dpa' ni rigs kyis shes
[\[232b.6\]]rab shas che ba yin pas shes rab rno ba zhes smos so/_/rang bzhin dang rigs dang /_rgyu dang sa bon zhes bya ba rnam grangs so/_/rang bzhin gyis shes rab rno ba ni rigs kyis grub pa'i shes rab rno ba'o/_/gtsug lag khyad par can gang dang gang /_sgyu rtsal khyad
[\[232b.7\]]par can gang dang gang zhes bya ba la/_khyad par can smos pa ni gtsug lag dang sgyu rtsal gyis sems can rjes su bzung [#]bar byed pa yin te/_slob par 'dod pa de yang dag par bstan pa'i phyir de dang de dag la zhes bya ba yin te/_skye bo gzhan pas lhag par 'gyur/_/
[\[233a\]]
[\[233a.1\]]zhes bya ba ni skye bo dri [#]ma'i shes rab las kyang lhag par 'gyur ro zhes bya ba'i don te/_shes rab rno zhing skye bo [#]gzhan pas zhes bya bas ni lhan cig skyes pa'i shes rab kyis kyang lhag par 'gyur ba yin te/_gzhan dag gi shes rab ni 'bad pa las byung
[\[233a.2\]]ba'i zhes bya ba'i don to/_/nar ma dang glo bur ni nar ma dang glo bur ro/_/'byung bar 'gyur ba'i ltas ni 'byung bar 'gyur ba'i ltas so/_/'byung ba'i ltas dang mtshan ma ni 'byung ba'i ltas dang mtshan ma ste/_nar ma dang glo bur du 'byung ba'i ltas dang mtshan ma gang gis
[\[233a.3\]]shes pa ni nar ma dang glo bur du 'byung ba'i ltas dad mtshan ma shes pa'o/_/bdag nyid chen po de skar ma rgyu ba la mkhas zhes bya ba nas brtsams te/_ji srid du rgya mtsho'i phyogs ni legs par rtogs zhes bya bas ni shes rab kyi khyad par bstan to/_/dran pa dang ldan zhing le lo dang
[\[233a.4\]]gnyid ni chung zhes bya bas ni bsam gtan gyi pha rol tu phyin pa'i rtags bstan to/_/grang ba dang tsha ba dang char la sogs pa la ji mi snyam zhes bya ba 'dis ni bzod pa'i pha rol tu phyin pa'i rtags bstan to/_/sogs pa'i zhes smos pas ni bkres pa dang skom pa la sogs
[\[233a.5\]]pa la ji mi snyam par gzung ngo /_/bag che la zhes bya bas ni brtson 'grus kyi pha rol tu phyin pa'i rtags bstan to/_/brtan pa dang [(]sdan [,]ldan [)#]pa'i zhes bya bas ni tshul khrims kyi pha rol tu phyin pa'i rtags bstan to/_/sbyin pa'i pha rol tu phyin pa ni ci yang mi byed pa'i phyir rtags
[\[233a.6\]]su ma smos so/_/drang ba la mkhas pa ni sngon du 'gro ba la mkhas pa'o/_/ldog pa la mkhas pa ni phyir nur ba la mkhas pa'o/_/sogs pa smos pas ni thad kar 'gro ba la sogs pa la mkhas pa'o/_/yang dag par pha rol tu phyin pa yin pas legs par pha rol tu phyin
[\[233a.7\]]par byed pa ste/_'dod pa'i yul du phyin par byed pa zhes bya ba'i don to/_/yang na don rab tu 'grub par byed pa'o/_/'dod pa zhes bya ba ni gang chas [#]par brtsams pa'o/_/rgas pa'i dbang gis lta ba nyams gyur cing /_/zhes bya ba 'dis ni gang gong du bstan pa'i bdag nyid
[\[233b\]]
[\[233b.1\]]chen po de skar ma dang rgyu skar la mkhas pa zhes bya ba nas/_rgya mtsho'i phyogs ni legs par rtogs/_/zhes bya ba de'i nus pa med par bstan to/_/dran pa rab tu nyams zhes bya ba 'dis ni gang bstan pa'i dran pa dang ldan zhes bya ba de med par bstan pa'o/_/bdag gi
[\[233b.2\]]lus kyi bya ba'ang nyam chung na/_/zhes bya ba 'dis ni sngar bstan pa'i le lo dang gnyid ni chung zhes bya ba la sogs pa de med par bstan to/_/khyod kyi lus kyi gnas skabs de lta bu'o/_/'tshal te zhes bya ba'i tshig gis ni dran pa dang blo de'i gnas skabs nyid bstan pa'i phyir ro/_/
[\[233b.3\]]bgrod dkar [#]zhes bya ba ni ji lta bu'i mtshan nyid can gyi rgya mtsho ste/_rab tu zhes bya ba ni ji snyed kyi mtshan nyid can ston to/_/mtsho 'jing [#]nang du zhugs zhes bya ba la ji lta bur zhe na/_rnam pa gsum pa'i mtshan nyid can te/_mdog dang /_'gram bltar mi snang ba
[\[233b.4\]]dang /_gting dpag dka' ba ste/_de gsum yang an+da rnyil zhes bya ba'i tshigs bcad 'dis bstan pa yin no/_/nyi ma'i dkyil 'khor ni nyi ma'i dkyil 'khor ro/_/de'i 'od ni nyi ma'i dkyil 'khor gyi 'od do/_/chung du gyur pa ni nyi ma'i dkyil 'khor gyi
[\[233b.5\]]'od de/_gang de chung du gyur pa de ni nyi ma'i dkyil 'khor gyi 'od chung du gyur pa'o/_/de la ltas ngan chen po zhes bya ba ni ltas 'byung ba ste/_shin tu che ba nyid du bstan pa'i phyir/_rlabs ni rnam par 'khrug cing zhes bya ba'i tshigs bcad smos te/_rgyu gsum
[\[233b.6\]]gyi ltas ngan chen po nyid du ston to/_/mdog dang /_sgra dang /_dbyibs so/_/de yang dbyibs ni/_chu kun tha mal 'dug las rab tu g.yos/_/zhes bya ba'i tshigs bcad phyed kyis bstan to/_/chu kun tha mal 'dug las rab tu g.yos/_/zhes bya ba nyid bstan pa'i phyir/_ltas
[\[233b.7\]]ngan glo bur langs pa'i rlung gis zhes bya ba'i tshigs bcad [#]smos te/_chu tha mal par 'dug pa las rab tu bskyed [#]pa nyid ni sgra sgrogs pa dang /_tshad dang /_shugs dang /_'gros kyis bstan pa yin te/_dkrugs pa [#]ni 'gros te/_sna tshogs su 'gro ba'i phyir ro/_/
[\[234a\]]
[\[234a.1\]]'jing [#]ni rab tu 'jigs su rung ba ste/_de'i rab tu 'jigs su rung ba ni/_glog phran 'gyu ba'i 'od 'bar lce g.yo ba/_/zhes bya ba'i tshigs [#]bcad gsum gyis bstan te/_de'i rab tu 'jigs su rung ba ni sprin dang ba dang /_snang ba nub pa dang /_
[\[234a.2\]]de'i mi mthun pa'i phyogs kyi ltas ngan 'byung ba ston pas so/_/glog phran 'gyu ba zhes bya ba 'di'i bsdus pa'i don ni mdog dang tshad dang /_sgra [#]dang /_sprin gyi khyad par te/_glog phran 'gyu ba 'od 'bar lce g.yo ba/_/zhes bya ba dang /_sngo ba zhes bya bas ni mdog
[\[234a.3\]]bstan to/_/sprin gyis nyi ma'i lam yang bsgribs par 'gyur/_/zhes bya ba 'dis ni tshang bstan to/_/sems stobs yon tan bsam pa ston [#]zhes bya ba ni snying stobs nyid kyi yon tan gang yin pa de ni sems stobs yon tan te/_sems stobs kyi yon tan ji lta ba
[\[234a.4\]]bzhin du bsam pa ni 'dod pa ste ston cing smra ba'o/_/de dag skrag cing spa [#]gong mi smra zhum/_/zhes bya ba ni sems can dman [#]pa'i dbang du byas pa'o/_/brtan po dag ni thar pa'i thabs la 'bad/_/ces bya ba ni sems can dman pa'i dbang du byas pa'o/_/kha cig rang gi
[\[234a.5\]]lha la gsol ba 'debs/_/zhes bya ba ni bar ma'i dbang du byas pa'o/_/'jigs pa dang bag tsha ba ni 'jigs shing bag tsha ba ste/_sems dang lus la go rims bzhin du'o/_/de gnyis kyis ci bya [#]gtol med pa ni 'jigs shing bag tshabs ci bya gtol med pa'o/_/
[\[234a.6\]]ltas ngan glo bur du byung ba ni [#]ltas ngan glo bur du byung bar gyur pa'o[#]/_/ltas ngan glo bur du byung ba yin la 'khrugs pa yang yin pas ltas ngan glo bur byung bas 'khrugs pa'o/_/de ni rgyus nyon mongs par gyur pa ni ltas ngan glo bur du byung bas 'khrugs shing nyon mongs par
[\[234a.7\]]gyur pa'o/_/'di lta bus zhes bya ba ni ngo mtshar mi che ba'i phyir ro/_/zhum pas phongs las thar la mi phan gyis/_/zhes bya ba ni gang sngar bstan pa de dag skrag cing mi smra bas spa [#]gong zhum zhes bya ba de'i dbang du byas pa'o/_/mya ngan gdung bar ma byed par/_/zhes bya ba ni gang
[\[234b\]]
[\[234b.1\]]sngar bstan pa'i rang gi lha la gsol ba 'debs zhes bya ba de'i dbang du byas pa ste/_gang gi phyir mya ngan dang gdung bas ni rang gi skyes bu byed pa nyams par 'gyur zhing lha la gsol ba mchog tu 'dzin pas kyang ngo /_/brtan byas nas [#]zhes bya ba ni gang sngar bstan pa'i
[\[234b.2\]]brtan po dag ni thar pa'i thabs la 'bad/_/ces bya ba de'i dbang du byas pa'o/_/'jigs pa dang mi dga' ba ni 'jigs shing mi dga' ba'o/_/mkhas pa ni thabs shes pa'o/_/gzi brjid brtan pas zhes bya ba ni skyes bu byed pa'i gzi brjid kyis te gzengs bstod
[\[234b.3\]]pa'o/_/don thams cad grub pa lag pa'i rtse la yod pa de ni don rnams thams cad [#]grub pa lag na yod pa'o/_/steng du 'byung ba ni gyen du 'byung ba'o/_/'jug pa ni nang du 'jug pa'o/_/g.yo ba ni thad kar 'gro ba ste/_de dag gi zhar ni zhar yin te/_steng
[\[234b.4\]]du 'byung zhing nang du 'jug pa'i zhar pa'o/_/de bas na bdag cag yul ni gnyis [#]las zhes bya ba ni 'di ltar bdag cag yul gang las byung ba dang /_gang du 'gro bar 'dod pa'i yul lo/_/'bab pa ni chu'i [#]rgyun no/_/nub phyogs nas zhes bya ba ni nub phyogs [#]kyi
[\[234b.5\]]phyogs nas so/_/dngul gyi mdog ni dngul gyi kha dog ste/_de dang 'dra ba'i chu dkar po gang yin pa de ni dngul gyi mdog 'dra ba'i chu dkar po'o/_/dbu ba mang po 'khrigs shing skya ba de ni dbu ba mang po 'khrigs shing skya ba'o/_/'o ma'i rgya mtsho zhes bya ba de ni 'jig rten
[\[234b.6\]]pa rnams kyis de ltar ming du brjod pa ste/_zho'i phreng ba zhes brjod do/_/mi mthun pa'i rlung gis zhes bya ba ni 'dod pa'i yul dang mi mthun par gyur pa zhes bya ba'i don to/_/gser gyi mdog 'dra ba'i [#]rlabs kyi phreng ba rab tu 'khrugs pa gang yin pa de ni rlabs kyi
[\[234b.7\]]phreng ba rab tu 'khrugs [#]pa'i gser gyi mdog 'dra ba'o/_/me 'bar ba nyid ser skya yin pas chu'i mdog me 'bar ba ser skya ste chu de'o/_/sngo ba ma yin te zhes bya ba ni rang bzhin gyis dmar ba yin pas sngon po dgag pa ste/_gnas skabs kyi dbang gis [#]de dmar bar rtogs
[\[235a\]]
[\[235a.1\]]par bya'o/_/sbur long [#]dang an+da rnyil ni sbur long [#]dang an+da rnyil lo/_/de gnyis kyi mdog gang la yod pa de ni sbur long [#]dang an+da rnyil gyi mdog go/_/de gnyis dang 'dra ba'i chu gang yin pa de ni sbur long [#]dang an+da rnyil gyi mdog 'dra ba'o/_/chu de
[\[235a.2\]]yongs su smin pa'i ku sha [#]dang 'dra ba'i kha dog kyang yod pas so/_/smyig ma'i mdog dang /_bai DUR+Ya'i 'od ni smyig ma'i mdog dang bai DUR+Ya'i 'od do/_/de dang 'dra bar [#]ni mthun par snang ba ste/_sngo ba'i chu gang yin pa'o/_/rgya mtsho yang bla 'og bzlog pa 'dra'o/_/zhing
[\[235a.3\]]zhes bya ba ni khas bub tu'o/_/ser ba drag po 'bab pa 'dra zhing zhes bya ba ni shin tu 'jigs su rung ba'o/_/smyig ma'i tshal mes tshig ste tog yar gyis [#]'gengs pa dang 'dra bar thos nas kyang rab tu skrag cing 'dar ba'o/_/g.yangs bzhin du zhes bya ba ni myur du
[\[235a.4\]]ltung ba'i phyir ro/_/gcod rong bzhin du zhes bya ba ni bsdus nas ltung ba'i phyir ro/_/bdag cag rna ba gas shing zhes bya ba'i tshig rkang 'dis ni gang gong du bstan pa'i 'jigs pa byed pa thos par gyur zhes bya ba de nyid bstan pa yin no/_/chu'i bdag po khros pa 'dra ba'i zhes bya ba'i tshig [#]rkang 'dis
[\[235a.5\]]na gang de sngar bstan pa'i me'i [#]tog yar gyis 'gengs pa 'dra ba'i sgra che zhing zhes bya ba yin no/_/'jigs su rung ba ni de'i sgra shin tu che bas 'jigs su rung ba nyid du bstan pa ste/_de nyid 'dis bstan pa'i phyir/_chu 'di thams cad gcong rong 'jigs pa'i zhes bya ba yin te/_'di ni
[\[235a.6\]]gang de sngar bstan pa'i chu'i 'jing [#]chen po ste [#]g.yang sa dang gcong rong gi nang du bab pa zhes bya ba de nyid ston to/_/mngon song zhes bya ba de [#]ni nye bar gyur pa yin te/_nye bar phyogs shing mngon du bltas pa'am mngon du phyogs pa ni mngon song ngo /_/lha dang nga gus
[\[235a.7\]]pas phyag 'tshal zhes bya ba la nyi ma zhes smos pas lha thams cad grub mod kyi/_so sor smos pa ni lha'i bdag po yin pa'i phyir ro/_/phongs par gyur la 'jigs pa med pa zhes bya ba ni sbyor ba phun sum tshogs pa'o/_/gzhan la phan 'dogs yon tan bsags [#]
[\[235b\]]
[\[235b.1\]]pa'i zhes bya ba ni bsam pa phun sum tshogs pa'o/_/yang na tshig rkang dang pos ni yongs su skyob pa'i nus pa bstan to/_/gnyis pas ni byed par 'dod pa nyid bstan to/_/khyod kyi mthu chen [#]khyad par can/_/zhes bya ba des ni rnam pa gnyis te/_sbyor ba'i [#]mtshan
[\[235b.2\]]nyid kyis [#]nus pa'am/_byed par 'dod pa'i mtshan nyid do/_/nyam thag pa ni [#]sdug bsngal ba [#]nyid do/_/mgon med pa ni [#]skyabs med par gyur pa'o/_/skyabs su mchis zhes bya ba ni yongs su skyabs pa'i don du ste/_rgyu 'di gsum gyis ni bdag nyid snying
[\[235b.3\]]rje'i gnas su ston pa yin no/_/da ni bcos pa'i ched nyid las brtsams nas/_skye bo chab kyi nang du 'gum pa 'di/_/zhes bya ba'i tshigs bcad yin te/_de bas zhes bya ba ni khyod kyi bka' las mi 'da' bas na'o/_/bsad par bdag ni yongs [#]mi dran/_/zhes
[\[235b.4\]]bya ba ni dus de yan chad du'o/_/bdag ni shed bye tshun chad du/_/zhes bya ba ni shed bye zhing go ba nas brtsams pa'o/_/bdag gi bsod nams mthu dag gis/_/zhes bya ba ni srog gcod pa las ldog pa'i rgyu de'i bsod nams kyi stobs so/_/yang na skye ba du ma
[\[235b.5\]]nas bsags pa'i bsod nams de'i mthus so/_/gang sngar bstan pa'i chos la gnas na bden pa'i tshig tsam gyis kyang ma rung bar 'gyur ba las thal [#]bar 'gyur na de'i [#]'bras bu lta ci smos zhes bya ba de yang gsal bar byed pa yin no/_/gzhal med khang mdzes
[\[235b.6\]]pa'i tshul du zhes bya ba ni mthun pa'i rlung gis 'gro ba dang chos mthun pas so/_/yang na rang dgar zhes bya ba ni rlung gi dbang ma yin par yang [#]de'i bden pa'i byin gyi bsod nams kyis yongs su gzung [#]bas so/_/nyi ma nub ba'i lam zhes bya ba ni nam mkha'o/_/slob
[\[235b.7\]]dpon dpa' bos mdzad pa'i skyes pa'i rabs rgya cher bshad pa las legs par pha rol tu phyin pa'i skyes pa'i rabs so//_//tshul khrims dang ldan pa zhes bya ba ni nyar skyes pa 'di nyid du de'i tshul khrims gzung [#]ba yin te/_zas su gyur pa'i ni nang gi nya dag las
[\[236a\]]
[\[236a.1\]]so/_/mir gyur pa gzhan dag la ni dge ba [#]dang mi dge ba'i las la goms pa 'di lta bu med pa yin te/_tshe rabs gzhan dang gzhan du goms par byas pa'i phyir ro/_/de lta bu dag ces bya ba ni dge ba dang mi dge ba'i las rnams so/_/ma bsgribs
[\[236a.2\]]kyang zhes bya ba ni goms par byas pa'i phyir te/_rmi lam gyi nang bzhin du ston pa'i phyir ro/_/byams pa zhes bya ba 'dis ni bsam pa phun sum tshogs pa bstan to/_/sbyin pa dang /_tshig 'jam po dang /_don spyod pa la sogs pa'i rim pas rab tu phan 'dogs par
[\[236a.3\]]'gyur ro zhes bya ba 'dis ni sbyor ba phun sum tshogs pa bstan to/_/'dir ji ltar bsdu [#]ba'i dngos po bzhis phan 'dogs pa'i don yin zhe na/_mthun par bdag dang gzhan la phan 'dogs par 'jug pa ni 'di dag gi bsdus pa'i don te/_'dir ni gzhan la phan
[\[236a.4\]]'dogs pa [#]rang 'jug pa 'ba' zhig gi dbang du byas pa'o/_/rim pa zhes smos pa ni 'dul ba'i skye bo la sngon du sbyin par bya ba yin no/_/de nas tshig 'jam pos yang dag par bstan cing yang dag par [#]gzengs bstod par bya'o/_/de'i 'og tu rab tu zhugs par
[\[236a.5\]]gyur pa rnams la don spyod pas gang du de 'dzin du bcug cing de'i grogs byed pa yin te/_bsdu ba'i dngos po de'i rim pa ni 'di yin no/_/des na [#]byang chub sems dpa'i phan 'dogs pa khyad par du gyur pa'o/_/thabs la mkhas pa ni shes rab kyis so/_/rigs
[\[236a.6\]]pas zhes bya ba ni brtson 'grus kyis so/_/de gnyis kyis ni rtag tu byed pa dang gus par byed pa bstan to/_/nya rnams kyi chos kyi tshul ni nya za bar byed pa'o/_/nya'i rigs des [#]legs par bskyangs bas rab tu dar zhing rgyas pa yin te/_ci'i phyir zhe na/_gnod pa
[\[236a.7\]]med pa'i phyir ro/_/ji lta bur zhe na/_mi'i bdag pos tshul bzhin spyod pas yongs su bskyangs pa ni [#]'bangs rnams gnod pa med pa [#]bzhin no/_/skal ba med par gyur pa zhes bya bas ni rgyu ma tshang bar ston to/_/char 'bebs pa'i lha'i bu bag med pa zhes bya bas ni
[\[236b\]]
[\[236b.1\]]rkyen ma tshang bar ston te [#]rgyu dang rkyen rnam pa gnyis [#]ni dngos po thams cad 'byung ba yin te gzhan du ni ma yin no/_/ngal zhing le lo'i dbang gis bul bar gyur pa 'dra ba'i zhes bya ba ni [#]nyi ma ring zhing so ga'i dus su 'gros bul ba'i phyir ro/_/ji ltar 'jig rten pa
[\[236b.2\]]rnams ngal ba dang le lo'i dbang du gyur na myur du 'da' bar byed mi nus so/_/de bzhin du nyi ma'i dkyil 'khor yang de lta bus 'jug pa'i phyir ro/_/des na yang skom pa'i dbang gis nyin re bzhin 'thung ba [#]bzhin du zhes bya ba ni sa dang klung gnyis la nyi ma'i
[\[236b.3\]]'od kyis gdungs pa'i drod kyis so/_/tsha ba dang skom pa'i dbang gis bsil [#]ba 'dod pas nyin re zhing 'thungs pa bzhin du [#]zhes bya ba de nyid bsgrub [#]pa'i phyir/_dpyid kyi dus kyi nyi ma 'bar ba dang /_/zhes bya ba'i tshigs bcad de sngar smos pa'i tshig rkang gi
[\[236b.4\]]don 'dis ston [#]te/_rgyu 'di gsum gyis chu skam par 'gyur gyi gzhan du ni ma yin no/_/khwa [#]rnams kyang zhes bya ba ni chu las ring du spyod pa'o/_/chu yang nyin re zhing zhes bya ba dang /_bros te 'gro ba'i lam yang med/_/ces bya ba'i tshigs bcad kyis ni
[\[236b.5\]]nya rnams rnam par 'jigs [#]pa'i rgyu ma lus par bstan te/_rgyu gsum gyis dgra las thar par mi 'gyur ba yin te/_dgra rnams stobs che zhing de'i gnas na 'dug pa dang /_de med kyang yul gzhan du 'gro bar mi nus pa dang /_de med kyang dgra dang nye bar gnas pa ste/_
[\[236b.6\]]rgyu 'di gsum yod pas gdon mi za bar nya rnams 'jigs pa'i rgyur ston to/_/[#]dgra rnams stobs che zhing /_gnas na 'dug pas skyabs med pa'i dbang du byas nas/_chu yang nyin re bri bar gyur/_/zhes bya ba'i tshigs bcad yin te/_sngar gnas pa'i chu zad pa
[\[236b.7\]]dang /_chu phyi ma ma byung bas so/_/tshigs bcad gnyis pas ni de yul gzhan du 'gro mi nus pa dang /_dgra dang nye bar gnas par bstan to/_/yul gzhan du 'gro bar mi nus pa'i rgyu ni gnyis te/_rang gi skyes bu'i byed pa'am/_gzhan gyi dpung sta gnyi ga [#]
[\[237a\]]
[\[237a.1\]]med pa'o/_/bdag cag brlag par dga' ba'i zhes bya ba'i tshigs bcad phyed kyis ni [#]dgra dang nye bar gnas pa ston to/_/nag po'i sprin rnams ri bo'i grib ma bzhin/_/zhes bya ba la sogs pa'i tshigs bcad lnga ni char 'bab pa'i rtags kyi dbang
[\[237a.2\]]du byas pa dang /_char 'bab [#]pa'i dbang du byas pa ste/_char 'bab pa'i rtags kyi dbang du byas nas/_nag po'i sprin rnams ri bo'i grib ma bzhin/_/zhes bya ba'i tshigs bcad dang /_'brug gi [#]rnga sgras rab tu dga' gyur [#]nas/_/zhes bya ba dang /_de yis char phab
[\[237a.3\]]mu tig gtor ba zhes bya ba 'di dag ni char phab pa'i rtags bstan to/_/'brug gi rnga sgra bzhin du zhes bya ba'i tshigs bcad 'di dag [#]go rims bzhin du gnas pa yin te/_de'i go rims ni rma bya rab dga' ze ba 'brel pa zhes bya ba'i 'og tu 'di bri bar bya'o/_/
[\[237a.4\]]de'i [#]char 'bab pa'i dus kyi rtags ni rnam pa lnga ste/_sprin langs pa dang /_'brug zer ba dang /_glog dang /_char dang /_rlung ste/_go rims ji lta ba bzhin sbyar bar bya'o/_/bab [#]pa'i dbang du byas na ni dpyid kyi dus la bab par rnam par spel kyang /_
[\[237a.5\]]dpyid kyi dus kyi tsha ba nye bar zhi ba ste/_char bab pas so/_/dpyid kyi dus la bab pas zhes bya ba 'dis ni char bab par byed pa bstan to/_/'di nyid sngar bstan pa'i rtags nyid la 'jug par 'dod pa yin te de bstan pa'i phyir/_char sprin 'brug sgra zab cing brtan[#]/_/
[\[237a.6\]]zhes smos te/_char sprin 'brug sgra zhes bya ba 'dis ni sprin dang 'brug sgra nyid bstan to/_/char pa'i rgyun [#]rnams zhes bya ba 'dis ni char bstan to/_/glog 'gyu [#]'bar ba zhes bya ba 'dis ni glog bstan to/_/ci'i phyir rlung 'dir ma smos she na/_rlung med par yang
[\[237a.7\]]'bab pa'i phyir te/_de ni de la 'jigs pa med pa'i phyir ro/_/slob dpon dpa' bos mdzad pa'i skyes pa'i rabs rgya cher bshad pa las nya'i skyes pa'i rabs so//_//brtson par bya ba ni goms par bya'o[#]/_/mi nus pa ni spro ba med pa'o/_/sgo nga'i sbubs nas
[\[237b\]]
[\[237b.1\]]byung nas zhag grangs mang po ma lon pa gang yin pa ste/_'dis na tshod bstan to/_/spu sar pa gdod skye ba gang yin pa des ni 'gro ba'i bya ba mi nus pa bstan to/_/rab tu rid pas zhes bya ba yang 'gro mi nus pa'i rgyu nyid de/_'dab gshog rnams kyang rgyas zhes bya ba ni
[\[237b.2\]]'phur du rung ba'i gshog pa yod pas so/_/thams cad za zhing zhes bya ba ni kha zas ci yang rung ba za ba ste/_des na mi 'chi zhing brtas par 'gyur te/_bcom ldan 'das kyis kyang gsungs pa/_brkam zhing bya rog ltar dpa' ba/_/ngo tsha med pa legs par
[\[237b.3\]]'tsho/_/brnab cing spyi brtol che ba yi/_/'tsho ba shin tu nyon mongs ldan/_/zhes bya ba ni chos ma yin pa byed pa'o/_/rtag tu skyon med 'tshol [#]ba dang /_/zhum zhing bag dang chas pa dang /_/'tsho ba skyon med lta ba dang /_/ngo tsha shes pa'i 'tsho mi bde/_/chos
[\[237b.4\]]dang ldan pas chos shes pa'i phyir ro/_/gar gyi khyad par mdzes pa yin pas gar mdzes pa'o/_/ming don med pa gang yin pa de ni ming don med pa'o/_/ming don med pa'i rkang pa gang yin pa de ni rkang pa ming don med pa'o/_/rkang pa ni 'gro bar byed pas na rkang pa ste/_de'i nus pa med pa'i phyir ming don med
[\[237b.5\]]pa nyid de/_'dis ni 'gro bar mi nus pa'o/_/bdag gi rkang pa ming don med pa dang /_'dab ma med pa 'di gnyis kyis 'gro bar mi nus par bstan to/_/pha ma gnyis kyang zhes bya ba ni/_pha dang ma gnyis so/_/byer zhes bya ba ni yul gzhan du song ba ste/_'dis ni
[\[237b.6\]]bral bar ston to/_/bdag kyang re zhig 'di lta bu'i gnas su gyur pa ste/_khyod la mgron [#]byar rung ba ci yang med/_/ces bya ba 'dis ni khyod kyi [#]'ong ba yang rgyu med pa yin no zhes bstan to/_/[#]de bas na zhes bya ba ni [#]rgyu de gnyis na'o/_/rgya mtsho zhes bya ba dang /_bdag la phan
[\[237b.7\]]par 'dod pa zhes bya ba gnyis kyis ni dpe smos pa yin te/_sems can dang sems can ma yin pa'i dpe rnam pa gnyis bstan te/_de dang rigs mi mthun pa dper rab tu grags pas chos mthun pa'i dpe bstan pa'i phyir ro/_/slob dpon dpa' bos mdzad pa'i skyes pa'i
[\[238a\]]
[\[238a.1\]]rabs rgya cher bshad pa las bya sreg pa'i phru gu'i skyes pa'i rabs so//_//nyes pa du ma 'byung ba zhes bya ba ni nyes pa du ma bskyed pa'i phyir zhes bya ba'i don to/_/shin tu ma rung bar gyur pa'i [#]phyir zhes bya ba ni gnod pa ste/_gzhan
[\[238a.2\]]dag pas shin tu sdig par 'byung ba'i phyir ro/_/dge ba rnams zhes bya ba ni byang chub sems dpa'o/_/snying rje chen pos yongs su bsgos pa'i blo zhes bya ba ni snying rje chen pos spags pa ste/_'dis ni bsam pa phun sum tshogs pa bstan to/_/gzhan la
[\[238a.3\]]phan zhing bde ba byed pa la dga' ba zhes bya ba 'dis ni sbyor ba phun sum tshogs pa bstan to/_/bsod nams spel ba nyams su len pa zhes bya ba ni bsod nams kyi tshogs spel zhing sgrogs pa'o/_/sbyin pa dang dul ba dang zhi ba zhes bya bas ni pha rol tu phyin
[\[238a.4\]]pa gsum bstan te[#]/_sbyin pas ni sbyin pa'i pha rol tu phyin pa bstan to/_/dul bas ni tshul khrims kyi pha rol tu phyin pa bstan to/_/zhi ba ni khro ba nye bar zhi ba'i mtshan nyid de/_bzod pa'i pha rol tu phyin pa bstan to/_/sogs pa smos pas ni brtson 'grus
[\[238a.5\]]kyi pha rol tu phyin pa bstan te[#]/_bsod nams dang ye shes kyi tshogs gnyi ga la 'jug pa'i phyir ro/_/phun sum tshogs kyang zhes bya ba ni lha'i dbang po'i go 'phang thob ste longs spyod ci 'dod pa dang ldan par gyur kyang ngo /_/snying rje'i dbang du gyur pas zhes bya
[\[238a.6\]]ba ni sngar bstan pa'i bsam pa phun sum tshogs pa bstan to/_/'jig rten gyi don la brtson pa lhod par ma gyur [#]to zhes bya ba [#]ni sngar bstan pa'i sbyor [#]ba phun sum tshogs pa bstan to/_/dpal dang ldan pa nyid chang yin pas dpal ldan chang gi [#]zhes pa'o/_/
[\[238a.7\]]des myos pa ni dpal ldan chang gis myos bzhin na'o/_/dpal dang ldan pa chang gis sems [#]yongs su dkrugs te bdag gi don yang 'dor ba ni bag med pa'o/_/bag yod rnams ni zhes bya ba ni bag dang ldan pa yin te/_tshul khrims dang gzhan gyi don
[\[238b\]]
[\[238b.1\]]du'o/_/bag yod pa nyid du bstan pa'i phyir/_sdug bsngal mang pos gdungs pa'i sems can la/_/zhes smos te/_'di'i bsdus pa'i don ni snying rje dang /_brtan pa dang shes rab kyi yon tan dang ldan pa'i phyir gzhan gyi don spyod pa yongs su mi brjed [#]pa'o/_/
[\[238b.2\]]sems can la brtse zhing rang gi bde ba la ma chags pa dang /_brtan pa la gnas pa'i spyod pa dang /_shes rab kyi rang bzhin shes pas so/_/snying rje ba ni mi dge ba'i lam las bzlog pa don du gnyer ba'o/_/byams pa ni phan pa dang bde ba la sogs [#]pa'o/_/
[\[238b.3\]]mthu che ba'i mig gis zhes bya ba ni lha'i mig gis so/_/mi dge ba'i bshes gnyen la brten pa'i skyon gyis zhes bya ba ni rkyen gyis [#]'byung ba'i phyir rang nyid kyis ni ldog par mi nus pa nyid de/_de bas na skyon zhes bstan to/_/blon po dang 'bangs su bcas par zhes
[\[238b.4\]]bya ba ni skye bo mang po la gnod pa yin te/_de'i rkyen gyis so/_/de la zhes bya ba ni chang 'thung ba la'o/_/skyon du yang mi lta bar gyur pa zhes bya ba ni/_skyon du lta ba'i nus pa las nyams par ston to/_/skyon che ba zhes bya ba 'dis ni de nyid ston par byed pa yin no/_/
[\[238b.5\]]'di dag thams cad ni bsam pa'i don gyi rgyu yin te/_'thungs na thog mar rab tu zhim zhes bya ba 'di dag [#]smras so/_/thog mar zhim pa ni skyon du lta ba la rmongs pa yin te[#]/_phyi nas rjes su 'brel pa'i nyes pa la ni rmongs par gyur pas so/_/legs par 'gyur
[\[238b.6\]]ba zhes bya ba ni mngon par mtho ba dang /_nges par legs pa gnyis la gzung ngo /_/yang na log pa'i lam bzhin zhes bya ba ni lam ngan pa bzhin du'o/_/cung zad rtsub pa zhes bya ba ni cung zad rtsub pa'o/_/ral pa'i thor tshugs yin pas na skra'i thor tshugs so/_/gyen du mdud [#]
[\[238b.7\]]pa'i phyir 'khyil ba'o/_/cung zad rtsub pa yang yin la 'khyil pa yin pas cung zad rtsub la 'khyil ba'o/_/skra'i thor tshugs cung zad rtsub la 'khyil ba ga la yod pa de ni skra'i thor tshugs cung zad rtsub pa 'khyil ba can no/_/shing gi shun lpags dang /_ri dgas a dzi na'i pags pa
[\[239a\]]
[\[239a.1\]]gnyis gyon pa'o/_/chang gis gang ba ni chang gis gang ba ste/_bum pa yang mngon par sprul lo/_/rim gro bskyed pa zhes bya ba ni 'dra ba'i rim gro bskyed pa ste/_rjes su mthun pa'i rim gro zhes bya ba'i don to/_/me tog gi phreng ba mgul na bkod
[\[239a.2\]]pa gang yin pa de ni me tog gi phreng ba mgul [#]na bkod pa'o/_/rgyan gyis brgyan pa yin te/_gang gis she [#]na/_bum pa'i rgyan gyis te/_bum pa'i rgyan ni rna ba la brgyan pa'o/_/khyod kyi sku zhes bya ba ni cha byad do/_/de bas na zhes bya ba ni 'og nas bstan pa'i
[\[239a.3\]]rgyus so/_/khyed cag 'jig rten gzhan la mi 'jigs shing zhes bya ba la sogs pa yin pa'i phyir ro/_/nged la zhes bya ba ni mi rnams la'o/_/khyod lta bu zhes bya ba ni lha'o[#]/_/'di ni chu dang zhes bya ba la sogs pa'i tshigs bcad de ni [#]chang 'thung ba'i
[\[239a.4\]]phyir gzhan ltung [#]bar bya ba la zho la sogs pa mi 'dod pa yin pas de dag gis dga' ba ma yin pa bstan pa'i phyir dang /_chu la sogs pa [#]'jig rten pa dag la rab tu bsngags pa yin te/_des na [#]'di dag smos so/_/gang gong du bstan pa de la skyon
[\[239a.5\]]du yang mi lta bar 'gyur la/_chang 'thung ba yang skyon che bar mthong nas zhes bya ba ni chang gi skyon che bar [#]yang dag par bstan pa'i phyir tshigs bcad bcu bdun gyis bstan pa ste/_de la chang gi skyon yang rnam pa gnyis te/_mthong ba'i chos kyi dang /_de
[\[239a.6\]]las skye pa gzhan pa'o/_/de la [#]mthong ba'i chos kyi nyes dmigs kyi dbang du byas nas tshigs bcad bcu gsum yin te/_mthong ba'i chos kyi skyon la yang rnam pa gnyis te/_bya ba mi 'phel ba'i skyon shi ba ltar gyur pa dang /_bya ba ma yin pa la 'jug pa
[\[239a.7\]]myos pa ltar gyur pa'o/_/de la bya ba mi 'phel ba'i skyon gyi dbang du byas pa'i go rims mdor bstan pa ni tshigs bcad gcig go/_/'jig rten pha rol gyi nyes dmigs kyi dbang du byas pa'i go rims mdor bstan pa yang tshigs bcad gcig go/_/de la bya ba mi
[\[239b\]]
[\[239b.1\]]'phel ba'i dbang du byas pa'i tshigs bcad bdun po rnams bsdus pa'i don ni 'di yin te/_slob dpon btsun pa gzhan la phan pa'i [#]dbyangs kyis mdo sde rgyan gyi nang du chang 'thung ba'i nyes pa'i dbang du byas nas gsungs te/_de ni tshigs bcad 'di dag bsdus
[\[239b.2\]]pa'i don yin te/_ji skad du/_gang zhig [#]'thungs pas lus rnyog dran 'phrog [#]tshul las 'da' ba dang /_/blo rmongs ngo tsha'i chos gcod 'du shes nyams shing rigs bslad 'gyur/_/dga' mchog nyams shing [#]zhe sdang skyed par byed pa gang zhig gis/_/'thungs
[\[239b.3\]]na myos par 'gyur zhing dran nyams de ni 'chi bzhin gnas/_/zhes bshad do/_/de bas na tshigs bcad 'di'i go rims kyis mtshon pa 'dis ni/_gang zhig 'thungs na ra ro blong nas zhes bya ba la sogs pa'i tshigs bcad dag gi don bstan pa yin no/_/
[\[239b.4\]]lus rnyog ces bya ba dang /_dran pa 'phrog pa dang /_tshul las 'da' ba zhes bya ba ni gang gi phyir 'chi bar gyur [#]na yon tan 'di dag nyams pa yin te/_de bzhin du chang 'di 'thungs [#]na yang ra ro blong nas gom pa dbang med 'dor zhing 'gro ba dang /_yul
[\[239b.5\]]phyogs ma 'dris par yang 'khyam zhing rdeg 'chos zhes bya ba yin te/_'dir ni sngar bstan pa'i lus rnyog ces [#]bya ba de bstan pa yin no/_/dran pa nyams pa zhes bya ba 'dis ni gong du bstan pa'i dran pa 'phrog cing zhes bya ba de nyid ston to/_/bza' dang mi bza'i [#]
[\[239b.6\]]dpyad pa med par de dang de dag zar 'gyur ba/_/zhes bya ba 'dis ni gang gong du bstan pa'i tshul las 'da' ba zhes bya ba de ston to/_/tshigs bcad kyi don gang sngar bstan pa'i ngo tsha'i chos gcod ces bya ba de'i dbang du byas nas tshigs bcad gnyis yin te/_gang
[\[239b.7\]]gis bdag gi sems la dbang med ces bya ba dang /_'thungs na gang gis bdag gi [#]ngo tsha 'os pa 'da' dor/_/zhes bya ba'i tshigs bcad gnyis te/_ngo tsha'i chos zhes bya ba ni khrel yod pa yang 'di yin no/_/sngar bstan pa'i blo rmongs par byed ces bya ba 'di ni khrel
[\[240a\]]
[\[240a.1\]]med pa'i dbang du byas nas gsungs pa ste/_gang gis bdag gi sems la dbang med blo nyams rnam par 'khyam/_/zhes bya ba'i tshigs bcad yin no/_/gang gi phyir shi na ni blo la khrel yod pa med de/_des na bdag gi sems la dbang
[\[240a.2\]]med blo nyams rnam par 'khyam/_/zhes te/_'di [#]ni gang sngar bstan pa'i blo rmongs par byed ces bya ba de nyid bstan to/_/phyugs dang 'dra bar blun zhing dgra bos 'phyas kyang byed [#]par 'gyur/_/gang gis 'dun sar gar byed 'gyur zhing rang gi khar rnga brdung /_/zhes
[\[240a.3\]]bya ba'i tshig 'di gnyis kyis ni khrel yod pa gcod par bstan to/_/ngo tsha'i chos gcod pa'i dbang du byas nas 'thungs na gang gis bdag gi ngo tsha 'dor zhes [#]bya ba'i tshigs bcad yin te/_bdag gi ngo tsha ba ni mdzes [#]pa yin te/_bdag nyid la ltos [#]nas 'dzem pa
[\[240a.4\]]la bdag gi ngo tsha ba zhes brjod de bdag gi dbang du byas nas/_kha na ma tho ba la 'dzem [#]pa zhes bya ba'i tshig gis so/_/gang 'thungs na ni zhes bya ba'i tshigs bcad 'di ni gang gong du bstan pa'i 'du shes nyams par 'gyur zhes bya ba de'i dbang
[\[240a.5\]]du byas pa ste/_'du shes nyams par gyur pa ni/_/dran pa med par zhes bya ba'i tshig gis so/_/gang zhig [#]'thungs na myos te zhes bya ba'i tshigs bcad kyis ni gang gong du bshad pa'i rigs bslad ces bya ba de'i dbang du byas pa ste/_'di
[\[240a.6\]]ltar bud med la 'phyos par gyur pas rigs bslad par 'gyur ro/_/gang zhig 'thungs na myos pas dran brlag ste/_/zhes bya ba'i tshigs bcad 'dis ni dga' mchog nyams zhes bya ba de'i dbang du byas pa ste/_me [#]byung nas zhes bya ba'i tshig gis so/_/gang
[\[240a.7\]]la chags na dpal gyi gzhir gyur rigs/_/zhes bya ba'i tshigs bcad 'dis ni zhe sdang skyed par byed pa de'i dbang du byas pa ste/_gang gi phyir zhe sdang las ni [#]rigs gcod par byed pas so/_/glo bur du du zhing zhes [#]bya ba la sogs pa'i tshigs bcad drug gis ni/_gang
[\[240b\]]
[\[240b.1\]]zhig 'thungs na bya ba nyams shing [#]bag tsha ba med chos mi spyod/_/don med phung khrol shes shing 'dul dang mi ldan brnyas la gnas min rdeg_/ngu la rmongs shing smra dang 'don zlos dgod [#]byed smyo 'gyur yon tan dag_/ma lus 'phrog byed ya rabs ngo tsha can dag su
[\[240b.2\]]zhig 'thung bar [#]byed/_/ces bya ba'i tshigs bcad 'di ni bsdus pa'i don yin te/_de las glo bur du ngu[#] zhing 'dug la zhes bya ba'i tshigs bcad 'di ni brnyas pa la sogs pa [#]de'i dbang du byas pa yin no/_/rgas par gyur kyang gang gi [#]sems nyams shing /_/zhes bya
[\[240b.3\]]ba'i tshigs bcad 'di ni 'dul dang mi ldan zhes bya ba de'i dbang du byas pa'o/_/gang gi nyes pas sngon gyi lha rnams zhes bya ba'i tshigs bcad 'di ni bya ba nyams zhes bya ba de'i dbang du byas pa yin no[#]/_/mi bden pa yang bden pa bzhin du ngo mthon smra[#]/_/zhes bya ba'i
[\[240b.4\]]tshigs bcad 'dis ni chos mi spyod ces bya ba dang /_phung khrol don med shes shing zhes bya ba de'i dbang du byas pa'o/_/de la mi bden pa yang bden pa bzhin du ngo mthon [#]smra/_/zhes bya ba dang /_mi bya ba yang bya ba bzhin du [#]dga' bzhin byed/_/ces bya ba'i
[\[240b.5\]]tshigs bcad phyed po [#]'dis ni chos mi spyod ces gang bstan pa de nyid bstan pa yin no/_/gang gi lan gyis yod med phyin ci log tu shes/_/zhes bya ba 'dis ni phung khrol don med ces bya ba sngar bstan pa de nyid bstan to/_/myos gyur [#]rig sngags zhes bya ba'i tshigs bcad
[\[240b.6\]]'dis ni gang sngar bstan pa'i gnas min rdeg cing myos 'gyur yon tan 'phrog byed ya rabs su zhig 'thung bar byed/_/ces bya ba [#]de dag gi dbang du byas pa'o/_/gang gis blo ni rab tu nyams gyur nas/_/zhes bya ba'i tshigs bcad 'di ni bag tsha ba med ces
[\[240b.7\]]bya ba gang [#]bstan pa de'i dbang du byas pa'o/_/'dir bag tsha ba med pa ni mi 'jigs pa ste/_mtshams med pa lnga'i las kyis ngan 'gror 'gro bas zhes bya ba'i don te/_tshigs bcad 'di gnyis kyi don mdo sde rgyan las blangs pa yin te/_gzhung rab tu mangs
[\[241a\]]
[\[241a.1\]]kyis dogs pas skabs [#]ma yin pa mang po ni 'dir ma bris [#]so/_/'di dag gi go rims kyi rgyu ni dang por lus dang zungs ni gzhi yin pa'i phyir lus dri ma can du byed pa zhes bstan pa de nyid do/_/de'i 'og tu ni dran pa gtso bo yin pa'i phyir ro/_/lus
[\[241a.2\]]dang dran pa nyams pa'i 'og tu ni tshul khrims dang mthun pa'i rigs [#]zhes bya ba'i dbang du byas nas smras pa'o/_/de'i 'og tu khrel yod pa dang ngo tsha shes pa ni 'jig rten bsrungs pa'i [#]phyir ro/_/gnyis po de'i 'og tu ni 'du shes nyams pa'o/_/de nas rigs bslad
[\[241a.3\]]par gyur pa ni sems can thams cad kyi nyes pa'i rgyu yin pa'i phyir ro/_/da ni dga' mchog nyams zhes bya ba dang /_zhe sdang skyed pa zhes bya ba de gnyis smos pa yin te/_skye bo nye du dang nye du ma yin pa rnams kyang gcig la gcig [#]rnam par 'jig pa'i rgyu yin
[\[241a.4\]]pa'i phyir ro/_/de ltar re zhig tshigs bcad bdun gyi go rims kyi rgyu bstan nas/_da ni tshigs bcad drug gi go rims kyi rgyu bstan par bya ste/_gzhan dag la brnyas pa yin pas yongs su brnyas pa ste/_de brnyas pa byung [#]ba'i rgyu'o/_/de'i 'og tu 'dul
[\[241a.5\]]dang mi ldan pa yin no/_/de'i 'og tu ni bya ba nyams pa'o/_/de'i 'og tu ni chos mi spyod par ro/_/de'i 'og tu ni tshul khrims mi shes pa ste/_mi'i 'jig rten du skal ba nyams pa yin na yang ngan par gyur pa dang /_'jig rten pha rol tu yang mtshams med
[\[241a.6\]]pa'i las kyi rgyu 'di 'byung ba'o/_/de ltar tshigs bcad drug gi go rims kyi rgyu 'di dag go/_/de ltar tshigs bcad bcu gsum po 'di rnams kyi [#]don bsdus pa'i tshigs bcad gcig ste/_mi yi bdag po chang 'di de 'dra yang /_/zhes bya ba yin no/_/da ni 'jig
[\[241a.7\]]rten pha rol gyi nyes dmigs kyi dbang du byas nas/_/gang zhig bsten [#]na ngan pa spyod par 'gyur/_/zhes bya ba dang /_chang de nyung ngu 'thungs kyang zhes bya ba'i tshigs bcad gnyis te/_gang zhig bsten na rab tu 'jigs par ltung /_/zhes bya ba ni gang [#]sngar bstan ma
[\[241b\]]
[\[241b.1\]]thag pa'i gang zhig blo ni rab tu nyams [#]gyur nas/_zhes bya ba'i tshigs bcad de'i mtshams med pa'i las kyis ngan song gi 'gro bar 'jug pa yin te/_las de byas nas dmyal ba la sogs pa'i ngan song rnam pa gsum du 'gro bar [#]'gyur te/_de ltar 'gro ba'i
[\[241b.2\]]las kyang chung ngu dang 'bring dang chen po'i dbye bas so/_/bsten pa zhes bya ba ni chang bsten pa'o/_/ngan pa spyod par 'gyur zhes bya ba ni lus kyi las la sogs pa rnam pa gsum ngan par spyod par 'gyur ba'o/_/yang na/_gang zhig bsten na ngan par [#]spyod par
[\[241b.3\]]'gyur/_/zhes bya ba ni chang 'thung ba nyid [#]ngan pa spyod par 'gyur ba nyid de/_de nyid shas che ba la sogs pa bstan pa 'dis na chang 'thung ba nyid kyis ngan song gsum du 'gro ba yin no/_/yi dwags dbul bar 'gyur zhes bya ba la/_dbul ba zhes smos
[\[241b.4\]]pa ni yi dgas rdzu 'phrul che ba dag ma yin pa'i don te/_gang gi phyir de ni lha'i 'byor pa lta bur [#]rjes su myong ba yin te/_chang 'thung ba ni nyes pa che ba yin pas gcig tu mi 'dod pa'i 'bras bu bskyed pa yin pa'i phyir yi dgas rdzu 'phrul che ba dag tu
[\[241b.5\]]skye ba ni mi rigs so/_/ji ltar chang 'thung ba ngan pa la spyod pa yin zhe na/_de'i phyir slob dpon btsun pa gzhan la phan pa'i dbyangs kyis bshad pa/_mi 'tshe mi rku 'khrig pa mi spyod pa/_/lus kyi dge ba byas pa [#]gsum yin no/_/'brel med phra ma
[\[241b.6\]]brdzun [#]dang tshig rtsub spong /_/ngag gi dge ba rnam pa bzhin yin no/_/chang 'thung spong ba 'di ni sdom pa brgyad pa ste/_/gang tshe kun du 'tsho ba dge ba ldan gyur pa/_/de tshe tshul khrims cho ga gnas par gyur pa yin/_/de las [#]tshul khrims 'chal par mkhas
[\[241b.7\]]pas bshad/_/de bas na chang 'thung ba [#]ni ngan par spyod pa nyid do/_/de ltar re zhig 'thung bas [#]ni ngan song gsum du 'gro ba'i rnam par smin pa'i 'bras bu bshad nas/_da ni rgyu mthun [#]pa'i 'bras bu'i dbang du byas nas/_chang de nyung ngu 'thungs kyang zhes bya
[\[242a\]]
[\[242a.1\]]ba'i tshigs bcad yin te/_nyung ngu zhes bya ba ni chung ngu dang 'bring dang shas che bas chang 'thung ba gsum gyi las kyi rnam par smin pa ste/_shas cher [#]'thungs pa'i rnam par smin pas ni sems can dmyal bar skye bar 'gyur ro/_/'bring
[\[242a.2\]]du 'thungs pas ni dud 'gro'o/_/chung ngu 'thungs pas ni yi dwags su skye bar 'gyur ro/_/de nyung ngu 'thungs pa'i rnam par smin pas mi'i nang du skyes kyang zhes bya bas ni chung ngu 'thungs pa'i rnam par smin pas yi dgas kyi 'bras bu rjes su myong nas [#]gal te mi
[\[242a.3\]]rnams kyi nang du skal ba mnyam [#]par skyes na yang tshul khrims lta ba nyams zhes smos pa yin te/_tshul khrims kyis phongs pa dang /_lta bas phongs par 'gyur ba yin no/_/rgyu mthun rgyu dang 'dra ba'o zhes bya ba'i tshig gis chang 'thungs pa na'o/_/tshul
[\[242a.4\]]khrims nyams par 'gyur ba dang /_blo yang rnam par rmongs pa yin te/_de bas na mir skyes na yang tshul khrims dang lta ba gnyis kyis phongs pa yin te/_rgyu dang 'dra ba yin pa'i [#]phyir 'bras bu yang tshul khrims dang lta ba nyams par 'gyur ba yin te/_
[\[242a.5\]]phyis kyang gsum po gang yang rung ba dag tu skye bar 'gyur ro/_/da ni thams cad kyis bsdus pa'i don gyi tshigs bcad tshul khrims nyams par 'gyur zhing zhes bya ba'i tshigs bcad bstan pa yin te/_tshul khrims nyams pas ni ngan 'gro dag tu shin tu
[\[242a.6\]]yun ring por sdug bsngal bar 'gyur ba yin te/_'dis ni 'jig rten pha rol gyi nyes dmigs bstan to/_/gtam ngan zhes bya ba 'dis ni [#]mthong ba'i chos kyi nyes dmigs yin te/_gang gi phyir grags pa ni mthong ba'i chos kyi phun sum tshogs pa yin te/_gzhan
[\[242a.7\]]dang 'brel pa'i phyir ro/_/'jig rten 'di'i phun sum tshogs pa thams cad kyi rgyu ni grags pa yin te/_med na ni rgyu med pa'i phyir ro/_/ngo tsha med cing blo gros dri ma can du 'gyur/_/zhes bya ba la/_ngo tsha zhes smos pas ni ngo tsha shes pa dang khrel yod pa gnyis gzung
[\[242b\]]
[\[242b.1\]]ngo /_/blo gros dri ma can du 'gyur/_/zhes bya ba ni lta bas [#]phongs par 'gyur ba'i phyir ro/_/'di gnyis kyis kyang tshul khrims grags pa nyams par byed pa yin no/_/rgyu bzhi po 'di dag gis ni 'jig rten pha rol gyi phun sum tshogs pa'i rgyu nyams par bstan te/_bzhi
[\[242b.2\]]po 'di'i nang du nyes pa thams cad 'dus pa'i phyir yon tan thams cad nyams par bstan te/_de nyid kyi phyir smras pa/_/yon tan de dang de dag nyams/_/zhes smos so/_/de bas na [#]zhes bya ba ni chang 'thung ba nyid skyon chen po yin pa'i phyir ro/_/chang 'thungs pa'i [#]nyes pa khong
[\[242b.3\]]du chud par byas pa zhes bya ba ni gang sngar bstan pa'i de la skyon du yang [#]mi lta bar gyur la zhes bya ba de nyid bstan pa yin te/_skyon du mi lta ba zhes bya ba ni chang 'thung ba la chags pa'i skyon yongs su ma shes pa'i phyir ro/_/zhen pa med par 'gyur zhes [#]bya ba ni de la zhen
[\[242b.4\]]pa med pa'i rgyu yin pa byas nas de'i nyes pa bstan pa'i phyir brtsams pa ni nyes pa de bsgrubs [#]pa yin no/_/byams pa'i pha ma zhes bya ba 'di'i bsdus pa'i don ni mi'i 'jig rten gnyen bshes phan par ston pa ni gsum zhig yod de[#]/_bde bar 'dod pa dang /_phan par 'dod pa
[\[242b.5\]]dang /_thabs ston pa'o/_/gang de gsum gyi yon tan dang ldan par ston pa yin te/_bde bar 'dod pa ni pha ma'o/_/phan par 'dod pa ni bla ma'o/_/thabs ston pa ni thabs dang bsam pa dang bag la nyal shes pa ste thub pa'o/_/gsum po de dang 'dra bar ston pa'i phyir
[\[242b.6\]]gsum po de dang mnyam pa'o/_/yul gru mchog la sogs pa'i nor ni nga mi 'dod de/_de ci'i phyir zhe na/_lha'i dbang po yin pa'i phyir ro/_/rgyu gong ma gnyis kyi lan ni 'di yin te/_phan par smra la mchod par [#]byed/_/ces bya ba ni [#]tshigs bcad phyed des grags dang
[\[242b.7\]]dpal zhes bya ba'i tshig bcad 'di gnyis kyis ni mthong ba'i chos kyi phan yon bstan to/_/dpal zhes bya ba ni rnyed pa yin te de'i bde ba'o/_/de yang zhes bya ba ni mthong ba'i chos dang /_'jig rten pha rol gyi bde ba yin no/_/de nyid smras pa/_nga'i lung [#]la zhes bya ba [#]ni
[\[243a\]]
[\[243a.1\]]mtho ris su 'gro bar byed pa ste/_'jig rten pha rol gyi bde ba thob par byed pa'o/_/yang na bde ba de yang 'thob/_/ces bya ba ni mthong ba'i chos nyid kyi yin no/_/nga yi lung la brten zhes bya ba 'di ni 'jig rten pha rol la bde ba 'thob
[\[243a.2\]]pa'i tshig go_/slob dpon dpa' bos mdzad pa'i skyes pa'i rabs rgya cher bshad pa las bum pa'i skyes pa'i rabs so//_//tshul khrims kyi gnyen por 'gyur zhing gnod pa zhes bya ba la 'dir gnyen por zhes [#]smos pa ni tshul khrims kyi mi mthun pa'i
[\[243a.3\]]phyogs su gzung ste/_tshul khrims kyi mi mthun pa yin pas des na gnod pa yang yin no/_/phyug po'i rigs 'tsho ba'i tshul dang spyod pa phun sum tshogs pa zhes bya ba 'dis ni bdag gi skye ba cho rigs phun sum tshogs par bstan to/_/cho rigs mthon
[\[243a.4\]]po la dga' ba rnams kyis gnyen bya bar gsol ba btab pa [#]zhes bya ba 'di ni [#]'das pa'i dus kyi tshul khrims kyi pha rol tu phyin pa'i 'bras bu'o/_/dge sbyong dang bram ze rnams kyi re ba'i gnas su gyur pa zhes bya ba la sogs pa bzhis ni ma 'ongs pa'i longs
[\[243a.5\]]spyod chen po'i 'bras bu'i rgyur gyur pa ste/_sbyin pa'i pha rol tu phyin pa bstan to/_/ma 'ongs pa'i skye bar g.yog 'khor mang ba'i 'bras bur gyur pa ste/_slong ba rnams kyis bzod pa'i pha rol tu phyin pa bstan to/_/dpal gyi gzhir gyur pa zhes bya bas
[\[243a.6\]]ni 'das pa'i tshe rabs kyi sbyin pa'i pha rol tu phyin pa'o/_/rgyal pos bskur sti bya zhing phan 'dogs pa'i 'os su gyur pa zhes bya ba la/_phan btags pa zhes bya ba ni g.yog 'khor gyi sbyin pa la sogs pa'o/_/bkur sti ni gdugs la sogs pa sbyin
[\[243a.7\]]pa'o/_/'jig rten pas mngon par bkur ba zhes bya ba dang de gnyis kyis ni 'das pa'i skye ba'i bzod pa'i pha rol tu phyin pa'i 'bras bu bstan to/_/de bzhin du sbyin pa dang /_tshul khrims dang /_bzod pa'i mtshan nyid do/_/bsod nams kyi tshogs kyi 'bras
[\[243b\]]
[\[243b.1\]]bu yang rnam pa gsum las longs spyod chen po'i bdag nyid dang /_'khor bar g.yog 'khor phun sum tshogs pa'i mtshan nyid ni rgyal po'i rigs dang /_phyug po'i rigs zhes bya bas bstan to/_/'jig rten pas [#]bsngags pa'i rig pa'i gnas rnams la ni bslabs/_
[\[243b.2\]]sgyu rtsal gyi thabs rnam pa sna tshogs la ni blo gsal bar gyur zhes bya ba 'dis ni ye shes kyi tshogs kyi 'bras bu bstan to/_/lus byad bzang po skye bo'i mig tu sdug_/ces bya ba 'dis ni tshul khrims kyi pha rol tu phyin pa'i 'bras bu bstan to/_/chos dang mi 'gal
[\[243b.3\]]bar 'jig rten gyi tshul la mkhas pas [#]zhes bya ba 'dis ni sbyin pa dang /_bzod pa'i pha rol tu phyin pa la 'jug pa'o/_/'jig rten pa rnams kyi nang mi bzhin du [#]snying la chags par gyur to zhes bya ba 'dis ni bzod pa'i pha rol tu phyin pa'i 'bras bu'o/_/gzhan
[\[243b.4\]]bsod nams kyi tshogs thams cad ni cho rigs mtho ba'i khyad par nyid kyis bstan te yang mi brjod do/_/[#]skyon dang yon tan gnyis brtag pa ni skyon dang yon tan la brtags pa ste/_skyon dang yon tan la brtan pa dang /_skyon dang yon tan la smra ba'o/_/skyon dang yon tan
[\[243b.5\]]la brtags nas nang mi'am phyi mi rnams kyis bkur sti'am smad par bya ba yin te/_skyon la brtags nas ni nang mi 'am phyi mi gang yang rung bas bkur ba ma yin pa'i gnas su 'gyur ro/_/de sngon rab tu byung ba la goms par byas pas zhes bya ba ni tshe rabs snga ma la
[\[243b.6\]]'dris par byas pa'i [#]phyir ro/_/rab tu byung ba la goms par byas pas zhes bya ba 'dis ni rgyu'i [#]'bras bu ston to/_/tshol ba zhes bya ba 'dis ni rkyen gyi 'bras bu las brtsams pa yin te/_tshul bzhin yid la byed pa'i rkyen gyis te/_gtso gzhan gyi sgra'i rkyen
[\[243b.7\]]gyis bdag nyid tshul bzhin yid la byed pa zhes bya ba'i tshig gis so/_/tshol ba'i sdug bsngal zhes bya ba 'dis ni mthong ba'i chos kyi nyes dmigs kyi dbang du byas pa'o/_/chos dang 'gal ba ni 'jig rten pha rol gyi yin te/_log pa'i 'tsho ba ste/_khyim na gnas shing mi dge ba'i las kyis
[\[244a\]]
[\[244a.1\]]bskyed pa'i phyir ro/_/bde 'byung gnas zhes bya ba ni/_'jig rten gnyi gar bde ba 'byung ba nyid yin te/_dka' thub kyi nags tshal na ni tshol ba dang chos dang [#]'gal ba'i sgrub pa med pa'i phyir ro/_/khyim rdzas dang dbyig brgya stong du ma yod pa de yang
[\[244a.2\]]bshes gnyen dang /_dge sbyong dang /_bram ze dang /_phongs pa dang /_slong ba rnams la ji ltar rigs pa zhes bya ba ni ji ltar 'os par btang zhing rab tu byung ba ste/_tshig 'dis ni ci zhig ston pa yin zhe na/_theg pa chen po'i yan lag nyid du bstan pa ste/_
[\[244a.3\]]gang gi phyir byang chub sems dpa' log par spyod pa rnams la chags pa med pa'i phyir te/_de bas na sbyin pa ni byang chub sems dpa' rnams kyi theg pa chen po nyid do/_/pha rol tu phyin pa rnams kyang ci rigs par theg pa chen por brjod do/_/don rnam pa
[\[244a.4\]]gzhan du na yul rnams la chags pa med pa'i lam ni sbyin pa ste/_gtong ba la goms [#]pas chags pa dang bral ba'i phyir ro/_/de ltar sbyin pa ni byang chub sems dpa' rnams kyi lam mo/_/de bzhin du pha rol tu phyin pa gzhan dag kyang [#]ci rigs par
[\[244a.5\]]brjod par bya'o/_/bsam gtan gyi yon tan la goms pas [#]zhes bya ba ni bsam gtan nyid yon tan yin te/_yon tan gzhan thams cad kyi rgyur gyur pa'i phyir ro/_/de bas na de la goms pa'o/_/rna ba dang snying tshim par byed pa'i tshig yin te/_tshig
[\[244a.6\]]di'i don ni chos ston pa na grong khyer pa'i skad dang /_snyan cing 'jebs pa dang /_rnam par gsal ba dang /_rnam par rig par bya ba dang /_mnyan par 'os pa dang /_mi gnas pa dang /_mi mthun pa med pa dang /_mi gsal ba med pa ste/_gang mdo'i don [#]de nyid 'dir
[\[244a.7\]]yang rna ba dang snying tshim par byed pa yin te/_de yang gsung rgya che bas rnar snyan pas [#]yongs su tshim par byed pa yin no/_/rna ba dang snying tshim par byed pa zhes bya ba 'dis ni snyan par ston pa yin te/_skad snyan cing 'khor yongs su tshim par byed pas grong khyer pa'i snyan pa'i
[\[244b\]]
[\[244b.1\]]tshig gis brjod do/_/de bas na rna ba dang snying tshim par byed pas zhes bya ba 'dis ni 'jebs par ston te/_snyan cing 'jebs pa'o/_/des na snying tshim par byed pa'i tshig la mkhas pa mngon par smra ba yin te/_des rnam par rig par bya ba yin par de bstan te/[ #]gang
[\[244b.2\]]gi phyir rnam par rig par bya ba ni bshad pa'i don rnam par shes pa'i bya ba yin pas mkhas pa yin par mngon no/_/ma khengs pa zhes bya bas ni mnyan par 'os pa bstan te/_mnyan pa'i don nyid yin pa'i phyir ro/_/ma khengs pa dang /_rnyed pa la re ba'i bkram pa dang zhum pa
[\[244b.3\]]med pa zhes bya ba 'dis ni mi gnas pa bstan te/_rnyed pa la sogs pa'i 'dod pa dang bral bas de mi gnas pa'o/_/des de nyid rnyed pa la sogs pa med pa'o/_/dul zhing gzi byin che ba dang /_/ji ltar rigs par 'jam por smra zhing gsal ba zhes bya ba
[\[244b.4\]]'di gnyis kyis ni mi [#]mthun pa med par bstan te/_ji ltar g.yog 'khor 'jug pa des dul zhing gzi byin che ba yang des 'jug ste/_ji ltar rigs par 'jam por smra zhing gsal ba'i phyir snyan pa'i skye bo rnams la mi mthun pa med pa yin no/_/de bas
[\[244b.5\]]na ji ltar g.yog 'khor gyi 'jug pa des chos dang chos ma yin pa rab tu 'byed pa mkhas pa zhes bya ba yin te/_'dis ni mi gsal ba med pa [#]bstan te/_dpag tu med pa'i spobs pa dang ldan pa'i phyir mi gsal ba [#]med pa yin te/_des na yang chos
[\[244b.6\]]dang chos ma yin pa rab tu 'byed pa la mkhas pa nyid do/_/de ltar mdo'i tshig gi rjes su 'brang ba yin te/_tshig brgyad po 'di'i go rims kyis yang dag par bstan te/_'dis ni ngag gi las phun sum tshogs pa bstan to/_/rab tu byung ba'i spyod
[\[244b.7\]]tshul bzang po dang /_ya rabs rnams dga' ba'i spyod pas [#]zhes bya ba 'dis [#]lus kyi las phun sum tshogs pa bstan to/_/cho rigs btsun pa las rab tu byung bar shes nas zhes bya ba'i ji ltar sngar bstan pa'i rgyal rigs phyug [#]po'i rigs zhes bya ba la sogs pa'i rigs
[\[245a\]]
[\[245a.1\]]kyi khyad par gyis so/_/rab tu byung bar shes nas zhes bya ba de yang sngar bstan pa yin te/_de'i pha ma gnyis tshe 'das pas [#]zhes bya ba la sogs pa'i rim pas rab tu byung bar shes par bya'o/_/rigs dang gzugs kyi yon tan las/_/zhes [#]
[\[245a.2\]]bya ba la/_rigs kyi yon tan rnams ni sngar bshad pa dag go_/gzugs kyi yon tan yang sngar bzhin bshad pa yin te/_lus byad bzang po skye bo'i mig tu sdug_/ces byab I tshig gis so/_/sa gzhi bzang po zhes bya ba ni yang thog gi rtsig pa dkar gyis
[\[245a.3\]]bskus pa la zla ba'i 'od zer bab pa bzhin no/_/na tshod 'di tsam la cho rigs la yang mi lta bar 'di ltar rab tu byung zhes bya ba ni bu skyed [#]nas na tshod rgud pa la rab tu 'byung bar bya ba yin no zhes bya ba'i don to/_/song zhes bya ba ni 'gro bas 'gyur ba ste/_
[\[245a.4\]]des na 'di nyid las chos brnyes [#]par 'gyur ba'i phyir ro/_/ci'i phyir zhes bya ba ni rgyu gzhan gyi phyir ro/_/gzhan gyi dring la ltos shing slong [#]mo spyod/_/ces bya ba dang /_gos ngan pa gyon pa dang /_bas mtha'i sa na lus ni bsgyur te bor/_/zhes bya ba 'di dag
[\[245a.5\]]gis zas bsod snyoms dang gnas mal dang bral bar ston te/_'dis ni sbyin pa'i pha rol tu phyin pa'i 'bras bu med par byas pa'i phyir ro/_/dbul po'i lus zhes bya ba dang /_ngan pa bzhin du skye bo kun gyis [#]smad/_/ces bya ba 'dis ni tshul khrims kyi pha rol tu phyin
[\[245a.6\]]pa'i 'bras bu [#]rigs la sogs pa phun sum tshogs par 'byor kyang smad pa nyid du gyur pa ste/_gsum po 'di dang bral ba'i phyir ro/_/gnyen gyi skye bo dang [#]bral ba dang /_gnyen bshes rnams dang bral ba zhes bya ba 'dis ni bzod pa'i pha rol tu phyin pa'i 'bras
[\[245a.7\]]bu g.yog 'khor dang bral ba'i phyir ro/_/bu mchog yid la bsam [#]pa grub par gyis/_/zhes bya ba ni de [#]su'i yid la bsam pa 'grub [#]pa yin zhe na/_dbul po'i lus su gyur pa nyid kyis te/_re gnas bzhin du bdag nyid de/_re gnas ni stegs so/_/dben
[\[245b\]]
[\[245b.1\]]pas byas pa ni dben pa'i bde ba'o/_/dben pa ni rnam pa gnyis te/_lus dben pa dang /_sems dpon pa'o/_/de la lus dben pa ni gnyis su med par gnas pa'o/_/sems dben pa [#]ni sems kyi g.yeng ba spangs pa'o/_/dben pa na [#]gnas pa'i bde
[\[245b.2\]]ba nyid bdud rtsi'i ro yin te/_des yongs su bsgos pa'i bya ba [#]gang la yod pa de ni dban pa na gnas pa'i bde ba'i bdud rtsi'i ros blo goms par byas pa ste/_de'i bde [#]bas lus dang sems tshim par byed pa'i phyir ro/_/snying de la gzhol bar gyur pa ni
[\[245b.3\]]dben pa na gnas pa'i bde ba la gzhol bar gyur pa'o/_/khyim na gnas pa dang /_nags na gnas pa'i bye brag shes par gyur pa zhes bya bas ni khyim na gnas pa'i bdag nyid kyis mngon sum du skyon mthong ba'i phyir ro/_/nags na gnas pa yang bdag
[\[245b.4\]]nyid kyis mngon sum du yon tan mthong ba'i phyir ro/_/de bas na nags dang khyim gyi khyad par [#]mi shes pa dag [#]ni smra bar mi rigs kyi/_de ni 'dir mnyan par yang rigs pa ma yin te/_gnyi ga yang ngo shes par phyir ro/_/btson ra 'dra ba'i khyim zhes bya
[\[245b.5\]]ba ni khyim ni [#]btson rar gyur pa yin te/_ngan song du 'gro bar byed pa'i phyir ro/_/phyug po ni phal cher gcig tu sdug bsngal ba yin no/_/cig shos dbul ba yang ngo /_/dga' ba nyid du kun du rmongs pa ni dga' bas rmongs pa ste/_sdug bsngal la bde bar [#]
[\[245b.6\]]phyin ci log pa zhes bya ba'i don to/_/sdig pa'i 'bras bu smin pa nyid/_/ces bya ba ni skye ba snga ma dag la rang gi goms pas sdug bsngal la bde bar phyin ci log pa'i 'bras bu smin pa'o/_/'dir byar rung bo zhes bya ba gal te de ltar chos brnyes par rung ba
[\[245b.7\]]zhes bya ba ni ma yin no/_/chos kyi gnyen po dang 'dom pa'i phyir te chos dang 'gal ba dang /_phyogs rnam par 'jig pa'i phyir ro/_/las su bya ba mang ches pas/_/zhes bya ba ni khyim gyi bde ba yin no snyam nas khyim ma btang [#]bas ni chos bya bar 'dod
[\[246a\]]
[\[246a.1\]]kyang khyim ma btang bar ni gzhan du 'gyur bas ji ltar chos bya bar mi rung ste/_'di ni khyim gyi bde ba de dang de la mngon par zhen pa de la sdug bsngal yin par bstan par bya ba'i phyir/_las su bya ba mang ches pas/_/zhes bya ba 'di bstan pa
[\[246a.2\]]yin no/_/chos kyi gnyen po dang 'dom pa zhes bya ba'i dbang du mdzad nas/_khyim gyi so nam bya na ni/_/zhes bya ba la sogs pa'i tshigs bcad bzhi yin te/_chos kyi gnyen po'i chos gang yin zhe na/_de dang mi mthun par grags pa/_/zhes bya ba'i don
[\[246a.3\]]te[#]/_khyim gyi so nam bya na ni/_/zhes bya ba'i tshigs bcad yin no/_/khyim na nor med na ni so nam bya ba yin no/_/so nam gyi bya ba byas par gyur [#]na ni chos kyi don nyams pa yin no/_/de ltar lung du ma bstan pa'i las kyang chos kyi gnyen po yin par bstan to/_/
[\[246a.4\]]brdzun du mi smra [#]mi rung zhing /_/zhes bya ba ni mi dge ba de la 'jug pa'i dbang du byas nas brdzun du smra bzhes bya ba smos te/_ngag gi las kyi lam gyi mi dge ba bzhi bzung [#]ste/_smra ba zhes smos pas de la gzhan dag kyang 'grub po/_/nyes pa byed pa la nan tur ni
[\[246a.5\]]zhes bya ba ni/_srog gcod par [#]nan tur bya ba yin te/_mi dge ba'i las kyi lam dag [#]las srog gcod pa thog mar smos pa yin te/_de dang por smos pas lus kyi mi dge ba'i las dag kyang 'grub po[#]/_/de bas na gzhan la nan tur zhes bya bas mi dge ba'i
[\[246a.6\]]lam las bzlog [#]ste/_ral gri dang thal lcag la sogs pa'i mtshan nyid kyis bcad cing nan tur bya ba yin te/_gzhan slu bas [#]sgrub pa la sogs pa des gzhan dag la gnod par 'gyur ba yin te de la nan tan du bya ba'o[#]/_/'di dag gis ni 'di ltar ston te/_lung du
[\[246a.7\]]ma bstan pa'i las kyi so nam gyis kyang mi dge ba'i las kyi lam yang dag par 'dzin pa ste/_lus dang ngag gi las kyi nan tur bya ba ste/_las kyi lam rnam par spangs pa'i mi dge ba'i [#]las byed pa la nan tur bya'o/_/yid kyi [#]mi dge ba gnod sems la
[\[246b\]]
[\[246b.1\]]sogs pa yang khyim na med pa ma yin no/_/so nam bya ba la sogs pa la 'jug pa'i rgyu'i dbang du byas nas/_de lta bas na skye bo 'di dag ces bya ba [#]la sogs pa'i tshig go/_/de lta bas na zhes bya ba ni gang gi phyir khyim gyi so nam ma byas par khyim med do/_/khyim med na bde
[\[246b.2\]]ba med do/_/de sgrub [#]pa la 'bad pa zhes bya ba ni khyim gyi bde ba sgrub [#]pa la 'bad pa ste/_khyim gyi bde ba sgrub pa'i so nam la sogs pa'o/_/da ni khyim na gnas pas ni chos dang chos ma yin pa phan tshun 'gal bas rab tu dka' ba yin pa'i phyir de sgrub pa'i
[\[246b.3\]]dbang du byas nas/_gal te chos spyod khyim gyi so nam 'chor/_/zhes bya ba 'di yin no/_/gal te chos spyod par gyur te so nam la sogs pa mi byed na ni khyim med de/[ #]so nam 'chor ba'i phyir ji ltar bstan ma thag pa'i tshigs su bcad pa bstan pa'o/_/gal te khyim la
[\[246b.4\]]mngon par phyogs na ni/_/zhes bya ba ni so nam la sogs pa byas na'o/_/de sgrub pa'i phyir smras pa/_chos kyi lam ni rab tu zhi ba zhes bya ba'i tshigs bcad phyed kyis bstan te/_rab tu zhi ba ni nyon mongs pa nye bar zhi pa'o/_/yang na rab tu zhi ba ni sems can
[\[246b.5\]]gyi rtsom pa las ldog pa ste/_thar pa ni don thams cad las ldog pa yin no zhes bya ba'i [#]tshig gis so/_/drag shul can zhes bya ba ni sngar bshad pa'i so nam la sogs pa'i rim pa'o/_/de bas chos dang 'gal ba'i skyon yod phyir/_/zhes bya ba'i tshigs
[\[246b.6\]]bcad kyi don rnam par gzhag [#]pa ni sngar bshad pa'i don khyim na gnas pa'i bde ba dang gcig pa ma yin no zhes pa'o/_/gnyis su na khyim ni bde ba phyogs gcig tu ma nges par bstan pa'i phyir nges pa yod pa ma yin zhes smos te/_gcig tu bde ba nyid ma nges so/_/de sgrub
[\[246b.7\]]pa'i phyir/_gdon mi za bar grags pa med par 'gyur/_/zhes bya ba'i tshigs bcad yin te/_grags pa med par 'gyur zhes bya ba ni bde ba'i rgyu 'jig rten pa rnams dga' ba la sogs pa med par bde ba 'grub pa med do/_/gdung pa skye ba zhes bya ba ni 'chi
[\[247a\]]
[\[247a.1\]]ba'i dus su yid la gcags [#]bzhin du 'chi ba'i phyir ro/_/yid la gdung ba skye ba [#]las ni ngan 'gro [#]skye bar 'gyur te/_'jig rten pha rol du ngan song gi sdug bsngal 'byung ba'i phyir bde ba 'grub pa med do/_/bde ba'i thabs zhes bya ba ni/_
[\[247a.2\]]gang gi phyir khyim dang khyim la gnas pa bde ba'i rgyu'o zhes mngon par zhen pa'i dbang du byas pa ni khyim la bde ba'i thabs zhes brjod do/_/ngan 'gro bzhin du zhes bya ba ni ngan 'gro bzhin du'o/_/khyim na gnas pa bde bar ni ga la [#]bshad de/_de bas na dad
[\[247a.3\]]pas yid ches par bya ba yin par bdag gis ma mthong ngo zhes bshad pa ni gzhan gyi las byed pa dag kyang zhes bya ba'i tshigs bcad kyis so/_/bcing ba dang gsad [#]pa dang sdug bsngal ni [#]bcing zhing gsad pa'i sdug bsngal lo/_/de dag nyid kyi gzhir gyur
[\[247a.4\]]pa yin te/_yod par gyur na bcing ba dang /_gsad [#]pa'i sdug bsngal gyi gzhir gyur ba'o/_/'dod pa de dag gal te ngoms par gyur na mi rung na de yang med de/_de bstan pa'i phyir rgyal po dag kyang zhes bya ba'i tshigs bcad phyed yin no/_/yangs
[\[247a.5\]]su rtogs pa'i dbang du byas pa'i tshigs bcad ni/_bsgrub cing bsrung ba la sogs pa zhes bya ba'i tshigs bcad de'i don rnam par 'grel te/_'di ga la bde zhes bya ba ni bcings [#]pa dang gsad [#]pa'i sdug bsngal gyi gzhir gyur pas ga la bde ste/_de bas na ga la
[\[247a.6\]]bde'o/_/ji ltar bde zhes bya ba ni rgyal po dag kyang 'byor pas chog pa med de/_des na ji ltar bde ba'o/_/nam zhig bde zhes bya ba ni bsgrub [#]cing bsrung la sogs [#]pa'i tshe na sdug bsngal ba'i phyir nam zhig bde ba yin te/_des na yang rnam pa gsum gyis bde
[\[247a.7\]]ba med do/_/ji ltar de la 'jig rten pa rnams bde ba'i blo 'byung zhe na/_smras pa/_yongs su rtogs [#]pa'i dbang gis bde ba 'byung ba yin gyi/_ngo bo nyid kyis ni ma yin no/_/de ltar re zhig bde ba yid kyis [#]yongs su rtogs [#]pa'i mthu yin par bstan nas/_/yul
[\[247b\]]
[\[247b.1\]]rnams la rmongs pas nye bar spyod pa zhes bya ba yin te/_dbang po lnga'i yul gyi nye bar spyod pa'i bde ba ni de la rnam par rtog pa med pas [#]ji ltar bde bar 'gyur te de la bde ba'i rnam par rtog pa med pas so/_/rnam par rtog pa tsam yang mngon [#]par shes
[\[247b.2\]]pa lnga dang ldan pas na de nyid smras pa/_rma g.ya' phrugs pa'i bde ba bzhin du zad/_ces bya ba yin te/_rma g.ya' ba la phrugs pa'i bde ba 'byung ba de bzhin du yul rnams la yang brten pas kyang [#]bde ba bzhin no/_/chos kyi lam ni rab tu zhi ba
[\[247b.3\]]yin/_/zhes bya ba gang sngar bshad pa'i rab tu zhi ba yang gnyis pa bshad pa las[#]/_'dir khyim na gnas na nyon mongs pa rab tu zhi bar mi 'gyur zhing mi bzlog par brtan [#]pa'i phyir/_gzhan yang phal cher zhes bya ba'i tshigs bcad 'di
[\[247b.4\]]brtsams pa yin no/_/'di'i bsdus pa'i don ni phun sum tshogs pa'i gnas skabs dang /_rgud pa'i gnas skabs gnyi ga na yang nyon mongs pa nye bar zhi ba med par bstan to/_/tshigs bcad phyed dang pos ni phun sum
[\[247b.5\]]tshogs pa'i gnas skabs su nyon mongs pa nye bar ma zhi bar bstan to/_/gnyis pa'i phyed kyi tshig rkang dang pos ni rgud pa'i gnas skabs bstan to/_/de na zhes bya ba ni khyim de na ste phun sum tshogs pa dang /_rgud [#]pa'i gnas skabs gnyi ga na
[\[247b.6\]]yang nye bar zhi ba med de/_de gnyis ma gtogs pa'i gnas skabs gsum pa ni med pa'i phyir/_nam zhig rab tu zhi bar 'gyur/_/zhes bstan to/_/dregs dang nga rgyal zhes bya ba'i tshigs bcad 'dis ni sngar bshad pa thams cad kyi don mjug [#]
[\[247b.7\]]bsdu ba yin te/_dregs dang nga rgyal gti mug sbrul gyi tshang /_/zhes bya ba ni phal cher khyim na [#]'byor na zhes bya ba'i tshigs bcad bstan pa de'i nam zhig rab tu zhi bar 'gyur zhes pa'i [#]mjug bsdu ba yin no/_/dregs dang nga rgyal gti mug sbrul gyi tshang bzhin du
[\[248a\]]
[\[248a.1\]]gnas dang gzhir gyur pa ste/_de bas [#]na/_rab tu zhi la dga' ba'i bde 'jig [#]pa/_/zhes bya ba yin te/_dga' ba'i bde ba 'jig pa ste/_tshang dang gnas bzhin du sdug bsngal drag po'i gzhir gyur pa'i phyir ro/_/'dis ni gang sngar bstan
[\[248a.2\]]pa'i bsgrub cing bsrung la sogs pa'i sdug bsngal zhes bya ba de'i mjug bsdu ba yin no/_/rab tu zhi la dga' ba'i bde 'jig pa/_/zhes bya ba ni ji ltar rab tu zhi ba bde ba yin zhe na/_bde ba bstan pa'i phyir skye bo chog shes bya ba'i tshigs
[\[248a.3\]]bcad yin te/_bde ba yang rnam pa gnyis te/_lus dang sems kyi dbang du byas pa'o[#]/_/sems kyi bde ba'i dbang du byas nas/_skye bo chog shes zhes bya ba'i tshigs bcad yin no/_/yo byad rnams kyis [#]cho ga shes pa'i 'tsho ba ni chos gos
[\[248a.4\]]la sogs pa ngan [#]ngon tsam gyis chog shes pa'i phyir ro/_/chog shes pa'i skye bo ni dka' thub [#]can gyi skye bo'o[#]/_/chog shes pa'i skye bo rnams ni khyim bzhin du nags na de bzhin no/_/rab tu dben pa'i bde ba ni lus dang /_sems kyi rab tu
[\[248a.5\]]dben pa'i bde ba yin te/_sems dben pa'i bde bas sems dga' bar gyur pa yin te/_'dis ni [#]yid dga' bar [#]bstan to/_/de nyid kyi phyir yid bde ba'i dbang du byas te/_de 'dra lha yi yul na'ang med/_/ces bya ba ni mi'i 'jig rten na
[\[248a.6\]]lha gal yod ces bya ba yin no/_/lus kyi bde ba'i dbang du byas nas/_de bas tshal na zhes bya ba'i tshigs bcad yin no/_/[#]tshigs bcad 'di'i dang po'i phyed kyis ni zas dang /_gnas mal dang /_chos gos dman par bstan pa yin no/_/
[\[248a.7\]]'tsho ba sgrub pa nyid kyang 'di ltar mi sgrub ste/_chos min 'dres pa zhes bya ba ste sngar bstan pa'i bya bas so[#]/_/bde ba ni khyim gyi bde ba'o/_/mi 'dod pa ni dug dang 'dres pa'i bza' ba 'dra ba ste/_zas dang btung ba dang khyim gyi 'tsho bas bsgrubs shing
[\[248b\]]
[\[248b.1\]]bskyed pa'i khyim gyi bde ba dug chen bo dang 'dres pa'i zas dang 'dra ba de ni [#]chos ma yin pa dang 'dres pa'i phyir ro/_/bdag la phan par 'dod pa ni blo dang ldan pa'o/_/bkur sti'i bya ba khyad par can gyis zhes bya ba ni mngon du smra ba dang /_phyag la
[\[248b.2\]]sogs pa'o/_/'dod pa las slar ldog go zhes bya ba ni phyis yang 'dod pa la 'jug par mi byed pa'o/_/slob dpon dpa' bos mdzad pa'i skyes pa'i rabs rgya cher bshad pa las rgyal rigs phyug po'i skyes pa'i rabs so//_//
[\[248b.3\]]'phyas kyi gnas zhes bya ba ni rjes su byed pa lta bu'o/_/gnod pa lta bur zhes bya ba ni nye bar mtshon pa [#]lta bu'o/_/de'i gzugs dang yon tan dang mthun pa zhes bya ba ni de dang mnyam pa ste/_rtag tu rjes su 'brang ba zhes bya ba'i don to/_/rig byed kyi yan
[\[248b.4\]]lag ces bya ba ni so ma ni bshad ces bya ba'i rig byed do/_/bdag ni rab tu 'byung bar 'dod/_/ces bya ba 'gro bar 'gyur ro/_/lam gang gis she na/_de nyid smras pa/_de bas na [#]phan pa'i lam bzang pos zhes bya ba yin te/_dge ba dang legs
[\[248b.5\]]pa'i lam yin pas lam [#]bzang po ste/_lam 'dis thams cad du 'byung ngo zhes bya ba'o/_/rig byed slob ba la ni 'grus/_/zhes bya ba ni rig byed slob pa ni bram ze'i lus [#]su bshad do/_/mdza' bo dang mgron [#]dang gnyen bshes dang /_slong ba
[\[248b.6\]]rnams ni re thag mi gcod ces bya ba ni sbyin pa'i las kyis so/_/chos la gzhol ba zhes bya ba ni 'tshe ba spangs pa'i mchod sbyin gyi las so/_/'dul ba la ni rtag tu 'bad/_/ces bya ba 'dis ni chos la gzhol bar bya ba nyid bstan te/_'di dag ni sla'o/_/
[\[248b.7\]]de [#]ltar zhes bya ba ni/_'dul ba la ni rtag tu 'bad/_/ces bya ba la sogs pa gsum la legs par 'jug pas so/_/rang gi chos la 'bad pas ni grags pa dang /_srid dang bde ba 'grub ste/_gsum gyi don la legs par zhugs na ni dga'
[\[249a\]]
[\[249a.1\]]bar byed pa'i rgyu yin pa'i phyir ro/_/de ltar re zhig tshe 'di'i phan yon bstan nas/_da ni 'jig rten pha rol gyi phan yon bstan te/_'jig rten phyi ma la yang bde bar 'gyur/_/zhes bya ba 'dis so/_/pha ma gnyis dang bral ba ni pha ma dang
[\[249a.2\]]bral ba'o/_/pha ma dang bral bas byas pa'i mya ngan ni/_pha ma dang bral ba'i mya ngan no/_/pha ma dang bral ba'i mya ngan nyid zug rngu'i rma yin te/_zug rngu de'i rma gang yin pa de la/_sdug bsngal gzhan gyis bsnan [#]te zhes bya ba ni pha ma dang bral ba'i sdug bsngal gyi
[\[249a.3\]]steng du bsnan pa'o/_/yang na pha dang ma dang bral ba'i mya ngan nyid zug rngu yin bas pha ma dang bral ba'i mya ngan gyi zug rngu'o/_/des byas pa'i yid kyi [#]rma gang yin pa de ni pha ma dang bral ba'i mya ngan gyi zug rngu'i rma ste/_de la yid ces bya ba ni tshig gi [#]lhag ma'o/_/
[\[249a.4\]]de bas brtan [#]pa'i blo can 'di btang legs/_/zhes bya ba ni rab tu byung ba'i blo'o/_/'dir rma zhes bya ba la yid ces bya ba yang tshig gi lam bstan to[#]/_/de ltar khyod [#]'dod na zhes bya ba ni rab tu 'byung bar ro/_/ku mu ta mang po kha 'bus pa yod pa'i mtsho
[\[249a.5\]]gang yin pa de ni ku mu ta mang po kha 'bus pa'i mtsho'o/_/brtul zhugs dang sdom pa la 'bad ces bya bas ni lus dang ngag gi lam bstan to/_/yid bsam gtan la sbyor zhes bya bas ni yid kyi lam bstan to/_/bsam gtan gyi man ngag ni bsam
[\[249a.6\]]gtan man ngag go/_/de'i phyir 'jug pa ni bsam gtan gyi man ngag la 'jug pa'o/_/de [#]ji ltar bsam gtan gyi man ngag la 'jug pa'i rnam pas bsam gtan [#]bstan pa nyin zhe na/_'dod pa'i nyes dmigs zhes bya ba la sogs pa brtsams pa [#]
[\[249a.7\]]yin te/_dben pa rnam par bsgom pa'i phyir [#]bsam gtan dang po'i nyes dmigs bstan pa ste/_ji ltar mdo sde nyid las rig par bya ste/_gsog dang /_brdzun dang /_slu [#]ba'i chos can dang /_byis pa 'drid par byed pa zhes bya ba dang /_shing gi
[\[249b\]]
[\[249b.1\]]'bras bu zhes bya ba la sogs pa'o/_/ci'i phyir 'dod pa'i nyes dmigs ston ce na [#]smras pa/_'dod khams las [#]skyo zhing yid 'byung bar 'gyur ba dang /_rab tu dben pa dang /_chog shes pa'i bsngags pa mang du 'byung zhes bya ba yin te/_'dod pa
[\[249b.2\]]las dben pa dang /_chog shes pa'i bsngags pa'i yon tan mang po brjod pa'o/_/de'i gtam mang po gang yin pa de ni rab tu dben pa dang chog shes pa'i gtam mang po 'byung ba'o/_/de ltar 'dod pa las rab tu dben pa'i phan yon bstan nas
[\[249b.3\]]tshul 'chos pa dang gcam sgyu [#]la sogs pas ni sdig pa mi dge ba'i chos rnams las dben pa'i thabs bstan pa yin te/_tshul 'chos pa la sogs pa'i nyes pa bstan pa de dag las rab tu dben par gyur pa'o/_/de ltar re zhig bsam gtan
[\[249b.4\]]dang po'i man ngag la 'jug pa'i gtam bstan to/_/nye bar zhi ba dang rab tu zhi ba ni nye bar zhi ba dang rab tu zhi ba'o/_/de gnyis lam du gyur pa ni nye bar zhi ba dang rab tu dang ba'i lam du gyur pa'o/_/de la nye bar zhi ba ni nyon mongs pa nye bar zhi ba'o/_/rab tu dang ba [#]ni
[\[249b.5\]]sems kyi dad pa'o/_/nyon mongs pa dang nye par zhi ba mngon sum du bstan pa des ni bsam gtan gnyis pa la sogs pa'i man ngag la 'jug pa'i gtam bstan pa yin no/_/chos kyi gtam de dang de zhes bya ba ni 'dir ma bstan pa'i lhag ma'i chos kyi
[\[249b.6\]]gtam ma lus par bstan to/_/de bzhin du g.yog byed ces bya ba ni ji ltar khyim na gnas pa'i dus lta bur ro/_/pad+ma'i lo ma chen po la/_/zhes bya ba smos pa ni bsam gtan gyi sbyor ba dang mthun pa'i zas tsam bstan pa'i phyir ro/_/slar song ngo zhes bya
[\[249b.7\]]bya ba'i tshig gis ni sngar bstan pa'i zhag lnga zhing [#]byang chub sems dba'i drung du chos mnyan pa'i phyir 'du'o zhes bya ba 'di'i gnas skabs yongs su mi nyams par bya ba'i phyir ro/_/de nyid kyi phyir yang ring par yang yongs su shes nas zhes bya ba ste/_nyi ma lngas
[\[250a\]]
[\[250a.1\]]bar du chod [#]pa'i phyir ro/_/tshul khrims dang spyod tshul de ltar zhes bya ba ni gang sngar bstan pa'i dka' thub dang /_bzlas brjod dang /_sbyin sreg gi cho ga de nyid bstan pa yin te/_'dir yang tshul khrims dang brtul zhugs ni don gzhan
[\[250a.2\]]ma yin te/_bzlas brjod dang /_sbyin sreg la sogs pa byas nas dus bstan te/_slar dong ba [#]la sogs pa'o/_/rab tu dben pa la dga' ba zhes bya ba ni zhag lnga zhing lnga zhing byang chub sems dpa'i gan du 'ong ba'i phyir ro/_/bsam gtan la gzhol bas zhes
[\[250a.3\]]bya ba ni gang sngar bstan pa'i yid bsam gtan la sbyor bas gnas zhes bya ba de nyid bstan pa'o/_/bya ba ngan pa dang ma 'brel zhing zhes bya ba ni gang sngar bstan pa'i brtul zhugs dang /_bzlas brjod dang sbyin sreg gi [#]cho ga byed kyi las gzhan mi byed pas
[\[250a.4\]]so/_/gdung ba med la zhes bya ba ni bstan pa'i lam la dga' bar ston to/_/rab tu zhi ba la mngon par dga' zhing 'khod par [#]zhes bya ba ni spyod yul la sogs pa'i gnas pa'o/_/rtsol ba med par zhes bya ba 'dis ni bya ba ngan pa [#]ma 'brel zhing gdung
[\[250a.5\]]ba med pa rab tu zhi ba nyid du bstan to/_/yon tan re ba snying la zhes bya ba ni phyi rol gyi 'jug pa ston pa'i phyir te/_snying gi yon tan la re ba zhes bya ba'i don to/_/pad+ma'i rtsa ba'i cha dang po mi snang bar byas so zhes bya ba la/_ci'i phyir zhe na/_de mi snang bar
[\[250a.6\]]byas pa bstan pa'i phyir/_/sdug bsngal byung bar gyur pa la/_/zhes bya ba'i tshigs bcad smos pa yin te/_bde ba sdug bsngal gnyis yod pa dang med par gyur kyang byang chub sems dpa' la ni blo dang ldan pa'i phyir mi snang bar byas kyang mi g.yo zhing de ltar
[\[250a.7\]]shes par 'gyur bas so/_/de ltar mi snang bar byas pas de la sems 'khrugs pas shi yang sla [#]zhes bya ba ni skye ba du mar mi sdug pa'i rnam par smin pa'i rgyur 'gyur ba'i [#]phyir ro/_/sems 'khrugs pa ni tshe zad pa yin te/_tshe zad pa de'i rgyu yin pa'i
[\[250b\]]
[\[250b.1\]]phyir ro/_/srog gi phyir yang zhes bya ba ni srog gi ched du yang ngo /_/gal te 'khrugs shing gson par [#]rung ngo zhes 'ga' zhig smra na ni/_de'i tshe 'khrugs par gyur na de ma thag 'chi ba lta bu ste/_'chi bar nye bar 'gro ba yin te/_des sems
[\[250b.2\]]'khrugs pa yin pa'i phyir ro/_/des na sems 'khrugs [#]bzhin du 'tsho ba ni ma yin no zhes bya ba'i don to/_/'gram pa dang mig ni kong zhes bya bas dbyibs 'gyur ba nyid do/_/bzhin gyi mdangs ni ngan zhes bya ba ni mdog 'gyur ba'o/_/skad kyi
[\[250b.3\]]gdangs zab mo ni chung zhes bya bas ni sgra 'gyur ba'o/_/nyam dmas kyang brtan [#]pa dang rab tu zhi ba'i yon tan zhes bya ba 'dis ni rnam par rig byed ma 'gyur bar bstan to/_/de ltar phyi rol gyi yul gyis [#]mthong ba ste/_mig dang rna ba'i dbang po
[\[250b.4\]]gnyis [#]kyis mdog dang dbyibs rnam par rig pa yin no/_/rid [#]par gyur pa'i rgyu de la dris so zhes bya ba ni ci'i phyir rid pa'i rgyu de la dris she na/_rid pa dang 'brel par gyur pa'i phyir ro/_/'gyur ba gzhan dag ni mi rigs pa'i phyir te/_dri ba gzhan dag
[\[250b.5\]]ni ma brjod kyang grub pa nyid de/_de las gzhan du 'gyur ba'i rgyu'o/_/ji ltar gyur pa zhes bya ba ni dang po'i gnas na pad+ma'i rtsa ba ni med de[#]/_pad+ma'i lo ma ni rgyan 'khrugs shing 'dug par mthong zhes bya ba de dag bstan par gyur pa'o/_/chos ma yin
[\[250b.6\]]pa zhes bya ba ni pad+ma'i [#]rtsa ba khyer ba'o/_/shes pa 'jug pa'i yul yang bsgribs zhes bya ba ni shes pa 'jug pa yin pas shes pa 'jug pa'o/_/shes pa 'jug par byed pa'i yul ni shes pa 'jug pa'i yul lo/_/shes pa 'jug pa'i yul
[\[250b.7\]]bsgribs pa gang yin pa de ni shes pa 'jug pa'i yul bsgribs pa ste/_mngon par shes pa las [#]byung ba'i lha'i mig gis mthong ba'i yul de bsgribs pa'i phyir ro/_/ci'i phyir zhe na/_brgya byin gyi mthu las byung ba'i rdzu 'phrul gyi [#]khyad par gyis mngon par shes
[\[251a\]]
[\[251a.1\]]ba las byung ba'i mig gi yul yang mi snang bar byed nus pas so/_/ci las gyur zhes bya ba ni gang gis 'di ltar byas zhes pa'o/_/'di zhes bya ba ni pad+ma'i rtsa ba med pa'o/_/rang gi yid la gcags pa zhes bya ba ni byang chub sems dpa'
[\[251a.2\]]de nyam thag pa'i rgyus so/_/bdag nyid gtsang ba zhes bya ba ni bdag nyid pad+ma'i rtsa ba ma [#]khyer ba'o/_/'dir tshigs bcad bcu gcig gis mna' khyad par can bor ba ste/_rab dang /_'bring dang /_tha ma rnams kyi 'dod pa'i nyes dmigs bstan pa'i phyir ji ltar rigs
[\[251a.3\]]par sbyar te/_dang po gsum gyis [#]mna' khyad par can bor ba ni tha ma'i dbang du byas pa'o/_/khyod kyi rtsa ba brkam pas gang khyer ba/_/zhes bya ba'i tshigs bcad ni rab kyi [#]dbang du byas pa'o/_/khyod lta'i [#]rtsa ba gang khyer ba/_/zhes bya ba nas/_khyod lta bu yi rtsa ba la
[\[251a.4\]]chags gang /_/zhes bya ba'i tshigs bcad gsum ni 'bring gi dbang du byas pa'o/_/rtsa ba'i phyir ni bdag nyid chud gson pa/_zhes bya ba dang /_gang gis rtsa ba mthong la chos ma mthong /_/zhes bya ba'i tshigs bcad gnyis ni tha ma'i dbang du byas pa'o/_/
[\[251a.5\]]dam pa'i mchog tu gyur zhes bya ba'i tshigs bcad ni rab kyi gnas skabs kyi dbang du byas pa'o/_/gnod sbyin dang /_glang po che dang /_spre'u rnams kyis kyang 'dod pa'i nyes dmigs bstan pa'i phyir te/_de dag ni 'dod chags dang ma bral ba'i phyir gnas skabs dang rjes su
[\[251a.6\]]mthun pa'i mna' gsum bor ba yin no/_/gang zhig ma brlag par ni brlag [#]ce'am/_/zhes bya ba'i tshigs bcad 'di ni bar ma'i dbang du byas pa'o/_/gang dag thob phyir yid la rtsol byed cing /_/zhes bya ba'i tshigs bcad phyed ni mthong ba'i chos kyi bde ba 'dod pa'i dbang du
[\[251a.7\]]byas pa'o/_/dka' thub 'bad pas gang dag thob 'dod pa'o/_/zhes bya ba'i phyed 'og mas ni [#]'jig rten pha rol gyi bde ba 'dod pa'i dbang du bya ba'o[#]/_/'dod pa'i phyir ni 'jig rten bcings shing gsod [#]par 'gyur/_/zhes bya ba dang /_gang gis mdza' bo
[\[251b\]]
[\[251b.1\]]rnams dang myur du 'khon [#]'byung 'gyur/_/zhes bya ba'i tshigs bcad 'di gnyis dang /_de bas rab dang 'bring dang tha ma rnams/_/zhes bya ba'i tshigs bcad phyed kyis ni rnam pa gsum gyi 'dod pa'i nyes dmigs mdor bsdus nas bstan pa ste/_tha ma'i 'dod pa'i nyes dmigs kyi dbang du
[\[251b.2\]]byas pa ni/_'dod pa'i phyir ni 'jig rten bcings shing gsod par 'gyur/_/zhes bya ba phyed do/_/rab kyi dbang du byas pa ni/_rgyal po rnams kyang 'dod pa'i phyir/_/zhes bya ba phyed 'og ma'o/_/'bring gi dbang du byas pa ni/_gang gis mdza' bo rnams dang myur du 'khon [#]'byung 'gyur/_/
[\[251b.3\]]zhes bya ba'i tshigs bcad phyed 'og ma yin no/_/'di dang pha rol du yang 'dod pas gsod [#]par byed/_/ces bya ba ni/_grags pa nyams shing phyi ma la yang sdug bsngal myong /_/zhes bya ba tshigs bcad de'i dbang du byas pa ste/_grags pa nyams pa zhes bya ba ni mthong ba'i chos
[\[251b.4\]]kyi nyes dmigs so/_/sdug bsngal myong zhes bya ba ni 'jig rten pha rol gyi nyes dmigs so/_/bdag la phan 'dod sbrul gdug khros pa bzhin/_/zhes bya ba ni dus rtag tu phung khrol gyi rgyur gyur pa'i phyir ro/_/bdag gis 'dir pad+ma'i rtsa ba sbas pa zhes bya ba ci'i phyir
[\[251b.5\]]zhe na [#]smras pa brtag [#]pa'i phyir ro/_/ci'i phyir brtag ce na/_smras pa/_yon tan rnams re ba bzhin pa rtogs [#]par 'gyur ba'o/_/spyod pa rnam par dag pa ni gang gi yid 'khrugs [#]pa ma yin zhing don gzhan du ma gyur pa'i phyir ro/_/brtan pa'i spyod pa ni bde ba dang sdug bsngal
[\[251b.6\]]ldog pa dang 'jug pa gnyis la yang brtan pa'i khyad par gyis gzhan du mi 'gyur ba'i phyir ro/_/nged cag khyod kyi gnyen dang grogs ma yin/_/zhes bya ba'i tshigs bcad 'di'i bsdus pa'i don ni rtsed mo'i lam 'byung ba'i rgyu ni rnam pa bzhi ste/_de'i dbang du byas nas/_nged cag khyed kyi gnyen
[\[251b.7\]]dang zhes bya ba ni gang gis lhan cig skyes pa'i spun zla'o/_/grogs ne'u ldangs te/_'di gnyis kyis ni rang gi skye bo yin pa'i phyir dang /_na tshod mnyam pa'i phyir rtsed mo'i lam bzhin du bya bar rigs pa yin no/_/gar mkhan ni 'dra bar byed pa yin te/_gar mkhan dang 'phyas gdags pa ni gcig la
[\[252a\]]
[\[252a.1\]]gcig rtsed mo'i lam rigs pa yin te/_des kun du 'tsho ba'i phyir ro/_/ci'i phyir khyad du bsad nas zhes bya ba ni gzi byin gyis non pa'i tshig ste/_rtsed mo'i [#]las zhes bya ba'i tshig gis ni spyod pa glang pos spyos so zhes bya ba'o[#]/_/slob dpon dpa' bos mdzad pa'i skyes
[\[252a.2\]]pa'i rabs rgya cher bshad pa las pad+ma'i rtsa ba'i skyes pa'i rabs so//_//[#]thos pa dang /_dul ba dang /_cho rigs btsun pa zhes bya ba la thos pa ni da ltar byung ba'i shes rab kyi tshogs so/_/dul ba dang /_cho rigs btsun pa ni 'das pa'i skye ba'i tshul khrims kyi
[\[252a.3\]]pha rol tu phyin pa'i 'bras bu ste/_rnam par smin pa dang /_rgyu mthun pa'i 'bras bu 'o/_/ma 'jungs shing khong bzo bzhis bya ba ni 'das pa'i skye ba'i shes rab kyi tshogs de'i 'bras bu'o/_/'jig rten gyi tha snyad du bya ba la 'gal ba med pa zhes bya ba ni da ltar byung ba'i
[\[252a.4\]]dus kyi tshul khrims kyi pha rol tu phyin pa'o/_/gtsug lag mang po la goms pas tshig la mkhas par grags pa zhes bya ba ni sngar bstan pa'i thos pa gsal bar byed pa yin no/_/snying rje dang ldan zhes bya ba la sogs pa'i [#]tshig gis ni da ltar byung ba'i skye ba'i sbyin pa'i pha rol tu
[\[252a.5\]]phyin pa'o/_/rab tu phyug pas [#]zhes bya ba ni tshe snga ma'i sbyin pa'i pha rol tu phyin ba'i 'bras bu'o/_/de ltar 'di dag thams cad kyi [#]bsod nams dang ye shes kyi tshogs kyi rgyu dang 'bras bu la 'jug pa bstan pa'o/_/de ni rang bzhin chos kyi bdag/_/ces bya ba 'dis [#]ni sbyin pa dang /_
[\[252a.6\]]tshul khrims kyi pha rol tu phyin pa la gnas pa nyid du bstan to/_/thos la sogs pa'i yon tan brgyan/_/ces bya ba 'dis ni ye shes kyi tshogs kyi pha rol tu phyin pa la gnas pa nyid du bstan to/_/tshogs gnyis kyi gnas nyid du gyur pas bkur sti bya ba'i gzhir gyur pa yin no/_/
[\[252a.7\]]phrad pa'i phyir zhes bya ba ni blta pa'i phyir ro/_/de'i khyim du zhes bya ba ni sems dpa' chen po'o/_/mgron 'ongs pa'i bkur sti'i bya ba byas pa gang yin pa de ni mgron 'ongs pa'i bkur sti'i bya ba byas pa'o/_/gtam smra ba'i skabs la bab pa ni skabs la bab [#]pa'i gtam gleng ba'o/_/
[\[252b\]]
[\[252b.1\]]de las 'phros pa'i gleng langs pa'o/_/khyod la byams sam zhes bya ba ni rjes su brtse 'am zhes dri ba yin te/_bud med gzhan la chags pa med dam zhes dri ba 'o/_/khyod kyis ni [#]bkur sti byas pa'i yon tan drin du gzo 'am mi gzo zhes bya ba ni gso [#]zhing bskyed pa la sogs pa ste/_gnod
[\[252b.2\]]pa ma byas pa nyid dang /_bkur sti byas pa'i yon tan yongs su shes par gyur pa'o/_/mi bde ba lta yod dam med ces bya ba'i tshigs bcad la sogs pa rnam pa gnyis te/_'di gsum gyis ni bdag nyid dang mnyam par longs spyod dang nye bar spyod pas rjes su 'dzin pa yin te/_mi bde
[\[252b.3\]]ba med pa ni nye bar 'tshe ba med par bstan to/_/de ltar re zhig bud med rnams gzhan la rag lus pa'i tshul yin pas 'dri bar byed pa'o/_/de ngo tsha bas mgo smad de mi spobs bzhin du zhes bya bas ni gnas ma yin par dris pas de ngo tsha ste mgo smad pa'o/_/spobs pa ni de'i lan de mi spobs [#]
[\[252b.4\]]bzhin du'o/_/dar la bab cing byad gzugs bzang /_/zhes bya ba'i don ni bdag gi dbang ngam gzhan gyi dbang gis rab tu byung bar byed pa'i rgyu yin na rab tu byung ba'i rgyu de gnyi ga med par ston to/_/[#]bdag gi dbang yang rnam pa gnyis kyis rab tu byung ba yin te/_longs spyod
[\[252b.5\]]spyod par mi nus pa dang /_dka' thub kyi nags su gnas par 'os pa ste gnyis so/_/de gnyi ga yang med par bstan pa'i phyir dang po'i phyed kyis bstan pa yin te/_dar la bab cing byad gzugs bzang /_/zhes bya ba 'di gnyis kyis ni nye bar longs spyod par rigs par bstan te/_
[\[252b.6\]]dar la bab pas ni rang nyid kyis longs spyod par nus pa des so/_/byad gzugs bzang zhes bya bas ni [#]bud med rnams kyis kyang 'dod par bya ba des so/_/gzhon sha can dang bde bar gsos/_/zhes bya ba 'di [#]gnyis ni nags su gnas pa mi rigs par bshad de/_lus gzhon sha can
[\[252b.7\]]yin pa'i phyir dang /_bde ba dang rjes su mthun pa'i rkyen thob pa'i phyir ro/_/de ltar bzhi po 'dis bdag gi dbang gis rab tu byung ba mi rigs par ston to/_/gzhan gyi dbang gis kyang rab tu 'byung [#]ba mi rigs par ston to/_/[#]de ni rgyal po'i gnang chen yin/_/zhes pa ste/
[\[253a\]]
[\[253a.1\]]gal te rgyal pos gzhan du spyugs na ni rab tu 'byung gi/_de ni gnang chen yin zhes bya ba'i tshig gis de med par ston to/_/de ltar nags gnas [#]su rig nas khyim yongs su gtong ba'i rgyu med do/_/des na khyim yongs su gtang [#]ba'i rgyu med par bstan
[\[253a.2\]]ba'i phyir/_nang mi dag dang zhes bya ba'i tshigs bcad brtsams pa yin te/_rgyu gsum gyis ni khyim yongs su gtang [#]bar bya ba yin te/_rnam pa gsum po [#]yang bsod nams kyi 'bras bus phongs par bstan pa'o/_/de med na ji ltar bab col du khyim [#]yongs su gtad [#]
[\[253a.3\]]zhes bya ba ni tshigs bcad 'di'i bsdus pa'i don to/_/nang mi dag dang 'a kho na ma byung /_/zhes bya ba 'dis ni bzod pa'i pha rol tu phyin pas phongs pa med par bstan to/_/rgas pas mi sdug ma gyur cing /_/zhes bya ba dang /_nad med ces bya ba 'di gnyis kyis ni
[\[253a.4\]]bdag nyid tshul khrims kyi bsod nams kyi tshogs kyi 'bras bu yod par bstan to/_/khyim gyi longs spyod spyod pa zhes bya ba 'dis [#]ni sbyin pa las byung ba'i bsod nams kyi tshogs kyi 'bras bu phongs pa med par bstan to/_/tshig gcig ces bya ba ni gsum po de dag ma tshang
[\[253a.5\]]ba med kyang bab col du gtong bar nus zhes pa'o/_/de mchog tu gsal ba'i phyir/_mdzangs [#]shing dul ba'i rgyan gyis brgyan/_/zhes bya ba'i tshigs bcad yin te/_rang gi chung ma bor ba mi rigs pa las [#]brtsams pa'o/_/'di lta bu zhes bya ba ni 'dod pa'i don dang ldan
[\[253a.6\]]pa'o/_/nang mi ni rang gi chung ma'o/_/mi brtan nang mi snying rje med pa ni mi brten snying rje med pas so/_/ji ltar 'dod pa dang 'gal ba yin zhe na/_smras pa/_dul ba'i rgyan gyis brgyan zhes bya ba smos te/_brgyal 'dod pa'i don du rang gi chung ma yongs su btang ste/_bud med
[\[253a.7\]]gzhan dag la chags na des ni de la snying nye ba med na 'di ni de lta ma yin te/_ci'i phyir zhe na/_dul ba'i rgyan gyis brgyan pa'i phyir te/_gang gi phyir ma dul ba ni bud med gzhan la yang chags par 'gyur na/_de med pas rang gi chung ma yang yongs su gtong ba 'di ni 'dod ba'i don dang 'gal
[\[253b\]]
[\[253b.1\]]ba'o/_/mdzangs [#]shing zhes bya ba 'dis ni nor dang 'gal bar bstan te[#]/_gang gi phyir mdzangs [#]na ni rigs la sogs pa'i yon tan dang /_yon tan ma yin pa'i bya brag mthong ba yin te/_de'i nus pa dang ldan pa'i phyir ro/_/rigs la sogs pa'i yon tan gyis [#]khyad par du 'phags pa
[\[253b.2\]]dang ldan ba gzhan ni ma mthong la/_de dag ma mthong yang rang gi chung ma yongs su gtong bas ni nor dang 'gal bar gyur pa'o[#]/_/mnyes kyang gshin zhes bya ba 'dis ni chos de lta bu dang ldan yang rang gi chung ma yongs su gtong ba nyid de/_de ltar re zhig bdag la ltos [#]pa nang
[\[253b.3\]]mi yongs su gtong bar mi rigs par bstan te[#]/_da ni nang mi la ltos [#]nas nang mi yongs su gtong [#]bar mi rigs par ston te/_gzhan la snying brtse ba zhes pas so/_/gzhan gyi sdug bsngal la ltos pas kyang gzhan la snying brtse ba'i phyir nang mi yongs su gtong [#]bar mi rigs
[\[253b.4\]]pa nyid du bstan to/_/mnyes kyang gshin zhes bya ba [#]bshad pas mnyes gshin pas ni mchog tu nang mi yongs su gtang bar rigs te/_ci'i phyir zhe na/_rab tu byung ba'i chos dang mthun par 'dod pas so zhes gang dag yongs su rtog pa la/_de'i lan brtsams [#]pa'i
[\[253b.5\]]phyir/_dge sbyong bram ze mdza' bo'i rten/_/zhes bya ba dang /_rjes su mthun zhing chos grogs byed/_/ces bya ba'i tshig gnyis yin te/_dge sbyong bram ze zhes bya ba'i tshigs bcad kyi don ni rab tu byung nas nags su gang rnyed pa'i chos de ni khyim du yang rnyed pa dang /_khyad
[\[253b.6\]]par gyi chos kyang rnyed pa nyid du bstan pa'i phyir smras pa'o/_/[#]dge sbyong dang bram ze zhes bya ba'i tshigs bcad phyed kyis ni sbyin pa'i zhing rnyed par dka' ba bstan te/_dge sbyong bram ze zhes bya ba smos pas ni yon tan gyi zhing ngo /_/mdza' bo'i rten dang nang mi zhes smos pas ni phan 'dogs pa'i
[\[253b.7\]]zhing nyid do/_/phongs pa zhes smos pas ni snying rje'i zhing nyid do/_/'di ni re zhig nags na gnas pa las khyad par du bya ba'i chos so/_/gtsang sbra tshul khrims nor zhes bya ba 'dis ni nags dang khyim gnyis kyi thun mong gi thob pa'i chos bstan to/_/nags tshal dgon par gang btsal
[\[254a\]]
[\[254a.1\]]ba/_zhes bya ba ni gang nags kyi phyogs su 'dod cing btsal ba de ci khyim 'dir mi rnyed dam zhes pa'o/_/de ltar yang nags su 'jug pa la ni skyon dang 'brel pa'o zhes bstan pa'i phyir/_rjes su mthun zhing chos grogs byed/_/ces [#]bya ba'i
[\[254a.2\]]tshigs bcad brtsams so/_/rgyu gsum gyis bud med yongs su spang bar bya ba yin te/_rgyu gsum ma gtogs par rang gi chung ma yongs su gtong ba las ni chos ma yin par 'gyur te/_ci chos ma yin pa la mi lta/_zhes bya ba ni bsdus pa'i don to/_/nyes pa
[\[254a.3\]]ba'am/_rjes sa mi mthun pa'am/_rang dgar byed pa'i g.yog 'khor ni yongs su spangs kyang chos ma yin pa thob par mi 'gyur ro/_/yon tan gsum dang ldan na ni chos ma yin pa thob [#]par 'gyur ro/_/nyes pa ma byas pa ni gus [#]pa'i skye bo spangs pa nyid yin te/_'khrul
[\[254a.4\]]pa'i skyon med pas so/_/rjes su mthun zhes bya ba ni khyim thab las mi 'phyo ba'o/_/chos grogs byed ces bya ba ni bden pa'i chung ma'o/_/bud med spangs pa'i rgyu gzhan yang yod de sngon las ngan ba byas pa'i rgyu dang ldan pa yin te/_des na yid la snying rje cung zad med/_/ces
[\[254a.5\]]bya ba'i tshigs bcad brtsams so/_/de yongs su btang ba dang mthun pa nyid ni btang zhing [(]snyang [,]snying [)]rje spangs pa'i phyir te/_'dis [#]ni chos dang mi ldan par ston te/_snying rje cung zad med ces bya bas so/_/kye ma'o chos ni cung zad [#]'grub re skan/_/zhes bya ba ni skye bo snying nye ba spangs pa'i
[\[254a.6\]]phyir ro/_/khyim thab rab tu byung ba'i smre sngags 'don pa gang yin pa de ni des smre sngags 'don pa'o/_/bde ba dang sdug bsngal mtshungs zhes bya ba'i tshigs bcad kyi bde ba spyod pa ni bde ba'i rim pa'o/_/sdug bsngal spyod pa ni sdug bsngal kyi rim pa'o/_/thos nas ni skye bo 'di
[\[254a.7\]]dag gang zhig nas zhes bya ba ni gang las rab tu 'byung ngo zhes de thos pa'o/_de thos nas byams pa'i dbang gis der lhags te/_zhes bya ba ni cho nges 'debs par gyur pa'o/_/ngo tsha zhing mi dga' bar gyur pa gang yin pa de ni po tsha zhing mi dga' bar gyur pa'o/_/ngo tsha na [#]ni yon tan dam
[\[254b\]]
[\[254b.1\]]pa ste/_dam pa de yod pa dang /_mi dga' ba ni rang gi khyim yongs su spang bar 'dod pa ste/_de gnyis ka bsgrub pa'i phyir/_skye bo rnams kyi yon tan du zhes bya ba dang /_de ltar bdag ni skyon la dad gyur cing /_/zhes bya ba'i tshigs bcad gnyis kyis bstan to/_/
[\[254b.2\]]de la skye bo rnams kyi [#]yon tan du zhes bya ba'i tshigs bcad kyis ni ngo tsha zhing zhes bya ba de nyid bsgrub pa yin te/_bdag lta mir yang gal rung /_/zhes bya ba'i tshig gis so/_/de ltar bdag ni skyon la dad gyur cing /_/zhes bya ba'i tshigs bcad kyis ni mi dga' bar gyur pa de nyid
[\[254b.3\]]bsgrub pa yin te/_de ltar bdag ni zhes bya ba ni khyim la mngon par phyogs pa nyid du ste/_yon tan khyad du gsod la tshul ngan pas yon tan gyi bsngags pa brjod pa las 'jug pa'i bya bas legs par ma bskyed pa'i phyir/_brtsi bar 'gyur zhes bya ba yin te/_skyon la dad par
[\[254b.4\]]gyur cing yon tan la ni khyad du gsod la tshul ngan par gyur pa 'di gnyis kyis so/_/de ltar gyur na zhes bya ba ni skye bo dge ba yang brtsi bar gyur na gson yang ci zhig rung zhes bya ba 'dis ni mi dga' ba nyid [#]bstan to/_/de bas skye bo re bar gyur pa zhes bya ba'i tshigs bcad ni khyim
[\[254b.5\]]la mngon par phyogs pa'i nyes dmigs bstan pa dang /_de dang mi mthun nags na gnas pa'i dbang du byas pa ste/_re ba ni yon tan la re bar gyur pa'o/_/de bas na zhes bya ba ni khyim la mngon par phyogs na ni mir mi rung ba'i phyir ro/_/skye bo dge bas yang dag par brtsi bar 'gyur te/_
[\[254b.6\]]de'i 'tsho ba ni dgos pa ci yang med pa'i phyir ro/_/yon tan nyams su blangs te bskang /_/zhes bya ba ni bsgrub cing 'bad pas re ba yongs su bskang bar bya ste nyams su blangs pas so/_/phan yon gyi dbang du byas nas/_spyod pa ngan pa'i nyon mongs khyim spangs nas/_/dka' thub
[\[254b.7\]]nags na dga' ba'i yon tan gyis/_/zhes bya ba yin no/_/nor dang thabs zhes bya ba 'dis ni gzhung lugs bstan te/_nor gyi [#]bsdu ba'am dbye ba gnyis kyis so/_/mthu rtsal gang dag gis zhes bya ba ni bka' khrims kyi tshul gyis so/_/re zhig tshigs bcad des ni rgyal
[\[255a\]]
[\[255a.1\]]po gzhan las skye ba'i sdug bsngal gyi dbang du byas pa'o/_/da ni rang gi yul 'khor gyi dbang du byas nas/_gal te nor 'dod [#]ces bya ba'i tshigs bcad yin te/_nor ma tshang ba'am/_gnod pa thob [#]pas rang gi yul las pas mthar 'gro zhes bya ba de'i dbang
[\[255a.2\]]du byas nas/_ci zhig 'dod phyir zhes bya ba yin te rgyu gzhan gang gis so/_/gal te nor 'dod ces bya ba des ni sdug bsngal lam gnod pa ste/_sngar bstan pa'i sdug bsngal gang gis khyod ni bas mthar 'gro zhes bya ba de gsal ba yin no/_/[#]skye bo'i tshig bsrungs pa tsam gyis
[\[255a.3\]]zhes bya ba ni gang de 'jig rten gyi tshig ni 'jig rten gyi [#]gtam la zhen pa'o/_/de las zhes bya ba ni dge ba'i chos las nyams par mi bgyi ba ste/_chos zhes bya ba ni bdag la phan par 'dod pa ste/_de ltar bdag nyid kyi chos la ltos [#]par bstan pa'o/_/ngo tsha'i phyir yang zhes bya ba ni bltas [#]
[\[255a.4\]]pas kyang ste/_ngo tsha'i phyir yang [#]rab tu 'bad pa'i rigs/_/zhes bya ba yin te/_ngo tsha'i phyir yang chos dang ldan pa la 'bad par bya ba'o[#]/_/de'i phan yon bstan pa'i phyir/_yon tan yod ces grags shing re ba dag_/ces bya ba'i tshigs bcad yin te/_yon tan 'byung ba yin pas yon
[\[255a.5\]]tan yod ces pa'o/_/ji ltar gyur kyang rung ste zhes bya ba ni ngo tsha ba'i phyir yang gtam snyan 'phel bar 'gyur te/_ci'i phyir zhe na/_grags pa rab tu 'grub pas ngo tsha'i phyir yang de rab tu 'bad pa'i rigs te/_'di ltar grags pas rab tu 'gyur bas so/_/gzhan du bgyis na zhes bya ba ni
[\[255a.6\]]bdag nyid kyi phun sum tshogs pa'i yon tan thams cad med bar byas pa ste/_re ba'i tshul gyis lta ba na chu mig skam po'i gnas dang 'dra bar 'gyur te/_de ltar chu mig [#]skam po la skom zhing chu 'dod pa rnams kyis chu don du gnyer zhing re ba dang bcas pa las skams [#]par gyur na de dag gi re
[\[255a.7\]]ba nyams par 'gyur te/_de bzhin du 'dir yang yon tan yod par re ba dang bcas pa rnams te/_yon tan la skom pa'i skye bo dga' ba rnams kyis [#]re ba dang bcas pa las ma mthong na ni 'jig pa yin te/_yon tan gnyer ba rnams kyis [#]khron pa skam po bzhin du mthong bar
[\[255b\]]
[\[255b.1\]]'gyur ro/_/gzhan du bgyis na [#]zhes bya bas yon tan [(]yed [,]yod [)]ces grags shing re ba dag las mthong na mi mdzes par 'gyur ro/_/ji ltar mi mdzes par 'gyur zhe na/_de nyid bsgrub pa'i phyir don bzhin ma yin zhes bya ba'i tshigs bcad smos so/_/don bzhin ma yin yon tan grags
[\[255b.2\]]pa 'phel/_/zhes bya ba ni yon tan gyi gnas skabs ma yin pa'i [#]yon tan gyi 'phel ba ste/_gang mi rnams kyi grags pa mdun na brjod pa ma yin te/_don bzhin ma yin pa yun ring du 'phel ba'o/_/rnam par rtog pa'i rlung gis bskyod pa ni rtog pa'i rlung gis nyams par
[\[255b.3\]]byas pa'o/_/mi rnams kyi [#]grags pa de nyams par gyur na ni de phyis yang grags par 'gyur ba zhes bya ba ni 'phel bar 'gyur ba'o/_/sbrul nag ces bya ba 'di ni mjug bsdu ba'i tshigs bcad yin te/_lha gcig bdag ni bzlog par mi rigs so/_/zhes bya ba ni bzlog pa [#]rigs
[\[255b.4\]]pa yang yin mod kyi 'on kyang bdag ni bzlog par ma mdzad cig ces pa ste/_nges par gzung ba [#]ma yin ba dang nges par gzung ba'i rgyu ste/_gus par mkhyen nas [#]zhes bya ba'i tshigs bcad smos te/_gus par mkhyen nas zhes bya ba tshigs bcad phyad kyis ni nges par gzung ba ma yin pa'i rgyu bstan te/_
[\[255b.5\]]nges par gzung [#]ba ni/_bdag ni sems kyis rab tu byung /_/zhes bya ba phyed 'og mas bstan to/_/byams pa yis zhes bya ba ni rje bo'i yon tan no/_/gus par mkhyen nas zhes bya ba ni 'bangs kyang yon tan gus pa dang ldan par khyod kyis de mi shes pa yang ma yin te/_khyod kyis [#]'bangs kyi skye bo la de ltar bgyi ba rigs te/_
[\[255b.6\]]de bas na khyod kyis bzlog pa'i rigs so/_/bdag ni re zhig bzlog par bya ba ma yin te/_ci'i phyir zhe na/_sems kyis rab [#]byung zin pa'i phyir ro/_/des na rab tu byung ba ni 'du 'dzi'i nyon mongs [#]can 'dzin pa mi rigs pa'i phyir ro/_de nas [#]de yi mdza' bo dang /_zhes bya ba la sogs
[\[255b.7\]]pa'i tshig gis ni mdza' bo la sogs pa dman pa dang /_bar ma dang /_gong ma dag gis bzlog pa'i lus dang ngag gi las kyi bya ba rnams bstan to/_/de la rkang pa la 'jus te zhes bya bas ni dman pa rnams kyi lus kyi las kyi bya ba bstan to/_/kha cig thal mo sbyar te zhes bya bas
[\[256a\]]
[\[256a.1\]]ni rab dang mnyam pa bar ma'i bstan to/_/mgul nas 'jus te zhes bya bas ni gong ma rnams kyi [#]dbang du byas pa'o/_/'di gsum ni lus kyi las las brtsams pa'o/_/bzlog par rtsom pa bshad pa'o/_/kha cig ni spobs pa'i tshul gyis zhes bya ba la
[\[256a.2\]]sogs pa'i ngag gi las las brtsams te bzlog pa'i dbang du byas pa ste/_kha cig ni spobs pa'i tshul gyis zhes bya ba ni bar ma'i dbang du byas pa'o/_/kha cig ni mdza' bo dang nang mi zhes bya ba ni dman pa'i dbang du byas pa'o/_/la la ni khyim na gnas pa'i tshul gyis zhes bya ba la
[\[256a.3\]]sogs pas ni gong ma'i dbang du byas pa'o/_/mdza' bor 'thams par zhes bya bal sogs pa'i tshigs bcad gnyis kyis ni [#]byang chub sems dpa' la [#]phan par 'dod pa des nags su 'gro ba mi rigs so zhes 'gog pa'i dbang du byas pa'o/_/mdza' bor 'thams pa zhes bya
[\[256a.4\]]ba'i tshigs bcad 'di'i don ni mdza' bo [#]bag med pa las mdza' bo rnams kyis phan pa'i tshig smras pa ste/_yun ring por 'jug pa'i phyir ro/_/phan pa'i lam 'di la ni legs pa dang phan pa gnyis lhan cig mi 'thob ste/_rtsub pa yin na yang phan par 'gyur ba sbyar ba'i
[\[256a.5\]]rigs te/_de la ma sbyar bar gyur na mi dge bar 'gyur te/_dge ba dang mi dge ba rnams las dge ba'i chos mi sgom zhing /_mi dge ba'i chos la 'jug par 'gyur te/_mi phan par sgrub pa'i phyir ro/_/nags pas khyim dga' zhes bya ba'i tshigs bcad 'di'i don ni
[\[256a.6\]]nags na gnas pa las [#]bdag la zlog par byed de/_ji ltar ldog par byed ce na/_sdig pas gos pa bzhin du ste/_dogs shing 'jigs pa med par ro/_/ji ltar sdig pas gos pa ni dogs shing 'jigs pa med par [#]rtsub pa yin na yang zlog cing 'gog par byed pa de bzhin du
[\[256a.7\]]'di dag sems zhes bya ba yin te mdza' bo la sogs pa rnams so/_/tha mal gnas pa'i sems zhes bya ba ni nad med pa ste/_nags pas khyim dga' snyam du ji ltar sems pa'o/_/ji ltar sems pa [#]de nyid sgrub pa'i phyir smras pa[#]/_nags na gnas pa dogs shing zhes bya ba dang /_
[\[256b\]]
[\[256b.1\]]sdig pas gos bzhin du zhes bya ba gnyis kyis bstan to/_/da ni byang chub sems dpa' la phan par 'dod pa'i dbang du byas nas du ba la nags tshal gnas pa la zhes bya ba ni chos bsgrub par 'dod pa'o/_/gson bzhin du zhes bya ba ni shi ba yang ma yin/_shi bar 'gyur ba
[\[256b.2\]]yang ma yin pa'i don to/_/da ni [#]bdag nyid dang bral ba'i mya ngan gyi rgyu la yang /_nga dang bral bas de ltar mi dga' na/_/zhes bya ba'i tshigs bcad yin te/_rab tu mi 'byung ba'i rgyu ni khyim yongs su gtang bar dka' [#]ba'i phyir nga dang mi 'bral na ni zhes bya ba'i dbang
[\[256b.3\]]du byas nas tshigs bcad kyi [#]phyed 'og mas bstan to/_/nang mi [#]yongs su gtong ba shin tu dka' ba yin yang rab tu mi 'byung ba ni mi rigs so/_/zhes bstan pa'i phyir/_de ste bdag gi mi la chags pa'i phyir/_/zhes bya ba'i tshigs bcad smos so/_/de ltar cis mi byed ces bya
[\[256b.4\]]ba ni ji ltar nga'i rjes su rab tu 'byung ba'i rang mi la chags pas bgegs [#]su byed pa yin na de ltar dgra dang dmag 'gyed [#]cing 'jug pa na yang rang me'i skye bo mang po la chags pas bgegs [#]ci'i phyir mi byed ces pa'o[#]/_/phongs par gyur pa'i tshe na mthong bar gyur pa'i mdza' bo'i rang bzhin gang
[\[256b.5\]]yin pa de ni phongs par gyur pa'i tshe mthong ba'o/_/mdza' bo'i rang bzhin ni phongs pa'i tshe rjes su 'brang ba dang du ba'o/_/de la phongs pa'i tshe mthong ba ni sngar dus gzhan gyi tshe na yin te/_sngar mthong ba'i phyir phongs [#]pa'i rjes su 'brang ba'o/_/mdza' bo brten par gyur [#]kyang zhes bya ba ni
[\[256b.6\]]yun ring po nas 'dris par gyur kyang ngo /_/g.yo nyid g.yo yin pas g.yo phyi bzhin mi 'brang ba zhes bya ba ni rjes su 'gro ba med pa ste/_mchi mas 'ju zhing 'ong ba nyi tsher zad pa'o/_/mdza' bo'i rang bzhin ni du ba dang phongs pa rjes su 'brang ba yin te/_de la de gnyis las phongs
[\[256b.7\]]pa'i rjes su 'brang ba med do/_/rab tu 'byung ba'i mtshan nyid ni rab du byung ba de phongs pa nyid yin te/_du bar 'os pa'i phyir ro/_/gal te phongs pa ma yin na ni rab du byung ba la mi du ba yin te/_des na de phongs pa yin pas phongs pa de'i rjes su 'brang bar bya ste rjes su rab du
[\[257a\]]
[\[257a.1\]]'byung bar bya'o/_/ji ltar mdza' bo mya ngan gyis gdungs shing du ba la/_mdza' bos mya ngan bya ba dang du ba yin te/_de bzhin du 'dir yang 'jigs pa med par bya ba yin te/_rgyu gcig las ni mdza' bo'i rang bzhin g.yo nyid du 'gro ba ste/_ji ltar shes she na/_
[\[257a.2\]]rjes su 'gro ba ni med de/_mchi mas 'ju ba nyi tshe'o/_/de nyid bstan pa'i phyir/_slar [#]du bzlog pa'i phyir ni skad 'dzer zhing [#]/_/zhes bya ba'i tshigs bcad smos so/_/ji ltar skad 'dzer [#]ba dang bcas pa dang /_mchi ma dang bcas pa'i mig dang /_mgo bo btud de mtshungs pa
[\[257a.3\]]la yang bla ma 'dra ba [#]phyag 'tshal zhing zhes bya ba yin te/_ci'i phyir byed ce na/_bzlog pa de'i phyir te/_de ltar de [#]dag thams cad ni bzlog pa'i phyir byed pa yin gyi/_rjes su 'gro ba'i phyir ni ma yin no/_/gal te rjes su 'gro ba yin na ni ci'i phyir de dag nyi tshe byed pa yin te/_rjes
[\[257a.4\]]su 'gro bar [#]mi byed pa'o/_/gang gi phyir rjes su 'gro bar mi byed kyi/_bzlog pa'i phyir byed pa yin pas/_de bas na mdza' bo'i rang bzhin te/_g.yo dang thabs su 'gyur ba'o/_/de ltar re zhig tshigs bcad 'dis ni gang sngar bshad pa'i mchi mas 'ju zhing du ba zhes bya ba de
[\[257a.5\]]nyid bsgrub pa yin no/_/phyi bzhin mi 'brang ba de bsan par bya ba'i phyir/_rab tu byung ba'i rjes su zhes bya ba'i tshigs bcad yin te/_'di dag ces bya ba ni mchi mas 'ju ba'o/_/ji ltar byams pas mchi ma 'byung bar byed pa de bzhin du rab tu 'byung ba la yang bya ba'i rigs so/_/
[\[257a.6\]]ci'i phyir de ltar bya ba'i rigs [#]she na/_smras pa/_ngo mtshar bar 'gyur pa 'di bzhin du mi 'gyur ram zhes pa ste/_dam pa'i sems la spyod pa de'o/_/nags su bdag nyid gcig pu 'gro yang grogs shin tu rnyed par dka' la/_gzhan dag gis ni rnyed par sla'o zhes bya ba de'i dbang du byas
[\[257a.7\]]nas/_yon tan med pa zhes bya ba de'i tshigs bcad smos so/_/phongs par gyur pa'i tshe zhes bya ba ni bsad [#]pa dang /_bcing ba dang brdeg pa'i phongs par gyur pa'o/_/yon tan yod bzhin zhes bya ba phongs pa nyid bstan pa'i phyir/_yon tan yod bzhin du [#]zhes bya ba yin te/_nags su 'gro
[\[257b\]]
[\[257b.1\]]zhing rab tu byung ba de ni phongs pa bzhin du phongs par gyur pa yin no/_/thams cad du grogs yod kyang de dag nyid nags su 'gro zhing rjes su 'gro [#]ba med pa nyid kyi dbang du byas nas/_glang chen smyon pa zhes bya ba'i tshigs bcad yin te/_gang la rjes su mi 'gro ba dang /_gang gi phyir rjes su
[\[257b.2\]]mi 'gro ba zhes bya ba'i don to/_/de dag min nam nga yang de ma yin/_/zhes bya ba ni the tshom gyi tshig go/_/de lta mod kyi bdag gi byams pa med par 'gyur ba'i rgyu cung zad cig byas na ni/_de las rjes su mi 'brang ba yin te/_de med par bstan pa'i phyir/_de ltar byams pa nyams par
[\[257b.3\]]'gyur ba'i rgyu/_/zhes bya ba'i tshigs bcad smos so/_/'di ltar 'khod bzhin du zhes bya ba ni rgyab kyis bltas par gnas pa'o/_/'di ltar gyur pa zhes bya ba ni glang chen smyon pa zhes bya ba'i [#]tshigs bcad sngar bstan pa de nyid bdag gi yon tan gang gis sngon du 'gro bar bstod pa dag rung bar 'ong ngam
[\[257b.4\]]kye zhes bya'o/_/bdag ni nags su 'gro phyir zhes bya ba ni bdag nyid kyi nyes pa ston pa yin no/_/ci'i phyir de ltar rtog ce na de'i rgyu bstan [#]pa'i phyir/_gang dag khyim gyi nyes pa zhes bya ba'i tshigs bcad smos so/_/de gang yin zhe na/_khyim gyi nyes pa gsal bar mngon pa dang /_dka'
[\[257b.5\]]thub kyi nags kyi yon tan gsal bar mngon pa'o/_/de gsal bar bstan pa'i phyir/_phyi ma'i tshe dang tshe 'di'i sdug bsngal rgyu/_/zhes bya ba smos so/_/phyi ma'i sdug bsngal gyi rgyu ni 'dod pa de'i ched du nyes par spyod pa de nyes par spyad pa de'i rgyu [#]ngan 'gror 'gro ba'i phyir ro/_/tshe 'di'i sdug bsngal
[\[257b.6\]]gyi rgyu ni/_gsad [#]pa dang /_bcing ba dang /_brdeg pa la sogs pa sdug bsngal du ma'i rgyur gyur pa'i phyir ro/_/dka' thub kyi nags ni de ltar bzlog pa ste/_'jig rten 'di dang pha rol gyi bde ba'i rgyur gyur pa'i phyir ro/_/'jig rten 'dir bde ba'i rgyu ni 'dod pa rnams la ched cher mi
[\[257b.7\]]'dzin pa ste/_rang gi don mthong ba'i phyir ro/_/'jig rten pha rol du ni bde 'gro dang mya ngan las 'das pa thob pa'i phyir ro/_/rang [#]gi rgyu 'dod pa spong bar mi 'dod pa de ni sdug bsngal gyi rgyu yin no/_/dka' thub kyi nags na ni de rnams kyis bzlog pa yin te/_'di dag spong ba yin no/_/de'i
[\[258a\]]
[\[258a.1\]]rgyu nyes pa dag la bdag nyid kyi bsgrub pa bstan pa'i phyir/_bdag gi mdza' bo 'di rnams zhes bya ba'i tshigs bcad smros so/_/bslus zhes [#]bya ba ni phyin ci log la zhen pa'o/_/zhi bar [#]ma gyur pa ni mya ngan las 'das par ma gyur pa'o/_/nyes pa de dag ces bya ba
[\[258a.2\]]ni khams gsum gyi nyon mongs pa thams cad do/_/mngon du gzhom par bya zhes bya ba ni bag chags dang bcas pa gzhom par bya'o zhes pa'o/_/de ltar gyur pa ni dam pa rnams su de dge slong dang dge bsnyen rnams su gyur pas so/_/slob dpon dpa' bos mdzad pa'i skyes pa'i rabs
[\[258a.3\]]rgya cher bshad pa las tshong dpon gyi skyes pa'i rabs so//_//sdom la/_brgya byin bram ze myos byed ma/_/legs par pha rol phyin dang nya/_/bya dang bum pa phyug po'i bu/_/dka' thub can dang tshong dpon no/_/zhes pa la/_'dir yang skyes pa'i rabs bcu po 'di dag gi go rims
[\[258a.4\]]bdag gis 'di ltar mthong ste/_brgya byin bram ze myos byed ma/_/legs par pha rol phyin dang nya/_/bya dang bum pa tshong dpon dang /_/phyug po'i bu dang dka' thub chen/_/skyes pa'i rabs bcu po 'di dag gis [#]bsdus pa'i don ni tshul khrims kyi pha rol tu phyin pa'i dbang du byas pa'o/_/
[\[258a.5\]]tshul khrims kyang rnam pa gnyis te/_khyim pa'i phyogs la brten pa dang /_rab tu byung ba'i phyogs la brten pa dang [#]/_de la khyim pa'i phyogs la brten pa'i tshul khrims kyi dbang du byas pa ni bdun no/_/rab tu byung ba'i phyogs la brten pa ni gsum mo/_/de la khyim pa'i phyogs la
[\[258a.6\]]brten pa'i tshul khrims ni/_srog gcod pa dang /_ma byin pa [#]len pa dang /_'dod pas log par g.yem pa dang /_brdzun du smra ba dang /_'bru'i chang dang /_bcos pa'i chang myos par 'gyur ba 'thung [#]ba las ldog pa ste/_'di dag ni bslab pa'i gzhi lnga'o/_/de la [#]brgya byin gyi skyes pa'i
[\[258a.7\]]rabs su ni srog gcod pa las ldog pa'i dbang du byas nas/_lha'i dbang po de rang gi srog la mi lta bas dud 'gro'i skye gnas su gyur pa'i srog gcod par 'jug pa las ldog pa ste/_de ni srog gcod pa spangs pa yin no/_/bram ze'i skyes pa'i rabs su rang gi bla ma la sogs pas sbyor ba
[\[258b\]]
[\[258b.1\]]byas shing thos pa'i rjes su dpag pas yang dag par bstan kyang skye bos [#]gzhan dag las nye bar rtog [#]pa dang /_bdag gi dbang du byas nas/_ngo tsha ba nyid kyis ma byin par len pa las log ba de ni ma byin par len pa [#]spangs pa'o/_/bdag nyid la rang dbang du byin par 'gyur [#]te/_smad
[\[258b.2\]]'tshong ma'i gnas skabs su bya'o zhes pas byin na yang bgrod pa ma yin par 'jug pa ste/_'dod pa las log par g.yem pa spong ba ni myos byed ma'i skyes pa'i rabs su bstan to/_/brdzun rnam pa gsum gyi dbang du byas nas skyes pa'i rabs gsum yin te/_gnod pa bzlog pa'i
[\[258b.3\]]phyir dang /_gnod pa bdag gis thob pa la 'dod pa'i don rnyed pa'i phyir dang /_brdzun smra ba la goms par ma [#]byas pa'o/_/gnod pa bzlog pa ni bden pa'i tshig nyid kyis 'gyur bar bstan pa'i phyir/_legs par pha rol tu phyin pa'i skyes pa'i rabs so/_/bdag nyid kyis phongs
[\[258b.4\]]pa'i gnas skabs dang phrad par gyur kyang /_bden pa'i tshig nyid thar par gyur pa bstan pa ni nya'i skyes pa'i rabs [#]so/_/bden pa'i tshig la goms pas ni me'i 'jigs pa las kyang thar bar byed nus na/_gzhan lta smos kyang ci dgos zhes [#]bstan pa'i phyir/_sreg pa'i phru [#]gu'i
[\[258b.5\]]skyes pa'i rabs bstan to/_/bum pa'i skyes pa'i rabs su ni chang las ldog ba ste/_gzhan yang ldog par byed na bdag nyid lta smos kyang ci dgos zhes bya ba'i tshig gis so/_/da ni rab tu byung ba'i phyogs la brten pa las brtsams te skyes pa'i rabs gsum mo/_/de la dang por re zhig
[\[258b.6\]]tshong dpon gyi skyes pa'i rabs su rgya chung dus kyang snying stobs dang ldan pa dag khyim yongs su gtang [#]ba yin te/_phun sum tshogs pa thams cad bor zhing nags su gnas pa ste/_nges par 'byung bar 'dod pas nang mi dang /_nye du'i skye bo dang /_mdza' bshes la sogs pa'i tshogs kyis [#]
[\[258b.7\]]bzlog par gyur kyang mi 'dod na/_gzhan dag gis lta smos kyang ci dgos zhes bstan pas so/_/rgyal rigs phyug po'i bu [#]skyes pa'i rabs su ni mdza' bshes kyis [#]longs spyod la sogs pa bstabs kyang /_de la chags pa med pa des rab tu byung ba la mngon par dga' bar gyur
[\[259a\]]
[\[259a.1\]]pa bstan [#]pa'i phyir ro/_/dka' thub can gyi skyes pa'i rabs su ni/_smon lam dang /_tshangs par spyod pa la dga' zhing chog shes pa dang /_sems 'khrugs pa med pa la mngon du phyogs pa'i dbang du byas nas brtsams pa'i phyir ro/_/de ltar skyes pa'i rabs
[\[259a.2\]]'di dag gi go rims kyi rgyu ni rigs par 'gyur te[#]/_gzhan la yang phan pa'i phyir bstan pa'o/_/sde tshan gnyis pa ste/_bcu tshan gnyis ba rdzogs so//_//bram ze'i rigs chen po yon tan la goms pa'i mthus grags pa rgyas pa zhes bya ba 'dis [#]ni tshul
[\[259a.3\]]khrims kyi pha rol tu phyin pa'i 'bras bu dang /_rgyu la goms pa yang bstan to/_/'byor pa'i yon tan nges pa zhes bya ba 'dis ni snga ma'i sbyin pa'i pha rol tu phyin pa'i 'bras bu bstan to/_/rgyal pos bkur sti byas pa dang /_'jig rten pas lha bzhin du bkur ba zhes bya ba 'dis ni
[\[259a.4\]]bzod pa'i pha rol tu phyin pa'i 'bras bu bstan to/_/de ltar 'di dag gis ni [#]bsod nams kyi tshogs bsags pa nyid du bstan pa yin te/_'di ltar nger skyes pa yin pas/_de bas na [#]de yang de'i bsod nams kyi tshogs nyid du bstan to/_/de ltar mang du thos pa'i yon tan la goms
[\[259a.5\]]pa zhes bya ba la sogs pa ni shes rab kyi pha rol tu phyin pa'i sbyor ba bstan to/_/mkhas pa rnams kyi grags pa ni/_/mkhas pa nyid kyi nang du 'phel/_/zhes bya ba la/_de'i nang du grags pa ci'i phyir 'phel zhe na/_mkhas pa ni yon tan rtog pa la mkhas pa'i phyir te/_rin chen
[\[259a.6\]]shes la rin chen dang [#]/_zhes bya ba yin te/_mkhas pa nyid mkhas pa'i nang du grags pa 'phel ba'o/_/ci'i phyir zhe na/_de ni rang gi yon tan ston par nus pa'i phyir ro/_/ci lta bu dag ce na/_g.yul ngo dag tu dba' bo bzhin/_/zhes bya ba yin no/_/tshe rabs snga ma la rab
[\[259a.7\]]du byung ba la goms shing [#]zhes bya ba [#]'dis ni rgyu mthun pa bstan to/_/[#]chos la sems pa zhes bya ba ni chos dang lhan cig pa'i dran pa yod pa'i phyir ro/_/chos dang bcas pa'i sems so/_/der gyur pa'i chos la sems pa nyid de/_de bas na chos dang 'gal ba'i phyir/_khyim spangs
[\[259b\]]
[\[259b.1\]]zhes bya ba'i don to/_/blo dang shes rab rab tu gsal ba'i phyir/_/zhes bya ba 'dis [#]ni khyim gyi nyes dmigs yongs su shes pa'i phyir ro/_/rgyu 'di gsum gyis khyim la dga' ba med par 'gyur zhing /_de dang mi mthun pa'i phyogs nags la ni mngon bar dga' ba yin te/_khyim na
[\[259b.2\]]gnas pa zhes bya ba la sogs pa'o/_/gang sngar bstan pa'i chas pa [#]sems pa zhes bya ba de bstan pa'i phyir/_khyim yongs su ma btang zhing /_'dod pa rnams la nye bar longs spyod pa las ni chos dang 'gal ba yin te/_'thab [#]mo la sogs pa mang ba'i phyir ro/_/de ltar chos la
[\[259b.3\]]sems pa ni khyim na gnas pa na dga' bar ma gyur pa'o/_/shes rab dang ldan pa'i phyir khyim na gnas pa la dga' bar ma gyur pa de bstan pa'i phyir/_rgyal po dang /_rkun po la sogs pa lnga dang thun mong du gyur par shes pa'i phyir [#]dang /_chog mi shes par yongs su shes pa'i phyir dang /_
[\[259b.4\]]nyes pa du ma 'i gnas su gyur par shes pa'i phyir te/_blo dang shes rab rab tu gsal ba'i phyir/_khyim na gnas pa la dga' bar ma gyur to/_/khyim pa'i cha lugs bor nas zhes bya ba la/_ji ltar khyim pa'i cha lugs bor zhe na/_skra dang kha spu bzang po bregs [#]pa'i phyir dang [#]/_gos
[\[259b.5\]]kha dog bsgyur ba dur smig [#]bgos pa'i phyir ro/_/ji ltar rab tu byung ba'i cha lugs blangs she na/_rab tu byung ba'i sdom pa'i dpal la gnas par gyur pa'i phyir ro/_/de yang dka' thub kyi nags tshal na gnas mi [#]nus par shes nas so/_/rab tu dka'o zhes bya ba ni bgrod par
[\[259b.6\]]dka' ba yin pa'i phyir ro/_/dur khrod dang /_khong [#]stong smos pas ni/_gnas mal grong dang nye bar ston pa yin no/_/de yang gnyis te/_byams pa dang /_mi byams pa'i bye brag gis so/_/ri bo dag ni gcan gzan khro bos gang ba'o/_/de gnyis smos [#]pa ni
[\[259b.7\]]grong las thag ring bar ston to/_/de lta bu'i gnas ma la gyi bye brag mthun pa dang /_mi mthun ba dag tu bsam gtan byed cing zhes bya ba'i tshigs bcad smos so/_/grogs med par [#]des rab tu dka' bas bsam gtan byed par bstan pa'i phyir[#]/_'dis ni skyes bu gcig pu [#]gnyis
[\[260a\]]
[\[260a.1\]]su med par gnas pa [#]bstan to/_/bud med dag ni ltar yang med par byed/_/ces bya ba [#]'dis ni/_bsam gtan mi byed kyang bud med dang reg par gnas pa dang lhan cig tu 'grogs [#]par mi rung ba nyid du bstan to/_/'chi ba la phyogs pa'i gnas de lta bu gnyi ga
[\[260a.2\]]'gro ba'i 'jigs su rung ba dang /_grogs byed pa bstan pa'i sdug bsngal des ni bdag sdug cing des khyod kyang mi dgyes pa zhes bya ba'i don to/_/mchis par nus pa zhes bya ba ni 'tsho bar ro/_/dpyid [#]kyi dus la bab pa'i zhes bya ba la sogs pas [#]ni/_mig dang /_rna ba dang /_sna
[\[260a.3\]]dang /_lce dang /_lus kyi [#]dbang pos nye bar [#]spyod pa spyad du rung ba'i nags tshal bstan to/_/shing lo lhag par mdzes pa dang ni ldan/_/zhes bya ba 'dis ni mig gi dbang pos nye bar longs spyod du rung ba'o/_/bung ba mang po sgra di ri ri zer zhes pa la sogs pas ni rna ba'i dbang pos longs
[\[260a.4\]]spyad du rung ba bstan to/_/pad+ma dang /_ut+pa la kha bye ba zhes bya ba 'dis ni lce dang /_lus kyi dbang pos longs [#]spyad du rung ba [#]bstan to/_/me tog dri zhim po sna tshogs kyi bsung gis zhes bya ba la sogs pa ni sna'i dbang po dang /_lus kyi dbang pos longs spyad du rung ba bstan to/_/me
[\[260a.5\]]tog sna tshogs tshom bu rab tu mdzes/_/zhes bya ba la sogs pa'i tshigs bcad gnyis kyis ni tshig rkang gong ma dag ni [#]don nyid bstan to/_/g.yon can dang thub chod can rab tu mang na zhes bya ba la/_g.yon can ni ma dul bas bud med la sogs pa yang dul ba med do/_/thub chod ni 'phrog par 'dod
[\[260a.6\]]pa'o/_/dben pa 'di na zhes bya ba ni rab [#]mda' bzlog tu med par bstan to/_/dka' thub chung ba zhes bya ba 'dis ni rang nyid nus pa med par ston [#]to/_/chos dang bcas te zhes bya ba ni khyod dang khyod kyi chos la brnyas [#]pa ste/_'di dag gis [#]ni 'jig rten 'di dang [#]/_'jig rten pha rol la 'jigs pa med pa'i rgyu nyid
[\[260a.7\]]du bstan to/_dben pa 'di ni [#]dka' thub ces bya ba'i tshigs bcad 'dis ni nags na gnas pas bud med de la ston to/_/khro ba skyed na zhes bya ba'i tshigs bcad 'dis ni [#]khyod nyid la yang phan pa med par bstan pa'i phyir te/_'jig rten gnyi ga [#]la yang phan pa med par khro ba skyed pa mi rigs
[\[260b\]]
[\[260b.1\]]so/_/de [#]ci'i phyir zhe na/_yid 'khrugs [#]pa nyid kyi phyir 'dis ni chos dang 'gal bar bstan te/_chos dang 'gal bar gyur pas ni 'jig rten pha rol tu phan pa med pa nyid do/_/chos dang 'gal ba las ni grags pa'ang med par 'gyur te/_'dis ni 'jig rten 'di nyid la phan
[\[260b.2\]]pa med pa nyid do/_/des na de dang khyod gnyi ga la phan pa med pa'i phyir/_grong du zhes bya ba ni skye bo'i nang nyid du zhes bya ba'i don to/_/ci ste skyon de gnyi ga med kyang dka' thub can la bud med bsnyen [#]ci dgos zhes bya ba smos te/_'di ni bdag nyid dang rjes su mthun par ston to[#]/_rgyags
[\[260b.3\]]par [#]bsnyems sam/_gal te ma brtags par zhes bya ba 'di gnyis kyis ni/_zhe sdang gi shas che ba dang dman par ston to/_/rgyags pas bsnyems [#]pas zhes bya ba ni brtags par byas kyang spyod pa zil gyis [(]mnon [,]gnon [)]pa'o/_/ma brtags par zhes bya ba ni dran pa nyams pa la sogs pas
[\[260b.4\]]so/_/mi mthun pa'i phyogs mi bstan [#]pa'i phyir dgra zhe sdang la yang rgyags pas bsnyems [#]pa dang /_ma brtags [#]pa ci rigs par brjod par bya'o/_/des gnod pa byas su yang mi dogs la zhes bya ba ni de'i rgyus gnod pas na des gnod pa ni des gnod pa'o/_/de la dogs pa dang
[\[260b.5\]]bral ba gang yin pa de ni des gnod pa byas su mi dogs pa'o/_/'dis ni 'jig rten 'di'i 'jigs [#]pa med par bstan to/_/'dod pa'i 'dod chags kyi dbang du yang gyur pas zhes bya ba ni 'jig rten pha rol gyi 'jigs pa med par ston to/_/'dod pa'i 'dod chags kyis zil gyis mnan pa des chos la
[\[260b.6\]]mi lta bas so/_/'jigs pa dang /_bag tsha ba ni 'jigs pa dang bag tsha ba ste/_de gnyis kyis bzhin gyur pa gang yin pa de ni 'jigs shing bag tsha bas ngo 'dzum 'gyur ba'o/_/rgyal po'i mthus pho brang gi nang du khrid ces thos pas ni/_gcan gzan ma rungs pas dgo ba mo gces
[\[260b.7\]]pa bzhin [#]du 'jigs shing bag tsha bas ngo 'dzum 'gyur ba'o/_/'dir skyob pa ni gzhan med pa'i phyir/_skye dgu skyong ba'i rgyal pos khyer bar gyur na/_gzhan su zhig skyob par 'gyur te/_nags kyi dgo ba mo bzhin no/_/de bas na de nyid kyi phyir/_nags zhes smo[#]sa pa yin te/_
[\[261a\]]
[\[261a.1\]]gang gi phyir gzhan du na ni dgo ba mo zhes bya ba nyid ston par 'gyur ro/_/de nyid kyi phyir 'jigs shing bag tsha bas ngo 'dzum gyur ba nyid kyi rgyu bstan pa'i phyir/_'jig rten phongs shing zhes bya ba'i tshigs bcad brtsams pa yin no/_/de nyid gang la mi rigs byed gyur na/_/
[\[261a.2\]]zhes bya ba 'dis na [#]'jigs pa dang /_bag tsha ba'i rgyu bstan to/_/yang na de nyid gang la mi rigs byed gyur na/_/zhes bya ba 'dis ni 'jigs pa'i rgyu bstan te/_de yis su la pha skyabs btsal bar bya/_/zhes bya ba 'dis ni bag tsha ba'i rgyu [#]bstan te/_pha skyabs de med kyang gang dag 'jig
[\[261a.3\]]rten skyong ba dang /_gzhan yang skye bos byed pa dag_/skyabs byed pa med ces bstan pa'i phyir/_kye ma 'jig rten skyong ba'ang /_/[#]zhes bya ba'i tshigs bcad brtsams pa yin te/_tshul las nyams zhes bya ba ni 'jig rten skyong ba nyid nyams pa'am/_'jig rten skyong ba'i ming nyid
[\[261a.4\]]nyams nas med pa ste/_gzhan gyi don mi byed pa'i phyir[#]/_de 'jig rten skyong ba de las nyams pa'am med pa'o/_/de ci'i phyir zhe na/_legs par mi skyong bas so/_/shi bar gyur tam ci zhes bya bas ni lha'i 'gro ba de las nyams pa'o/_/de nas gal te yod kyang tshul las
[\[261a.5\]]nyams pa des mi nus pa'am/_shi bas gang dag phongs pa legs par skyob par mi byed pa'o/_/rang bzhin gyis kyang yongs su bsrung bar [#]nus mod kyi/_bdag la mi bsrung [#]ba yin no zhes bstan pa'i phyir/_jo bo bzhugs bzhin lha yis ci zhig bgyi/_/zhes bya ba'i tshigs bcad
[\[261a.6\]]smos so/_/gzhan zhig yin na'ang rjes su bsrung bar rigs na bdag ni chos spyod pa'i grogs yin pa'i phyir ro/_snying rje'i snod du ma gyur [#]ces bya ba ni snying rje'i dngos po dang bdag nyid skal bar [#]'gyur ba'i phyir gso ba'i dngos por ma gyur pa ston to/_/byang chub sems dpa' de ni phongs
[\[261a.7\]]pa rnams la bsgrub pa dang /_rjes su mthun par bstan pa'i phyir/_phongs la snying rje can gyis zhes bya ba'i tshigs bcad 'og ma yin te/_bdag ni snying rje'i don [#]ma gyur pa nyid do/_/rab tu byung ba rnams ni phongs pa rnams sgrub pa dang mi 'gal bar byed mod kyi/_'on kyang mi
[\[261b\]]
[\[261b.1\]]sgrub pa'i rgyu gzhan bstan pa'i phyir/_bdag ni slad du bzlog kyang ma log par [#]zhes bya ba'i tshigs bcad smos so/_/so sor brtags pa'i stobs kyis khro ba'i stobs bcil zhes bya ba ni gang sngar bstan pa'i rgyags pas bsnyems sam/_gal te ma brtags par zhes bya ba de 'dis bstan pa yin
[\[261b.2\]]no/_/de 'khrugs pa dang bral ba gang yin pa de ni 'khrugs pa med pa'o/_/sems rab tu zhi ba gang yin pa de ni sems rab tu zhi ba'o/_/'khrugs [#]pa med pa dang /_sems rab tu zhi ba ni sems 'khrugs [#]pa med cing rab tu zhi ba'o/_/'khrugs [#]pa med ba ni khro bo'i [#]stobs kyis
[\[261b.3\]]zil gyis mi non [#]pa'i phyir ro/_/sems rab tu zhi ba ni so sor brtags pa'i stobs kyis so/_/bsnyengs [#]shing gsang bstod [#]ces bya ba ni gang sngar bstan pa'i rgyags pas bsnyems pas zhes bya ba'i tshigs bcad do/_/mthu med pas zhum zhing zhi bar gyur pa gang yin pa de ni mthu med pas
[\[261b.4\]]zhum nas rab tu zhi ba [#]ste/_gang sngar bstan pa'i sems 'khrugs pa med cing rab tu zhi ba zhes bya ba de bstan pa'o/_/mthu rtsal zhes bya ba de lus kyi stobs so/_/dka' thub gnas pa'i gzi brjid bsags pa'ang ston[#]/_/zhes bya ba ni dka' thub bstan [#]pa'i stobs zhes bya ba'i don to/_/
[\[261b.5\]]bdag gi tshod [#]de bzung ba ni bdag gi tshod bzung ba'o/_/de mi rigs [#]pa ni bdag gi tshod kyang bzung bar ma [#]shes pa ste/_bdag nyid mi shes pa zhes bya ba'i don to/_/g.yo ba bzhin du yang bdag gis yongs su ma btang ba zhes bya ba ni gang sngar bstan pa'i rgyags bas bsnyems sam
[\[261b.6\]]zhes bya ba ste khro ba'i dbang du byas pa'o/_/mngon sum du yang zhi bar bgyis zhes bya ba ni gang sngar bstan pa'i ma brtags pa zhes bya ba yin te/_khro ba'i stobs ma brtags pa de nyid bstan pa yin no/_/rtog pa skyes nas zhes bya ba ni [#]dpyod pa skyes pa'o/_/skyes [#]na'ang gang zhig
[\[261b.7\]]mi mngon la/_/zhes bya ba'i tshigs bcad kyi bsdus pa'i don ni khro ba'i mtshan nyid kyi ngo bo nyid dang /_las bstan te skyes na gang zhig ces bya ba ni khro ba skyes pa des so/_/khro ba gang zhig skyes na mi mngon pa ni khro ba'i lam [#]yin zhing bzang ba ste dge ba nyid do/_/yang na skyes
[\[262a\]]
[\[262a.1\]]par snang ba de gang yin zhe na/_dge ba ste mkhas pa'o/_/des na skyes bu yang mi mngon pa de ni dge ba yin te/_mkhas pa 'ang bdag nyid la phan pa'o/_/'di ni khro ba'i rang gi ngo bo'o/_/ma gyur to zhes bya ba ni shor bar ma gyur pa'o/_/ji lta rma shor ba
[\[262a.2\]]yin zhe na/_'dod pa ni [#]spyod pa'i nyon mongs pa spangs pa'i phyir/_nan gyis ma btang ba ste nang nyid du de 'gag pa'o/_/bdag la gnod pa zhes bya ba ni lus la gnas shing bdag la gnod pa ste/_khro ba'i rang bzhin dang las la tshigs bcad bdun gyis bstan pa la/_skyes
[\[262a.3\]]na gang zhig mi mngon la/_/zhes bya ba'i phyed 'og mas ni bdag la gnod pa'i las bstan to/_/tshigs bcad gnyis pas ni dgra dga' bar 'gyur ba'i [#]las bstan to/_/gang zhig skyes par gyur na ni/_/zhes bya ba'i tshigs bcad 'dis ni dge ba snga na med pa mi bsgrub par
[\[262a.4\]]bstan to/_/gang gi [#]zil non dge ba gtong [#]'gyur ba/_/zhes bya ba'i tshigs bcad 'dis sngar bskyed pa'i dge ba rnams khro bas 'jigs par bstan to/_/gtsub shing gtsubs pas zhes bya ba'i tshigs bcad 'dis na gtsub shing gtsubs pa bzhin du log par rtogs pas
[\[262a.5\]]bdag nyid bcom par gyur pa yin no/_/gal te gzhan dag la gnod pa byed par nus pa yin na yang de'i grags pa nyams par 'gyur ro zhes bstan pa ni/_bdag nyid 'bar zhing tshig pa'i me 'dra ba/_/zhes bya ba'i tshigs bcad gnyis kyis so/_/khro ba'i las ni 'di dag tu
[\[262a.6\]]bstan te/_bdag la gnod pa dang /_skyes par gyur na dgra rnams dga' bar 'gyur ba dang /_skyes pa nyid kyis [#]dge ba ma skyes pa rnams kyi bar du gcod par byed pa dang /_de rab tu 'phel bas dge ba bsgrub [#]pa rnams yongs su nyams par byed pa dang /_de'i 'og tu log par
[\[262a.7\]]rtogs pa las 'bar bar gyur pas bdag nyid phung bar 'gyur ba dang /_gzhan dag la gnod par byed par nus kyang re zhig grags pa nyams pa'i rgyur 'gyur ba yang yin te/_'di dag gis ni [#]mthong ba'i chos kyi nyes dmigs bstan no/_/khro ba la nyes dmigs chen po 'di
[\[262b\]]
[\[262b.1\]]lta bu gzhan dag kyang yod do [#]zhes bya ba las brtsams nas mthong ba'i chos dang /_'jig rten pha rol gyi nyes dmigs bstan pa'i phyir tshigs bcad bzhi smos te/_khro ba'i me yis bzhin mdog ces bya ba'i tshigs bcad 'di'i ming dang /_gzugs gnyis 'gyur ba'i sdug
[\[262b.2\]]bsngal ba skyed pa yin te/_gnyis ka'i rgud pa'i sdug bsngal bstan pa'i dbang du byas pa'o/_/mdzes par byed pa'i rgyu rgyan gyis brgyan par byas kyang lus kyi gzugs mi mdzes pa'i rgyur gyur pa'i phyir dang /_bde ba'i rgyu mal stan bzang po la nyal yang sdug bsngal gyi rgyur
[\[262b.3\]]gyur pa'i phyir ro/_/bdag la phan pa'i don bsgrub [#]ces bya ba'i tshigs bcad 'di ni bdag nyid kyi dge ba spangs shing mi dge ba'i rgyu rtsom pa las brtsams pa ste/_bdag gi phan pa ni bdag la phan pa'o/_/bdag la phan pa sgrub pa ni bdag la phan pa'i sgrub pa'o/_/'di'i don ni bdag
[\[262b.4\]]la phan pa bsgrub [#]pa'i don no/_/mi dge ba'i las ni lam ngan pa ste/_bdag la phan bsgrub pa'i don brjed [#]pa las lam ngan par 'gro ba'o/_/bdag la phan sgrub pa'i don brjed [#]cing lam ngan par 'gro bas ni [#]nyams par 'gyur te log pa'i lam gyis so/_/sgrub [#]grags pa nyid
[\[262b.5\]]don grub pa yin pas grags pa don grub pa'o[#]/_/yang na grags pa [#]grub pa dang [#]don grub pa de gnyis ni grags pa don grub pa'o/_/grags pa dang don grub pa las nyams pa des na mi dge ba'i las kyi lam rab tu 'jug pa nyid do/_/gzhan gyis bzlog bzhin du yang de la brten
[\[262b.6\]]cing grogs bshes dang /_'khon [#]dang bcas par 'gyur ba las brtsams nas/_mdza' ba shes dag gis rab tu gcugs [#]kyang zhes bya ba yin te/_'dis ni re zhig mthong ba'i chos kyi nyes dmigs bstan to/_/da ni 'jig rten pha rol gyi nyes dmigs kyi dbang du byas nas/_khro
[\[262b.7\]]bas sdig pa'i las ni goms byas pas/_/zhes bya ba'i tshigs bcad smos te/_sdig pa'i las ni goms byas pas/_/zhes bya ba 'dis ni sdig pa'i las byas shing bsags par bstan to/_/gnod pa drag pos shar gnyer gang yin pa de ni/_gnod pa chen po byas pas shar gnyer
[\[263a\]]
[\[263a.1\]]ba'o/_/'dis ni gang sngar bstan pa'i dgra rnams dga' bar 'gyur zhes bya ba de sgrub pa yin no/_/khro ba 'di ni nang gi dgra/_/zhes bya ba'i tshigs bcad 'dis ni gang sngar bstan pa'i gang zhig skyes na mi mngon pa/_zhes bya ba la sogs pa'i tshigs bcad gnyis kyi
[\[263a.2\]]bsdus pa'i don yin te/_nang gi dgrar gyur pa ni sngar bshad pa'i bdag la gnod pa zhes bya ba'i rgyur gyur pas so/_/de yi mthu ni 'phro ba dag_/ces bya ba ni phyi rol du mi 'phro bar byas pa ste/_des na ma btang ba zhes bya ba'i tshigs bcad do/_/khro ba'i me yis bzhin mdog nyams gyur
[\[263a.3\]]na/_/zhes bya ba'i tshigs bcad bzhi'i bsdus pa'i don ni/_phung bar byed pa'i dgra bo de/_/zhes bya ba'o/_/'di ni 'di'i tshig gis ni nyes dmigs chen po'i phyir tshigs bcad lnga yang yin no/_/yang na tshigs bcad bcu gcig po thams cad la bsdus pa'i don gyi tshigs bcad
[\[263a.4\]]gnyis te/_dang po'i tshigs bcad kyi/_khro ba 'di ni nang gi dgra/_/zhes bya ba ni de ltar shes nas bstan pa'o/_/khro ba de'i mthu ni 'phro ba zhes bya ba ni 'phel bar mi gzhug cing nang nyid du gnas par bya ba ste/_de bas na/_khro ba g.yos kyang ma shor to/_/zhes bya ba ni phyi rol
[\[263a.5\]]tu ma shor to/_/de bas na nang gi dgrar shes pa'i phyir/_phung bar byed pa'i dgra bo de/_/zhes bya ba smos te/_mthong ba'i phyir [#]chos dang 'jig rten pha rol gyi phung bar byed pa'i rgyu yin pa'i phyir te/_gang sngar bshad pa dag go/_/yal bar 'dor [#]zhes bya bas ni de'i rang bzhin gyi
[\[263a.6\]]rgyu bstan pa yin no/_/ma phrad pas ni khyod kyi yon tan mi shes ba'i phyir ro/_/slob dpon dpa' bos mdzad pa'i skyes pa'i rabs rgya cher bshad pa las gtsug phud byang chub kyi skyes pa'i rabs so//_//brgya stong phrag du ma grangs mang po'i zhes bya ba ni/_stong phrag du mas
[\[263a.7\]]rgya che ba'i grangs gang yin pa de ni de'i brgya phrag du mas grangs mang po'o/_/de bas na ngang pa'i khyu chen po yin no/_/rigs pa dang mi rigs pa zhes bya ba la sogs pa'i tshig rkang gis ni snyan ngag gi gtsug lag tu bstan pa'i blon po'i rang bzhin gyi yon tan nyi shu rtsa lnga dang ldan pa ste/_
[\[263b\]]
[\[263b.1\]]bdag nyid kyi phun sum tshogs pa yin par ci rigs par gzung ngo /_/de dag las kyang khyad par du gyur pa ste/_de rnams kyi [#]dpon por gyur pa'i phyir ro/_/rigs pa dang mi rigs pa yongs su shes par bya ba la mkhas pa zhes bya ba 'dis ni shes rab can du bstan to/_/yun
[\[263b.2\]]ring por [#]yang dran pa'i mthu dang ldan pa zhes bya ba ni yun ring por byas pa dang /_yun ring por smras pa dang /_yun ring du bsams pa dang /_yun ring du thob pa rnams dran pa'o/_/gzhan dag yun ring du dran pa'i mthu zhes smos pas [#]dran pa kun tu dag pa nyid do/_/rigs
[\[263b.3\]]mthon po'i nang na gtso bor gyur pa zhes bya ba 'dis ni rigs mtho ba snga na med pa khyad par can nyid du bstan to[#]/_/mkhas pa ni le lo med pa'o/_/des pa ni legs par byed pa nyid do/_/dul ba ni lus dang ngag gi las dag pa'o/_/mkhas pa dang /_des pa dang /_dul ba nyid kyi rgyan
[\[263b.4\]]gang la yod pa de ni [#]mkhas pa dang /_des pa dang /_dul bas brgyan pa'o/_/brtan pa ni rtag tu mi 'gyur ba'i phyir te/_bdag dang gzhan gyi phyogs la khro ba spangs par gyur pa'o/_/tshul khrims la brten nas spyod pa dang /_mi spyod pa'i tshul gang dang gang dag la ji lta ba bzhin
[\[263b.5\]]du 'jug par bya ba de dang de dag la de bzhin du 'jug pa'o[#]/_/spyod lam phun sum tshogs pa zhes bya ba ni rigs byas pa'i rgyu'o/_/tshul khrims dang /_spyod tshul dang /_spyod lam phun sum tshogs pa ni tshul khrims dang /_spyod lam phun sum tshogs pa'o/_/brtan pa dang /_gtsang ba dang /_
[\[263b.6\]]tshul khrims dang /_spyod tshul dang /_spyod lam phun sum tshogs pa gang la [#]yod pa de ni brtan [#]pa dang /_gtsang ba dang /_tshul khrims dang /_spyod tshul dang /_spyod lam phun sum tshogs pa'o/_/sdug bsngal bzod [#]cing zhes bya ba ni lus kyi phun sum tshogs pa'o/_/bag
[\[263b.7\]]yod pa zhes bya ba ni bya ba dang bya ba ma yin pa [#]rjes su 'bad pa'o/_/g.yul ngor 'gyed pa'i dgra thabs la mkhas pa zhes bya ba ni dmag gi dgod pa'i rigs pa dang /_yul dang dus dang /_mdun du bsnur ba dang /_phyir 'gyed pa la sogs pa la mkhas pa'o/_/rje bo la snying nye zhing legs
[\[264a\]]
[\[264a.1\]]par lta ba zhes bya ba ni rje bo la rjes su chags shing brten [#]pa'i gus pa nyid do/_/[#]de nyid kyi phyir/_bzhin bzangs zhes bya ba'i ming du byas pa'o/_/slob dpon slob ma'i gtso bo bzhin/_/zhes bya ba ni [#]'jig rten pha rol la phan
[\[264a.2\]]pa'o/_/pha dang bu rab [#]thu bo bzhin/_/zhes bya bas ni 'jig rten 'di la phan pa nyid do/_de ltar 'jig rten gnyi ga la phan pa'o/_/lha zhes bya ba la sogs pa smos pas ni yid bzhin gyi mtsho ste/_brtan [#]pa'i yul du byas pa'i phyir ro/_/dka'
[\[264a.3\]]thub can zhes smos pas ni mngon par shes pa'i mthu khyad par can gzung [#]ba'i phyir ro/_/bde ba nyid lus yin pas bde ba'i lus so/_/de'i 'degs pa ni bde ba'i lus [#]'degs pa nyid do/_/de gnyis spyod pa gcig tu gyur pa gang yin pa de ni/_bde ba'i lus
[\[264a.4\]]'degs spyod pa gcig tu gyur pa'o/_/grub pa gang yin pa de drang srong yin pas grub pa drang srong dag ste/_gang gi rdzu 'phrul gyis mi snang ba dag go/_/grub pa'i drang srong dang /_rig 'dzin dang /_lha rnams ni grub pa'i drang srong dang /_rig sngags 'chang
[\[264a.5\]]dang /_lha'o/_/de rnams kyi tshogs ni grub pa dang /_drang srong dang /_rig sngags 'chang dang /_lha mang po'o/_/'dir ci'i phyir sngar bshad pa'i klu ma smos she na/_de ni des par gnas pa yin pa 'phyir ro/_/gser mchog btso [#]ma'i kha dog
[\[264a.6\]]'dra ba'i mdog_/ces bya ba'i tshigs bcad 'di'i bsdus pa'i don ni lus dang /_ngag dang /_yid la brten nas de'i grags pa khyad par du ston pa yin te/_gser mchog gtso ma'i kha dog 'dra ba'i mdog_/dpal ldan lus zhes bya bas ni
[\[264a.7\]]lus khyad par du bstan to/_/dul zhing rigs pa chos kyi tshul las byung /_/zhes bya bas ni yid kyi las khyad par du bstan to/_/nges par gzhan zhes bya ba ni lha la sogs par [#]khyad par can zhig ste/_ngang pa'i tshul zhes bya ba ni nang pa'i cha lugs can no/_/des na ngang
[\[264b\]]
[\[264b.1\]]pa'i tshul can 'di gnyis nges par gzhan zhes bya bar ston [#]to/_/yon tan bsgrags pa zhes bya ba ni yon tan can bstan pa dang /_yon tan gsal bar byed pa zhes bya ba'i don te/_de dang bral ba da [#]ni phrag dog ste/_phrag dog med pas so/_/rgyas bar gyur zhes bya bas [#]ni gzhan dang
[\[264b.2\]]gzhan [#]de dag gis grags pa rgya cher byas shing yon tan bstan pa ste/_gang gi phyir grags pa rgyas par gyur pa [#]de bas na dad pa skyes par gyur ba ste/_yon tan dang ldan pa'i tshig ni gzung bar 'os pa'i phyir ro/_/'di dag ni sngar bstan pa rnams te/_grub pa drang srong la sogs pa
[\[264b.3\]]dang /_gang yang gzhan dag las de'i grags pa thob par gyur pa des gcig la gcig brgyud de rgyas par 'gyur zhes bya ba'i don to/_/skyes dang 'dra bar gyur zhes bya ba ni gang las thos pa'i grags pa de yang gzhan dag la ston te/_des kyang gzhan dag la brten [#]pa yin pas nye bar
[\[264b.4\]]brgyud pa des na skyes dang mnyam par gyur pa'o/_/blon po dang bram ze rgan po [#]smos pa ni tshogs pa'i nang du smra bar 'os pa dang /_yon tan sgrogs [#]pa'i phyir dang /_shes rab bkur ba'i phyir ro/_/gtsug lag du ma la goms shing mkhas pa'i blo gang la yod pa de ni gtsug lag du
[\[264b.5\]]ma la goms shing blo dang ldan pa rnams so/_/de la 'dis ni lhan cig skyes pa'i dul ba dang shes rab dang ldan pa yin no zhes bshad do/_/blon po bka' la gtogs pa zhes bya ba ni blo la grogs byed pa'o/_/spyan sngar brim du rung ba zhes bya ba ni lhan cig smra ba dang /_rab tu dga' bar [#]
[\[264b.6\]]bya ba'i gtam byar rung ba'o/_/bde ba'i rgyu ni bde bar 'gyur ba'o/_/bde ba'i rgyu nyid yon tan yin pas bde bar 'gyur ba'i yon tan to/_/bde ba'i rgyu'am khyad par du gyur pa'i bde ba skyed pa'i rkyen ni mchog go/_/de bas na sngar gyi bde bar 'gyur ba'i yon tan nyid khyad par du gyur pa de
[\[264b.7\]]thos na bde bar 'gyur ba'i yon tan mchog thos pa yin te/_de bas na de gnyis mchi ba lags te/_bde ba'i [#]gzhir gyur pas 'gugs par byed pa'i phyir ro/_/bde ba la gnas par 'dod pa'i dbang gis ni gang gi phyir/_tshangs ba'i 'jig rten du skyes ba las kyang rigs par mthong
[\[265a\]]
[\[265a.1\]]ba'o/_/bka' mchid gda' ba zhes bya ba ni bde bar 'gyur ba'i yon tan ston pa yin no/_/yon tan khyad par can [#]du 'phags shing bzang ba'i zhes bya ba ni de las mchog tu gyur pa'o/_/mi 'jigs pa [#]sbyin pa'i sgra bsgrags [#]pa zhes bya ba yang ci nas
[\[265a.2\]]kyang bya ba'i rigs pa yin no/_/bde ba'i yo byad kyi yon tan khyad par can thos nas zhes bya ba ni sngar bstan pa bzhin du shes par bya'o/_/lha gcig [#]sems can phal cher ni/_/zhes bya ba ni tshigs bcad 'di ni bde bar 'gyur ba'i yon tan gyi mchog la gcig tu chags pa yin yang bde ba'i rgyus
[\[265a.3\]]'gugs pa yin par bstan te/_de la [#]'dren pa'i phyir ro/_/bdag nyid kyi bde ba'i rgyur gyur pa'i yid bzhin gyi mtsho de yongs su spangs nas/_ji ltar mtsho der 'ong zhes bya ba'i tshig gi skabs de'i lan bstan pa'i phyir/_yid bzhin mtsho'i yon tan la 'gran du rung ba zhes bya ba yin te/_yon
[\[265a.4\]]tan rgya che ba zhes bya ba'i don to/_/yon tan rgya che ba de yang me tog pad+ma zhes bya ba la sogs pa'i tshig gis bstan pa yin no/_/ljon shing me tog bzang ldan zhes bya ba la sogs pa'i tshigs bcad dgus ni mtsho de kun nas dga' ba nyid du bstan pa'i phyir ro/_/ljon shing me
[\[265a.5\]]tog bzang ldan zhes bya ba'i tshigs bcad 'dis ni mtsho'i mtha' ma mdzes pa'i dbang du byas pa ste/_mtha' ma yongs su bskor ba gang [#]yin pa de mtha' ma yongs su bskor ba'o/_/chu'i rlabs rnams 'khrugs pa ni chu'i rlabs 'khrugs [#]pa'o/_/des g.yo par gyur
[\[265a.6\]]pa [#]gang yin pa de ni chu'i rlabs 'khrugs pas g.yo bar 'gyur ba'o/_/zla ba'i 'od kyis kha phye ba/_/zhes bya ba ni zla 'od kyis kha phye [#]ba'o/_/kha bye ba ni bskul ba lta bu yin te/_ji ltar gang gis gnyid kyis log pa la/_/bskul bar 'gyur ba de bzhin du ku mu ta dag kyang kha 'byed
[\[265a.7\]]pa'i rgyur gyur pa'i phyir/_kha 'byed pa zhes brjod de/_zla ba'i 'od kyis kha phye ba ni ji ltar gnyid log pa las bslang ba lta bu yin te/_rab tu sad par byed pa zhes bya ba'i don to/_/pad+ma rnams ni dgod pa bzhin/_/zhes bya ba dang /_kha cig na ni zla 'od kyis/_/zhes bya
[\[265b\]]
[\[265b.1\]]ba'i tshigs bcad gnyis kyis ni chu'i nang du me tog la sogs pas mtsho mdzes par bstan pa'o[#]/_/pad+ma ut+pal phye ba rnams/_/zhes bya ba'i tshigs bcad 'dis ni mtsho'i mtha' mar gyur pa mdzes par ldan pa'i phyir ro/_/rlabs nyid sor mo yin pa ste/_des bris pa ni bkod
[\[265b.2\]]pa'i zhes bya ba'i don te/_rlabs kyi sor mos bris pa'o/_/thams cad du khyad par mdzes pa'i dbang du byas nas/_pad+ma ut+pa la 'dab ma dag_/ces bya ba'i tshigs bcad smos so/_/chu'i nang nyid [#]du mdzes pa'i dbang du byas nas/_chu ni rab gsal mi g.yo bas/_/zhes
[\[265b.3\]]bya ba'i tshigs bcad yin no/_/mtsho'i lhan cig skyes pa'i mi zad pas mdzes pa'i dbang du byas nas/_la lar mu tig phreng chad bzhin/_/zhes bya ba dang /_rig 'dzin na chung zhes bya ba dang /_zla ba'i chung ma skar ma [#]rnams/_/zhes bya ba'i tshigs bcad gsum yin te/_des
[\[265b.4\]]na gnas su rung zhing mdzes par byas pa'i dbang du byas pa'o/_/zla ba'i chung ma [#]skar ma rnams/_/zhes bya ba'i tshigs bcad kyi phyed kyis ni mtho ris su skyes pa'i sems can gyi yang nye bar longs spyod du rung ba lta bur yongs su brtags shing rjes su mthun pa'o/_/bde ba'i yo byad dgag
[\[265b.5\]]pa med pa zhes bya ba la/_dgag pa med pa ni bya ba thams cad kyi thun mong du gyur pa'i phyir te[#]/_bde ba'i yo byad dang /_mi 'jigs pa byin pas so/_/rgyal pos bya rnams kun la byin/_/zhes bya ba 'dis ni dgag pa med pa nyid bstan to/_/mi 'jigs yon dang bcas pa'i yid
[\[265b.6\]]bzhin gyi mtsho gang yin pa de ni mi 'jigs yon dang bcas pa ste/_'dis ni bde ba'i yo byad nyid bstan to/_/sprin gyis byas pa'i mun pa ni sprin gyi mun pa'o/_/sprin gyis bsgribs pa nyid yol ba yin pas [#]sprin gyi mun pa yol bdag go/_/sprin gyi mun pa yol ba lta bus bsgribs pa
[\[265b.7\]]gang yin pa des na [#]phyogs rnams te/_mun pa yol ba ltar bsgribs pa med pa'i phyogs rnams so/_/kha bye bar gyur pa'i me tog pad+ma ni me tog pad+ma mang po kha bye ba'o/_/des mdzes par byas pa gang yin pa'i mtsho de ni me tog pad+ma mang po kha bye bas mdzes par gyur pa'o/_/chu
[\[266a\]]
[\[266a.1\]]rnams rab tu dang zhing yid du 'ong bar gyur pa ni chu rnams rab tu dang zhing yid du 'ong ba'o/_/rab tu 'phel bar nus pa dang /_rab tu tshogs pa dang /_rgyas par gyur pa'i 'od zer rab tu 'phel ba'o/_/rnam pa sna tshogs pa'i me tog ni me tog rnam pa mang po'o/_/
[\[266a.2\]]me tog dang rnam pa sna tshogs gnyis kyi phun sum tshogs pa ni me tog rnam pa mang po phun sum tshogs pa'o/_/me tog rnam pa mang po phun sum tshogs pa nyid rgyan yin pas me tog rnam pa mang po phun sum tshogs pas brgyan pa dang ldan pa'o/_/bya'i tshogs kyi ca co ni [#]mang
[\[266a.3\]]po'i sgra'o/_/bya mang po'i sgra sgrogs pa ni sgra 'byin pa'o/_/rlabs rnams kyi phreng ba bkod pa ni rlabs kyi phreng ba 'khrigs pa'o/_/des byas ba gang yin pa de ni rlabs kyi phreng bas bsil bar byas pa ste/_ser bu bsil [#]zhing grang ba ldan pa gang yin pa des so/_/dri zhim po
[\[266a.4\]]dang ngad ldan pa gang yin pa de ni dri zhim po'i ngang ldan ba'o/_/me tog pad+ma dang ut+pa la rnams kyi dri zhim po'i ngad ldang ba ni me tog pad+ma dang /_ut+pa la'i dri zhim po'i ngad ldang ba'o/_/kho ra khor yug tu 'phro ba'i me tog pad+ma dang /_ut+pa la'i dri zhim po'i ngad ldang ba de ni kho ra khor
[\[266a.5\]]yug tu me tog pad+ma dang /_ut+pa la'i dri zhim po'i dang ldang ba'o/_/rang gi ngang pa'i tshogs rnams kyi rjes su dran pa'am/_rang gi ngang pa'i tshogs la rjes su dran pa ni rang gi dang ba'i tshogs rnams rjes su dran pa'o/_/ji ltar na rang gi ngang ba'i tshogs rnams rjes su dran
[\[266a.6\]]par gyur ce na/_smras pa/_e ma'o zhes bya ba la sogs pa dang /_'jig rten pa ni phal cher zhes bya ba yin no/_/nam yang phyi'i bde bar ni mi 'gyur mod kyi/_rgyu'i ming 'bras bu la btags [#]nas bde ba'i rgyu ni thun mong yin te/_gang skye po thams cad kyi
[\[266a.7\]]thun mong du longs spyod pa'o/_/gal te skye bo kun gyi thun mong gi bde ba'i rgyu [#]yin na ni ser sna 'byung bar 'gyur te/_dngos po 'di kun du 'dzin pa yin no/_/de bas na thog mar mdza' bshes dran par [#]'gyur ba yin te/_de'i rgyu bstan pa'i phyir smras pa'o/_/[#]
[\[266b\]]
[\[266b.1\]]byams shing rjes su chags pa'i phyir te/_byams shing rjes su chags pa'i rgyu des so/_/spyi yi bde ba myong nas ni/_/zhes bya ba ni rkyen las skyes bar gyur pa'i bad ba ni spyi'i zhes brjod do/_/yang na bde ba'i rgyu la 'bras bu btags ba ste/_rgyu la 'bras bu bde ba btags
[\[266b.2\]]nas spyi zhes smos pas ni bye brag med pa ste/_thams cad kyi thun mong du longs spyod [#]pa'i phyir gang gcig nyid kyi bde ba'i rgyur gyur pa bzhin du de las [#]gzhan dag gi yang ngo /_/byams pa'i rjes su 'gro ba ni byams shing rjes su [#]chags pa'o/_/des na byams pa ste/_gang la
[\[266b.3\]]rjes su chags pa des byams shing rjes su chags pa'i rgyus so/_/de na zhes bya ba ni yid bzhin gyi mtsho na'o/_/ji srid 'dod pa zhes bya ba ni ji tsam 'dod pa'o/_/'khod nas zhes bya ba ni longs spyad nas so/_/dbyar gyi dus la babs zhes bya ba las brtsams te/_glog rnams
[\[266b.4\]]g.yo ba ni glog 'gyu ba dang [#]/_glog 'gyu ba'i mtshon cha 'debs pa 'dra ba gang yin pa de ni glog 'gyu ba mtshon cha 'debs pa 'dra ba'o/_/de la yongs su rdzogs pa rma bya'i mdongs ni rma bya'i mdongs [#]rgyas pa'o/_/des mdzes pa gang yin pa de ni rma bya'i mdongs mdzes par gyur pa'o/_/
[\[266b.5\]]de dag gi cong cong gi sgra 'byin pa ni rma bya'i sgra cong cong du 'byin pa'o/_/des mgu bar byed pa ni sgra bsgrags pas zhes bya ba'i don to/_/gar gyi byed pa ni gar byed pa ste/_de dag byed pa'o/_/phra mo nyid bya yin pas bran no/_/yang na bya dang bran mang po ni bya bran mang po'o/_/me tog ka dam pa
[\[266b.6\]]dang /_sardza dang /_ardzu na dang /_ke ta ka'i dri zhim pos bsgos pa gang yin pa de ni me tog ka dam pa dang /_sardza dang /_ardzu na dang /_ke ta ka'i dri zhim pos bsgos pa'o/_/gleng langs pa ni brtsams pa'o/_/yul dang phyogs ni yul dang phyogs so/_/de rnams kyi [#]gtam
[\[266b.7\]]ni yul dang yul [#]phyogs rnams kyi gtam mo/_/des zhes bya ba ni ngang pa khyo [#]shug gnyis kyis so/_/bsngags pa rmad du byung bar bzang po'i mtsho gang yin pa de ni rmad du byung bar bzang ba'i yon tan rnams so/_/yon tan che ba brjod bar mi nus pa ste/_brjod kyis [#]mi lang ba'i yon
[\[267a\]]
[\[267a.1\]]tan gang la yad pa de ni yon tan brjod kyis [#]mi lang ba'o/_/'jigs pa dang bag tsha ba ni 'jigs shing bag tsha ba'o/_/'jigs pa dang bag tsha ba ma mchis pa gang yin pa de ni [#]'jigs pa dang /_bag tsha ba ma mchis pa'o/_/gros 'dri ba'i tshig dang
[\[267a.2\]]yi ge gsal ba gang yin pa de ni gros 'dri ba'i tshig dang yi ge gsal ba'o/_/ji ltar chags pa'i gnas yin zhe na smras pa/_sha bzar rung ba dang /_blta na sdug pa'i phyir te/_blta na sdug [#]pa ni yid du 'ong ba'o/_/sha bzar rung ba ni bza' bar bya ba yin pa'i phyir ro/_/'di
[\[267a.3\]]gnyis kyi rgyus bdag cag gzung [#]ba dang gsad [#]par 'os pa nyid yin te/_'dis ni bdag cag nyid kyi rang bzhin bstan to/_/'dis ni cis kyang phongs pa ma mchis so zhes bya ba ni ci ste bdag nyid kyi gnas chags par bya ba med na ni gnas ngan pa'i phyir de yongs su gtang bar
[\[267a.4\]]bya ba yin na de yang ma yin no/_/gnas der 'gro ba'i nyes dmigs bstan pa'i phyir/_/tshig 'jam po bcos ma zhes bya ba la sogs pa yin te/_phyi bzhag can du smra ba ni phyi bzhag can du [#]smra ba'o/_/tshig 'jam po [#]bcos ma nyid phyi bzhag can du smra ba ni tshig 'jam po bcos ma
[\[267a.5\]]phyi bzhag can du smra ba'o/_/rang bzhin ngan pa'i dngos po nyid gnod par sems pa nyid yin pas gnod par sems pa'i rang bzhin ngan pa'o/_/tshig 'jam po [#]bcos ma dang [#]phyi bzhag can du smra ba gnyis kyis mi mngon par byas pa'i gnod par sems pa'i rang bzhin gang yin pa
[\[267a.6\]]pa de ni tshig 'jam po [#]bcos ma phyi bzhag tu smra la [#]gnod par sems pa'i rang bzhin mi mngon par byed pa'o/_/chung ba dang [#]dman pa'i snying rje gang la yod pa de ni snying rje chung ba'o/_/don gyi rjes su 'gro ba ni don mthun par byed pa'o/_/smra ba dang sems pa [#]mthun par byed pa gang yin pa
[\[267a.7\]]de ni smra ba dang sems pa mthun pa'o/_/phal cher zhes bya ba ni bya dang ri dgas thams cad ni ma yin pa ste/_de yang de dag las mi rnams kyis bslabs pa kha cig ni smra ba dang /_sems pa mthun par byed pa ma yin pas so/_/mi'i nang na kha cig ces bya ba ni dam pa rnams ma gtogs par
[\[267b\]]
[\[267b.1\]]te[#]/_de ni smra ba dang /_sems pa mthun par byed pa nyid do/_/de dag las bzlog pa ni de las bzlog pa'i tshul te/_de las mkhas pa de ni de las bzlog pa'i tshul la mkhas pa ste/_smra ba dang sems pa mthun par byed pa'am/_smra ba dang sems pa mi [#]mthun pa med pa las so/_/de
[\[267b.2\]]las bzlog pa mkhas pa nyid bstan pa'i phyir/_'jam zhing snyan pa'i tshig smra yang /_/zhes bya ba'i tshigs bcad yin no/_/da ltar ni snyan la ma 'ongs pa na ni don dang mthun pa med cing skyon dang bcas pas gnod pa yin te/_'dir snyan pa smra ba yin na yang skyon dang bcas so zhes
[\[267b.3\]]bya bar bstan te[#]/_/ci'i phyir de ltar smra zhe na/_de nyid smras pa/_khe 'tshal phyir zhes bya ba yin te/_spogs [#]'grub pa de ni khe 'dod pa ste/_de ni tshong pa rnams kyang rang gi nor 'ged par byed de/_khe 'dod pa'i phyir ro/_/de bas lhan cig de tsam zhes bya ba ni phyi bzhag can du smra ba tsam
[\[267b.4\]]gyis so/_/yang na tshig 'jam po la sogs pa'o/_/dgos pa mchis kyang zhes bya ba ni der song zhing gnas pas ci zhig 'grub par gyur kyang mi smra na ni[#]/_de med pa lta smos kyang ci dgos te/_skyon dang bcas shing mi rigs pa nyid kyi phyir ro/_/skyon dang bcas shing tshul ma
[\[267b.5\]]yin pa gang yin pa de ni skyon dang bcas shing mi rigs pa'o/_/zla ba dang rgyu skar dang skar ma ni zla ba dang rgyu skar dang skar ma ste/_ston gyi dus la bab cing dri ma med pa'i skar ma dang rgyu skar gyi rgyan gang la yod pa nyid de de bas na'o/_/ngang pa'i tshogs mang po zhes bya ba ni ngang pa'i khyu
[\[267b.6\]]mang pos [#]mtsho der 'dod par bya ba'i gtam brjod de/_'dong ba ni mtsho der 'gro ba'i phyir ro/_/yid du 'ong ba'i bkod pa yin bas yid du 'ong ba'i [#]bkod pa'o/_/yon tan mnyam pa med pa ni yon tan mtshungs pa med par gyur pa'o/_/gser gyi 'dab ma ltar mdzes pa'i 'dab ma
[\[267b.7\]]gang la yod pa de ni gser gyi 'dab ma ltar mdzes pa'i 'dab ma'o/_/gdong dang rkang pa gnyis mdzes pa ni gdong dang rkang pa gnyis mdzes pa ste/_gser btsom bas kyang lhag par mdzes so/_/de yang tshad lhag pa dang legs pa'i lus can gang yin pa de gnyis so/_/
[\[268a\]]
[\[268a.1\]]mkhas par grags pa gang yin pa de ni de gnyis gzung ba'i phyir ro/_/ngang pa'i mchog de gnas dang spyod yul zhes bya ba ni gnas pa'i phyogs sa/_/nyes su dogs pa med pa yin te/_ci'i phyir zhe na/_brid pa'i thabs mkhas pa'i phyir ro/_/bag med pa nyid
[\[268a.2\]]brlag pa yin pas bag med brlag pa'o/_/de bag med [#]brlag pa'i 'byung gnas yin pas na 'byung khung ngo /_/de lta bur zhes bya ba ni bcing ba'i rnam par ro/_/'jigs pa dang bcas pa yin no/_/zhes bya ba ni bdag nyid bcings so zhes brjod pa'i tshig des gzhan
[\[268a.3\]]mi bde bar 'gyur bas de ltar smras pa'o/_/yang na nyams [#]nyes par gyur pa'i tshul te/_bdag nyid bcings so zhes bsgrags na yang 'dir nyes pa med do/_/'jigs pas skrag la brtabs [#]pa gang yin pa de ni 'jigs shing skrag la brtabs [#]pa'o/_/byams pas
[\[268a.4\]]bcings pa'i yid ni rang gi srog dang bral ba yang mi sems so/_/gang gi phyir zhe na/_rang gi srog dang bral ba'i sdug bsngal ni shin tu che ba yin mod kyang [#]/_de bas kyang shin tu shas che ba'i sdug bsngal gyis zhes sbyar te/_mya ngan dang sdug bsngal ni mya ngan dang sdug bsngal
[\[268a.5\]]lo/_/sdug bsngal ni lus kyi'o/_/mya ngan sems kyi ste/_de dag ni gang gi phyir nyams [#]nyes pas byas pa'o/_/song shig song shig ces bya ba'i tshigs bcad kyi bsdus pa'i don ni de la gnod par 'gyur ba'i phyir dang /_bdag gi nyams [#]nyes pa'i grogs mi [#]nus pa'i phyir ro/_/ji
[\[268a.6\]]ltar bshad pa'i rgyu de gnyi ga'i gnas skabs kyang mi rigs par bstan pa'i phyir/_'di na [#]mchis kyang 'gum bar nges ma mchis/_/zhes bya ba'i tshigs bcad smos so/_/song shig song shig ces bya ba'i tshigs bcad der gang bstan pa/_de gnyis kyi lan bstan pa'i phyir/_'di
[\[268a.7\]]na mchis kyang zhes bya ba'i tshigs bcad phyed kyis bstan te/_'di na 'dug pa'i mi rigs so zhes bya ba'i lan ni 'di na mchis pa las/_gal te gud du mchis kyang rga shi med par 'gyur na 'di na [#]'dug pa'i mi rigs na de med pas so/_/song cig ces bya ba'i lan ni nges ma mchis zhes
[\[268b\]]
[\[268b.1\]]bya ba yin te/_gal te 'gro bar mi 'gyur na gdon mi za bar gsod pa yin no zhe na/_de lta na ni song shig ces smra ba'i rigs na de yang med do/_/grogs byar ga la yod ces bya ba de'i lan ni bde ba'i tshe na rtag tu khyod bkur ba zhes bya ba'i tshig gis so/_/nga ni 'di ltar gyur pa la
[\[268b.2\]]zhes bya ba de'i lan ni/_nyams [#]nyes tshe na dor du ga la rung /_/zhes bya ba'i tshig gis te/_tha mal pa'i tshe yang ma btang na 'di ltar gyur pa ni [#]lta ci'i phyir dor zhes pa'o/_/gal te 'di na ma mchis kyang 'gum par nges pa ma mchis pa dang /_de ltar yongs su bor zhing btang na yang
[\[268b.3\]]gcig tu 'chi ba dang /_rga ba med pa ni ma yin par [#]'gro bar ni mi rigs pas 'dug pa ni rigs pa nyid de de'i phyir smras pa/_bdag gi srog bzung tsam gyi phyir/_/zhes bya ba'i tshigs bcad smos so/_/bdag nyid kyi srog yin pas bdag gi srog go/_/bdag gi srog nyid gzung [#]
[\[268b.4\]]ba yin pas bdag gi srog gzung ba'o/_/de tsam nyid yin pas na bdag gi srog gzung ba tsam mo/_/des na bdag gi srog gzung [#]ba tsam gyi phyir te/_rang gi srog nyid kyi phyir zhes bya ba'i don to/_/gtam ngan pa yin pa'i phyir gtam ngan no/_/gtam ngan pa nyid char yin pas gtam
[\[268b.5\]]ngan pa char bzhin du 'bab pa'o/_/de'i skyabs ni gtam ngan char bzhin 'bab pa'i skyabs so/_/'dir sgrib par byed pa yin pas skyabs te/_'dis ni bdag nyid khrel yod par bstan to/_/rgyal po chen po nyams [#]nyes pa/_/bor te mchi [#]ba'i chos ma mchis/_/zhes bya ba ni ngo tsha
[\[268b.6\]]shes pa'i dbang du byas pa ste/_bdag dang chos kyi dbang du byas nas kha na ma tho ba la 'dzem [#]zhes bya ba'i tshig gis so/_/bde ba'i tshe na rtag tu khyod bkur la/_/nyams [#]nyes tshe na zhes bya ba ste/_phongs par gyur ba ni [#]bdag gis bor nag la zhig rung ste/_smras pa/_khyod ni
[\[268b.7\]]cir gyur pa zhes bya ba yin te/_dang po khyod ji ltar gyur pa de ltar bdag nyid kyang 'gyur bar 'tshal lo zhes bya ba'o/_/de'i lan byang chub sems dpas smras pa/_tshang mang zhes bya bas ni nges par gsod par 'gyur ba'i don to/_/bde bar gnas zhes bya bas ni sems bde bar gnas pa'o/_/gal
[\[269a\]]
[\[269a.1\]]te sems bde bar mi gnas kyang gzung ba yin na ni/_der 'gro ba'i rigs na gzung ba ma yin pa'i phyir ro/_/de lta mod kyi gal te ma bzung zhing bde bar gnas kyang bdag gi 'gro ba'i rjes su 'gro ba ni don gzhan dag las ltos [#]pa yin na gang na [#]yang med do zhes
[\[269a.2\]]bstan pa'i phyir/_de ltar byas na cir 'gyur ltos/_/zhes bya ba'i tshigs bcad smos so/_/'di'i 'gro ba ni bdag dang /_khyod 'chi ba dang /_gnyen bshes rnams dang 'di gsum gyi don med par tshigs bcad 'dis bstan pa yin no/_/gsum po 'di med pas 'chi ba dmigs
[\[269a.3\]]pa nyid du bstan pa'i phyir/_bde dang [#]mi bde mun khung bzhin/_/zhes bya ba'i tshigs bcad smos so/_/phan pa'i don zhes bya ba ni sngar bshad pa gsum po'i 'o/_/chos don legs par bgyis na ni/_/zhes bya ba'i phyed 'og mas ni chos dang /_don gnyis bdag gi 'dod
[\[269a.4\]]pas nges par bsgrubs pa ste/_bdag nyid kyi don nyid du zhes [#]bstan to/_/rje bo yongs su ma btang bar spyod cing /_khyod la glo ba nye ba'i phyir/_/zhes bya ba 'dis ni/_rje bo'i don du bdag nyid snying nye bar ston te/_des ni gnyi ga yang bstan pa yin no/_/de ltar byas na
[\[269a.5\]]zhes bya ba'i tshigs [#]bcad 'di smos pa la 'tsho bar gyur na ni don gzhan 'di dag yod do [#]zhes bstan pa ste/_don gzhan de yongs su bstan pa'i phyir/_mdza' bshes nga dang phral ba rnams/_/zhes bya ba smos te/_bdag gis bsrung zhing sba bar bya ba de bral bar gyur kyang
[\[269a.6\]]khyod kyis mchog tu 'byor par byed par 'gyur te/_ji lta ba bzhin du gsol ba gdab kyang mi dgos par blo gros phun sum tshogs pa'i phyir ro/_/de gnyis gcig la gcig byams pa nyid yon tan yin pas de bas na gcig la gcig byams pa'i yon tan no/_/de gzugs bzang
[\[269a.7\]]ba yin pas/_de'i gzugs bzang ba ste/_de'i gzugs bzang ba des so/_/bde bar 'dug bzhin du zhes bya ba ni bag tsha ba med par ro/_/khyod ni ma zin bde bar 'dug_/ces bya ba'i tshigs bcad kyi bsdus pa'i don ni rgyu rnam pa lngas bya [#]rnams nam mkha' la 'gro bar mi
[\[269b\]]
[\[269b.1\]]nus pa yin te/_de med kyang ci'i phyir nam mkha' la mi 'gro zhes bya bar ston pa yin no/_/de dag kyang gang zhe na/_rnyis zin pa dang /_rang gi dbang med pas mi bde bar 'dug pa dang /_spu ma skyes shing gshog pa med pa dang /_rtsol ba yod kyang stobs chung ba dang /_'jigs pa'i rgyu
[\[269b.2\]]ma mthong bas 'gro bar mi 'gyur ba ste/_nyes pa 'di dag med kyang 'phur bar ma gyur pa'i rgyu 'dri ba yin no/_/tshig dang /_'bru dang /_sbrel legs pa ni tshig 'bru sbrel legs pa'o/_/tshig 'bru sbrel legs pa'i sgra gang yin pa de ni tshig 'bru rab tu gsal zhing sbrel legs pa'o/_/de la
[\[269b.3\]]'bru smos pas ni a la sogs pa'i yi ge gzung ngo /_/tshig smos pas ni ngo bo nyid kyi tshig bla dgas su gzung ngo /_/tshig sprel legs pa zhes bya ba smos pas ni khyad par gyi tshigs [#]bla dgas su gzung ngo /_/yid du 'ong ba zhes bya ba ni mnyan par 'os pa'o/_/gang gi [#]gzi byin gang la yod pa ni
[\[269b.4\]]gzi byin dang ldan pa'o/_/brtan pa'i yon tan gyis gzi byin dang ldan pa ni brtan pa'i yon tan gyis gzi byin dang ldan pa ste/_des sgra sgrogs shing skad cher phyung ba yin no/_/dam du zin zhes bya ba ni phyi rol gyi rnyi ni mtshon la sogs pas gcad [#]par nus la/_brtse ba'i zhags pa ni gcad par mi
[\[269b.5\]]nus pa'i phyir te/_ji lta bu zhe na/_smras pa/_rnyis ni de bas zhes bya ba yin te/_lus kyi 'ching ba dang /_rjes su mthun pa'i brtse [#]ba'i zhags pa gang yin pa des bcings pa ste[#]/_'dod chags dang bral ba ma gtogs pas gcod par mi nus pa'i phyir ro/_/nga yi rgyal po srog dang 'dra ba'i
[\[269b.6\]]grogs/_/zhes bya ba'i tshigs bcad kyi bsdus pa'i don ni gang yongs su mi 'dor ba dang /_ci'i phyir yongs su mi 'dor ba ste/_de gnyis tshigs bcad 'dis ston pa yin no/_/gang yongs su mi 'dor zhe na/_rje bo'o/_/ci'i phyir yongs su mi 'dor zhe na/_bde bar sbyin par byed pa'i phyir ro/_/grogs
[\[269b.7\]]po ci'i phyir yongs su mi 'dor zhe na/_nyams [#]nyes par gyur pa'i phyir ro/_/'di gnyis kyis ni phan 'dogs pa dang /_snying rje'i zhing nyid du ston te/_yon tan re re las re re [#]tsam yod kyang [#]yongs su gtang bar bya ba ma yin na/_yon tan bzhi dang ldan pa lta smos kyang ci dgos zhes ston to/_/
[\[270a\]]
[\[270a.1\]]bzang po bdag cag smras pa 'dis zhes bya ba la/_gal te bde ba zhes bya ba'i sgra ni dag [#]shis so/_/bdag cag btang na ni zhes bya ba yang 'dir dge shis so/_/sngar bshad pa'i smras pa 'dis/_gal te bde ba 'byung 'gyur [#]zhing /_/zhes bya ba'i lan ni/_nga ni khyod la gnod
[\[270a.2\]]mi byed/_/ces bya ba yin no/_/btang na ni zhes bya ba de'i lan ni/_khyod ni nga yis gzung ba med/_/ces bya ba yin no/_/chos dang ldan pa'i grags pa 'thob/_/ces bya ba'i lan ni/_de bas khyod ni ci bder song /_/zhes bya ba'i tshigs bcad phyed 'og ma yin no/_/nga ni khyod la gnod mi byed/_/
[\[270a.3\]]ces bya ba de'i lan no/_/[#]bdag ni sdug bsngal mi bzhed [#]na/_/zhes bya ba'i tshigs bcad kyi phyed do/_/de bas khyod ni ci bder song /_/zhes bya ba'i lan ni/_gal te gcig gis mnyes gyur na/_/zhes bya ba phyed 'og ma yin no/_/gal te gcig gis mnyes gyur na/_/zhes bya ba la/_'di
[\[270a.4\]]blo dang na tshod la sogs pa mi mnyam pa de khyad par yod do zhes rtog pa la/_de khyad par med par bstan pa'i phyir/_bdag cag chu dang zheng yang mnyam/_/zhes bya ba smos so/_/chu dang zheng rnam pa gnyis kyis ni bye brag med pa ston te[#]/_de khyad par med pas sems kyang khyad par med do/_/
[\[270a.5\]]gal te tshod la khyad par yod na ni sha la khyad par yod par 'gyur te/_de khyad par med par bstan pa'i phyir/_na tshod la yang rgan gzhon med/_/ces bya ba 'dis so/_/bdag la thugs ches mi 'gyur na/_/[#]zhes bya bar bshad pa ni ci zhig ltar dogs na de yang nyes pa med de/_gal te sngar
[\[270a.6\]]bya'i rgyal po btang ste/_bdag kyang ma bzung bar btang na ni gnyi ga las nyams par 'gyur na/_de'i nyes pa med par bya ba'i phyir/_khyod kyis bdag ni sngar zung la/_/zhes bya ba'i tshigs bcad phyed 'og ma'o/_/bdag bzung zhing bya'i rgyal po btang na ni phan yon 'di dag yin te/_de
[\[270a.7\]]bstan pa'i phyir/_khyod kyi [#]rnyed pa'ang de bzhin la/_/zhes bya ba'i tshigs bcad smos te/_khyod kyi [#]rnyed pa'ang de bzhin no/_/de [#]bas mdza' bo'ang [#]de bzhin 'gyur/_/zhes bya ba 'di gnyis kyis rngon pa'i phan yon bstan to/_/bdag gis gsol ba zhes bya ba dag dang /_khyod kyis btang na'ang [#]
[\[270b\]]
[\[270b.1\]]ji ltar 'gyur ba gzigs/_/zhes bya ba 'dis ngang pa'i rgyal po'i phan yon bstan pa'o/_/de rang gi srog la yang mi lta bar zhes bya bas ni gang sngar bshad pa'i/_de bas bdag gi srog ni yal gyur kyang /_/'di ni gtong bar bdag gis mi nus so/_/zhes bya ba de bstan pa yin no/_/jo bo la snying
[\[270b.2\]]nye zhing byams pa zhes bya ba 'dis ni gang sngar bstan pa'i/_nga yi rgyal po srog dang 'dra ba'i grogs/_/'di ni nyams [#]nyes gyur ces bya ba de ston pa yin no/_/gang [#]chu gang dang khrel ltas che ba'i yon tan gyi gzi [#]byin dang [#]zhes bya ba 'dis ni bde ba sbyin pa 'di ni [#]nyams nyes gyur zhes bya ba de ston to/_/
[\[270b.3\]]brtan pa'i rgyan gyis [#]brgyan ces bya ba 'dis ni gang sngar bshad pa'i/_bdag ni sdug bsngal mi bzhed na/_/zhes bya ba la sogs pa de dag ston pa yin no/_/'jam pa'i rgyan gyis brgyan ces bya ba 'dis ni/_bzang po bdag cag smras pa 'dis/_/zhes bya ba'i tshigs bcad kyi don de ston to/_/
[\[270b.4\]]ngo mtshar che zhing rab tu gus pa'i dbang gis zhes bya ba ni dud 'gro'i skye gnas su gyur pa yin du zin kyang /_de'i yon tan la ngo mtshar che bas gus pa yin te/_yon tan khyad par du gyur pa dang ldan pa'i phyir ro/_/ngo mtshar dang gus pa gnyis bstan pa'i phyir/_jo bo'i don du srog btang ba/_/
[\[270b.5\]]zhes bya ba'i tshigs bcad 'di smos so/_/snying rje can zhes bya ba snying rje dang ldan pa yin pas snying rje can te/_sdug bsngal dang bral ba de des don du gnyer ba'i snying rje'i yon tan ston pa'o/_/khyod kyis las byas don med mi 'gyur phyir/_/zhes bya bas ni/_ji ltar bdag dga' bar 'gyur
[\[270b.6\]]bar las byas pa ni ngang pa'i rgyal po khyod kyis btang ba ste/_de'i 'bras bu med par mi 'gyur ba'o/_/bde bar zhes bya ba ni bag tsha ba med par ro/_/pho brang nang du rgyal po'i spyan sngar brims/_/zhes bya ba ni dben par bstan pa mi 'dod cing pho brang gi [#]nang du 'os [#]pa ste/_bdag nyid skye bo mang po'i
[\[270b.7\]]mngon du bstan pa ni rang gi rigs pa dang mthun pa'i phyir ro/_/mi'i [#]g.yog bzhin du g.yog dang bcas pa'i mtshan nyid do/_/mi re ba dag gang yin pa de ni/_re yang mi re ba dag ste che zhing rgya ce ba dag go/_/mgu bar 'gyur ba zhes bya ba 'dis ni yid la ci 'dod pa nyid ston to/_/bde zhing zhes bya ba 'dis ni
[\[271a\]]
[\[271a.1\]]'jigs pa med par ro/_/bya 'di gnyis ni zhes bya bas ni sa la 'gro ba'i spyod yul ma yin pa nyid du bstan to/_/rab tu dga' zhing ngo mtshar che ba zhes bya ba ni dga' ba dang /_ngo mtshar du gyur pa gnyis ni dga' ba dang /_ngo mtshar ro/_/de la rab tu dga' ba ni 'dod pa'i don 'grub [#]pas so/_/
[\[271a.2\]]ngo mtshar cher gyur pa gnyis ni shin tu rnyed par dka' ba rnyed pa'i phyir ro/_/sna tshogs pa'i rin po che ni rin po che sna tshogs pa'o[#]/_/rin po che sna tshogs pa'i 'od ni 'od zer te[#]/_'od zer 'phro zhing sdug pa'i rkang pa gang yin pa'i stan ni stan de'o/_/spras [#]pa ni gsal bar byed [#]pa'o/_/'od zer 'phro zhing sdug pa zhes
[\[271a.3\]]bya ba ni dbyibs so/_/lha'i gdan yang yin pas lha'i gdan rim pa du ma'o/_/de bshams pa ni lha'i gdan rim pa du mar bshams pa ste/_des mngon par dga' bar bya ba gang yin pa de ni lha'i gdan rim pa du mar bshams shing bzang ba'o/_/rgyab rten dang bde zhing nyams dga' ba ni rgyab rten bde
[\[271a.4\]]zhing nyams dga' ba'o/_/brgyan pa dang bcas pa ni rgyab rten bde zhing nyams dga' bas brgyan pa'o/_/btsugs pa'i rkang rten gang yin pa 'di [#]ni rkang rten btsugs pa'o/_/dril bu bzhin du snyan pa ni dril bu ltar snyan pa ste des so/_/gzi byin che zhing mdangs dang ldan pa'i sku/_/zhes bya ba la sogs
[\[271a.5\]]pa'i tshigs bcad dang po lngas ni dga' bar 'gyur ba'i gtam las brtsams pa ste/_'di'i bsdus pa'i don ni lus la rnam pa gnyis kyis bde'am mi bde zhes dri ba bstan te/_gzugs kyi lus la snyun [#]gsol pa las brtsams te/_gzi byin che zhing zhes bya ba'i tshigs bcad phyed kyis bstan to/_/
[\[271a.6\]]gzi byin dang mdangs ni/_gzi byin dang mdangs so/_/gzi byin dang mdangs kyi gnas su gyur pa ni gzi byin dang mdangs kyi [#]gnas so/_/mdangs smos pas ni kha dog gzung ngo /_/gzi byin smos pas ni dbyibs gzung ngo /_/gnyis pa ni gang gi phyir/_mig gi yul gyis bde'am zhes dris pa yin te/_
[\[271a.7\]]nad med pa ni bde ba'i gnas yin [#]te/_sngon dge ba bsags pa'i phyir bde ba'i gnas so/_/chos kyi sku la zhes bya ba la/_chos kyi sku ni bsod nams kyi tshogs bsags pa ste/_pha rol tu phyin pa bzhi ni chos kyi sku'o/_/'dis ni rgyal po'i chos kyi lus skye dgu srung zhing skyob par bstan to/_/
[\[271b\]]
[\[271b.1\]]rma med zhes bya ba ni tshul las ma nyams so [#]zhes bya ba'i don to/_/bka' lung snyan pas rgya cher dbugs phyung ngam zhes bya bas ni sbyin pa'i pha rol tu phyin pa bstan to/_/da ni rgyal po'i chos kyi dbang du byas pa ste/_phan gdags nan tur zhes bya ba la sogs pa'i tshigs su bcad pa gsum mo/_/
[\[271b.2\]]de la phan gdags nan tur zhes bya ba dang /_blon po mdzangs [#]shing glo ba nye ba zhes bya ba'i tshigs bcad gnyis ni rang gi yul 'khor gyi dbang du byas pa'i rgyal po'i chos so/_/skye dgu bsrung [#]ba de yang tshul yin te/_phan gdags nan tur bgyi ba'i bka' khrims kyis/_/zhes bya ba ni mngon
[\[271b.3\]]sum du btags nas bstan pa dang /_dang bas ji ltar rigs par chad pas bcad pa dang /_glo ba nye ba la phan gdags par bya ba nyid do/_/nan tur gyis ni phan pa 'byung ba yin te/_bsrung ba'i dbang bskur [#]ba'i phyir ro/_/bdag gi grags pa'i gtam snyan rgyas gyur tam/_/zhes bya ba 'di dag
[\[271b.4\]]gis ni mngon sum nyid du rgyal po'i chos bstan [#]te/_/rgyal po'i [#]tshul ni mngon sum dang /_/lkog tu gyur pa rjes su dpag pa yin pa'i phyir ro/_/de la bdag gis [#]mthong ba ni mngon sum mo/_/blon po mdzangs [#]shing glo ba nye ba rnams/_/brtag pa'i thabs kyis zhes bya ba ni lkog tu gyur pa rjes su
[\[271b.5\]]dpag pa'i tshul lo/_/legs par zhes bya ba ni rang bzhin mi dga' ba'i phyir brtag pa'i thabs ni rnam pa lnga'o/_/nye bar stsogs [#]pa dang thabs mthar ma phyin pa ni brtag pa'i thabs zhes brjod do/_/glo ba nye ba zhes bya ba ni bsam pa phun sum tshogs pa'o/_/mdzangs [#]pa ni sbyor ba phun
[\[271b.6\]]sum tshogs pa'o/_/'bangs la sman pa rtag tu dgongs lags sam/_/zhes bya ba ni gsum po de lkog tu gyur pa'i rgyal po'i tshul ston pa yin no/_/de dag mi mkhyen par ni mi zhugs grang /_/zhes bya bas ni rjes su dpag pa nyid ston to/_/de ltar re zhig bya ba ma yin pa byed pa las
[\[271b.7\]]ldog pa'i tshul bstan te/_chos kyi sku la zhes bya ba ni bya ba ma yin pa las ldog pa'i tshul lo/_/phan gdags nan tur zhes bya ba dang /_blon po mdzangs [#]shing zhes bya ba gnyis kyis [#]ni skye dgu skyong ba la [#]'jug pa'i tshul lo/_/dpa' zhing thabs mkhas zhes bya ba'i tshigs su bcad pa ni
[\[272a\]]
[\[272a.1\]]rgyal po'i chos kyi dbang du byas pa ste/_yul phyogs gzhan gyi dbang du byas nas thabs mkhas pa zhes smos te/_bsdum [#]pa dang dbye ba'i thabs kyis bya ba yin pas thabs mkhas pa [#]zhes brjod do/_/dpa' bas zhes bya ba ni bka'i bka' khrims bstan to/_/thugs rje chen
[\[272a.2\]]po'i mdzad [#]pa ma chis lags sam/_/zhes bya ba ni bzod [#]pa'i pha rol tu phyin pa'o/_/thugs rje [#]bag med par ni mi mnal grang /_/zhes bya ba ni brtson 'grus kyi pha rol tu phyin pa ste/_chags pa'i dbang du mi gtang bar ston pa yin no/_/chos dang bde dang srid rnams mthun lags sam/_/
[\[272a.3\]]zhes bya ba 'di yang brtson 'grus kyi pha rol tu phyin pa'i dbang du byas pa ste/_chos dang bde dang srid rnams mthun lags sam/_/zhes bya ba ni rgyal po'i 'khor gsum gtso bo yin pa'i phyir/_brtson 'grus kyi pha rol tu phyin pa dang mthun par gyur pa'i spyod pa ston pa yin no/_/shugs
[\[272a.4\]]'byin smod par 'gyur lags sam/_/zhes bya ba ni [#]de'i yon tan thos na mkhas pa'i phyir ro/_/[#]mi bzod pa yin pas/_shugs 'byin pa yin te [#]smod par 'gyur ro/_/zhes ston to/_/de ring bdag kyang bde zhes bya ba ni ci'i phyir zhe na/_phrad pas yun ring por bsams pa 'byor cing thob pa'i
[\[272a.5\]]phyir ro/_/thams cad du yang bde zhes bya ba yang de dang phrad pas grub pa'i phyir ro/_/dang pa de ring bdag kyang bde/_/zhes bya ba'i tshigs bcad 'di ni sngar bshad pa'i dri ba mtha' dag gi lan yin no/_/khyod ni rnyi yis zin pa na/_/zhes bya ba dang /_de ltar rngon pa 'di dag ni/_/zhes
[\[272a.6\]]bya ba'i tshigs bcad gnyis ni dga' bar gyur pa'i gtam las brtsams pa'o/_/'di yis snad par ma byas sam/_/zhes bya ba smos pa la/_snad par byed pa'i rgyu de nyid kyis [#]sgrub pa'i phyir smras pa/_khyod ni rnyi yis zin pa yi/_/[#]zhes bya ba'i tshigs bcad kyis phye ste/_dga' bas sems
[\[272a.7\]]g.yengs par gyur pa'i phyir ro/_/dga' bas sems g.yengs pa nyid kyi rgyu yang bstan pa'i phyir/_de ltar rngon pa 'di dag gis/_/zhes bya ba'i tshigs bcad kyi phyed do/_/bya rnams zin cing snang gyur na/_/zhes bya ba ni bya rnams dbang du gyur cing thob na gnod pa nyid du dga' ba yin no/_/dga'
[\[272b\]]
[\[272b.1\]]bas sems ni g.yengs gyur nas/_/zhes bya ba ni dga' bsnyems [#]pas de la ngan pa dag kyang spyod par 'gyur te/_bsnyems [#]pa'i dbang gis so/_/'di lta bur ni nyams [#]nyes kyang /_/zhes bya ba ni rnyi'i dbang du gyur kyang ngo /_/dgra bzhin du ni gnod pa ma bgyis so/_/zhes bya ba ni dbyig
[\[272b.2\]]pa la sogs pas ma brdegs pas so/_/'o skol gnyis ka dgyes bgyis pas/_/zhes bya ba ni sngar ngang pa'i rgyal po btang bas bzhin bzangs ngang pa'i rgyal po khyed [#]kyang dga' bar byas la/_'dir khyer te 'ongs pas bdag cag kyang dga' bar byas te/_des na bdag ngang pa'i rgyal
[\[272b.3\]]po bzhin bzangs kyang dga' bar byas pa ste/_de ltar gnyi ga dga' bar byas pa gang yin pa'o/_/mang ba ni spangs [#]pa'o/_/nor rgya cher byin te zhes bya ba ni re re'i rnam pa yang mang po yin par ston to/_/ci bzhed de dag ces bya ba ni dngos su smos pa bzung ste/_nor de'i dmigs kyis
[\[272b.4\]]dbye ba'i tshul med par ro/_/ci dang zhes bya ba ni de dang 'tsham [#]pa'i thabs ston pa yin no/_/de zhes bya ba ni longs spyod bdog pa'o/_/de bas na mdza' bo'i phan yon che ba'i spobs pa gang yin pa de ni spobs pa phan yon che ba'o/_/bzhin bzangs smrar gzhug par 'dod pa gang yin pa
[\[272b.5\]]de ni bzhin bzangs smrar gzhug par 'dod pa'o/_/gsar du bshes pa gang yin pa de ni gsar du bshes pa'o/_/su dang gsar du bshes she na/_skye bo ma 'dris pas zhes bya ba yin te/_ma 'dris pa de la rab tu spobs shing smra ba dang bag dbab pa ni mi rung ba yin pas so/_/bka'
[\[272b.6\]]mchid nyid gsung yin pas bka' mchid gsung ba'o/_/tshul [#]ni de ma lags zhes bya ba ni bka' mchid de lta bu'i nang du 'jug cing spyi brtol [#]bskyed pa'i tshul dang /_lam ma yin te/_tshul ma yin pa'i lam des so/_/bzod par gsol ba ni mi smra bar 'dug pa de la'o/_/khyod kyi yon tan
[\[272b.7\]]gtam snyan mi rnams zer ba'i rigs/_/zhes bya ba la/_ci'i phyir rigs she na/_smras pa/_'di lta bur khyod dul ba'i phyir ro/_/ngang pa'i bdag po dang yang grogs por 'thams pa'i rigs te/_grogs por 'thams pa ci'i phyir rigs she na/_'di lta bur khyod dul ba dang tshul mkhas pas so/_/
[\[273a\]]
[\[273a.1\]]rab tu mdza' bar 'dod pa zhes bya ba ni rab tu gcugs [#]par 'dod pa zhes bya ba'i don te/_/ji ltar de bas bdag cag mdza' ba 'di/_/zhes bya ba'i tshigs bcad 'dis bstan pa de bzhin du gzung ngo /_/byams pa'i 'jug pa ni byams par 'gyur ba'o[#]/_/ji ltar byams par
[\[273a.2\]]gyur pa yin zhe na/_ji skad du sngar bshad pa'i/_khyed [#]gnyis khyed du bdag gi khyim du byon/_/zhes bya ba'i tshigs bcad kyis bstan to/_/dang po bshes par gyur pa na'ang /_/zhes bya ba'i tshigs bcad kyis ni byams par gyur bar [#]shes nas de la mgu bar byed pa de bstan to/_/rab tu mdza'
[\[273a.3\]]bar 'dod pa zhes bya ba de sgrub pa'i phyir/_bkur sti bya ba'i cho ga 'dis/_/zhes bya bas bstan to/_/ci dang ci bzhed de dag bdag la gsungs/_/zhes bya ba de'i lan ni/_bdag nyid don du mi gnyer bar bstan pa'i phyir/_dgos pa lta zhig ched che ci zhig mchis/_/zhes bya ba'i tshigs
[\[273a.4\]]bcad yin no/_/ched che mchis zhes bya ba ni bdag nyid kyi srog cung zad tsam gyi phyir ro/_/ci zhig mchis zhes bya ba ni gzhan gang don du mi gnyer bar 'dod pa'o/_/khyod la bdag brten pa gang yin pa de lta yin pas so/_/ci dang ci bzhed de dag bdag la gsungs/_/zhes bya
[\[273a.5\]]ba yang goms pa'i yon tan yin te/_gzhan dag tu mgron dag la spyod pa nyid yin pa'i phyir/mgron la dga' ba'i phyir zhes bya ba bdag la 'di ltar gyur pa'o/_/yon tan la dga' ba ni yon tan 'dod pa ste de yon tan 'dod pa gnyis kyi [#]yon tan la dga' ba zhes bya ba'i don to/_/gang gi
[\[273a.6\]]phyir yon tan 'dod pa de bas na mgron la dga' ba yin te/_yon tan dang mgron la dga' ba'o/_/yon tan la dga' ba nyid bstan pa'i phyir/_'bangs la phan phyir zhes bya ba'i [#]tshigs bcad yin te/_khyod lta lags kyang mod ces bya ba ni mgron la dga' ba'i phyir ro/_/rang bzhin
[\[273a.7\]]dul ba zhes bya ba ni ngang gis sems sbyangs pa gang yin pa de ni rang bzhin dul ba ste/_mi bzod pa spangs pas rang bzhin dul bar gyur pa'o/_/gal te mi bzod pa spangs so zhes bstan na ci'i phyir sa'i bdag po byed par 'gyur zhe na/_smras pa/_'bangs la phan phyir rgyal po'i
[\[273b\]]
[\[273b.1\]]tshul 'dzin pa/_/zhes bya ba [#]smos te/_'dis ni bdag nyid kyi nye bar longs spyod pa'i phyir ma yin par ston to/_/rang gi ngang gis zhes bya ba ni 'bad pa med par goms pa ste/_de la yon tan rnams gnas par ston to/_/de bas zhes bya ba ni rgyun mi 'chad pa'i tshul gyis yin te des ni
[\[273b.2\]]bdag nyid kyi tshul bstan to/_/yon tan bstod par 'os pa zhes bya ba la/_'os pa ni rigs pa zhes bya ba'i don to/_/[#]bde ba'i rgyu yon tan dang phan yon rnam pa gnyis bstan te/_/'jig rten 'dir bstod [#]pa'i 'os su gyur pa dang /_'jig rten pha rol tu bde ba'i rgyur gyur pa'i
[\[273b.3\]]phyir ro/_/bstod par 'os pa zhes bya ba dang /_'byung po nyes pa'i gcong rong mi 'dong ngo /_/zhes bya bas ni 'di gnyis med par ston to/_/[#]'jig rten 'dir grags pa ma yin pa dang /_pha rol tu yang ngan song du 'gro ba'i sdug bsngal med pa yin te/_yon tan gyi chos kyi
[\[273b.4\]]phan yon rnam pa gnyis bstan nas skyon gyi chos nyid ni de'i mi mthun phyogs nyes dmigs nyid du bstan te/_de yang /_sems yod [#]su zhig mi phan lam ngan 'gro/_/zhes bya ba ni nyes pa'i lam yin te/_'byung po [#]nyes pa'i gcong rong mi 'dong ngo /_/zhes bya ba de nyid ston pa
[\[273b.5\]]yin no/_/ci'i phyir 'byung po'i [#]gcong rong du mi 'dong zhe na/_de'i rgyu bstan pa'i phyir/_dpa' bas yul 'khor zhes bya ba la sogs pa'i tshigs bcad gsum yin no/_/yul zhes bya ba ni gnas zhes bya ba'i don te yul der dpa' bas so/_/nor gyi rtsol phod pa yin pas
[\[273b.6\]]nor gyi rtsol phod pa ste/_nor gyi mthu zhes bya ba'i don to/_/'dis ni bdag po'i nus pa bstan te/_nor dang /_bka' khrims dang /_stobs ni bdag po'i nus pa zhes bya ba'i tshig gis so/_/yang na nor dang /_rtsol phod pa ni nor rtsol phod pa'o[#]/_/rtsol
[\[273b.7\]]phod pa smos pas ni bka' khrims gzung ngo /_/thabs [#]kyis de mi 'thob ces bya ba ni nges pa med pa'o/_/nor bkod pa dang 'bad pa zhes bya ba ni lus kyi yongs su ngal ba dang /_nor zad pa gnyis te/_'dis ni mthong ba'i chos kyi phan yon bstan te[#]/_/rgyal po'i srid thob ces bya ba ni sbyin pa'i
[\[274a\]]
[\[274a.1\]]pha rol tu phyin pa'i 'bras bu yon tan nyid kyis [#]thob pa yin no zhes bstan to/_/lha'i rgyal po'i [#]dpal yang zhes bya ba ni mi las khyad par du gyur pa'i rgyal srid 'thob pa'i dbang du byas pa ste/_'di yang phan yon nyid de sbyin pa'i pha rol tu phyin pa'i 'bras
[\[274a.2\]]bu'o/_/yon tan yod na rgyud kyang rab tu 'phel/_/zhes bya ba yin te/_gzhan rag lus pa ni phan yon te lus kyi [#]'dud pa'o/_/grags pa rnams kyang yon tan nyid las 'phro ba [#]zhes bya ba 'dis ni grags pa 'phel ba ste/_gzhan rag lus pa'i phan yon yin no/_/
[\[274a.3\]]zla ba'i 'od las gsal ba'i yon tan ni/_/zhes bya ba'i tshigs bcad 'di ni gzhan pha dang ma dang 'brel ba nyid dang bar byed pa'i rgyu yin te[#]/_yid kyi las kyi dbang du byas nas mi bzod pa zhes bya ba ni gzhan gyi phun sum tshogs pa la mi bzod pa'o/_/dregs pa zhes bya ba ni skyes bu'i
[\[274a.4\]]stobs la sogs pas bsnyems [#]pa'o/_/mi bzod pa dang dregs pa ni mi bzod dregs pa'o/_/de gnyis kyi sdang ba ni rtsub pa ste mi bzod dregs pas sdang ba'o/_/'di dag gis ni sems la khro ba'i kun nas dkris pa nyid du bstan to/_/khro ba'i mtshan nyid ni gnod par byas
[\[274a.5\]]pa dang /_brnyas pa las [#]sems kun nas mnar sems pa yin no/_/'khon rnying [#]gang yin pa de ni 'khon rnying [#]yod pa ste/_'khon rnying [#]yod pa de gang yin pa des phrag dog che ba'o/_/'khon rnying [#]yod pa dang phrag dog che ba ni 'khon rnying [#]yod cing phrag dog che ba'o/_/'dis ni
[\[274a.6\]]'khon [#]du 'dzin pa bstan te 'khon [#]dang rjes su 'brel pa zhes bya ba'i don to/_/dgra ni rnam pa gnyis te/_lhan cig skyes pa dang /_kun du brtags pa'o/_/dgra bo mi bzad ces bya ba 'di ni kun tu brtags [#]pa'i dbang du byas pa'o/_/'khon rnying [#]yod ces bya ba 'di ni lhan cig
[\[274a.7\]]skyes pa'i dbang du byas pa'o/_/de ltar zhes bya ba ni de bas na [#]'jig rten gnyi ga la phan pa'i phyir ram/_yang na bstod par 'os pa'i phyir dang /_bde bar 'gyur ba'i phyir ro/_/yon tan gyis rgyal phran gyi [#]dregs pa btul ba'i phyir pha rol gyi tshogs sbyong ba yin te/_dul ba la
[\[274b\]]
[\[274b.1\]]sogs pa'i yon tan gyi tshogs yongs su sbyong pa'o/_/dul ba la sogs pa zhes bya ba la/_sogs pa smos pas ni tshul khrims dang /_sbyin pa dang /_bzod pa dang /_brtson 'grus te bsod nams kyi tshogs yongs su gzung [#]ngo /_/yon tan bzang zhing zhes bya ba ni yon tan gyi
[\[274b.2\]]lam la rjes su dga' ba ste/_de'i yon tan la rjes su dga' bar 'bangs kyang bslabs [#]pa'o/_/des na rgyal po ci zhig tu 'gyur zhe na/_de'i phan yon 'bangs la phan gdags zhes bya ba'i tshigs bcad smos so/_/'bangs la phan gdags pa ni rgyal po'i don gyi mchog yin te/_
[\[274b.3\]]ci'i phyir zhe na/_tshe rabs gnyi ga'i bde ba'i phyir ro/_/'jig rten 'dir ni grags pa la sogs pa 'thob par 'gyur ro/_/'jig rten pha rol du ni bde 'gror [#]'gro bas phan pa'o/_/'di yin zhes bya ba ni chos la dga' ba ste/_rgyal po'i chos la dga' ba des skye dgu la phan par
[\[274b.4\]]'gyur te/_ci'i phyir zhe na/_rgyal po'i rjes su 'bangs kyang spyod pa'i phyir ro/_/de bas chos bzhin sa la zhes bya ba ni skye dgu la phan pa des ni 'jig rten gnyi ga la phan pa'i phyir ro/_/gnas par byed pa yin pas gnas par gyur pa ste/_de bas na 'di dag gis ni de'i drung na
[\[274b.5\]]gnas pa'i phan yon bstan to/_/bkur sti dang tshig snyan pa ni bkur sti dang tshig snyan pa dag go/_/de'i sbyor ba ni bkur sti dang tshig snyan pa'i sbyor ba'o/_/ral gri dang dri ma med pa ni ral gri dri ma med pa'o/_/de ltar sngo ba ni ral gri dri ma med pa ltar sngo ba'o/_/yang na ral gri dri ma med pas sngo
[\[274b.6\]]ba ni ral gri dri ma med pa ltar sngo ba'o/_/ston ka mdzes pa ni ston gyi mdzes pa'o/_/slob dpon dpa' bos mdzad pa'i skyes pa'i rabs rgya cher bshad pa las ngang pa'i skyes pa'i rabs so//_//skyes bu dam pa rnams ni rim gro ma byas kyang snying brtse ba lhod par mi 'gyur te/_ci'i phyir
[\[274b.7\]]zhe na/_bzod pa la goms pa'i phyir ro/_/phan btags pa la yang snying brtse ba lhod par mi 'gyur te/_drin tu gzo ba'i phyir ro/_/'dir de gnyis kyang ji ltar rigs pa bzhin du sbyar ro/_/rig pa'i gnas rnams kyi go rims gang yin pa de ni rig pa'i gnas rnams kyi go rims te/_rgyun
[\[275a\]]
[\[275a.1\]]mi 'chad par pha rol tu 'gro ba yin pa'i phyir rig [#]pa'i gnas kyi rim pa'o/_/mkhas par bya ba rnams la de mkhas par [#]byas pa ste/_sgyu rtsal rnams la ni [#]mkhas par bya ba nyi tsher zad kyi/_las kyis [#]sgrub pa ni ma yin no/_/rab tu byung nas kyang zhes bya ba ni
[\[275a.2\]]rab tu byung ba la brten pa yin pas rab tu byung ba'o/_/rab tu byung ba dang 'jig rten la phan 'dogs pa gnyis kyis ni bdag dang gzhan la phan pa sgrub pa'i yon tan dang mthun pa nyid de/_des chos kyi gtsug lag lhag ma rnams 'dzin pa'o/_/slob dpon gyi go 'phang ni gzhan
[\[275a.3\]]gyis nye bar 'tsho ba nyid du bstan to/_/de bsod nams dang ldan zhing zhes bya ba 'dis ni sbyin pa dang /_tshul khrims dang /_bzod pa'i pha rol tu phyin pa rab tu bsgom pa nyid du ston te/_'di ltar sbyin pas ni gzugs bzang ba la sogs pa'i yon tan du 'gyur ro/_/tshul khrims
[\[275a.4\]]kyis ni mngon du bsdu ba la sogs pa'i bkur sti'i bde ba 'byung ngo /_/bzod pas ni skye bo mang po'i 'khor snying nye ba nyid du 'gyur ro/_/shes rgya che bas zhes bya ba ni ye shes kyi tshogs yongs su bsags pa'i phyir ro/_/'di gnyis kyis ni rgyu dang 'bras bu bstan to/_/'jig rten gyi spyod tshul
[\[275a.5\]]la mkhas pa dang yon tan dang ldan pas [#]zhes bya ba [#]ni bdag dang gzhan la phan pa'i yon tan phun sum tshogs pa dang ldan par bstan to/_/yang na [#]gang gis sna tshogs pa nyid kyi rnam pa'i rgyu bstan te/_bsod nams dang ldan pa'i phyir ro/_/bsod nams chen po dang ldan pa la ni rgyal po
[\[275a.6\]]dang rgyal po'i blon po rnams bkur sti byed pa yin no/_/shes pa rgya che ba'i phyir ni mkhas pa rnams kyis bkur sti bya ba yin no/_/'jig rten gyi spyod tshul la mkhas pas ni bram ze dang /_khyim pa rnams kyis bkur sti bya ba yin no/_/nan tan che ba'i yon tan dang ldan pas ni gzhan mu
[\[275a.7\]]stegs can rnams dang rab tu byung ba rnams kyis bkur sti bya ba yin no/_/las su dran par byed pa yin te/_yid kyi las kyis so/_/yon tan zhes bya ba ni blo khyad par du 'phags pa las gyur pa'i yon tan no/_/bsod nams nyid gzhi yin pas bsod nams gzhi'o/_/bsod nams kyi gzhi las thob
[\[275b\]]
[\[275b.1\]]cing 'bar ba gang yin pa de ni bsod nams kyi gzhi las 'bar ba'o/_/bsod nams zhes smos pas ni gang sngar bstan pa'i bsod nams dang ldan pa'i zhes bya ba de nyid bstan to/_/nan tan sgrub pa'i byin gyis zhes bya ba ni gang sngar bstan pa'i bdag gi sgrub pa ste/_nan tan che ba'i yon tan
[\[275b.2\]]zhes bya ba dang /_gzhan gyi sgrub pa ste 'jig rten gyi tshul la mkhas pa zhes bya ba de gnyi ga ni nan [#]tan sgrub pa'i byin gyis zhes bya ba yin no/_/yang na yon tan zhes smos pas ni 'jig rten gyi spyod yul la mkhas pa zhes bya ba de gzung [#]ngo /_/yon tan sgrub pa'i byin gyis zhes bya ba [# ]
[\[275b.3\]]ni sngar bstan pa'i nan tan che ba yin par bstan [#]to/_/dgra yang rang gi grags pa bsrung [#]ba'i phyir/_/zhes bya ba ni yon tan dang ldan pa la bsnyen bkur byed pas so/_/yon tan can la sdang ba de/_/zhes pa ni rang gi grags pa 'jig par byed pa'i phyir/_yon tan can la bsnyen
[\[275b.4\]]bkur byed/_/ces bya ba'i don to/_/rgya che ba dang mthu ni rgya che ba dang [#]mthu'o/_/yon tan rnams kyi mthu che ba thos [#]pa ni yon tan gyi mthu che ba des thos pa'o/_/yon tan 'di rnams ji srid du ldan pa dang /_ji ltar ldan pa bstan te/_bsu ba la sogs pa'i bkur sti cher byas te/_
[\[275b.5\]]zhes bya ba la sogs pa smos pas ni mngon par smra ba la sogs pa gzung ngo /_/rim gro ni mnyes pa'i [#]las la sogs pa'o/_/bkur sti ni nye bar 'gro ba la sogs pa'o/_/nye bar longs spyod par bya ba yin pas na longs spyod do/_/longs spyod nyid yon tan yin pas na longs
[\[275b.6\]]spyod yon tan no/_/yon tan can la dga' ba nyid kyis phan 'dogs par byed pa'i rgyu rab tu nus pa ste bsam pa'i cho ga bstan to/_/gus pa med pa gang yin pa de dag ni gus pa med pa rnams so/_/gang la zhe na/_chos dang chos smra ba rnams la'o/_/chos la gus pa med pa la [#]
[\[275b.7\]]ci'i phyir chos ston par byed ce na/_chos la dga' ba'i phyir ro/_/chos ston pa la mi gus pa la yang ci'i phyir bstan par 'dod ce na/_gzhan la snying brtse ba'i phyir ro/_/phan par 'dod cing yon tan dga' ba yin/_/skye bo gnod [#]gtsang 'dra la smos ci dgos/_/zhes bya ba [#]smos te/_
[\[276a\]]
[\[276a.1\]]'di gsum gyis ni phyi rol gyi snod dang 'dra bar chos nyan pa rnams kyi nyes pa gsum med par ston te/_gang gi phyir snod 'di gsum la char bab kyang don med pa nyid de/_bsil [#]ba dang phan pa yin yang chu mi 'jug pa dang /_gang du chu [#]'jug kyang mi gtsang bas
[\[276a.2\]]ma rung bar 'gyur ba dang /_gang du chu zhugs kyang snod rdol bas [#]mi gnas pa ste/_de ltar nyan pa'i [#]skye bo rnam pa gsum pa [#]la ni chos bstan kyang don med cing chud zos pa nyid yin te/_gang du thos pa bya ba g.yeng ba dang /_rmugs pa rnam pa gnyis kyis mi 'jug pa dang /_gang
[\[276a.3\]]du 'jug tu zin kyang tshul bzhin du yid la mi byed pas ma rung bar 'gyur ba dang /_gang du yang dran pa med pas mi gnas pa'o/_/gang yon tan 'dod pa'i skye bo zhes smos te/_'dis ni gang du thos pa mi 'jug ste/_g.yeng ba dang /_rmugs pa rnam pa gnyis kyis skyon med par
[\[276a.4\]]ston to/_/yon tan dga' ba zhes bya ba la/_yon tan la dga' zhing gzengs bstod pa de ni yon tan la [#]dga' zhing gzengs bstod pa'o/_/gang zag gang gis yon tan la dga' ba de ni g.yeng ba med pa yin no/_/chos kyi yon tan la dga' ba de ni gnyid dang rmugs pa
[\[276a.5\]]med pa yin no/_/mkhas pa rnams kyi go 'phang yin pas na mkhas pa'i thabs te/_mkhas pa'i thabs thob pa de dag des so/_/phrag dog gi sems bskyed pa zhes bya ba ni gzhan gyi phun sum tshogs pa la phrag dog gi [#]sems bskyed pa'i phyir ro/_/yon tan gyi khyad
[\[276a.6\]]par yin pas na yon tan khyad par ro/_/yang na yon tan nyid khyad par yin pas yon tan khyad par ro/_/bdag nyid kyi yon tan gyi khyad par yin pas rang gi yon tan khyad par ro/_/yang na bdag gi yon tan nyid khyad par yin pas rang gi yon tan khyad par ro/_/de dang ldan pa yin pas rang gi yon
[\[276a.7\]]tan khyad par can no/_/des 'gro ba mgu bar nus pa'i mthu sbyor ba gang yin pa de ni 'gro ba mgu bar nus pa'i mthu can no/_/yon tan bcos mas zhes bya ba ni yon tan bcos ma nyid kyis te/_des bkur sti thob pa'o/_/de la shin tu 'bar ba nyid yin te 'phel ba nyid do/_/phrag
[\[276b\]]
[\[276b.1\]]dog gi me zhes bya ba la/_phrag dog nyid me yin pas phrag dog gi [#]me'o/_/phrag dog gi me des ni me [#]bzhin du rang gi gnas sreg pa'i phyir ro/_/rgyal po chos la brten pa zhes bya ba ni rgyal po'i chos dang mi mthun pa'i phyir chos la brten pa de'o/_/yon tan la dgyes pa zhes bya ba ni chos kyi gtam
[\[276b.2\]]gyis so/_/chos la mngon 'tshal nas zhes bya ba ni chos la mngon par phyogs pa [#]ste rjes su dga' zhing 'dod pa zhes bya ba'i don to/_/brlag par bgyi ba'i slad du g.yo dang bcas pa'i tshig 'jam por smra zhing spyod pa gang yin pa de ni brlag par bgyi ba'i slad du g.yo dang bcas pa'i tshig
[\[276b.3\]]'jam por smra zhing spyod pa'o/_/brlag pa zhes bya ba ni dpal gang yin pa de nyams par byed pa ste/_chos nan tan du byed kyang rgyal po ni rlag [#]par byed pa nyid yin te/_rgyal po'i chos dang 'gal ba'i phyir brlag pa zhes brjod do/_/nyams [#]drod ni spyod pa la 'jug pa zhes bya ba'i don to/_/
[\[276b.4\]]de'i rten du gyur pas na nyams [#]drod 'dzin pa lags te/_zhes bya ba'o/_/bya ma rta zhes bya ba ni nyan rna ba'o/_/bya ma rta nyid btang ba yin pas bya ma rta btang ba'o/_/thugs rje che ba zhes bya ba la thugs rje ni gzhan sdug bsngal dang bral ba'i don du gnyer ba'o/_/ngo tsha mkhyen pa nyid kyi [#]
[\[276b.5\]]'jam des can du gyur te/_des las la sogs pa spangs pa'i phyir ro/_/srid dang 'dod pa dang mi mthun pa'i tshul gang la yod pa de ni srid pa dang 'dod pa dang mi mthun pa'o/_/de yang snying rje dang ldan par bgyi ba'i ched du bgyid pa [#]ste/_de gzhan gyi bran bzhin du byed pas don du
[\[276b.6\]]sgrub cing gang gzhan gyis brnyas par 'os pa de byed pa ni don sgrub pa nyid du [#]yin no/_/ched cher bgyis nas thabs kyis bag 'bebs so/_/zhes bya ba ni sdug bsngal ba dang /_yid mi bde ba med pa'i thabs kyis so/_/bshes shing 'drul la zhes bya ba ni mdza' bar 'brel
[\[276b.7\]]pa'o/_/yid mi ches pa dang /_brtse ba chung ba gnyis kyis [#]sems sngon dang mi 'dra bar [#]gyur pa gang yin pa de ni yid mi ches par gyur te/_byams pa dang bkur sti chung zhes [#]sems sngon dang mi 'dra bar gyur pa'o/_/dbyen gyi rdo rje nyid ser ba yin te/_de ltung ba ni dbyen gyi
[\[277a\]]
[\[277a.1\]]ser ba rdo rje 'bab pa'o/_/mdza' ba brtan [#]pa zhes bya ba ni brtan par gyur pa'i mdza' ba de la phan pa mi 'dod pas smras pa'i dbyen gyi tshig yin te/_sems kyi longs spyod med pa'i phyir ro/_/nyams shing zhig par mi 'gyur su zhig yod/_/ces
[\[277a.2\]]bya ba ni gcig kyang med pas thams cad kyang nyams shing zhig par 'gyur ba nyid do/_/yang na mdza' ba brtan pa ni yid ches pa'o/_/nyams shing zhig pa ni sngon ji lta ba bzhin du mdza' ba brtan pa'am [#]yid ches pa med par 'gyur ba'i phyir ro/_/bkur sti chung bar 'gyur
[\[277a.3\]]ba [#]zhes bya ba ni brtse ba dang gus pa chung ba'i phyir ro/_/bya ba mang po la brel ba gang yin pa de ni bya ba mang pos brel ba'o/_/de ltar gyur pa yid la'ang mi byed na/_/zhes bya ba ni rim gro mi byed par gyur pa'o/_/de'i drung na gnas pa ni drung na 'khod pa'o/_/de'i drung na 'khod
[\[277a.4\]]cing 'khor ba'i tshul gang la yod pa de ni de'i 'khor na 'khod pa rnams so/_/gus pa dang rim gro ni gus pa dang rim gro'o/_/de gnyis kyi [#]lhod par gyur pa ni g.yel [#]ba'o/_/de'i phyir bshad pa/_ston pa dang byed pa gnyis tha dad do zhes bya ba nyid yin pa'i phyir ro/_/dogs
[\[277a.5\]]pa 'byung ba'i gnas yin pas dogs pa 'byung ba'i gzhi'o/_/nongs par dogs pa 'byung ba'i gzhi zhes bya ba ni nyes pa 'byung ba'i gzhi zhes [#]bya ba'i don to/_/bag med pa nyid nyes pa yin pas bag med nongs pa'o/_/yang na bag med pas nongs pa'o/_/'phral la 'di ltar mi
[\[277a.6\]]mchi ba zhes bya ba ni [#]rgyu dang bcas pa nyid do/_/bkur sti chung zhing khros pa'i yid gang yin pa de ni bkur sti chung ba'i [#]sems te de med pa'o/_/'o na rgyu de gang yin zhe na/_smras pa/_khyod ni chos kyi snod du zhes bya ba la sogs pa yin no/_/de nas rgyal po de'i khyi gnang chen zhes bya
[\[277a.7\]]ba la sogs pa'i tshig gis ni mi ma yin pa khyi yang zug [#]pa'i tshul gyis rgyu yod pa yin te/_dbyen gyi tshul nges bstan pa'i phyir ro/_/bri bar gyur pa ni yal bar bor ba'o/_/gsum po 'di ni bdag gi 'gro ba'i rgyu yin te/_gnas la lhag par zhen pa dang /_gzhan du 'gro ba'i gnas
[\[277b\]]
[\[277b.1\]]ma mthong ba dang /_bsnyen bkur chung bar yongs su shes pa'o/_/phyis [#]bskrad par 'gyur ba gang yin pa de ni slad kyis bskrad par 'gyur ba ste/_rjes su rgyal pos bskrad pa dang /_spyugs par 'gyur zhes pa'o/_/mi dga' ba ni brtse ba gcod pa'o/_/mi dga' bas gdungs pa'i
[\[277b.2\]]sems gang yin pa de [#]ni mi dga' ba bzhin du'o/_/lan cig tsam zhig sma bab gyur pa yis/_/zhes bya ba ni brnyas par 'gyur ba'o[#]/_/sngon chad phan btags zhes bya ba ni phan btags pa mang du byas pa ste/_ga la mnyam zhes bya ba ni mnyam [#]par mi bya'o zhes bya ba'i don to/_/
[\[277b.3\]]des ni de'i phyir/_mi dga' bzhin du ma chis su ga la rung /_/zhes bya ba yin no/_/de lta bas na 'gro bar bya'o zhes bya ba'i tshig gi skabs shes par byas nas de'i lan bstan [#]pa'i phyir/_byams pa'i rla na med ces bya ba'i tshigs bcad smos te/_byams pa'i rlan med pa gang yin pa
[\[277b.4\]]de ni byams pa'i rlan med pa'o/_/bstan du mi rung ba ni gnas par bya ba ma yin pa'o/_/ci'i phyir zhe na/_rab tu bsgrims te de'i don bsgrubs kyang rnyog pa can du gyur pa'i phyir ro/_/rnyog pa can du gyur pas na don chung ba nyid de/_byams pa'i rlan med pa des na'o/_/ji lta bu zhe na/_khron
[\[277b.5\]]pa skam po bzhin du bsten par mi bya'o/_/ji ltar khron pa skam po la ni chu 'dod pa des rab tu bsgribs te bsgrubs kyang chung zhing rnyog pa can de dang der 'gyur ro/_/rab tu dang ba nyid la bsten pa'i rigs te/_ci'i phyir zhe na/_de las ni don grub pa nyid de/_'bad par bsgrubs [#]mi dgos
[\[277b.6\]]pa dang /_dang ba nyid yin te/_ji lta bu zhe na/_ston ka'i mtsho chen po'i tshu gtsang ba lta bu ste/_de ni bsten pa'i rigs so/_/bde ba 'dod cing nyon mongs mi 'dod pas/_/zhes bya ba ni sems kyis sngar myong ba zhes bya ba'i don to/_/'dis kyang blo phyin ci log par bstan te/_gang sngar bstan
[\[277b.7\]]pa'i ngan cing byis pa'i chos zhes bya ba'i tshigs bcad de'i gnyen po 'dis bstan to/_/gus par byed kyang gzhan du phyogs pa dang /_/[#]zhes bya ba'i tshigs bcad 'dis ni sngar bstan ma thag pa'i tshigs bcad gsum gyi gnyen po bstan pa'i phyir ro/_/gus par byed
[\[278a\]]
[\[278a.1\]]pa gang yin pa de ni gus par byed pa'o/_/de bas na gzhan du phyogs pa ni rgyab kyis bltas pa'o/_/'di ni rab tu bde ba 'dod cing nyon mongs mi 'dod pas zhes bya ba'i tshigs bcad de'i gnyen po [#]bstan to/_/gzhan du phyogs kyang zhum pas de la [#]lta/_
[\[278a.2\]]zhes bya ba 'dis ni/_byams pa'i rlan med ces bya ba'i tshigs bcad de'i gnyen po bstan to/_/sngon chad phan btags drin du mi gzo [#]ba/_/zhes bya ba 'dis ni/_lan cig tsam zhig sma bab gyur pa yis/_/[#]zhes bya ba'i tshigs bcad phyed kyi gnyen po [#]bstan to/_
[\[278a.3\]]bslang [#]ba dregs na zhes bya ba ni bslang [#]ba nyid dregs pa ni bslang dregs pa ste/_des ni byams pa med par byed do zhes gzung bar bya'o/_/gnas pa'i skyon zhes bya ba ni lhan cig tu 'dug pa la sogs pa'i skyon yin te/_des na de'i [#]nyes pa yin pa'i phyir da ni re zhig 'gro'o
[\[278a.4\]]zhes bya ba'i don to/_/bar chad mang la gnod pa dang dgra mang bas zhes [#]bya ba ni sems can dang sems can ma yin pa'i bar chad gang yin pa'i rgyu bstan to/_/mchi ba'i skabs dang ldan na zhes bya ba ni rkyen tshogs na'o/_/gal te zhes bya ba ni dge shis pa'o[#]/_/mngon par shes
[\[278a.5\]]pa lnga ni mngon par shes pa drug las zag pa zad pa'i mngon par shes pa ma gtogs [#]pa'o/_/snying brtse bas rjes su 'brang ba'i tshul gang la yod pa de ni snying brtse ba'i dran pa byung bar gyur pa ste/_snying brtse ba ni snying rje ste/_mi dge ba'i rgyu las bzlog par 'dod pa nyid ni snying rje'o/_/
[\[278a.6\]]rgyu brtag mi bzod pa zhes bya ba las rgyu bstan par mi nus pa'i lta ba gang yin pa de ni rgyu brtag pa mi bzod pa'i lta ba'o/_/'dir rgyu ni gang yang med par 'dod pa ste/_med par 'dod pa [#]nyi tshe tsam du zad par lta ba'o/_/pad+ma'i sdong bu ni 'jam pa'o/_/lo ma ni 'jam pa'o/_/kha dog ni
[\[278a.7\]]sngon po la sogs pa'o/_/ze ba ni 'jam pa'o/_/snying po ni dbyibs so/_/de bzhin du sems can la rgyu med par lta ba ni bya'i 'dab ma zhes bya bas bstan pa yin no/_/'gro ba 'di dag [#]ngo bo nyid kyis nges te/_ci'i phyir zhe na/_phyi dang nang gi dngos po rnams la byed pa po med par
[\[278b\]]
[\[278b.1\]]yang sna tshogs par snang ba'i phyir ro/_/rgyu med par 'byung bar [#]mi rigs zhes bya ba ni ngo bo nyid kyis med par zhes bya ba'i don to/_/gcig gcig [#]yod ces bya ba ni rang dgas sprul [#]par byed pa ste/_'jig rten sna tshogs so/_/phyis kyang mnyam du med par byed/_/ces bya ba ni/_ci'i
[\[278b.2\]]phyir zhe na/_byed pa po rang dga'i khyad par gyis shing rta la sogs pa rnam pa sna tshogs pa'i dngos po 'byin par snang ba'i phyir ro/_/[#]de'i yang rang dga'i dbang gis mi snang bar byed pa lta bu'o/_/'di dag thams cad ces bya ba ni sems can dang sems can ma yin pa dag go/_/
[\[278b.3\]]sngon gyi las kyis byas zhes bya ba la/_sngon gyi las kyis byas pa yin pas ni sngon gyi las kyis byas pa ste/_sngon gyi las las byas pa'i rgyus zhes bya ba'i don to/_/bde ba dang mi bde ba zhes bya ba ni bde ba dang [#]sdug bsngal yin te/_sngon gyi las kyis [#]byas pas zhes
[\[278b.4\]]bstan nas de'i 'og tu bde ba dang mi bde ba gzung ngo /_/skye ba snga mar byas pa'i las nyid kyis ni sangs rgyas pa dang yang 'dra ba nyid du ston kyang gang byas pa de nges par snga ma'i las kyis [#]byas pa nyid du ston pa yin pas de bstan pa'i phyir/_'bad pa'i mthus byas pa ni ma yin
[\[278b.5\]]no zhes bya ba smos pa yin te/_'dis ni de [#]ltar byung ba'i skyes bu byed pa'i rkyen 'gog pa yin no/_/bde ba dang sdug bsngal gyi byed pa'i 'gro ba rnams kyi byed pa po gcig tu mi rigs pa nyid de/_ci'i phyir zhe na/_dus gcig tu gnas pa mang po du ma ste/_mtha' yas pa'i
[\[278b.6\]]dngos po byed par mi rigs pa'i phyir ro/_/bde bar byed pa la mkhas pa ni bde bar byed pa la mkhas pa ste/_de yang sdug bsngal bar mthong ba'i phyir te/_de bas thams cad sngon gyi las las gyur pa nyid du gzung ngo /_/sngar bstan pa'i skyon dang /_dbang phyug rgyur byed pa'i skyon bstan
[\[278b.7\]]pa yin te/_sna tshogs pa'i phyir las kyi byed pa po las dngos po skye ba'i rgyu nyid du ni rung ste/_dus gcig tu so sor gnas pa mang po dpag tu med pa'i dngos po skye ba ni rigs pa nyid do/_/kha dog ni sngon po la sogs pa'o/_/yon tan ni dri dang /_ro dang /_reg bya la sogs pa'i mtshan
[\[279a\]]
[\[279a.1\]]nyid do/_/ldan pa ni dbyibs kyi khyad par dang /_kha dog dag [#]dang /_yon tan dang ldan pa'o/_/rnam pa sna tshogs pa'i kha dog dang /_yon tan dang ldan pa gang yin pa de ni rnam pa sna tshogs kha dog yon tan dang ldan pa'o/_/'gro ba rnams kyi las kyi rgyu med par
[\[279a.2\]]bstan te/_dus gcig tu 'byung zhes bya bas [#]bstan pa ni dus gcig tu so sor gnas pa mtha' yas pa mang po rnams dpag tu med pa'i dngos por skye bar mthong ba'i phyir las gang yin pa de ni med de/_de la dus gcig tu dngos po mtha' yas pa dpag tu med pa'i dngos
[\[279a.3\]]po skye ba med par 'gyur na ni shing rnam pa sna tshogs pa'i kha dog dang ldan pa snang bas de rnams kyi las ni med do/_/de bas na rgyu med pa [#]nyid de rang gi sa bon gyi rgyus so/_/rkyen yang med de dbang phyug byed pa pos 'dod pa de'i nyes par thal ba'i phyir ro/_/sngon gyi las gyur [#]'dod
[\[279a.4\]]pa yang ma yin te/_las med par kha dog dang yon tan la sogs pa rnam pa sna tshogs pa'i dngos po skye bar snang [#]ba'i phyir ro/_/'jig rten pha rol yang med de/_shing de dag nyid zhig par gyur na phyis yang skye bar ma mthong ba'i phyir te/_de bas na de bzhin du 'gro ba 'di dag
[\[279a.5\]]thams cad gnas par 'dod do/_/rgyal rigs kyi gtsug lag las 'byung ba zhes bya ba ni/_lugs kyi bstan bcos las 'byung ba'o/_/lugs kyi bstan bcos nyid g.yo ba dang dgra thabs yin pas/_lugs kyi bstan bcos kyi g.yo ba dang dgra thabs yin no/_/g.yo ba dang
[\[279a.6\]]dgra thabs bsten pa ni g.yo ba dang dgra thabs 'brel pa'o/_/snying rje med cing skyon dang bcas pa/_chos dang 'gal ba la zhes bya ba ni srog gcod pa la sogs pa dang bcas pa'o/_/grib ma rnams kyi shing yin pas grib ma'i ljon shing ngo /_/grib ma'i ljon shing dag la brten pa gang yin pa
[\[279a.7\]]de ni grib ma'i ljon shing la brten pa'o/_/byas pa gzo ba'i spyod [#]pa gang yin pa de byas pa gzo ba'o/_/des bsrung ba ni 'thob par 'dod pa'o/_/bsrung ba de nyid smas pa/_de dag ji srid dgos pa'i dus la ma bab pa de srid du rang gi grags pa bsrung ba'o/_/dgos pa byung na zhes bya ba ni
[\[279b\]]
[\[279b.1\]]dgos pa'i dus la bab na zhes bya ba'i don to/_/de lta ba [#]lnga po 'di dag byas pa 'di'i bsdus pa'i don ni rang bzhin gyi dbang du byas nas lta ba rnam pa gnyis te/_rgyu med par smra ba dang /_mi mthun pa'i rgyur smra ba'o/_/rgyu med par smra ba'i dbang du byas pa ni lta ba'i rnam pa dang po'o/_/
[\[279b.2\]]dbang phyug rgyur smra ba ni mi mthun pa rgyur smra ba'o/_/thams cad sngon gyi las kyis byas so zhes bya ba ni da ltar byung ba'i las rnam par gcod pa'o/_/de bzhin du mthong ba'i chos la mya ngan las 'das par 'dod pa chad par lta ba ste/_'jig rten pha rol rnam par gcod pa'o/_
[\[279b.3\]]rgyal rigs kyi chos kyi [#]gtsug lag las 'byung bar smra ba ni mngon par mtho ba'i rgyu mi mthun par smra ba'o/_/lta ba'i rnam pa 'di dag las dang po las [#]brtsams pa ni gnyis so/_/bar ma las brtsams [#]pa ni gcig pa'o/_/de las gzhan pa las brtsams pa ni gnyis te/_
[\[279b.4\]]de lta bas na lta ba 'di dag gi go rims ni 'di yin no/_/skye bo sdig pa can rnams dang bsten [#]pa zhes bya ba 'dis ni rkyen bstan to/_/blo gzhan gyi dring la 'jog pas zhes bya ba 'dis ni rgyu bstan to/_/lta bas byas pa nyid g.yang sar lhung ba nyid yin pas lta ba ngan pa'i
[\[279b.5\]]g.yang sar ltung ba zhes brjod do/_/[#]ngan song gi rgyur gyur pa'i phyir ro/_/de la brtse bar gyur te zhes bya ba'i rgyu'i dbang du byas nas/_yon tan goms pas zhes bya ba'i tshigs bcad smos so/_/de las bzlog pa'i thabs zhes bya ba ni bzlog pa'i ched du'o/_/dul zhing
[\[279b.6\]]brtan pa dang rgya che ba'i cha byad yod pa'i skye bo gang yin pa de ni dul zhing brtan la rgya che ba'i cha byad kyi skye bo ste [#]phyogs na 'khod pa'o/_/snyan par smra ba dang /_bsnyen bkur ba dang /_stan gding ba byas pa ni snyan par smra ba dang /_bsnyen bkur ba dang /_stan gding ba byas pa'o/_/
[\[279b.7\]]snyan par smra ba dang /_bsnyen bkur [#]dang /_stan gding ba gang yin pa de nyid ni/_snyan par smra ba dang /_bsnyen bkur [#]dang /_stan gding ba byas pa'o/_/e ma 'o khyod kyi chos la dga' ba la ltos [#]zhes bya ba yin te/_dga' ba ni ci'i phyir zhe na/_dka' thub kyi nags na 'dug
[\[280a\]]
[\[280a.1\]]bzhin du spre'u chen po med par byas pa'o/_/e ma'o rtsol phod ces bya ba ni spre'u chen po bsad pas so/_/mthu che ba zhes bya ba ni nus pa ste/_gcig tu dka' thub spyad pas lus nyam chung yang song ba'i phyir ro/_/'gro ba'i ngo bo nyid kyis [#]de bzhin khyed zer na/_/
[\[280a.2\]]zhes bya ba'i tshigs bcad ni 'gro ba 'di dag ngo bo nyid kyis yin na/_spre'u bsad pa yang ngo bo nyid kyis yin no/_/zhes bya ba'i dbang du byas nas/_de ste [#]sdig pa yod na ni/_/[#]zhes bya ba'i tshigs bcad smos te/_gal te sdig pa yod na ni 'gro ba 'di nyid [#]la rgyu yod pa nyid du bstan
[\[280a.3\]]te/_grub pa nyid kyi dbang du byas na'o/_/de la re zhig dam bcas pa dang /_sdig pa yod do zhes zer ba ni phan tshun 'gal ba nyid du bstan nas/_da ni dpe ma grub pa nyid du bstan pa'i phyir/_gal te pad+ma'i sdong bu skye la sogs zhes bya ba'i tshigs bcad smos so/_/pad+ma'i sdong
[\[280a.4\]]bu skye ba la sogs pa de rgyu med pa nyid yin na/_ci'i phyir rtag tu mi 'byung /_pad+ma'i lo ma skye ba la sogs pa'i rgyu ni ci zhig yin zhe na/_chu la sogs pa'i rkyen yod pa dang /_sa bon gyi rgyus byas pa yin te/_ji ltar shes she na/_med pa las byung [#]ba'i phyir te/_chu la sogs
[\[280a.5\]]pa yod pa dang /_pad+ma'i sdong bu [#]la sogs pa yod par 'gyur la/_chu dang /_sa bon la sogs pa med na ni mi 'byung ba yin te/_de ni gang gi phyir/_rgyu dang rgyu can gyi mtshan nyid gtan tshigs kyis mkhas pa dag de ltar 'dod do/_/gang la rgyu med par 'byung ba dang /_gang
[\[280a.6\]]'byung ba dang /_gang du mi 'byung ba de ni rgyu dang bcas pa dang /_rgyu med pa yin te/_gang zhig kha cig tu ni zhes bya ba la sogs pa'i tshigs bcad gsum yin te/_de la re zhig gang zhig [#]kha cig tu ni zhes bya ba ni [#]tshigs bcad 'dis ni/_phyogs snga ma dang 'gal bar bstan to/_/tshigs
[\[280a.7\]]bcad gnyis pas ni grub pa'i mtha' dang 'gal bar bstan to/_/gsum pas ni dpe ma grub pa bstan te/_rgyu yang yod pa ma yin zhes ni rtag tu smra/[ #]zhes bya ba'i tshigs bcad gsum gyis ni/_rang gi gnas skabs kyi dbang du byas pa ste/_ma mthong bas zhes bya ba ni ma shes
[\[280b\]]
[\[280b.1\]]pas so/_/de nyid kyis zhes bya ba ni rgyu ma mthong ba nyid kyis so/_/thams cad rgyu med smra na ni/_/zhes bya ba ni gang dag rgyu mthong ba de dag la yang rgyu med par ston pa ste/_rgyu dang bcas par mngon du mthong bzhin du/_/zhes bya ba yin te/_gang dag rgyu yod pa de dag ni rgyu yod pa
[\[280b.2\]]nyid du mngon sum du dmigs pa yin no/_/de la sdang [#]bas 'gal ba'i tshig ngan smras par 'gyur/_/zhes bya ba ni 'gal bas tshig ngan smra bar 'gyur ba gang yin pa de ni 'gal ba'i tshig ngan smra bar 'gyur ba'o/_/tshig ngan pa ni 'dir bdag gi dam bcas pa la gzung ste/_bdag nyid
[\[280b.3\]]kyi dam bcas pa'i tshig dang 'gal zhes bya ba'i don te/_mngon sum dang 'gal ba'o/_/dam bcas pa ngan pa snga ma'i don rnam par bcad pa'i phyir/_'gal zhing ngan pa nyid du bstan to/_/da ni mngon sum dang 'gal ba dam bcas pa ngan par bstan to/_/gang zhig kha cig
[\[280b.4\]]tu ni rgyu rkyen ma mthong bas/_/zhes bya ba [#]bstan pa la/_ji ltar rgyu yod bzhin du ma rtogs pa/_/zhes bya ba yin te/_rgyu yod bzhin du ma rtogs pa bstan pa'i phyir/_/gal te gang na'ang rgyu ni yod par ma mthong na/_/zhes bya ba'i tshigs bcad smos te/_gang gi rgyu ma mthong
[\[280b.5\]]ba de la 'dir rgyu med ces smra bar mi rigs te/_ci'i phyir zhe na/_yod bzhin du yang rkyen gzhan gyis mi [#]mthong bar snang ste/_ji ltar mtshan mo nyi ma'i dkyil 'khor yod kyang shin tu skal bar [#]gnas pa'i phyir/_rkyen gzhan gyis ma mthong ba yin te/_mi dmigs pa'i rgyu yin
[\[280b.6\]]no/_/de dag rgyu dang bcas par mngon du mthong bzhin du/_/zhes bya ba bstan pa la/_ji ltar mngon sum du rgyu dang bcas pa mthong zhes pa de bstan pa'i phyir/_yid du 'ong ba'i yul ni bde ba 'dod pa'i phyir te/_rten zhes bya ba'i tshigs bcad smos so/_/de dang 'gal ba la ni [#]bde ba
[\[280b.7\]]dang 'gal ba ste/_yid du mi 'ong ba'i yul zhes bya ba'i don to/_/de'i phyir yang /_rgyal po dag la rten par byed/_ces bya ba ni yid du 'ong ba'i yul la brten pa'o/_/yang na bde ba 'dod pa'i phyir ro/_/de'i phyir de la sdang bas 'gal ba'i tshig ngan smras par gyur pa'o/_/de bstan
[\[281a\]]
[\[281a.1\]]pa'i phyir[#]/_gal te dngos po rnams de lta yin [#]zhes bya ba'i tshigs bcad smos te/_de lta yin na [#]zhes bya ba ni rgyu dang ldan pa yin na phyogs ma grub pa yang yin pas/_dngos po rnams kyi rgyu khas mi len pa ste/_spre'u bsad pa la nyes pa med pa'i mjug [#]
[\[281a.2\]]bsdu ba'i phyir/_gal te zhes bya ba ni sngar bstan pa'i rgyu sten [#]pa yin no/_/gal te zhes bya ba ni dngos po rnams rgyu dang ldan pa nyid du grub kyang /_ji ltar dngos po gzhan rgyu med pa de bzhin du spre'u bsad pa la yang rgyu med pa yin te/_de lta yin na ni [#]ci'i phyir bdag la smod par [#]byed
[\[281a.3\]]ces pa'o/_/khyod ni ji ltar bdag la sems mi dga'/_/zhes [#]bya ba la/_sems mi dga' ba de nyid bstan pa'i phyir/_gzhan gyi nyes pa [#]bdag la ci phyir bsgo[#]/_/ces bya ba yin te/_gzhan gyi nyes pa ni dbang phyug gi nyes pas so/_/sdig pa chen po ma lus pa/_/zhes
[\[281a.4\]]bya ba'i tshigs bcad 'dis ni/_spre'u bsad pas ni sdig pa nyid du khas len pa'i phyogs snga ma dang 'gal ba'i nyes ba nyid [#]bstan to/_/de ste spra [#]chen dpa' bo de shi ba/_/zhes bya ba 'dis ni grub pa'i mtha'i skyon bstan to/_/yang na de [#]gnyis gcig la gcig 'gal ba'i
[\[281a.5\]]skyon bstan to/_/dbang phyug 'gro ba thams cad kyi byed pa po nyid yin na ni [#]skyes bu byed pa'i rtsol ba thams cad don med pa yin no zhes bya ba las brtsams te/_dbang phyug la ni re ba yis/_/zhes bya ba'i tshigs bcad smos so/_/thams cad kyi byed pa po dbang phyug ni byed pa'i
[\[281a.6\]]rgyu ma yin te/_dbang phyug gis byed pa'i skyon bstan pa'i phyir ro/_/sdig pa chen po ma lus pa/_/zhes bya ba'i tshigs bcad smos so/_/skyon de nyid kyis dbang phyug nyid med par tshigs bcad 'dis ston to/_/yang na des ltung bas mi byed na ni grub pa'i [#]mtha' dang 'gal bar
[\[281a.7\]]bstan pa'i phyir/_sdig pas 'jigs nas de dag kun/_/zhes bya ba'i tshigs bcad smos so/_/dbang phyug chen po nyid du 'dod pa de la/_dbang phyug chen po med par bstan pa'i phyir/_de yang dbang phyug 'gyur ba ni/_/zhes bya ba'i tshigs bcad smos so/_/dbang phyug nyid
[\[281b\]]
[\[281b.1\]]du ni rgyu dang bcas pa'am/_rgyu med pa [#]yin grang na rgyu dang bcas pa ni chos kyi rgyu nyid du 'gyur ba'am de las rgyu gzhan pa'i rgyu nyid yin pa [#]zhig go/_/de la chos kyi rgyu nyid yin na ni chos las snga rol du dbang phyug med do/_/de ste dbang phyug gis dbang phyug gzhan nyid phyung na ni dbang phyug
[\[281b.2\]]kyang nyams pa yin te/_des na dbang phyug ma yin pa'i phyir ro/_/gzhan du na dbang phyug nyid kyi rgyu nyid [#]yin na ni/_bdag gis spre'u'i rgyal po bsad pa la sdig pa yin no zhes khas blangs pa'i phyogs snga ma dang 'gal ba'i nyes pa med do/_/gal te thams cad sngon gyi las kyis
[\[281b.3\]]zhes bya ba'i tshigs bcad ni [#]spre'u bsad pa las sdig pa nyid du khas len pa'i phyogs snga ma dang 'gal ba bstan pa'i phyir/_gal te thams cad sngon gyi las kyis byas na ni/_/zhes bya ba'i tshigs bcad smos te/_gang gi phyir bdag la smad ces bya ba ni bdag gi phyir sdig pas
[\[281b.4\]]so/_/de ste [#]bdag gis spre'u bsad pa'i [#]sdig yod na/_/zhes bya ba'i tshigs bcad phyed kyis ni grub pa'i mtha' nyams pa ston pa'i phyir ro/_/ci ste las dang las kyi rgyu nyid yod par ston te/_sngar bshad pa'i las kyis byas pa ste/_las gang gis spre'u de bsad pa'i las
[\[281b.5\]]byas pa yin no zhes de ltar 'dod na ni thar pa med pa'i skyon du thal bar 'gyur ro zhes bstan pa'i phyir/_gal te las dang las kyi rgyu yod na/_/zhes bya ba'i tshigs bcad phyed yin no/_/spre'u bsad pa'i las byas pa de yang spre'u bsad pa'i las gzhan gyi rgyus yin no/_/de yang gzhan
[\[281b.6\]]dang gzhan gyi yin pas thar pa med par thal bar 'gyur te/_las rjes su ma spyad pa'i phyir ro/_/sngon gyi las kyis byas pa [#]nges par mngon/_/zhes bya ba yin na ni/_rgyu dang rkyen gzhan bde ba dang sdug bsngal gnyis 'gag par 'gyur te/_de rgyu dang rkyen gzhan gyis kyang /_sdug
[\[281b.7\]]bsngal rgyu yang gal te bde bar 'gyur/_/zhes [#]dang /_bde [#]dang sdug bsngal de ltar gyur pa'ang med/_/ces bya ba'i tshigs bcad yin te/_'dis kyang 'gog pa yin te/_nye bar 'gyur ba'i rkyen dang da ltar byung ba'i skyes bu'i byed pa ste/_yul nye bar gyur pa'i yul gyi rkyen
[\[282a\]]
[\[282a.1\]]dang /_da ltar byung ba'i skyes bu'i byed pa'o/_/de la yul nye bar gyur pa nyid kyi bde ba dang /_sdug bsngal gnyis bstan pa'i phyir/_sdug bsngal rgyu yang gal te bde bar 'gyur/_/zhes bya ba'i tshigs bcad smos so/_/sdug bsngal gyi rgyu ni yid du mi 'ong
[\[282a.2\]]ba ste/_des na bde ba dang sdug bsngal gnyis ni yid du 'ong ba dang yid du mi 'ong ba las skyes pa'i phyir ro/_/nges pa zhes bya ba ni gdon mi za bar zhes pa'i don to/_/sngon gyi las kyis byas pa zhes [#]bya ba ni/_sngon gyi las nyid kyis byas pa gang yin pa ste/_rgyu gzhan ma yin
[\[282a.3\]]pa zhes bya ba'i don to/_/bde [#]dang sdug bsngal de ltar gyur pa'ang med/_/ces bya ba dang po'i phyed kyis ni bstan ma thag pa'i don mjug [#]bsdu ba'i phyir ro/_/tshigs bcad phyed 'og mas ni da ltar byung ba'i skyes bu byed pa'i rkyen gyis dngos po'i skyon bstan pa'i phyir te/_de ltar
[\[282a.4\]]zhes bya ba ni bde ba dang sdug bsngal pa dag la yid du 'ong ba dang yid du mi 'ong ba'i yul mngon sum du gyur pas yin gyi/_sngon gyi las kyis bde ba dang sdug bsngal byas pa ma yin no zhes brgya la de smra na/_de lta mod kyi/_bde ba dang sdug bsngal yul gyi rkyen las byung ba yin
[\[282a.5\]]no zhes de ltar smras pas da ltar [#]byung ba'i skyes bu byed pa'i las bsal ba yin te/_de med pa'i skyon bstan pa'i phyir smras pa/_gsar du byas pa'i las kyang ji ltar 'gyur/_/zhes bya ba'i don to/_/[#]gsar du byas pa'i las ma grub na skyon [#]yod ce na/_de'i skyon bstan pa'i phyir smras pa/_
[\[282a.6\]]de ma grub na snga ma'ang ji ltar 'grub/_/ces bya ba yin te/_de ma grub na zhes bya ba ni gsar du byas pa'i las ma grub na'o/_/kun zhes bya ba ni spre'u bsad pa la sogs pa'o/_/bdag gis byas par zhes bya ba ni sngon gyi las kyis byas pa 'di dag la bdag gis byas par yongs su
[\[282a.7\]]brtag pa ni mi rigs zhes bya ba'i don to/_/phyogs snga ma spre'u bsad pa la sdig pa yod do zhes smras pa [#]dang 'gal bar bstan pa'i phyir smras pa/_gal te chad par lta ba de kho na nyid yin par sems na zhes bya ba'i tshigs bcad smos so/_/ci zhig spang zhes bya ba ni ci'i phyir
[\[282b\]]
[\[282b.1\]]spang ba'o/_/ci zhig 'bad du yod ces bya ba ni ci'i phyir 'bad du yod pa'o/_/yang na ci zhig ces bya ba'i sgra ni dri ba'i tshig go/_/rang dgar ci bder spyod par rigs [#]pa gang yin pa de ni rang dgar ci bder spyad par rigs te/_sdig pa dang dge ba dag la spang ba dang /_bsten pa'i
[\[282b.2\]]nyes pa dang yon tan med pas so/_/de lta mod kyi 'jig rten pa rnams kyi kha na ma tho bas 'jigs par [#]byed do zhes de ltar rtog na yang smras pa/_'gro bas [#]'phya ba dag gis 'jigs nas su/_/zhes bya ba smos te/_'jig rten gyis mi sman [#]par smra bas 'jigs pa'o[#]/_/bdag gi tshig dang mi mthun spyod pa yin/_/
[\[282b.3\]]zhes bya ba ni sdig pa bsten pa dang /_dge ba sgrub pa la skyon dang yon tan med do zhes smra na sdig pa bsten pa dang /_dge ba bsten par byed pa yin pas na bdag gi tshig dang mi mthun par spyod pa yin te/_'gro bas [#]'phya ba'i nyes pas 'jigs pas ni [#]rang gi tshig dang mi 'gal bar spyod pa'o/_/de yod
[\[282b.4\]]na ni de dag kyang yod kyi chad par smra ba 'di la ni 'gro bas [#]'phya ba'i nyes pa med do/_/'gro bas [#]'phya ba'i skyon gcig pur [#]ma zad de/_'di ltar rang gi grub pa'i mtha'i [#]las bstan pa'i bde ba'ang mi 'thob pa yin no zhes bstan pa'i phyir/_'jig rten tshul la gnas par gyur
[\[282b.5\]]na ni/_/zhes bya ba'i tshigs bcad smos te/_rang gi gzhung lugs zhes bya ba ni rang gi grub pa'i mtha'o/_/rang gi grub pa'i mtha' smra ba 'khrul pas don med par 'gyur ba ni bde ba 'thob pa ste/_de bas na 'gro bas 'phya bar [#]'jigs na rang gi grub pa'i mtha'i 'bras bu mi
[\[282b.6\]]thob pas smra ba don med pa ni 'khrul pa yin pas smra ba 'khrul pa'o/_/smra ba'i 'khrul pa nyid ni phyin ci log pa yin te/_de'i smra ba 'khrul pas don med pa gang yin pa de ni smra ba 'khrul pas don med pa ste/_mchog tu 'bras bu med pa'i phyir ro/_/de'i tshig ni byis pa'i nang na tha ma nyid
[\[282b.7\]]yin te/_lta ba thams cad kyi nang na tha chad bzung zhing 'jug pa'i phyir ro/_/rnam pa sna tshogs yon tan dang ldan pa'i shing zhes bya ba la/_bdag gi las kyis bya ba ma yin par 'byung ba dag[# ]/'jigs pa rnams kyang phyis yang mi skye'o [#]zhes khas len cing ji ltar yang shing gi
[\[283a\]]
[\[283a.1\]]mtshan nyid 'di lta bur 'jig rten yang rgyu gang zhig yod/_de lta na yang 'jig rten na ni shing [#]dang 'dra ba yin pas dngos po rnams kyi rgyu 'grub pa'i dngos po yin yang dngos po med pa'o zhes smra ba ste/_chad par smra ba la ni 'jig rten pha rol med pas 'bras bu yid du
[\[283a.2\]]'ong ba med do/_/des na sdig pa thams cad kyi nang na khyad par du gyur pa yin no/_/byas nas su zhes [#]bya ba ni gzhung lugs kyi bstan bcos pa'o[#]/_/de gang yin zhe na/_dge ba'am mi dge ba'o/_/ci'i phyir zhe na/_srid kyi phyir ro/_/rjes su 'gro ba ni dus phyi ma ste/_phyi nas gang
[\[283a.3\]]zhig ces bya ba la/_dgos pa dag ni byung bar gyur pa'i tshe/_/zhes bya ba'i tshigs bcad yin te/_phyogs kyi chos dang 'gal bar bstan pa'i don to/_/'on te snying rje med phyir smad 'gyur ram/_/zhes bya ba'i tshigs bcad bstan pa la/_grub pa'i mtha'i skyon bstan pa'i phyir/_smad
[\[283a.4\]]'gyur zhes bya ba smos pa yin te/_mthong ba'i chos la bde ba'i [#]las mi snyan par bstan pa yin no/_/'bras bu sdug bsngal zhes bya ba ni pha rol tu ngan song du 'gro ba'i rgyur gyur pa'i phyir ro/_/gzhung lugs zhes bya ba ni gzhung lugs kyi bstan bcos so/_/gang na rigs
[\[283a.5\]]pa'i gzhung ldan 'di [#]'dra ba/_/zhes bya ba ni tshe 'dir smad par byas pa dang /_'jig rten pha rol tu yang sdug bsngal gyi 'bras bu yin te/_gang na las 'di yod pa der gnod bzhin du byed cing rigs pa'i gzhung lugs 'di'o/_/'di lta bur [#]'khrul pa gang yin pa [#]de ni
[\[283a.6\]]'khrul pa ci 'dra ba'o/_/'khrul pa ni phongs pa'o/_/gtsug lag gi lam gyi zhes bya ba ni gtsug lag gi tshul gyis te/_gtsug lag ces bya ba ni brda tsam du sbyar ba yin te/_gtsug lag nyid ni ma yin bstan bcos kyi tshul tsam nyid do/_/gtsug lag nyid lam yin pas
[\[283a.7\]]na gtsug lag lam ste/_chos ma yin pa sgrub pa la brten pa'i phyir ro/_/lam yang yin la gsal ba yang yin pas lam ni gsal ba'o/_/des bstan pa ni lam gsal bar bstan pa'o/_/de 'khor gyi nang na rgyal bar gyur pa gang yin pa de dag ni 'khor gyi nang na rgyal bar gyur
[\[283b\]]
[\[283b.1\]]pa'o/_/spobs pa che bar goms pa gang yin pa de dag ni spobs pa che bar [#]goms pa'o/_/srog dang bcas pa'i spre'u bkum pa ni ma lags kyi zhes bya ba 'dis ni/_spre'u'i pags pa yod pa ni spre'u sprul pa yin gyi srog dang bcas pa ni ma yin no/_/de srog med pa nyid kyis bsad
[\[283b.2\]]pa yang med do/_/[#]de bas na bkum pa'ang ma lags zhes bya ba'i don to/_/rgyu las grub par mthong bzhin [#]la/_/zhes bya ba 'dis ni rgyu med par smra ba dgag pa yin no/_/rang dbang zhes bya ba 'dis ni/_dbang phyug [#]rgyur smra ba 'gog pa yin te gang gi phyir dbang phyug rgyur smra ba
[\[283b.3\]]gzhan dbang yin te/_dbang phyug la rag las pa'i tshul yin pa'i phyir ro/_/'jig rten pha rol zhes bya ba 'dis ni chad par smra ba dgag pa yin te/_gang gi phyir chad par smra ba ni 'jig rten pha rol shes pa ma yin te/_'jig rten pha rol khas mi len pa'i phyir ro/_/dge bar
[\[283b.4\]]khas len snying rje can/_/zhes bya ba 'dis ni lus kyi bstan bcos [#]rjes su 'jug pa 'gog par byed pa yin te/_gang gi phyir de ni dge bar dam bca' ba ma yin te/_gzhan la khro ba dang bcas pa'i phyir ro/_/de snying rje can yang ma yin no/_/bzhi po 'di dag ni srog gcod pa'i nyes pa
[\[283b.5\]]med par bstan pa'i phyir ro/_/thams cad sngon gyi las kyis byas par lta ba de ci'i phyir ma bstan ce na/_gang gi phyir de ni las kyi rgyu de nyid du sgrub pa yin te/_'gro ba rnams de ltar sgrub pa ni srog chags gsod par byed de/_de ni da ltar byung ba'i skyes bu byed pa'i rkyen nyi tsher 'gyur ro/_/
[\[283b.6\]]gzhung byed pa zhes bya ba ni ma yin pa'i sdig pa'o/_/ci'i phyir zhe na/_grags pa cung zad tsam gyi phyir ro/_/gzhan du na gzhung mi byed de/_sdig pa nyid yin pas so/_/ji ltar khas blang bar bya [#]zhes bya ba ni khas len par byed pa'o/_/sdig pa la sdig pa ma yin pa'i lta bas gang
[\[283b.7\]]de grags pa cung zad tsam gyi phyir sdig pa mi byed de/_ji ltar rigs pas smra ba khas len par byed ces pa ste/_grags pa cung zad tsam gyi phyir/_gzhung mi byed ces bya ba'i tshig gis so/_/gzhan du na [#]byed pa de ni don gyis mi 'grub pa'o/_/des na de'i rgyu bstan pa'i phyir/_mi yi
[\[284a\]]
[\[284a.1\]]bdag po lta ba bzang ngam ngan[#]/_/zhes bya ba'i tshigs bcad smos so/_/skal ba mnyam pa ni rigs mthun [#]pa'o/_/las nyid sgrub pa yin pas las ni sgrub pa'o/_/rigs mthun pa'i las kyis [#]sgrub pa ni rigs mthun las ni sgrub pa'o/_/de dag
[\[284a.2\]]gi rgyu ni rigs mthun pa'i las sgrub pa'i rgyu'o/_/gal te lta ba bzang na ni dge ba'i las sgrub pa'i rgyu yin la/_gal te lta ba ngan na ni mi dge ba'i las sgrub pa'i rgyu yin no/_/ci'i phyir zhe na/_brtags na dge ba dang /_mi dge ba'i 'jug pa'i tshig dang spyod pa rnams [#]ston
[\[284a.3\]]pa'i phyir ro/_/lta ba de yang gang las thob pa yin zhe na/_de'i phyir smras pa/_dam pa rnams la brten na 'di shes 'gyur/_/zhes smos pa yin te/_'di ni lta ba bzang po'i tshul lo/_/'di skye bo ngan pa rnams ring du spang ba ni thag ring du bya ba'o/_/dam pa ma yin pa la brten pas ni tshul
[\[284a.4\]]'di ltar thob pa yin te/_des na de nyid smras pa/_mi sdom par yang sdom pa'i tshul 'dzin pa/_/zhes bya ba'i tshigs bcad smos te/_mi sdom par yang zhes bya ba ni sdom pa'i rgyu med kyang mthong ba'i yul du byed pa'i phyir/_mi sdom par yang sdom pa'i tshul 'dzin pa/_/zhes bya'o/_
[\[284a.5\]]sdom brtson dag gi cha byad yin pas sdom pa'i tshul lo/_/de 'chang ba'i tshul gang la yod pa de ni sdom pa'i tshul 'dzin pa'o/_/dge slong srin po de rnams kyi mtshan nyid ni ci [#]ji ltar ni de dag shes par bya zhe na/_de smras pa/_rgyu med smra [#]la sogs pa zhes bya ba'i tshigs bcad 'di
[\[284a.6\]]smos te/_sogs pa'i sgras ni dbang phyug rgyur smra ba dang /_thams cad sngon gyi las kyis byas par smra ba dang /_chad par smra ba dang /_rgyal po'i gtsug lag [#]gi gzhung smra ba rnams kyang gzung ngo /_/de dag gi khyad par gyi mtshan nyid ni ji ltar rtsub pos bsgos pa zhes bya ba ce [#]spyang
[\[284a.7\]]bzhin du ce [#]spyang gi khyad par gyi mtshan nyid can des na rlag par byed pa yin te/_gang gi phyir/_skye bo byis pa de rnams dge slong srin bo sa'i steng na rgyu bar [#]byed pas so/_/de'i phyir don nus pa spyad ces bya ba ni dgos pa'i don to/_/[#]de'i lta ba las bzlog pa de ni don du nus par gyur na'o/_/
[\[284b\]]
[\[284b.1\]]de bas mkhas pas de dag bsten mi rigs/_/zhes bya bas bstan to/_/de ltar yang khyad par du skye bo mi mthun pa dag grags pa che bar gyur na yang mdza' bar ni mi bya ba nyid de/_khyad par kyi bya ba bstan pa'i phyir[#]/_skye bo mi mthun pa dag grags pa cher gyur kyang [#]/_/zhes bya ba'i tshigs
[\[284b.2\]]bcad smos so/_/dgos pa yod par gyur kyang zhes bya ba ni dgos pa'i dbang gis zhes bya ba'i don to/_/rgyu las grub par mthong [#]bzhin la/_/zhes bya ba la sogs pa'i tshigs bcad bdun gyis ni lta ba bzang ngan bstan pa'i phyir te/_de las grub par mthong bzhin la/_/zhes bya ba'i
[\[284b.3\]]tshigs bcad 'dis ni lta ba bzang po'i [#]phan yon gyi dbang du byas pa ste/_sngar bshad pa'i lta ba ngan pa rnam pa lnga'i mi mthun pa'i phyogs bstan pas srog gcod pa la sogs pa bya ba ma yin pa mi byed pa'i phan yon no/_/rgyu med smra [#]dang zhes bya ba'i tshigs bcad 'dis ni/_lta ba
[\[284b.4\]]ngan pa'i [#]bya ba ma yin pa byed pa'i rgyu'i nyes dmigs bstan pa'i dbang du byas pa ste/_gal te bya ba ma yin pa mi byed kyang grags pa cung zad kyi phyir byed do/_/gzhan du na bya ba byed pa nyid snang ba'i phyir ro/_/mi yi bdag po lta ba bzang ngam ngan[#]/_/zhes bya ba'i tshigs bcad 'di
[\[284b.5\]]ni lta ba bzang po'am ngan pa yin te/_dge ba dang mi dge ba'i las kyi rgyu nyid rab tu sgrub pa'i phyir ro/_/de bas na lta ba bzang po bstan [#]pa'i rigs zhes bya ba'i phyed dang pos ni sngar bstan pa'i don mjug [#]bsdu ba yin no/_/lta ba bzang po dang ngan pa gnyis spong [#]ba dang bsten par bya ba
[\[284b.6\]]bstan pa'i phyir/_skye bo ngan pa ring du spong [#]/_/zhes bya ba phyed 'og ma yin te/_lta ba bzang po ste dam pa la brten pas ni dam pa yongs su shes par 'gyur ba de bstan pa ni dge ba'i bshes gnyen gang la brten pa'o/_/gang yongs su spang ba ni mi [#]dge ba'i bshes gnyen ni/_mi sdom
[\[284b.7\]]par yang sdom pa'i tshul 'dzin pa/_/zhes bya ba'i tshigs bcad 'di yin te/_mi dge ba'i bshes gnyen gang yin pa de nyid bstan pa'i phyir/_sa yi steng na dge slong srin po rnams/_/zhes bya ba yin no/_/rgyu med smra la sogs pa'i tshigs bcad phyed kyis ni mi dge ba'i bshes
[\[285a\]]
[\[285a.1\]]gnyen de'i mtshan nyid bstan pa'i don no/_/de bas mkhas pas zhes bya ba 'og ma phyed kyis ni de la mi dge ba mi sgrub pa'i khyad par bstan pa'i phyir ro/_/mi sgrub pa yang rnam pa gnyis te/_yongs su spang ba dang /_lta ba ngan pa las bzlog pa'o/_/skye bo mi [#]mthun
[\[285a.2\]]pa dag grags pa cher gyur kyang /_/[#]zhes bya ba smos pa la/_rnam pa thams cad du yang bsten par bya ba ma yin pa'o/_/dpe bstan par bya ba'i phyir/_dgun gyi dus kyi zhes bya ba la sogs pa ste/_rnam pa thams cad du skye bo mi mthun pa dag grags pa thob par gyur kyang de dang mdza'
[\[285a.3\]]bar mi bya ba yin na ni [#]gzhan dag de bzhin du dgos pa med par gyur pa lta smos kyang ci dgos pa'o/_/de dpe dang bcas pa'i nyes dmigs bstan nas/_skye bo yon tan spong ba de dag spang ba dang /_zhes bya ba la sogs pa'i tshigs bcad bcus ni yang dag par 'dzin du gzhug pa'i
[\[285a.4\]]dbang du byas pa ste/_gang la 'dzin du 'jug par byed ce na/_bdag nyid kyi phun sum tshogs pa'i rang bzhin sgrub [#]pa 'dzin du 'jug par byed de/_de la bdag gi rang bzhin ni [#]skye bo yon tan spong ba zhes bya ba la sogs pa'i tshigs su bcad pa gsum gyis bstan te/_de dag
[\[285a.5\]]ces bya ba ni lta ba bzang po ni dam pa la brten pa dang /_dam pa ma yin pa yun ring du spangs pa las/_'thob pa'i phyir dam pa dang dam pa ma yin [#]pa bsten pa dang /_spang ba gnyis kyis lta ba bzang ngan yongs su ma bskyangs pa'i phyir/_sman rnams kun dang 'bral bar 'gyur ro/_/
[\[285a.6\]]zhing rmed pa ni dpya dbul ba'i rtsa ba'i rgyu yin pa'i phyir ro/_/de dag la tshong zong sna tshogs zhes bya ba 'di smos te/_mkhar dang /_nor gyi rang bzhin las brtsams pa ste/_sna tshogs pa'i tshong zong gang yin pa de dag go/_/de dag gi nyo ba dang /_'tshong ba ni nyo tshong ngo /_/rnam pa sna tshogs pa'i
[\[285a.7\]]nyo tshong byed pa ni tshong zong sna tshogs nyo tshong [#]byed pa ste/_/de ni tshong pa rnams yin te/_yul gzhan dang /_chu dang /_thang dang /_len du 'gro ba'i dbang du byas pa'o/_/pho brang 'khor gyi mi zhes bya ba ni/_grong na gnas pa'i dbang du byas pa'o/_/sho gam gcod cing dpya dbul ba zhes bya ba nis skye bo
[\[285b\]]
[\[285b.1\]]yang rnam pa gnyis te/_sho gam gcod cing dpya dbul ba'i tha mal pa'i grong gi mi ste/_'dis ni rdzong gi rang bzhin bstan to/_/tshong pa rnams sho gam gcod cing dpya dbul ba zhes bya ba 'dis nor gyi rang bzhin bstan te/_tshong pa'i skye bo yin pa'i phyir de bsrungs [#]na nor yang
[\[285b.2\]]bsrungs par [#]'gyur te/_nor gyi tshong pa rnams [#]la rag lus pa'i phyir ro/_/de gnyis ka'i phyogs gcig tu byas te nor gyi phun sum tshogs par bstan to/_/skyon med ces bya ba la sogs pa ni bka' khrims kyi rang bzhin gyi dbang du byas pa'o/_/ma bkur na zhes bya ba ni bka'
[\[285b.3\]]khrims kyis [#]ma bkur ba ste/_ma bstan [#]pa'i skyon bstan to/_/yongs su ma bskyangs pa dag des yongs su ma bskyangs pa'i phyir/_gzhan gyi rang bzhin yul mi sngar bskyangs pa'i sgrub pa nyid du bstan to/_/da ni rjes su gzung [#]ba dang /_dpya dbab pa'i bsgrub pa'i dbang
[\[285b.4\]]du byas nas/_de bzhin tshul ldan mkhas pa dge ba dang /_/zhes bya ba'i tshigs bcad gsum smos so/_/de la phan gdags pa bsgrub pa'i dbang du byas nas/_de bzhin tshul ldan mkhas pa dge ba dang /_/zhes bya ba'i tshigs bcad yin te/_rang gi skye bo
[\[285b.5\]]gnas pa yang rnam pa gnyis te/_gnas pa dang /_rigs so/_/de la gnas pa'i dbang du byas pa ni tshigs bcad dang po 'di yin no/_/tshul khrims dang /_thos pa dang /_rnal 'byor dang [#]tshul khrims dang /_thos pa dang /_rnal 'byor te des dge ba rnams so/_/rnal 'byor
[\[285b.6\]]zhes smos pas ni zhi gnas dang /_lhag mthong gzung [#]ngo /_/tshul khrims kyi zhi gnas kyi steng du [#]bshad ces bya ba [##]zhi gnas dang lhag mthong nyid du bstan te des dge ba rnams so/_/dge ba de dag rab tu mthong ba 'dis ni rang gi don sgrub [#]pa phun sum tshogs pa [#]bstan to/_/yon tan che bar grags
[\[285b.7\]]pas dge ba rnams/_/zhes bya ba 'dis [#]ni gzhan gyi don sgrub pa phun sum tshogs pa bstan to/_/che bar grags pa nyid ni che bar grags pa'o/_/che bar grags pa de nyid yon tan yin pas de nyid kyi yon tan sgrogs pa gang yin pa de dag ni yon tan che bar grags pa'o/_/smad cing yal
[\[286a\]]
[\[286a.1\]]bar bor na zhes bya ba 'dis ni mngon du ldang ba dang /_phyag 'tshal ba dang /_bsnyen bkur ba dang /_rjes su bstan pa dang /_mnyan pa la sogs pa spang [#]zhes bya ba'i don to/_/mtho ris 'gro ba'i sgo dang 'grol [#]bar 'gyur/_/zhes bya ba 'dis ni mngon par mtho ba
[\[286a.2\]]dang nges par legs ba'i rgyu de skyes bu dam pa la brnyas shing smad pa dang /_ma bskyangs pa des mtho ris kyi sgo'i mtshan nyid du [#]mngon par mtho ba dang 'gal ba nyid do/_/dpyad dbab pa zhes bya ba de bsgrub [#]pa'i dbang tu byas nas/_'bras bu ma smin shing las gang 'thog pa/_/zhes bya ba'i
[\[286a.3\]]tshigs bcad gnyis smos te dus la ma bab par dpya phab cing blangs pa'i skyon bstan pa'i phyir/_'bras bu ma smin [#]shing las gang 'thog pa/_/zhes bya ba lta bu ni chos ma yin pas dpya phab pa'o/_/sa bon chud gson ces bya ba lta bu ni yul yang phung la zhes bya ba yin no/_/ro yang
[\[286a.4\]]nges ma myong zhes bya ba lta bu ni des chos ma yin pas dpya phab pas phan mi thogs pa nyid do/_/sngar bstan pa'i skyon gyi [#]mi mthun pa'i phyogs chos kyis bsrungs pa'i yon tan bstan pa'i phyir/_de ltar ljon shing yon tan phun sum tshogs/_/zhes bya ba'i tshigs bcad smos so/_
[\[286a.5\]]smin pa'i bar du yongs su bskyangs na ste/_shing lta bu ni rgyal pos bsrungs pa'i yul lo/_/yon tan phun sum tshogs pa'i 'bras bu ster ba lta bu ni chos dang /_srid dang /_bde ba 'byor par byed pa lta bur sbyar ro/_/blon po mdzangs [#]pa glo ba nye ba zhes bya ba'i tshigs bcad 'di ni blon po
[\[286a.6\]]dang /_mdza' bo'i skye bo'i dbang du byas pa ste/_glo ba nye ba zhes bya ba ni de'i blo dang mthun par 'dod pa'o/_/mdzangs [#]pa zhes bya ba ni lhan cig skyes pa dang /_sbyor ba las byung ba'i shes rab dang ldan pa'o/_/glo ba nye ba zhes bya ba 'dis ni nus pa bstan to/_/grogs po skyon med
[\[286a.7\]]ces bya ba ni 'khrul pa med par spyod pa'o/_/bdag gi nang mi rnams zhes bya ba ni [#]skyon med pa ste 'khrul [#]pa med par spyod pa'o/_/dga' bar smra bas zhes bya ba [#]ni tshig snyan pa bstan to/_/[#]rim gror bcas pa'i bya dga' stsal ba dang /_/[#]zhes bya ba 'dis ni rim gro dang bya dga'
[\[286b\]]
[\[286b.1\]]gnyis te[#]/_des ni rim gro dang 'di gsum gyis ni bsdu [#]ba'i dngos po bstan te/_sbyin pa dang /_snyan par smra ba dang /_don mthun pa dang /_don spyod pa las don spyod pa ni rgyal po la med pa'i phyir ma smos te/_bsdu [#]ba'i dngos po bzhi pa med do/_/de bas zhes bya ba ni/_gang sngar
[\[286b.2\]]bstan pa'i/_sa la 'khod pa chos kyis skyong la bag med /de ltar byas na grags pa dang ni mtho ris 'thob/_/ces bya ba ste/_de ltar bstan pa dang /_spang ba'i phan yon [#]ni gang yin zhe na/_de'i phan yon bstan pa'i phyir/_'bangs rnams skyon la [#]mi dga' zhes bya ba
[\[286b.3\]]phyed 'og ma'o/_/phan yon rnam pa sna tshogs pa ni bdag nyid kyi grags pa 'thob pa dang /_'bangs rnams kyi yon tan dang /_skyon gnyis la dga' ba dang /_mi 'gal bar 'gyur ba ste/_dang po bdag nyid kyi phun sum tshogs pas ni bdag gi grags pa 'thob pa'o/_/ji ltar
[\[286b.4\]]'bangs rnams kyi yon tan dang /_skyon la thob pa dang mi 'gal ba yin zhe na/_de sgrub pa'i phyir/_khyod kyis chos spyod [#]gyur na mi yi 'jig rten phal cher ni/_/zhes bya ba smos te/_phal cher zhes bya ba ni mang por ston pa yin te/_'dis ni gtan du spyod pa de ma gtogs
[\[286b.5\]]pa'o/_/legs par spyod la [#]phyogs shing zhes bya ba ni mthong ba'i chos kyi sgrub pa'i phan yon no/_/skye dgu rnams ni [#]mtho ris lam la gnas par 'gyur/_/zhes bya ba ni 'jig rten pha rol gyi phan yon no/_/de ltar 'bangs rnams bskyangs ba'i phan yon bstan pa'i phyir[#]/_khyod
[\[286b.6\]]kyis brtson 'grus bskyed de 'gro ba 'di dag ces bya ba'i phyed 'og ma'o/_/[#]'gro ba 'di dag yongs su skyong ba ni mthong ba'i chos kyi phan yon no/_/de yongs su bskyang bar dam bcas pa'i phyir/_dam bcas pas chos la brten zhes bya ba ni 'jig rten pha rol gyi phan yon no/_/chos
[\[286b.7\]]zhes smos pas ni legs par spyad pa'i 'bras bu gzung ngo [#]/_/yang na legs par spyod pa 'di nyid chos yin pas de la brten cig ces bstan pa yin no/_/chos de gang yin zhe na/_de bstan pa'i phyir tshul khrims rnam par sbyong la zhes bya ba'i tshigs bcad 'di'i bsdus pa'i don no/_/
[\[287a\]]
[\[287a.1\]]bsod nams kyi tshogs yongs su 'byung ste/_pha rol tu phyin pa drug po brtson 'grus kyi pha rol tu phyin pa'i bar du bstan to/_/tshul khrims rnam par sbyong la zhes bya bas [#]ni tshul khrims kyi pha rol tu phyin pa bstan te/_tshul khrims rnam par sbyong la [#]zhes bya
[\[287a.2\]]bas ni [#]skyon med pa dang ma nyams [#]pa zhes bya ba la sogs pa gang bcom ldan 'das kyis gsungs pa'i rim pas sbyong ba'o/_/sbyin pa'i grags pa spel zhes bya ba ni 'dra ba med pa'i sbyin pas grags par 'gyur ba zhes bya ba'i don to/_/byams par gyis zhes bya ba ni skye bo gzhan dag gnod
[\[287a.3\]]pa med pa la yang nang mi ji lta ba bzhin du zhes bya ba yin te/_ji ltar nye du'i skye bo bzhin du'o/_/sa la 'khod pa chos kyis skyong la bag med spongs/_/zhes bya bas ni brtson 'grus kyi pha rol tu phyin pa bstan te/_brtson 'grus la yang rnam pa bzhi ste/_dge ba'i chos ma skyes
[\[287a.4\]]pa skyes [#]pa dang /_dge ba'i chos skyes zin pa rnam par spel bar bya ba'i phyir te[#]/_de gnyis [#]ni sa la 'khod pa chos kyis skyong zhes bya ba 'di bstan pa yin no/_/sdig pa mi dge ba'i chos ma skyes pa rnams mi skyed pa dang /_skyes zin pa rnams spang ba'i phyir te/_de gnyi ga ni bag
[\[287a.5\]]med spongs zhes bya ba 'dis bstan pa yin no/_/'di ni bsod nams kyi tshogs kyi chos dang /_rjes su mthun pa'i phan yon gyi dbang du byas pa ste/_de ltar byas na zhes bya ba'i tshig rkang gcig go/_/grags pa 'thob ces bya ba ni mthong ba'i chos kyi phan yon no/_/mtho ris
[\[287a.6\]]'thob ces bya ba ni 'jig rten pha rol gyi phan yon no/_/de ltar re zhig rgyal pos spang ba dang /_/blang ba la sogs pa'i sgrub pas 'dzin du bcug nas yul gyi mi'i rang bzhin bsgrub pa'i dbang du byas nas/_chun pa rnams dang phyugs lug 'tsho ba rnams/_/zhes bya ba'i tshigs
[\[287a.7\]]bcad smos so/_/ci'i phyir lugs kyi bstan bcos las [#]bshad pa'i rim pa las 'da' bar bya ste/_dang po [#]yul gyi mi'i chos smos shing blon po'i rang bzhin ma bstan/_rje bo dang /_blon po dang /_yul mi dang /_mkhar dang /_dkor dang /_bka' khrims dang /_grogs
[\[287b\]]
[\[287b.1\]]po rnams kyi rang bzhin rnams te/_'di ltar bstan bcos las brjod pa'i rim pa 'di nyid ni rigs pa'i tshul nyid du 'gyur te/_lugs kyi bstan bcos las bshad pa'i rim pa'o/_/'dir ci zhig byas she na/_bdag pos gang bsrung ba dang /_gang dang lhan cig bsrung
[\[287b.2\]]ba zhes bya ba yin te/_gang bsrung ba ni yul mi dang /_rdzong dang /_nor ro/_gang dang lhan cig bsrung zhe na/_bka' khrims dang /_blon po dang /_grogs po rnams yin te/_de bas na rim pa 'di ni rigs pa nyid do/_/de la yul mi'i rang bzhin gyi sgrub pa yang [#]rnam pa
[\[287b.3\]]gnyis te/_srung ba'i sgrub [#]pa dang /_rjes su phan gdags pa dang /_dpya dbul ba'i sgrub pa'o/_/de las srung [#]ba'i sgrub pa'i dbang du byas nas/_chun pa rnams [#]zhes bya ba'i tshigs bcad 'di'o/_/chun pa zhes bya ba ni zhing las gtsor [#]byed pa yin no/_/phyugs lug 'tsho
[\[287b.4\]]ba rnams zhes bya ba ni ba lang la sogs pa bskyang ba la 'bad pa ste/_'tsho tshis la 'jug pa'o/_/yul mi yongs su bskyang ba la ci'i phyir tshong la 'jug pa smos she na/_'og tu nor gyi sgo nas rjod par byed pas so/_/dang po gnyis kyi go rims ni chun pa ni me tog dang ldan
[\[287b.5\]]pa'i ljon shing lta bu ste/_rim gyis 'bras bu ster ba'i phyir ro/_/phyugs lug 'tsho ba rnams zhes bya ba ni 'bras bu ldan pa'i ljon shing lta bu ste/_de ma thag tu 'bras bu ster ba'i phyir ro/_/sman rnams kun dang zhes bya ba ni 'bras sA [#]lu la sogs pa dang phyugs lug la sogs pa
[\[287b.6\]]chos kyi 'bras bu chen po yin zhes bya ba 'di'i don to/_/bde ba 'dod phyir 'bangs rnams sems par mdzod/_/ces bya bas ni gang sngar bstan pa'i/_khyod kyis [#]chos spyad gyur na mi yi 'jig rten phal cher [#]ni/_/zhes bya ba'i tshigs bcad 'dir yang sbyar bar bya'o/_/chags
[\[287b.7\]]dang zhe sdang med pa'i nan thur gyis/_/zhes bya ba ni gang sngar bstan pa'i rang bzhin dag la ji ltar sbyar ba bzhin du thams cad la yang brjod do/_/'jig rten bsrungs zhes bya ba ni bdag gi rang bzhin bsrung ba dang /_'jig rten gyi mtho ris kyi 'dod pa thob pa'i ched du spyad do/_/
[\[288a\]]
[\[288a.1\]]slob dpon dpa' bos mdzad pa'i skyes pa'i rabs rgya cher bshad pa las byang chub chen po'i skyes pa'i rabs so//_//rnam pa sna tshogs pa'i 'byung khung [#]ni/_rnam pa sna tshogs pa'i 'byung khung ngo /_/rnam pa sna tshogs pa'i 'byung khung gi rdzas gang yin
[\[288a.2\]]pa'i ri'i ngos de ni 'byung khung gi rdzas rnam pa sna tshogs pa'i gangs ri'i ngos te de na'o/_/kau shAm+bI'i [#]dar sngon pos stod g.yogs su gang gis byas pa de ni kau shAm+bI'i [#]dar sngon pos stod g.yogs gang gis [#]byas pa de'o/_/rnam pa du ma dag gi dbyibs kyi rnam pa ni [#]
[\[288a.3\]]dbyibs mang po'o/_/kha dog rnam pa du ma dang /_dbyibs rnam pa mang po gang yin pa'i thel sdings dang shang shong de ni [#]rnam pa du ma'i kha dog dang /_dbyibs rnam pa mang po de'o/_/bang rim rnam pa du ma ni bang ri ma rnam pa sna tshogs pa ste/_thel sdings dang /_shang
[\[288a.4\]]shong gi bang rim rnam pa sna tshogs pa de'o/_/gcong rong gi nang ni gcong rong ngo /_/gcong rong yang yin la zab mo yang yin pas na gcong rong za ba mo'o/_/gcong rong zab mo g.yang zab ni gcong rong zab mo g.yang zab ste/_de mang po yod pa ni gcong rong zab mo dag der [#]yod
[\[288a.5\]]pa'o/_/chos kyi 'du shes ni ma nyams/_byas pa gzo ba ma 'jungs pa'i rang bzhin can bzhin du rab tu brtan [#]pa dang ldan pa zhes bya ba 'di bzhi smos pa ni/_rgyu 'di bzhis ni snying rje gtong ba yin te[#]/_'di ltar chos kyi 'du shes nyams na ste/_chos ni mi 'tshe ba'i mtshan
[\[288a.6\]]nyid de/_de'i 'du shes ma nyams par gyur pa'o/_/chos de bstan na ni yun ring por 'dod pa'i 'bras bu 'thob par 'gyur ro/_/mi bsten pa des ni mi 'dod pa'i 'bras bu 'thob par 'gyur te/_gang 'di'i 'du shes yongs su nyams par gyur pa'i tshe ni snying rje med pa yin no/_/
[\[288a.7\]]bdag la chags pa dang bcas pas byas pa ni [#]tshor ba'am/_'khor ba'i lam dag tu da ltar byung ba dang /_'das pa'i dus su sems can re re la yang mtha' yas pa'i mi 'dod par sbyar bar byas pa dang /_mtha' yas pa'i mi 'dod pa la nye bar sbyor ba byas pa yin te/_de
[\[288b\]]
[\[288b.1\]]bas na de byas pas bdag nyid kyis kyang snying rje gtong bar 'gyur ro/_/mthong ba'i chos la 'jungs pa'i rang bzhin can yin pa'i phyir/_bde ba cung zad tsam 'thob pa'i ched du 'jungs pa'i phyir snying rje gtong ba yin no/_/mthong ba'i chos nyid la sems can rnams dang bdag nyid
[\[288b.2\]]kyi mi 'dod pa'i rgyus mi brtan [#]pa'i phyir/_snying rje yongs su gtong ba yin no/_/bzhi po de dag med par bstan pa'i phyir/_de la zhes bya ba yin te/_yon tan bzhi po 'di dang ldan pas [#]snying rjes ma btang ngo zhes bstan par gyur pa yin no/_/nags tshal zhes bya bas ni sa [#]phyogs
[\[288b.3\]]nye ba dang mi nye bar gzung ngo /_/ri [#]mchog ces bya bas ni phyogs mthon po gzung ngo /_/rgya mtshor bcas pa'i zhes bya ba ni bags kyis gzhol ba'i phyogs gzung ngo /_/mes ni bsam gtan dang po'i bar du 'jig par 'gyur ro/_/chus ni [#]bsam gtan gnyis pa'i bar du'o/_/
[\[288b.4\]]rlung gis ni [#]bsam gtan gsum pa'i bar du'o/_/nags kyi shing gi lo ma dang 'bras bu zhes smos pas ni gzhan gyis ma gzung ba dang /_srog chags la gnod pa spangs pa'i tshul nyid du bstan pa'i phyir te/_'di ni srog gcod pa dang /_ma byin par len pa las ldog
[\[288b.5\]]pa bstan to/_/sa phyogs der 'ongs so [#]zhes bya ba ni gang byang chub sems dpa' gnas pa der ro/_/bkres pa dang /_skom pa dang /_tshab dang /_ngal bas lus ni rmya zhes bya ba la bkres pa dang /_skom pa gnyis smos pas ni/_lhan cig skyes pa'i sdug bsngal bstan [#]pa'i phyir/_
[\[288b.6\]]tsha ba smos pa yang de bzhin du sdug bsngal ba'o/_/ngal ba ni spyod yul las gyur pa'i lus kyi sdug bsngal ba'o/_/yid mi [#]dga' ba'i me zhes bya ba ni sems kyi sdug bsngal lo/_/bkres pas nyen pa des rab tu zhim par rtogs [#]te/_zhes bya ba ni gang gi phyir ltogs
[\[288b.7\]]pas [#]zhim par byed pa yin gyi/_'bras bu de ni zhim po ma yin no/_zhes pa'i don to/_/'di las 'byung [#]ba yin pas de las byung ba ste/_de las byung ba de tshol ba'o/_/de 'dod pa'i phyir [#]zhes bya ba ni tin du'i 'bras bu 'dod pa'o/_/de'i zhes bya ba ni de'i yal ga'o/_/ljon
[\[289a\]]
[\[289a.1\]]pa'i shing zhes bya ba ni tin du ka zhes bya ba de'i ming can te/_rang bzhin nyid kyis shing tin du ka ni rab tu phra ba'i ngo bo nyid dang /_shun phrags [#]med pa'i phyir te/_de bas na smras pa/_lci ba'i lcid kyis non pa dang /_de 'dzegs pa'i phyir dang /_phra ba'i phyir
[\[289a.2\]]dang /_thor to la song pa'i phyir[#]/_sta res ched du rtsa ba nas bcad pa bzhin zhes bya ba yin te/_ma lus par chad pa nyid du ston to/_/sgra dang bcas par chag [#]nas zhes bya ba ni shing tin du ka srab nyid du ston to/_/de nas lhan cig tu ltung bar gyur to zhes bya ba 'dis ni [#]bar du
[\[289a.3\]]'chi ba med pa'i rgyu bstan to/_/'chi'o snyam ste gson du re ba ni med ces bya ba ni 'tsho ba'i re ba btang bar gyur pa'o/_/nags khung bgrod [#]dka' zhes bya ba'i tshigs bcad 'dis ni skye bo dang 'brel pa med pa ste/_yongs su skyob pa med par bstan to/_/gnyen bshes kun
[\[289a.4\]]dang bral nas zhes bya ba 'dis ni skye bo 'dris pa dang bral ba nyid kyi phyir te des na [#]yongs su skyob pa med pa'o/_/gcig pur gyur pa dang /_/sha sbrang mang po 'dun [#]ma 'du ba'i sa/_/zhes bya ba 'dis ni/_'chi ba dang nye ba nyid du ston pa'o/_/ri dgas 'dra ba zhes bya ba ni skye bo
[\[289a.5\]]med pa'i phyir ro/_/bkra ba nor bu ni nor bu bkra ba'o/_/bkra ba ni nor bu nyid skar ma yin pas/_bkra ba'i nor bu rin chen skar ma'o/_/des mdzes pa'i sprin gang yin pa de ni nor bu rin chen skar ma bkra bas [#]mdzes pa'o/_/'dir 'ongs zhes bya ba glo bur du'o/_/ci'i phyir zhes
[\[289a.6\]]bya ba ni gang gi rgyus so/_/lta zhing zhes bya ba ni gyen du lta ba'o/_/su zhig yin zhes bya ba'i lan ni bdag ni mi zhig lags zhes bya ba yin no/_/'dir 'ongs zhes bya ba'i lan ni shing 'di'i 'bras bu tshol zhes bya ba yin no/_/ci'i phyir zhes bya ba'i len ni 'di lta bur ni nyams
[\[289a.7\]]nyes byung [#]zhes pa'o/_/de bas gnyen bshes dang yang bral/_/zhes bya ba 'dis ni rjes su 'brang ba med pas snying rje'i gnas su ston to/_/nyams [#]nyes chen po/_zhes bya ba 'dis ni sdug bsngal nyid du ston to/_/spre'u tshogs mang po'i mgon po khyod/_/bdag gi skyabs [#]kyang mdzad
[\[289b\]]
[\[289b.1\]]du gsol/_/zhes bya ba 'dis ni skyabs su 'gro bar gsol ba 'debs pa'o/_/rgyu gsum po 'di thams cad kyis kyang snying rje'i gnas nyid du ston te/_phongs pa dang /_sdug bsngal ba dang /_rjes su 'brang ba med pas so/_/snying rje chen po zhes bya ba ni sngar bstan pa'i snying
[\[289b.2\]]rje'i gnas thams cad kyis so/_/nyams [#]nyes gyur cing zhes bya ba'i tshigs bcad 'dis kyang sngar bstan pa'i snying rje'i gnas kyi rgyu gsum bstan pa yin no/_/nyams [#]nyes gyur zhes bya ba ni sdug bsngal dang ldan pa nyid du gyur pa'o/_/gnyen bshes rnams dang bral zhes bya ba 'dis ni rjes su
[\[289b.3\]]'brang ba med pa nyid do/_/thal mo sbyar nas dman pas gsol ba [#]ni/_zhes bya bas ni skyabs su 'gro bar gsol ba don du gnyer ba'o[#]/_/brtse ba g.yel bar gyur ces bya ba ni brtan pa [#]nyams par gyur ces bya ba'i don to/_/de lta bu'i dus na dkon pa zhes bya ba ni rjes su
[\[289b.4\]]'breng [#]bar thams cad kyang 'chi ba'i dus na gan du 'ong ba ni dkon pa'o/_/tshig 'jam pos zhes bya ba ni bdag nyid kyis yongs su bskyab pa'i yon tan zhes bya ba'i don to/_/g.yang sar lhung bas zhes bya ba'i tshigs bcad 'dis kyang sngar bstan pa'i snying rje'i rgyu gsum ston te/_
[\[289b.5\]]de yongs su bskyab cing bde bar 'gyur ro zhes shes par bya ba'i phyir ro/_/g.yang sar lhung bas bdag ni mthu med cing /_/[#]zhes bya ba 'dis ni sdug bsngal can du bstan to/_/gnyen bshes med ces bya ba 'dis ni rjes su 'brang ba med pa nyid do/_/ma 'jigs shig ces bya
[\[289b.6\]]ba ni skyabs 'dod pa ste skyabs sgrub par bstan to/_/rang gi lus las snying po dag_/ces bya ba ni snying po med pa'i lus las gzhan gyi don sgrub pa'i snying po'o/_/de bstan pa'i phyir/_sgrub par byed pa'i snying po dag_/ces bya ba smos so/_/snying po med pa zhes bya ba ni
[\[289b.7\]]chu shing gi phung po bzhin du'o/_/yang na rtag pa dang /_bde ba dang /_bdag dang /_gtsang ba med pa'o/_/rab tu lci ba'i khur gyis non bzhin yang /_/zhes bya ba ni sdug bsngal bar gyur kyang snying stobs che bas brtan pa ma [#]nyams pa'i phyir steng du phyin to/_/rab tu dga' bar gyur ces bya ba
[\[290a\]]
[\[290a.1\]]ni sems kyi mi dga' ba med par ston to/_/'di ltar snying stobs che bas brtan pa ma nyams par zhes bya ba yin te/_de bas na de'o/_/ngal zhing chad pas goms [#]pa 'khyor zhing 'dor/_/zhes bya ba ni lus kyi yongs su ngal ba yod pa yin te/_gang gi phyir
[\[290a.2\]]yang rab tu lci ba'i khur gyis non bzhin zhes bya ba ste lci ba'i rgyu des so/_/ngal ba sos par bya phyir zhes bya ba ni lus kyi ngal ba [#]med par bya ba'i phyir ro[#]/_/rang bzhin yongs su dag pa zhes bya ba ni bdag gi rang bzhin yongs su dag pas/_gzhan gyi bsam pa yongs su dag
[\[290a.3\]]par 'dzin pa'i phyir ro/_/des zhes bya ba ni phan gdags pa'i phyir/_dogs pa med pa'i rgyu bstan to/_/mi zhes bya ba 'dis ni skal ba mi mnyam pa yin pas/_dogs pa'i gnas nyid du bstan to/_/yang na rang bzhin yongs su dag pa des/_nyes pa byas pa [#]dogs pa med
[\[290a.4\]]pa ste/_phan gdags pa'i phyir yang bag phab pa'o/_/gcan gzan khro bo thags thogs med par 'ong /_/zhes bya ba la/_gcan gzan khro bo 'ong ba ni 'byung ba ste/_nags kyi phyogs su 'jug pa'i phyir ro/_/thags thogs med pa ni kun nas thar ba'i phyir ro/_/ngal bas [#]
[\[290a.5\]]gnyid kyis log pa zhes bya ba ni bdag nyid ngal ba dang gnyid kyis log pa gnyis kyis gcan gzan khro bo bzlog par mi nus pa bstan pa yin no/_/ngal phan pa 'byung ba yin pas ngal phan pa'o/_/mi de lam mtshon pa gzhan med pas/_nga shi bar gyur na ni grogs
[\[290a.6\]]med pa'i phyir/_'gro ba la nyams [#]nyes par 'gyur te/_de bas na mi de rang la phan par 'gyur ba yin no/_/de'i phyir zhes bya ba ni kun nas thar pa'i nags kyi sa phyogs der/_gcan gzan khro bo thags thogs med par 'ong /_/zhes bya ba yin te/_thags thogs
[\[290a.7\]]med par 'ong ba'i phyir ro/_/[#]mig ltos la bsrung [#]bar gyis zhes bya ba ni gcan gzan khro bo dag las so/_/nga dang khyod bdag gnyis [#]zhes bya ba ni bdag la phan pa dang /_khyod bdag nyid la phan pa'i phyir ro/_/nga ni ngal zhing lus kyang rab tu rmya/_/zhes bya ba [#]ni sngar bstan
[\[290b\]]
[\[290b.1\]]pa'i ngal ba nyid do/_/nga ni nyal bar 'dod ces bya ba ni sngar bstan pa'i gnyid log par ro/_/dul ba ltar tshul 'chos pa la mkhas pa de na [#]re zhes bya ba la sogs pa'i tshig rkyang pas ni de'i phyin ci log pa nyid bstan te/_rab tu 'bad pas rnyed pa'i rtsa ba dang /_zhes bya
[\[290b.2\]]ba'i tshigs bcad bzhis bstan pa'o/_/rab tu 'bad pas rnyed pa zhes bya ba ni brko ba la sogs pa'i rab tu 'bad pas so/_/ci dgar rnyed pas zhes bya ba ni 'bras bu rnyed pa de gcig ma yin pa nyid du bstan te/_rtsa ba dang /_'bras bu gnyis kyis ni 'tsho ba tsam yang
[\[290b.3\]]mi nus par bstan to/_/phan par byas kyang bza' ba nyid du bstan [#]te/_'di'i rang bzhin ni de 'dra ba'i phyir ro/_/phongs par gyur na chos ni grub pa yin/_/zhes bya ba ni/_de'i phyir 'jig rten pa rnams kyi [#]chos smra ba/_drag po dang ni [#]'jam pa ste/_/gang yang rung ba'i las
[\[290b.4\]]kyis ni/_/bdag nyid phongs [#]pa'i tshe na spyad/_/de 'og chos ni spyad par bya/_/zhes bya ba yin te/_rgyu de'i phyir ro/_/chags pa nyid skyon yin pas chags pa'i [#]skyon no/_/des rmongs pa'i blo gang yin pa de ni chags pa'i skyon gyis blo rmongs pa'o/_/bdag nyid ngan pa zhes
[\[290b.5\]]bya ba ni gang sngar bstan pa'i snying rje mi gtong ba'i rgyu bzhi med par bstan te/_bdag nyid ngan pa zhes bya ba smos te/_'jungs pa med pa'i rang bzhin med par bstan pa ni/_chags pa'i skyon gyis blo rmongs pa/_/zhes bya ba 'dis so/_/rab tu brtan pa dang ldan pa zhes bya
[\[290b.6\]]ba ni gang sngar bstan pa ste/_snying rje mi gtong ba'i rgyu de'i mi mthun pa'i phyogs snying rje dang /_des pa'i ngo bo spangs zhes bya bas brtan pa med par ston to/_/byas pa'i drin ni brjed ces bya ba 'dir/_sngar bstan pa'i byas pa [#]gzo ba de'i mi mthun pa'i phyogs bstan to/_/chos
[\[290b.7\]]kyi 'du shes ni nyams zhes bya ba ni/_sngar bstan pa'i chos kyi 'du shes ni ma nyams zhes [#]bya ba de'i mi mthun pa'i phyogs bstan to/_/bzhi po 'di dag sngar bstan pa ltar ma yin pa [#]ci'i phyir go rims 'di ltar bkod ce na/_da ltar 'di ni rkyen [#]gyi rgyu las skyes pa'i phyir/_
[\[291a\]]
[\[291a.1\]]byas pa mi gzo ba dang /_chos kyi 'du shes las [#]nyams pa gnyis kyi dang por/_bdag nyid ngan pa chags pa'i skyon gyis ni [#]blo rmongs/_/zhes bya ba smos so/_/gzhan ni sngam bzhin no/_/rgyu bzhi po 'dis kyang /_snying rje dang /_des pa'i ngo bo nyid rab tu [#]spangs
[\[291a.2\]]pa yin no/_/nyam chung ba yang yin la mi brtan pa yang yin pas nyam chung [#]mi brtan no/_/yang na nyam chung bas mi brtan zhes bya ba'i don to/_/gnyid las sangs par bya ba'i phyir/_zhes bya ba ni [#]ched du ste/_de sangs par bya ba'i ched lta bur ro/_/gnyid
[\[291a.3\]]sangs par bya ba ni/_sad par gyur pa'o/_/mgo la ril gyis phog [#]par ma gyur te/_/zhes bya ba ni/_de bas na mgo bo phye mar ma gyur to/_/gzhan du brjod pa ni mgo de la phog [#]pa ste/_de bas na phye mar ni ma gyur te rma phyung [#]ba'o/_/mgo bo ma zhom ste zhes bya ba ni/_mgo cung
[\[291a.4\]]zad zhom pa'o/_/skyengs bzhin can du zhes bya ba ni [#]bya ba ma yin pa byas pas so/_/skyengs par gyur pa ni skyengs pa ste/_brtsams pa'i kha na ma tho ba'i bya ba ma yin pa ma grub pas so/_/des gzi nyams pa gang yin pa de ni skyengs pas gzi nyams so/_/spobs pa med pa
[\[291a.5\]]zhes bya ba ni/_'jigs pa med pa ma yin pa'o/_/de bas na mi dga' bas zhum par gyur pa ni mi dga' spa gong ngo /_/mi dga' ba ni gzhan skyob [#]pa med pa'i phyir te/_des [#]spa gong ba'o/_/skrag pa ni byang chub sems dpas skad cher phyung zhing mchongs pas so[#]/_/rgyu des 'jigs
[\[291a.6\]]pa dang /_skrag pa skyes pa ste/_de bas na skrag pa'o/_/dug 'byin pa'i mtshan ma gang yin pa lugs kyi bstan bcos las brjod pa 'dir yang nges par 'byung bar bshad de/_dug 'byin pas kha skam pa dang /_skad 'gags pa dang /_rdul 'byung ba ste/_mtshan ma 'di dag gzung
[\[291a.7\]]ba yin no/_/skyengs pas gzi nyams spobs pa med par gyur/_/ces bya ba 'dis ni/_kha skam pa bstan to/_/mdog kyang nyams zhes bya ba 'dis ni/_bzhin mdog sngo bar bstan to/_/skad 'gags pa zhes bya ba 'dis ni skad 'gags pa nyid bstan te/_gang gi phyir gre ba 'gags
[\[291b\]]
[\[291b.1\]]na ni skad 'gags par 'gyur ro/_/rdul gyis gsher zhing zhes bya ba 'dis ni/_rngul nyid bstan to/_/de gang gis [#]lta yang yong ma nus/_/zhes bya ba 'dis ni rang gi las thal bar bstan te/_gang gi phyir de'i tshe ni lta ba la gnas par yang mi nus pa ste/_'dir ni
[\[291b.2\]]'di'i khyad par ro/_/de dag gi [#]ni lugs kyi bstan bcos las bshad pa'i rtags dag gi mtshan ma dang bcas pa yin te/_'di dag dang [#]mtshan ma dang bcas pa ni sngar bstan pa'i rgyu dag go/_/blo la nges par byas nas [#]ni 'khrul pa med pa'i rtags mthong bas so/_/bdag
[\[291b.3\]]la phan pa la yang mi lta ba ni/_ngan pa de yin pas na/_bdag la phan pa la mi lta ba ngan pa'o/_/de bas na bdag la phan pa la mi lta ba des/_yid [#]chad pa ni ngan pa yin pa'i phyir dang /_ngan 'gror [#]'gro ba'i phyir snying rje skyes pa'o/_/'khrug pa ni sems kyi rnam par 'khrug pa'o/_/khro ba
[\[291b.4\]]ni lus dang /_ngag gi 'gyur ba'o/_/khro ba dang /_'khrug pa las byung ba'i skyon ni/_/khro ba 'khrug pa'i skyon no/_/med pa ni khro ba dang /_'khrug pa'i skyon gang gis med pa de ni khro ba dang /_'khrug pa'i skyon med pa ste/_yid [#]chad pa'i phyir khro ba dang /_'khrug pa'i skyon yongs su spangs
[\[291b.5\]]pa'o/_/snying rje skyes pa'i phyir mig mchi mas gang ba'o/_/'di 'dra ba dag ces bya ba ni las 'di 'dra bar byas pa'o/_/ji ltar zhes bya ba ni sems kyis [#]bskul bar ston pa yin no/_/bya ba ji ltar zhes bya ba 'dis ni sems kyis [#]nges par byas pa'o/_/ji lta bur yang brtsams par gyur/_/ces
[\[291b.6\]]bya ba ni yang dag par dpyad [#]pa'o/_/de la re zhig dang po ni sems spyod pa la 'jug par bya ba yin te/_bya'am mi bya zhes bya ba dang /_'di ni de bzhin du bya'o zhes pa dang /_de'i 'og tu 'di ni nges par [#]'di ltar bya'o zhes sems pa la 'jug pa yin no/_/de'i 'og tu sems pas
[\[291b.7\]]lus dang /_ngag gi las la 'jug par byed do/_/'di ni rim pa ma [#]yin pa'i tshul du bstan te/_/ji ltar zhe na/_'di 'dra bdag la khyod kyis byas/_/zhes bya ba de'i las mthong bas ngo mtshar rtogs nas dris pa yin te/_rgyu ni re zhig gzhag gi bsam pa nyid kyang dka' [#]na de byed
[\[292a\]]
[\[292a.1\]]pa lta smos kyang ci dgos/_bsam pa ltar [#]re zhig bzhag na dpyad cing bya'o zhes bya ba de nyid kyang shin tu dka' ba yin pas ngo mtshar du rtogs nas dris pa yin te/_de bas na 'di dag gi rim pa ni go rims bzhin du bstan pa'o/_/ji lta bur yang brtsams par gyur/_/ces bya ba de'i
[\[292a.2\]]dka' ba'i rgyu bstan pa'i phyir/_nga la gnod pa [#]byed pa ni/_/zhes bya ba smos te/_nga la gnod pa byed pa de dang 'brel [#]pa gzhan dag go/_/brtson 'grus rab tu bskyed [#]nas kyang /_/de'i [#]mthu rtsal gang yin ba de ni/_brtson 'grus rab tu bskyed pa'i mthu rtsal chen po'o/_/bzlog pa ni dgag bar rigs pa'o/_/
[\[292a.3\]]de bas na khyod kyis khyad par du che ba'i dka' ba byas so zhes bya ba ston pa yin no/_/bdag gis dka' ba spyad do [#]snyam/_/zhes bya ba'i tshigs bcad do/_/bzang po khyod ni mir gyur kyang /_/zhes bya ba'i tshigs bcad gnyis kyi don yang ngo mtshar che bar rtogs pa de bstan pa dang /_de
[\[292a.4\]]bsgrub pa'i phyir ro/_/bdag gis dka' ba spyad do snyam/_/zhes bya ba'i tshigs bcad de bsgrub [#]pa'i phyir ro[#]/_/'chi bdag kha yi nang 'dra ba'i/_/zhes bya ba'i tshigs bcad smos so/_/bdag gis [#]dka' ba spyad do snyam/_/nga ni nga rgyal skyes par gyur/_/ces bya ba ci'i phyir zhe na/_
[\[292a.5\]]'di ltar/_'chi bdag kha yin nga 'dra ba/_/'jig rten gzhan nas blangs pa bzhin/_/zhes bya ba ste/_de bas na nga rgyal skyes par gyur pa'o/_/ha cang dka' ba khyod spyod kyis/_/de yang ring du spangs par gyur[#]/_/ces bya ba ni/_ci'i phyir zhe na/_'di ltar/_g.yang sa 'di nas ngas
[\[292a.6\]]phyung na/_/khyod ni gzhan du lhung bar gyur/_/ces bya ba smos pa'o/_/g.yangs 'di nas phyung [#]ba ni/_/'di'i rtsa ba'i g.yang sa nas phyung ba'o/_/gzhan du [#]lhung ba ni ngan song gi skye ba'i ngogs kyi g.yang sar ro/_/de lta bu'i dka' ba spyad pa 'di'i rgyu gang yin zhe na/_de'i rgyu bstan
[\[292a.7\]]pa'i phyir/_spyod pa ngan ba khyod ci rung /_/zhes bya ba'i tshigs bcad smos so/_/spyod pa ngan pa ni/_'jug pa ngan pa'i rgyur gyur pa'i phyir ro/_/spyod ba ngan pa'i mtshan nyid ji lta bu zhe na/_de smras pa/_shin tu mi bzad [#]pa'i spyod pa ngan pa'o/_/ji lta bu zhe na/_de bsgrub [#]pa'i phyir/_gang gis
[\[292b\]]
[\[292b.1\]]sdug bsngal rnams su lhung /_/zhes bya ba yin no/_/'gro ba gang lhung zhe na/_smras pa/_bde ba 'dod pa [#]rnams yin te/_mthong ba'i chos la bde ba 'dod pas/_/sdig pa rnams byed de/_de ni mi shes pa zhes bya bas bstan to/_/gang gis sdug bsngal rnams su lhung /_/
[\[292b.2\]]zhes bstan pa de'i sdug bsngal gyi rnam pa du zhe na/_de'i sdug bsngal gyi rnam pa bstan pa'i phyir/_bdag nyid ngan 'gro rnams su lhung /_/zhes bya ba'i tshigs bcad smos so/_/sdug bsngal yang rnam pa gnyis te/_'jig rten pha rol gyi 'gro'i sdug bsngal dang /_mthong ba'i chos
[\[292b.3\]]la byas pa'i [#]sdug bsngal lo/_/ngan 'gro rnams su lhung zhes bya ba ni/_bdag nyid kyi 'jig rten pha rol gyi sdug bsngal lo/_/da ni mthong ba'i chos kyi bdag gis nyes par byas pa'i sdug bsngal yin te/_nga la'ang mya ngan me yis gtor/_/zhes bya ba ste/_mthong ba'i
[\[292b.4\]]chos la byas pa'i sdug bsngal lo/_/bdag nyid kyi mthong ba'i chos kyi sdug bsngal yang rnam pa gnyis te/_grags pa'i dpal ni med par byas/_/zhes bya ba 'dis ni/_sngar bshad pa'i grags pa nyams pa'i sdug bsngal bstan to/_/yon tan la [#]dga' ba ni yon
[\[292b.5\]]tan la dga' ba'o/_/'gal bar gyur pa ni [#]nyams par byas pa'o/_/ji ltar grags pa'i dpal nyams par byas she na/_de smras pa/_ngan par smra ba'i gzhir yang gyur/_/ces bya ba yin te/_ngan par smra ba'i gzhir 'gro ba'i rgyu'o/_/ji ltar yon tan la dga' ba 'gal
[\[292b.6\]]bar gyur ce na/_smras pa/_yid kyang brtan du ma rung ngo /_/zhes bya ba yin te/_yid brtan pa nyams pa'i rgyus so/_/don ni ci zhig 'grub par 'gyur/_/zhes bya ba ni/_de ltar 'jig rten gnyig la mi phan pa'i las byas pas don ce zhig 'grub par 'gyur ba'o/_/ji ltar 'di nyid
[\[292b.7\]]nga yi yid la gnod [#]gyur pa/_zhes bya ba de nyid bstan pa'i phyir/_smras pa/_sdig pa can du gyur pa zhes bya ba yin te/_'dir ngan par spyod [#]pa'o/_/ngan par spyod pa 'di ni ngas med par bya bar mi nus te/_'di med par zhes smos so/_/ngan par spyod pa 'di ji ltar med par gyur
[\[293a\]]
[\[293a.1\]]te/_de'i 'bras bu rjes su [#]myong bas de'i 'bras bu myong ba bsal bar mi nus so/_/brten [#]du mi rung dogs par gyur kyang zhes bya ba de bshad pa'i phyir/_khyod ni gcig pu lus kyang nyam chung la/_/zhes bya ba'i tshigs bcad 'di'i phyed dang pos bstan to/_/rgyu bzhis dogs
[\[293a.2\]]par gyur pa [#]yin te/_grogs med pa'i phyir dang /_bdag nyid nyam chung ba'i phyir dang /_lam mi shes pa'i phyir dang /_'jigs pa dang bcas pa'i gnas su 'khyam pa'o/_/gang dang lhan cig 'gro ba dang /_gang 'gro zhing stobs dang ldan pa dang /_gang nas [#]'gro ba shes pa dang /_
[\[293a.3\]]gang gnas su 'gro ba ste/_skyon bzhi po 'di dag dang ldan pa'i phyir dogs par 'gyur ba yin te/_gang dogs pa de la brten [#]to/_/gang las dogs pa de las brtsams te/_'ga' zhig 'ongs nas zhes bya ba smos te[#]/_'ga' zhig ces bya ba gcan gzan [#]khro bo rnams la'o/_/dgon pa
[\[293a.4\]]bgrod [#]dka' 'jigs pa 'ong [#]la zhes bya ba [#]grong gi gan du phyin pa'o/_/ji ltar grong gi gan du phyin par shes par bya zhe na/_dgon pa dang nags kyi mtha' yin pa'i phyir ro/_/bde bar song zhes bya ba 'jigs pa med par ci bder dengs shig pa'o/_/sdig pa'i las kyang yongs su
[\[293a.5\]]spang bar 'bad par gyis/_/zhes bya ba ni/_ci'i phyir zhe na/_sdug bsngal gyi rnam par smin pa ni nges pa'i phyir ro/_/'gyod pa'i me zhes bya ba dang /_mdze'i nad ces bya ba 'di gnyis kyis ni ming dang /_gzugs lus kyi sdug bsngal bstan te/_de'i las dang /_sdig pa mthong ba'i
[\[293a.6\]]chos nyid la de ltar sdug bsngal bar 'gyur ba las brtsams [#]te/_de'i las lus 'jig [#]pa la ni mi spyod pas so/_/rma'i zhigs ba ni rma zhigs pa'o/_/rma'i chu 'dzag pa ni rma zhigs pa'i chu ser ro/_/des gsher ba'i lus gang yin pa de ni rma zhigs pa'i chu ser gyis [#]lus gsher
[\[293a.7\]]bar gyur pa'o/_/sngangs shing ngo mtshar du gyur te zhes bya ba ni de'i 'jigs su rung bas so/_/ngo mtshar cher bzung ste zhes bya ba ni mi ma yin par yid ches su mi rung ba'i gzugs yod pas so/_/skya bseng ni phyogs gang na mdze dang /_sha bkra'i nad med pa'i phyogs de na'o/_/skra ni rdul
[\[293b\]]
[\[293b.1\]]gyis gang zhing g.yengs/_/zhes bya ba ni glo bur gyi dri mas gos pa nyid du bstan to/_/cig shos ni lhan cig skyes pa las gyur pa'o/_/yang na sngangs [#]shing ngo mtshar du bzung ste/_dris pa zhes bya ba ni sngangs pas tshul dang bral ba'i phyir/_mi yin par yid ma ches pas
[\[293b.2\]]ngo mtshar cher gzung [#]ste/_gnas skabs 'di lta bu rtogs par bya ba'i phyir ro/_/[#]dri ba'i sbyor ba'o/_/'bras bu gzhan ni slad kyis mchi/_/zhes bya ba ni ngan 'gror 'gro ba'i 'bras bu ste/_byams la snying ring byas pa zhes bya ba'i tshigs bcad yin no/_/byams la snying ring bas ni
[\[293b.3\]]'jig rten gnyi gar mi bzad pa'i 'bras bu bstan pa'i phyir/_de bas byams la zhes bya ba'i tshigs bcad smos so/_/yang dag par 'dzin du gzhug pa'i phyir/_grogs po gsum du sgrub pa'i bye brag gis [#]'dzin du gzhug pa yin no/_/mdza' bo dag la log par sgrub pa'i
[\[293b.4\]]nyes dmigs bstan pa'i phyir/_byams pha rnams la sdang bar spyod pa'i tshul bzung [#]na/_zhes bya ba'i tshigs bcad smos so/_/'jig rten gnyi ga la phan pa nyid du bstan pa'i phyir/_mdza' bo rnams la sems shing byams pas [#]grags ba 'thob/_/ces bya ba'i tshigs
[\[293b.5\]]bcad smos te/_mdza' bo rnams la legs pa sgrub pa'i phan yon bstan pa'i phyir te/_phan yon yang rnam pa gnyis te[#]/_tshe 'di'i ngang /_tshe phyi ma'i 'o/_/tshe phyi ma'i mtho ris 'thob par 'gyur zhes bya ba yin te/_'di na [#]phyi ma'i phan yon no/_/dang po tshe 'di'i [#]phan yon pa ni
[\[293b.6\]]bdag dang /_gzhan gyi rnam pa gnyis te/_mthong ba'i chos la yid dga' ba ni bdag gi phan yon te/_'chi ba'i dus su yid la gcags pa med pas/_bdag nyid yid dga' bar 'gyur ro/_/gzhan dang 'brel pa'i phan yon ni rnam pa gsum ste/_tha mal pa dang /_
[\[293b.7\]]mdza' bshes dang /_dgra'o/_/de la tha mal pa'i phan yon gyi dbang du byas nas grags pa 'thob pa dang /_yid brtan pa ste/_tha mal pa dag las ma btang ba ni/_/yid kyi las kyi phan yon no/_/rim gro byed pa'i bde ba dang /_ngan grogs byed pa'i yon tan ni mdza' shes [#]las
[\[294a\]]
[\[294a.1\]]'thob pa ste/_lus kyi las kyi phan yon no/_/rim gro byed cing bde ba 'dod pa bstan pa la sogs pas dan grogs byed pa'i yon tan ni grogs po dman pa dag las/_rim gro shas cher 'thob pa'i phan yon no/_/dgra rnams kun gyis mi tshugs pa ni dgra'i phan
[\[294a.2\]]yon no[#]/_/byams pa'i phyogs la legs nongs ci bgyis pa'i/_/zhes bya ba'i tshigs bcad 'di ni sngar bshad pa'i don gyi mjug sdud [#]pa yin te/_byams pa'i phyogs zhes bya ba'i tshigs bcad kyi dang po phyed kyis ni/_yid kyis mkhyen cing rig [#]par bya ba ste/_yid kyi las
[\[294a.3\]]kyis bsten [#]cig pa'o/_/skye bo dam pa 'dod pa'i lam la zhes bya ba ni/_lus dang /_ngag gi sgrub pa yin no/_/lam der song na 'byor pa rjes su 'brang /_zhes bya ba ni lus dang /_ngag dang /_yid kyi phan yon [#]no/_/legs nongs ci bgyis pa'i mthu rnams grub pa zhes bya ba la/_
[\[294a.4\]]nongs pa bgyis pa'i mthu rnams grub pa zhes bya ba ni byams pa rnams la sdang bar spyod pa'i tshul bzung na zhes bya ba'i tshigs bcad der nyes dmigs bstan pa'o/_/legs pa bgyis pa'i mthu rnams grub pa ni/_/mdza' bo rnams la sems shing byams pas [#]grags pa 'thob/_/
[\[294a.5\]]ces bya ba des phan yon bstan to/_/slob dpon dpa' bos mdzad pa'i skyes pa'i rabs rgya cher bshad pa las spre'u chen po'i skyes pa'i rabs so//_//gang na mi dang bral zhing rgyun lugs med pa'i 'brog dgon pa'i phyogs ni mi'i rgyun lugs med pa'o/_/gang gi phyir
[\[294a.6\]]sgra med pa de ni sgra mi grag pa ste/_mi'i rgyun lugs med pa'ang yin pas mi'i rgyun lugs med cing sgra mi grag [#]pa'o/_/rtswa stug po'i nang du shing gi rtsa ba ldam ldum nub pa gang yin pa de dag ni shing gi rtsa ba dang /_ldum bu mang po [#]rtsa stug po'i nang du nub pa'o/_/gang du de med pa [#]ni shing gi rtsa ba dang /_ldum
[\[294a.7\]]bu nub pa de na'o/_/'gron po rnams dang /_shing rta dang /_bzhon pa ni 'gron po rnams kyi shing rta dang bzhon pa'o/_/de rnams kyi rkang pa ni 'gron po rnams kyi shing rta dang bzhon pa'i rkang pa ste des so/_/srol gyi mtshams btod pa ni srol btod pa ste/_lam srol btod pa ni
[\[294b\]]
[\[294b.1\]]lam gyi srol btod pa'o/_/ma btod pa'i lam gyi srol gang yin pa'i [#]sa phyogs ni sa phyogs de ste/_sa gzhi'i phyogs de lam gyi srol ma btod pa [#]de na'o/_/'bab chu 'bab pa dang /_grog mkhar dang /_gad sa [#]rnams ni 'bab chu dang /_grog mkhar dang /_gad pa dag go/_/de dag
[\[294b.2\]]gi sa phyogs ni [#]mi bde ba gang yin pa'i dgon pa'i phyogs de ni 'bab chu 'bab pa dang /_grog mkhar dang /_gad pa dag gis sa phyogs mi bde ba yod pa de na'o/_/lus dang ldan pa zhig tu gyur to zhes bya ba ni lus dang bcas par skyes so zhes bya ba'i don to/_/ri dgas gzugs
[\[294b.3\]]can zhes bya ba ni sngar bstan pa'i ri dgas shar b+har gyur to zhes bya ba yin no/_/ri dgas gcig pur gyur pa ma zad de/_de gsal bar bya ba'i phyir sngar bstan pa'i sems can rnams la gnod pa mi byed ces bya ba ste/_ji ltar mi byed ce na/_dka' thub can bzhin srog chags [#]
[\[294b.4\]]rnams la brtse/_/zhes bya ba yin te/_gzhan ni snga ma bzhin no/_/yul de la dbang ba'i rgyal po zhes bya ba ni/_dgon pa'i phyogs gang na byang chub sems dpa' [#]gnas pa'i 'o[#]/_/rta dang /_glang po che dang /_shing rta dang /_rkang thang gi tshogs rgyang ring por lus bzhin du zhes bya ba
[\[294b.5\]]ni glang po che la sogs pa thag ring du bor zhes bya ba'i don to/_/phyung nas zhes bya ba ni ral nas blangs pa'o[#]/_/gang gis mda' mde'u rnon po can de phyung ba ni mda' mde'u rnon po can phyung ba'o/_/gya tshom du rgol ba spang [#]ba gang yin pa de ni gya tshom du rgol ba spangs pa ste/_rgol
[\[294b.6\]]ba spangs pa ni bdag la ltos pa med pa'i phyir/_rgol ba spangs pa'o/_/lam ka na zhes bya ba ni nye ba na yod pa'o/_/thog nas lhung ba ni bskyur ba'o/_/ci'i phyir rta las lhung zhe na/_de ma mthong ba yin te[#]/_ma mthong ba yin pa de'i rgyu bstan pa'i phyir/_mig ni ri dgas de la
[\[294b.7\]]yengs/_/zhes bya ba'i tshigs bcad kyi phyed dang pos bstan to/_/shin tu brtan [#]par rta la chags kyang ci'i phyir lhung zhe na/_de'i rgyu bstan pa'i phyir/_tshigs bcad phyed 'og ma'o/_/slar bltas pa dang zhes bya ba ni/_gdong phyir bsgyur te bltas na zhes bya ba'i don to/_/ngal
[\[295a\]]
[\[295a.1\]]bso ba'i ched [#]du rta las babs zhes brtags pa ste/_'dir yang babs pa brtags pa'i phyir/_'di na gab tu rung ba'i zhes bya ba la sogs pa'i tshig rkang smos te[#]/_'di na rtsa stug po zhes bya ba la sogs pa 'dis ni gzhan gyi dgos pas babs
[\[295a.2\]]so/_/zhes bya ba de'i dgos pa yang med de/_ma mthong bas so/_/de ltar nges par byas nas snying rje skyes par gyur to/_/de nyid rgyal mtshan bzang po'i zhes bya ba la sogs pa'i tshigs bcad bzhis ni phun sum tshogs pa dang bral ba dang /_sdug bsngal dang phrad pa'i dbang du
[\[295a.3\]]byas pa ste/_de nas [#]tshigs bcad gnyis kyis ni phun sum tshogs pa dang bral ba'i dbang du byas pa'o/_/phun sum tshogs pa yang bsod nams kyi 'bras bus [#]dbye bas gsum du sbyar te/_bzod pa las byung ba'i bsod nams kyi tshogs kyi 'bras bu dang bral ba'i dbang du byas
[\[295a.4\]]nas/_de nyid rgyal mtshan bzang po'i [#]zhes bya ba'i tshigs bcad 'di yin te/_phyi bzhin bskyal zhing zhes bya ba 'dis ni/_g.yog 'khor phun sum tshogs par gzung ngo /_/mdzes pa'i gdugs kyis bskyabs [#]zhes bya ba dang /_g.yag rnga'i [#]bsil yab g.yob
[\[295a.5\]]pas mdzes par byas/_zhes bya bas ni/_sbyin pa las byung ba'i bsod nams tshogs kyi 'bras bu dang bral ba'i dbang du byas pa'o/_/skye bo mang pos bkur ba'i lha yi dbang po bzhin/_/zhes bya ba'i tshigs bcad phyed kyis ni/_tshul khrims las byung ba'i bsod
[\[295a.6\]]nams kyi tshogs kyi [#]'bras bu dang bral ba'i dbang du byas pa'o/_/de ring kho nar [#]g.yang sa chen por lhung /_/zhes bya ba ni sdug bsngal dang phrad pa'i dbang du byas pa'o/_/yan lag grugs par gyur ces bya ba ni/_yan lag grugs pa de med kyang brgyal bar gyur pa'am/_de med kyang
[\[295a.7\]]mya ngan byed pa ste/_de bas na g.yang sa 'di las bdag nyid kyis thar bar mi nus pa'i phyir ro/_/mya ngan byed do zhes bstan pa la/_ji ltar de mya ngan byed par 'gyur zhe na/_de bstan pa'i phyir/_sdug bsngal ma myong rab tu gzhon sha can/_/zhes bya ba'i tshigs bcad smos so/_/
[\[295b\]]
[\[295b.1\]]ma rabs rnams la rma rnying sos 'dra bar/_/zhes bya bas ni sdug bsngal skyes [#]pa yin no/_/srog gi lhag ma tsam zhig lus su zin kyang zhes bya ba ni nges par 'chi ba nyid de/_g.yang sa zab pa'i phyir ro/_/snying rjes sems drangs nas zhes bya ba ni phun sum tshogs ba dang bral ba
[\[295b.2\]]dang /_sdug bsngal gyi rgyus [#]snying rje ba'o/_/de ni 'thab ber ni rdul gyis g.yogs [#]thod bcings pa ni zhig ces bya ba 'dis ni/_lus la gyon pa'i gos dag 'gyur bar ston [#]to/_/g.yangs nas lhung ste snad pa'i tshor ba myong ba ni sems la [#]khyab par gyur ces bya ba 'dis ni lus kyi sdug
[\[295b.3\]]bsngal des byas pa'i sems kyi sdug bsngal lo/_/'dug pa zhes bya ba ni de ltar gyur pas 'gro ba'i skabs med do/_/zhes bya ba'i don to/_/'gro ba ni 'gyur ldog nye bar byed pa'o/_/de'i sdug bsngal yin pas de'i sdug bsngal te/_rgyal po de'i sdug bsngal zhes bya ba'i don to/_/de'i sdug
[\[295b.4\]]bsngal thun mong nyid du gyur pa ni/_de'i sdug bsngal gyi rgyus thun mong du gyur pa'o/_/ya rabs kyi tshul bzhin du skye bo dge ba'i rang bzhin ston par byed pa'i tshig de bsgrub [#]pa'i phyir/_rgyal po chen po snad par ma [#]gyur tam/_/zhes tshigs bcad smos so/_/de la ya rabs tshul bzhin zhes bya ba nyid ni rgyal po chen po zhes
[\[295b.5\]]bya ba'i tshig gis so/_/skye bo dge ba'i rang bzhin ston byed cing /_/zhes bya ba'i tshig gis ni snad par ma gyur tam zhes bya ba la sogs pa'i tshig gis so/_/'di ni skye bo dge ba'i rang bzhin te/_gzhan sdug bsngal ba la rang bzhin gyis brtse ba yin te/_snad par ma gyur tam zhes
[\[295b.6\]]bya ba ni/_lus snad par ma gyur tam zhes bya ba'i dbang du byas pa'o/_/lus la chag grugs [#]byung bar ma gyur tam/_/zhes bya ba ni yan lag rnams chag par ma gyur tam zhes bya ba'i dbang du byas pa'o/_/khyod kyi nad rnams rgyas par ma gyur tam/_/zhes bya ba ni/_de gnyi
[\[295b.7\]]ga la gnong par ma gyur tam zhes bya ba'i dbang du byas pa'o/_/dbugs 'byin 'gyur ba 'jam pa zhes bya ba'i dbang du byas nas/_/mi'i rgyal po bdag ni gzhan ma lags/_/zhes bya ba'i tshigs bcad smos so/_/yid ches par mi 'gyur ba ni rnam pa gnyis te/_ri dgas
[\[296a\]]
[\[296a.1\]]mi'i tshig tu smra ba thos shing mi ma yin par shes pa dang /_bdag nyid kyis gnod pa byas pas so/_/des ni yid mi ches par 'gyur ba'i rgyu gnyis pa de med par ston to/_/tshigs bcad gnyis kyi phyed phyed kyis [#]go rims bzhin du gcig la gcig phan pa [#]byed
[\[296a.2\]]par ston pa'i mtshan nyid 'jam pa ni gnyen du 'brel pa lta bu'i tshig gi mtshan nyid yin pa'o/_/yang na/_zhe [#]sar bcas shing yid du 'ong ba yis/_/[#]zhes bya ba 'jam pa'i dbang du byas pa ste/_g.yang sar lhung bas mi dges ma mdzad cig_/ces bya ba'i tshigs bcad smos te/_phan
[\[296a.3\]]pa byed pa'i mtshan nyid ni 'jam par ston pa yin no/_/bdag la thugs ches rung bar dgongs nas ni/_/zhes bya ba ni zhe sar bcas pa nyid do/_/bdag ni mchi [#]yis myur du bka' stsol cig_/ces bya ba ni yid du 'ong ba ste 'jam pa'o/_/ngo mtshar che ba des zhes bya ba ni/_smras pa'i
[\[296a.4\]]mtshan nyid dag gis so/_/ya mtshan du gyur cing sems mgu zhes bya pa la/_de'i rgyu bstan pa'i phyir/_dgra la brgal bar nus bzhin du/_/zhes bya ba'i tshigs bcad kyi phyed kyis bstan to/_/bdag la ji ltar snying rje skyes/_/zhes bya ba de bsgrub pa'i phyir/_bdag gis gnod pa byas
[\[296a.5\]]pa'ang shes/_/zhes bya ba phyed 'og ma yin no/_/tshigs bcad 'di bsgrub pa'i phyir/_e ma'o 'jam zhing rno ba [#]zhes bya ba'i tshigs bcad 'di smos te/_sngar bshad pa ni bsgrub par bya ba yin te/_sngar bshad pa'i tshigs bcad kyi phyed dang po ni 'di'i dang po phyed kyis [#]sgrub pa yin no/_/
[\[296a.6\]]de'i gnyis pa ni gnyis pa'i 'o/_/'jam zhing rno ba zhes bya ba ni 'jam pa'i las ni snying rjes sgrub pa'o/_/rno ba'i las ni/_dgra la brgal bar nus bzhin du/_/zhes bya ba ste/_bdag la yang dag par ldan pa'i phyir ram/_bdag gi snying la phyi nas 'gyod pa'i phyir ro/_/bdag nyid ni
[\[296a.7\]]phyugs sam ri dgas yin te/_ci'i phyir zhe na/_skyon med pa la gnod pa byas pas so/_/ri dgas gzugs can 'di ni gzhan/_/zhes bya ba ni dgra la brgal bar nus bzhin du snying rjes sgrub pa ste/_de ni dgra la brgal bar nus bzhin du bdag la snying rje sgrub pas so/_/'thab ber [#]stug po bgos[#]
[\[296b\]]
[\[296b.1\]]pas na/_/zhes bya ba'i tshigs bcad 'di ni rgyal po chen po [#]snad par ma gyur tam/_/zhes bya ba de'i lan yin no/_/g.yang sa nas ni [#]lhung ba yis/_/zhes bya ba ni 'di lhag par mi che'o zhes bya ba'i don to/_/sdug bsngal gzhan dag ni bzod pa nyid du bstan pa'i phyir/_g.yang sa
[\[296b.2\]]nas ni [#]lhung ba yis/_/zhes bya ba'i tshigs bcad smos so/_/khyod de ltar dge bar sems pa zhes bya ba ni brgal bar nus kyang /_snying rje dang ldan pa'i phyir dge bar sems pa'o/_/nyes pa'i rgyu bstan pa'i phyir/_gzugs kyi rkyen gyis ri dgas ltar/_/zhes bya ba'i
[\[296b.3\]]tshigs bcad smos so/_/gzugs kyi rkyen gyis zhes bya ba ni gzugs nyid kyi rkyen no/_/de'i drung du 'ongs te bya ba ni thad du lhags pa'o/_/de bas na rang bzhin gyis de ltar dge ba'i blo dang /_bsam pa khyad par can nyid yin no/_/dgyes pa zhes bya ba ni mngon par 'dod pa'i don
[\[296b.4\]]grub [#]pa'o/_/dang ba ni de'i tshe bdag gis phyung bar ro/_/dgyes [#]pa dang /_dang ba dag ni/_dgyes [#]pa dang dang ba dag go/_/de gnyis kyis zhal mngon du phyogs pa ni/_dgyes bzhin [#]dang ba'i zhal gyis mngon du phyogs pa'o/_/yang na dgyes shing dga' bas zhal mngon
[\[296b.5\]]du phyogs pa ni/_dgyes shing dga' bas zhal mngon du phyogs pa'o/_/bdag gi srog kyang ri dgas khyod dbang na/_/zhes bya ba'i tshigs bcad ni gang du 'gro bar bya ba [#]de'i phan yon bstan pa'i phyir ro/_/nags tshal rngon pas gang zhing zhes bya ba ni 'di dag tu gnas pa de'i nyes
[\[296b.6\]]dmigs bstan pa'i phyir ro/_/nyes dmigs kyang rnam pa gnyis te/_lus dang sems kyi'o/_/de la sems kyi nyes dmigs ni 'jigs pa dang bcas pa ste/_ci'i phyir 'jigs pa dang bcas pa yin [#]zhe na/_nags tshal de dag rngon pas gang ba'i phyir ro/_/lus kyi nyes
[\[296b.7\]]dmigs ni grang ba dang /_tsha ba dang /_char 'bab pa'i sdug bsngal dang ldan pa'i phyir te/_grang ba dang /_tsha ba dang /_char smos pas ni dus las byung ba'i nyes dmigs so/_/stsogs pa smos pas [#]ni bkres pa dang /_skom pa yin te/_lhan cig skyes pa'i sdug bsngal gzung [#]
[\[297a\]]
[\[297a.1\]]ngo /_/bdag gis khyod bor nas zhes bya ba ni phan gdags par byas pas so/_/[#]khyim gyi gnas yin pas khyim na gnas pa ste[#]/_khyim des mi gnas pa'o/_/ci'i phyir mi gnas she na/_de bstan pa'i phyir/_de bas mi rnams bde ba'ang gzhan la gsal/_/
[\[297a.2\]]zhes bya ba smos te/_gzhan ni rigs [#]mi mthun pa ste/_/ri dwags rigs [#]dang mthun pa'i bde ba'ang gzhan/_/zhes bya ba'o/_/dud 'gro la snying rje bya ba bstan pa ste/_dud 'gro'i rang bzhin zhes bya ba 'dis ni dud 'gro'i nyi tshe la snying rje bya bar bstan to/_/thams cad la snying rje bya bar
[\[297a.3\]]bstan pa'i phyir/_bde [#]la gnas dang sdug bsngal 'bral 'dod pa/_/zhes bya ba'i tshigs bcad bzhi smos so/_/bde ba'i gnas yin pas bde [#]la gnas pa ste/_de la sdug bsngal dang mi ldan pa ni bde ba la gnas pa'o/_/med par bya ba'i blo ni 'bral bar 'dod pa ste/_sdug bsngal
[\[297a.4\]]dang 'bral bar 'dod pa nyid sdug bsngal bsal bar 'dod pa zhes bya ba'i don to/_/des na de'i phyir gang la bdag nyid gnas pa dang /_sdug bsngal dang 'bral bar 'dod pa de la blo mtshungs pa'i phyir ro/_/ci'i phyir sdug bsngal dang 'bral bar 'dod pa phyis bshad cing sngar ma bstan/_
[\[297a.5\]]sdug bsngal bsal bar [#]yang dag par 'dzin du 'jug pa sngar bstan nas phyis bde ba la gnas pa la yang dag par 'dzin du 'jug par rigs so zhe na/_tshul nges rjes su bstan pa ni ma yin te/_'di ltar bstan pa ni dang bo don du gnyer ba'i dus su ni bde ba thog mar don du gnyer ba yin te/_de'i
[\[297a.6\]]'og tu sdug bsngal med pa yin pas bde ba la gnas pa zhes bya ba sngar bstan te/_sdug bsngal dang bral ba zhes bya ba 'og tu bstan to/_/tshigs bcad 'di'i dang po phyed kyis ni yang dag par bstan pa'i phyir ro/_/phyed 'og mas ni yang dag par 'dzin du gzhug pa'i phyir ro/_/bde ba la gnas
[\[297a.7\]]pa zhes bya ba 'di bstan pa'i phyir/_grags pa med cing zhes bya ba'i tshigs bcad smos so/_/gzhan ngag mi 'dod par byed pa'i nyes dmigs dang /_de spang bar bsgrub pa'i dbang du byas nas tshigs bcad 'di gnyis kyis [#]go rims bzhin du sbyar ro/_/nyes dmigs kyang rnam pa gnyis te/_grags
[\[297b\]]
[\[297b.1\]]pa med pa dang /_skye bo dam pas smad pa ste/_'di ni mthong ba'i chos kyi nyes dmigs so/_/sdug bsngal sdig las 'byung bar zhes bya bas 'jig rten pha rol gyi nyes dmigs bstan te/_sdig pa de'i rgyus ngan song gi sdug bsngal 'byung ba'i phyir ro[#]/_/dgra bo'i phyogs bzhin sdig pa spang bar mdzod //
[\[297b.2\]]ces bya ba ni de spang bar bsgrub pa'i dbang du byas pa ste/_de yang dgra dang 'grogs pa'o/_/dgra dag las grub [#]pa yang rnam pa gnyis te/_gsad [#]pa dang /_gzhom par bya ba'o/_/gzhom pa ni gnod pa'i nang du 'dus pa yin no/_/grogs po la yang rnam pa gnyis te/_sgrub pa dang [#]/_
[\[297b.3\]]gzhag ba'o/_/de las sdig pa la ji ltar bsgrub bar bya zhe na/_smras pa/_ji ltar dgra chen po las thar cing de spang bar bya zhes bya ba'i don to/_/de ni nad bzhin yal bar dor mi rigs/_/zhes bya ba ni grogs po ngan pa la sgrub pa yin te/_de yang sdig pa byed du mi gzhug ste/_de gang
[\[297b.4\]]yin zhe na/_gzhag par bya'o/_/yal bar mi dor ba ni de'i [#]gnas la gzhag pa'i don to/_/'di skad ston pa yin te/_gsad par ma nus kyang gzhom par bya ba dang /_ji ltar 'phags pa rnams kyis grogs po la gzhag par bya ba bzhin zhes bya ba'i don to/_/gang sngar bstan pa'i bde
[\[297b.5\]]ba la gnas pa [#]dang sdug bsngal 'bral bar [#]'dod pa/_sems can thams cad mtshungs pa med par 'dod/_/ces bya ba de la bsgrub par bya ba/_de bas bdag nyid mi 'dod [#]gang yin pa/_/de dag gzhan la'ang bgyi bar mi rigs so/_/zhes bya ba yin te/_de bas [#]na don la 'jug par
[\[297b.6\]]'gyur ba yin no/_/de bas bdag nyid mi 'dod gang yin pa/_/de dag gzhan la'ang bgyi bar mi rigs so/_/zhes bya ba de la/_de mi 'dod pa ni ci/_ji ltar [#]bsgrub par bya zhe na/_de bstan pa'i phyir/_gang la brten nas dpal gyi gnas gyur pa/_/zhes bya ba'i tshigs bcad smos te/_
[\[297b.7\]]dpal gyi gnas su gyur ces bya ba 'dis ni sbyin pa'i 'bras bu bstan te/_gang gi phyir sbyin pas ni 'bras bu longs spyod chen po 'thob par 'gyur te/_gzhan dag gi dbul ba bsal bas bdag la yang dbul ba'i gnyen po longs spyod 'byung ba yin te/_de bas na bdag nyid 'dod pa gzhan
[\[298a\]]
[\[298a.1\]]la spyad pa yin no/_/gang la brten nas [#]zhes bya ba ni sbyin pa gang la brten nas so/_/'jig rten bsngags pa zhes bya ba 'dis ni bzod pa'i pha rol tu phyin pa'i 'bras bu bstan pa yin te/_gang gi phyir 'jig rten pa rnams la bzod pa byas nas ni skye bo mang po dag dga'
[\[298a.2\]]bar 'gyur te/_g.yog 'khor mang bar yang 'gyur ro/_/gang la brten nas zhes bya ba ni bzod pa gang la brten nas so/_/rgyal srid 'thob 'gyur zhes bya bas ni tshul khrims kyi 'bras bu bstan te/_gang gi phyir rigs la sogs pa phun sum tshogs pa [#]khyad par du gyur ba la ni rgyal [#]srid
[\[298a.3\]]ces brjod de/_rgyal srid thob pa de yang tshul khrims kyi 'bras bu'o/_/gang la brten [#]nas zhes bya ba ni tshul khrims gang la brten nas so/_/bsod nams nyid ces bya ba ni sbyin pa dang /_bzod pa dang /_tshul khrims rnams ni bsod nams te/_bsod nams kyi tshogs yongs su bzung
[\[298a.4\]]ba'i phyir/_gsum po 'di thob ba yin no/_/de bas na mang po'i tshig tu bstan te/_rgyal srid thob [#]par 'gyur ba'i bsod nams kyi tshogs [#]de 'phel bar mdzod cig pa'o/_/grogs po rab la gang byas pa ni/_des sbyar ba yin te/_spang ba'i yang mi rigs pa'o/_/gnod pa chung du byed pa
[\[298a.5\]]yin na yang grogs po la ji ltar bya ba de ltar ni bsgrub par bya'i gzhom par ni mi bya zhes bya ba'i don to/_/'dir yang phan 'dogs phyogs ni zhes bya ba la/_phan 'dogs pa'i tshul gang la yod pa de ni phan 'dogs phyogs so/_/grogs po'i phyogs ni phan 'dogs pa'i phyogs te/_grogs
[\[298a.6\]]po'i don nyid du bstan par 'gyur ro/_/don ma nus kyang gzhag par bya ba ni yin te/_ji ltar grogs po dman pa la bsgrub par bya ba de ltar ro/_/bsod nams kyi tshogs rnam pa gsum bya ba de'i dbang du byas nas/_dus su rim gro byas pa'i sbyin pa rgya chen dang /_/zhes bya ba'i tshigs bcad
[\[298a.7\]]smos so/_/dus su rim gro byas pa'i sbyin pa rgya chen dang /_/zhes bya ba la gang rab tu sbyin pa de ni sbyin pa'o/_/rgyu 'di gsum gyis te/_dus su sbyin pa dang /_rim gro byas te/_sbyin pa dang /_rgya chen po'i sbyin pa bstan to/_/dus su sbyin pas ni longs spyod dus su 'thob par 'gyur ro/_/
[\[298b\]]
[\[298b.1\]]rim gro byas ba [#]sbyin pas ni gus ba'i sbyin pa 'thob bo/_/rgya chen po byin pas ni longs spyod rgya chen po 'thob pa yin no/_/skye bo dam pa dang 'brel ba ni skye bo dge ba dang mthun [#]pa'o/_/skye bo dge ba dang mthun pa'i brtan pa ni dus rtag tu nyams par mi 'gyur zhes bya ba'i don te[#]/_skyon med pa
[\[298b.2\]]la sogs pa'i yon tan dang ldan pa'i phyir ro/_/bdag dang 'dra bar gzhan la phan pa sgrub [#]pa'i blos/_/zhes bya ba la phan pa'i blo ni phan pa bsgrub pa des so/_/'dis ni bsam pa dang sbyor ba phun sum tshogs pa bstan te/_blo zhes smos bas ni bsam pa phun sum tshogs pa'o/_/sgrub pa smos
[\[298b.3\]]bas ni sbyor ba phun sum tshogs pa'o/_/stsogs zhes smos pas ni bsod nams kyi tshogs 'di gsum gzung [#]bar bya'o zhes bya [#]ba'i don to/_/grogs [#]dang bde ba bsgrub pa zhes bya ba ni mthong ba'i chos dang /_'jig rten pha rol gyi phan yon bstan te/_mthong ba'i chos dang 'jig rten pha rol la ji
[\[298b.4\]]ltar sngar bshad pa bzhin du sbyar ro/_/slob dpon dpa' bos mdzad pa'i skyes pa'i rabs rgya cher bshad pa las ri dgas sha ra b+ha'i skyes pa'i rabs so//_//de mi bzod kyi zhes bya ba ni gzhan gyi sdug bsngal yin gyi/_bdag gi sdug bsngal mi bzod pa ni ma yin te/_de bas
[\[298b.5\]]na mi bzod ces bya ba'i don to/_/gang na shing sA la [#]la sogs ba mang po yod pa'i dgon pa'i phyogs de ni shing sA [#]la la sogs pa yod pa'i dgon pa'i phyogs te [#]de na'o/_/rnam pa sna tshogs pa'i shing ljon pa'i ldum bu'i 'khri [#]shing gis dkris pa gang na yod pa de ni shing ljon pa'i ldum bu mang po'i
[\[298b.6\]]'khri [#]shing sna tshogs kyis dkris pa'o/_/gser btso ma'i kha dog gsal ba 'dra ba'i spu rab tu 'jam pa gang yin pa ni/_gser btso ma'i kha dog gsal ba 'dra ba spu rab tu 'jam pa'o/_/lus kyi mdog rin po che an+da rnyil dang /_margad dang /_bai DUr+ya'i kha dog 'dra ba'i tshon sna tshogs kyi thig les brgyan pa gang yin pa de
[\[298b.7\]]ni lus kyi mdog rin po che an+da rnyil dang /_margad dang /_bai DUR+ya'i kha dog 'dra ba'i tshon sna tshogs kyi thig les brgyan pa'o/_/slob pa zhes bya ba ni 'khrul 'khor la sogs pa'o/_/ri dgas rnams kyi bdag po byed cing zhes bya ba ci'i phyir bdag bo byed ce na/_sngar bstan pa'i don mdor
[\[299a\]]
[\[299a.1\]]bsdus te bstan pa'i phyir/_gzugs dang shes pa phun sum tshogs/_/zhes bya ba'i tshigs bcad smos te/_tshigs bcad 'di'i bsdus pa'i don ni bdag nyid phun sum tshogs pa dang /_gzhan la phan pa sgrub pa'i phun sum tshogs pa bstan te/_tshigs bcad
[\[299a.2\]]dang po phyed kyis ni bdag nyid [#]phan pa phun sum tshogs pa'o/_/bdag la phan 'dogs zhes bya ba ni gzhan la phan pa sgrub pa phun sum tshogs pa'o/_/bdag gi phun sum tshogs pa yang rnam pa gsum ste/_gzugs kyi lus phun sum tshogs pa dang /_ming gi lus [#]phun sum tshogs pa dang /_
[\[299a.3\]]bya ba phun sum tshogs pa'o/_/gser btso ma'i kha dog gsal ba 'dra ba zhes bya ba la sogs pas ni gzugs phun sum tshogs pa bstan to/_/de sems rno ba zhes bya bas [#]ni shes pa phun sum tshogs pa bstan to/_/'khrul 'khor dang gtor zhes bya ba dag gis ni bya ba phun sum tshogs pa
[\[299a.4\]]bstan to/_/ri dgas mang po rjes su 'brang ba rnams la yang slob ces bya ba la sogs pas ni bdag la phan 'dogs zhes bya ba bstan to/_/ri dgas kyi bdag po zhes bya bas ni mchod pa zhes bya ba bstan to/_/chu chen 'brub [#]pa rab tu drag po yis/_/zhes bya ba 'di'i bsdus pa'i don ni/_bdag
[\[299a.5\]]nyid kyi snying rje'i gnas su gyur pa thams cad bsgrags pa yin te[#]/_snying rje'i zhing ni gsum ste/_phongs pa dang /_sdug bsngal ba nyid dang /_rjes su 'brang ba med pa'o/_/chu chen 'brub [#]pa rab tu drag po yis/_/khyer nas zhes bya ba 'dis ni sdug bsngal ba nyid bstan to/_/mgon med
[\[299a.6\]]gzings kyang yod ma yin/_/zhes bya bas ni sems can dang /_sems can ma yin pa'i bar du bgrang ba med pa'o[#]/_/phongs shing nyam thag ces bya ba dang /_myur du brgyugs te [#]zung zhes bya bas ni bdag nyid phongs pa nyid do/_/sdug bsngal byams pas [#]zhes bya ba ni thugs rje can no/_/myur
[\[299a.7\]]ba ni mgyogs pa'o/_/myur du rgyug [#]pa'i rgyu bstan pa'i phyir/_da ni bshol du rung ba ma yin te/_/zhes bya ba'i tshigs bcad smos so/_/myur bas rgyug [#]pa ci'i phyir zhe na/_sdod [#]par mi tshugs pa'i phyir ro/_/ci'i phyir bshol du mi rung zhe na/_dpung pa dang rkang pa dag gis bshol du mi rung
[\[299b\]]
[\[299b.1\]]ba'i phyir te/_de gnyi gas sdod par mi nus pa'i phyir ro/_/ci'i phyir dpung pas bshol du mi rung bar 'gyur zhe na/_ngal zhing dub pas dpung pa yang 'gyur bar mi nus zhes pas so/_/ci'i phyir rkang pas bshol du mi rung bar 'gyur zhe na/_zug cing 'bog tu rung ba'ang cung zad med/_/
[\[299b.2\]]ces pas so/_/dus la bab ces bya bas ni dus las 'das na rgal bar mi nus par bstan to/_/'jigs pa dang /_mi dga' ba dang /_ngal ba dang /_dub pa med par byed pa zhes bya ba la/_'jigs pa ni [#]'chi bas so/_/mi dga' pa ni rjes su 'brang ba med pas so/_/ngal ba ni ngal
[\[299b.3\]]zhing dub pas dpung pa 'gyur mi nus pa dang /_zug cing 'bog tu rung ba cung zad med pas so/_/snying rje zhes bya ba ni lhag par snying rje bar gyur pa'o/_/des gdungs pa'i gsal ba'i tshig gang yin pa de ni gsal ba'i tshig snying rjes gdungs pa'o/_/'bab chu drag po'i 'jing [#]der
[\[299b.4\]]zhugs/_/zhes bya ba ci'i phyir zhe na/_bsgral bar nges par byas pa'i phyir te/_'dis ni gzhan la snying rje che bar bstan to/_/bdag [#]srog yal bar bor [#]yang mi sems par/_/zhes bya ba 'dis ni bdag la chags pa med par bstan to/_/gzhan ma tshang pas ni chu drag po der zhugs
[\[299b.5\]]par mi nus pa'i phyir ro/_/ji ltar bur zhugs she na/_dgra [#]dpung lta bur ro/_/ji ltar zhe na/_dgra'i dpung rnam par 'joms pa'i dpa' bo bzhin no/_/de'i rgyab tu zhon par gyur ces bya ba ni ci'i phyir zhe na/_skrag pas nyen pa yin te/_'chi bas skrag pa'i phyir dang /_yan lag 'khums
[\[299b.6\]]pa'i phyir ro/_/yid tu [#]'ong ba'i 'gram du ma nyams phyin pa ni ljid kyis rab tu non pa dang /_'bab chu drag po'i shugs kyis bdas par gyur kyang dpa' snying brtan [#]la rtsol ba drag po'i phyir ro/_/nye du dang grogs po dag ni nye du dang grogs po'o[#]/_/de dag nyid mdza' bo yin pas [#]nye du dang grogs bo mdza'
[\[299b.7\]]bo'o/_/grogs bya zhing phan 'dogs pa yang yin la/_nye du dang /_grogs po dang /_mdza' bo yang yin pas grogs byas shing phan btags pa'i nye du dang grogs po dang [#]mdza' bo'o/_/de dag la 'ang rnyed par dka' ba yin pas/_grogs byas shing [#]phan btags pa de lta bu nye du dang grogs
[\[300a\]]
[\[300a.1\]]po dang mdza' bo su la'ang med pa nyid de[#]/_/ngo mtshar che ba des [#]mgu bar gyur pa ni ngo mtshar che ba des sems mgu bar gyur pa'o/_/des phyag 'tshal te zhes bya ba la/_phyag 'tshal ba'i rgyu bstan pa'i phyir ngo mtshar che bar gyur pa des sems rab tu mgu bar gyur pa dang /_
[\[300a.2\]]de'i gzugs bzang po des kyang ya mtshan dang zhes skyes par gyur pas de la phyag 'tshal ba'o/_/'di lta bu dag byar [#]mi nus/_/zhes bya ba ni gnyen bshes dang /_byams par gyur pa dag gis kyang bdag la skyob par mi nus pa'i phyir ro/_/de bas ci bgyi'i bka' stsal pas/_/zhes
[\[300a.3\]]bya bas ni shin tu rjes su gzung [#]ba'i phyir ro/_/gang du zhes bya ba ni las so/_/rang bzhin grub pa zhes bya ba ni de'i chos nyid rang bzhin gyis grub pa'i phyir ro/_/'gyur ba zhes bya ba ni drin gzo ba zhes bya ba'i don to/_/de'i [#]zhes bya ba ni skye bo dam pa 'di'i don te/_don 'di gang yin zhe na/_
[\[300a.4\]]sems can 'di lta bu zhig gis zhes bya ba la sogs pa gang bstan pa'o/_/sha bza' bar rung bas ni bzar rung ba'o/_/rab tu chags par 'gyur ba zhes bya ba ni sngar bstan pa'i gzugs kyi yon tan dang ldan pa'i phyir ro/_/de gnyi gas nyams par 'gyur ba ni/_snying rje chung ba yin te/_nga'i lus
[\[300a.5\]]ni sha bzar rung ba dang rab tu chags par 'gyur ba yin la/_mi rnams kyi snying ni rab tu chags par byed pa'i gzugs yod pas so/_/de bas zhes bya ba ni lus dang /_mi rnams kyi snying shes par byas nas so/_/bdag gi yon tan zhes bya ba ni drin gzo ba la sogs pa'o/_/'dir de ltar
[\[300a.6\]]gnod pa byed na de'i nyes dmigs bstan pa'i dbang du byas nas/_mdza' bo dag la snying ring ba/_/zhes bya ba'i [#]tshigs bcad kyi phyed de/_de ltar byas na khyod kyi yon tan dang /_nga yang ma bsrungs pa de'i nyes dmigs so/_/khyod kyis [#]bdag ma bsrungs so zhes brjod pa na 'khon du gzung [#]bas ni
[\[300a.7\]]mi dga' bar sems pa'i snying gang yin pa de ni 'khon [#]du 'dzin pa'am snying mi dga' bar sems pa'o/_/g.yo sgyu nyid kyi phyi bzhag yin pas/_g.yo sgyu dang phyi bzhag ste/_mi rnams ci [#]la goms pa med pas so/_/mi rnams kyi g.yo sgyu'i phyi bzhag la ma goms pa gang yin pa de ni mi'i
[\[300b\]]
[\[300b.1\]]g.yo sgyu dang phyi bzhag la ma goms pa'o/_/gang na g.yo sgyu dang /_phyi bzhag ni g.yo sgyu dang phyi bzhag go/_/phyi bzhag ni lus dang /_ngag gi las kyi mtshan nyid do/_/g.yo sgyu ni sems gya [#]gyu ba'o/_/tshul 'chos mkhas pa zhes bya ba dang /_de lta'i g.yo dag byas pa'i phyir/_/
[\[300b.2\]]zhes bya ba ni phyi bzhag bcos ma la mkhas pa ste/_gang gis [#]bsam pa ma dag pa'o/_/rang bzhin gyis ni dul ba'i skye bo rnams/_/zhes bya ba ni bsam pa dag [#]spyod pa dang ldan pa yin yang zhes bya ba'i don to/_/rang bzhin ni bsam pa'o/_/dul ba ni lus dang ngag gi las dul ba'i spyod
[\[300b.3\]]pa nyid de/_bsam pa dul bar gyur pa ni bsam pa dul ba'o/_/dogs pa skye zhes bya ba ni tshul 'chos dang /_phyi bzhag spyod pa des dogs pa skye ba'o/_/yang na g.yo sgyu dang phyi bzhag spyod pa des so/_/tho rangs kyi rmi lam zhes bya ba smos pas ni de'i tshe rmi lam nges par mthong ba'i phyir
[\[300b.4\]]ro/_/tshig gsal zhing sdeb [#]legs pa gang yin pa de ni/_/tshig gsal zhing sdeb legs [#]pa'o/_/mig nyid dpal dang ldan pa yin pas mig dpal ldan no/_/ngo mtshar che bas bgrad pa'i mig gi dpal dang ldan pa gang yin pa de ni ngo mtshar che bas mig bgrad [#]dpal ldan no/_/mkhur [#]
[\[300b.5\]]tshos mdzes pa'i g.yo ba gang yin pa de ni mkhur [#]tshos mdzes pa g.yo bzhin pa'o/_/des zhes bya ba ni rmi lam mthong ba'i phyir ro/_/de'i zhes bya ba ni de'i snying dga' bar bya ba dang /_bdag kyang ri dgas rin po che rnyed par 'dod pa'o/_/mthong zhes bya ba ni sngon [#]mthong ba'o/_/brkam pa
[\[300b.6\]]dang ni de yis phan btags pa/_/zhes bya ba ni dbul ba'i sdug bsngal gyis yongs su skyo ba dang /_brkam pa de yis drangs pas so/_/yon tan la lta zhes bya ba ni byas pa gzo ba la sogs pa ste ri dgas mi bstan pa'o/_/'on te 'byor pa la [#]lta zhes bya ba ni ri dgas bstan pas so/_/dpung
[\[300b.7\]]thams cad kyis zhes bya ba ni dmag gi tshogs pa thams cad kyis so/_/nags tshal stug po de'i nang du zhugs so zhes bya ba ni gnod pa dang bcas pa'i ched du'o/_/de'i gnod pa de med pa'i dbang du byas nas/_nags tshal stug po de yang dmag gi dpung thams cad kyis zhes bya ba la sogs
[\[301a\]]
[\[301a.1\]]pa smos pa yin no/_/dngos po de lta bu la brten pa zhes bya ba ni de 'dra ba la ste/_'dis ni yon tan gyi zhing du bstan to/_/bya ba'i khyad par dag gis btang [#]na ni/_/zhes bya ba ni phan 'dogs pa nyid du bstan to/_/gnyen po chung na zhes bya ba ni gal te dge ba'i las yin na
[\[301a.2\]]de'i gnyen po ni nyon mongs pa yin te de tshung ba'o/_/gal te mi dge ba'i las yin na ni de'i gnyen po dge ba yin no/_/'dir gnyen po zhes dgongs pa ni dge ba'i las nyam chung ba la bya'o/_/dge ba dang mi dge ba 'phral du 'bras bu smin pa zhes bya ba ni/_de nyid du smin par 'gyur zhing lus
[\[301a.3\]]'jig [#]pa la mi sdod de/_de rab tu rgyas par gyur pa'i phyir ro/_/gnyen po chung bas na 'bras bu de cam du myang bar ma [#]zad de/_de ni me tog tsam du zad de/_'bras bu gzhan yang 'byung bar 'gyur ro/_/char sprin 'dra ba'i sngon po ni char sprin sngon po 'dra ba'o/_/ltong [#]du bcug cing gzhu bkang ba ni
[\[301a.4\]]'phen par 'dod pa ste/_da cung 'phangs pa nyid ni ma yin no/_/de bzung [#]'dod pa yis zhes bya ba ni ri dgas ru ru dang nye bar gnas pa zhes bya ba'i don to/_/re zhig gzhes zhes bya ba ni nye bar bsnyan [#]nas smras pa yin te/_'di gnyi gci'i phyir thob par 'gyur ces pa ste/_de nyid smras pa/_ngo mtshar
[\[301a.5\]]chen po bsal ba'i phyir te/_phye [#]nas smra'o zhes bya ba'i don to/_/skye bo rgyun lugs med pa na/_/zhes bya ba ni 'dir gang yang 'ong ba ma mthong ngo zhes bya ba'i don to/_/nags tshal stug po 'di lta bu/_/zhes bya ba ni bdag kyang gzhan du ma song ste/_des na yang bdag mthong ba med do zhes bya
[\[301a.6\]]ba yin no/_/de ltar rnam pa gnyi [#]gas kyang mthong ba med na su yis bdag mchis par gsol ba zhes bya ba yin te/_'di ltar sngar chu'i rgyun las bsgral ba'i mi des gsol ba yin no zhes dogs pa skyes pa ste/_ci'i phyir zhe na byas pa gzo ba mi srid pa'i tshul yin te/_de bas na smras pa/_su yis
[\[301a.7\]]bdag mchis gsol zhes bya ba yin no/_/sngar rmi lam du thos pa bas kyang lhag par dul bar gyur pa de bas na rab tu zhes bya'o/_/ngan pa zhes bya ba ni 'jig rten gyis smad pa'o/_/bdag la phan gdags pa dang /_khyod la phan pa de gnyi ga la stos [#]pa med pa'i dbang du byas nas/_de ltar 'bad pa
[\[301b\]]
[\[301b.1\]]de yi lan/_/zhes bya ba'i tshigs bcad smos so/_/de gnyi ga la ltos [#]pa med pa nyid ni khrel med mi dag ces bya ba bsgrubs pa yin no/_/dmigs kyis ma phye ba'i don gang yin pa de ni dmigs kyis ma phye ba'i don no/_/dmigs kyis ma phye ba'i don yang yin la zab pa yang yin pas
[\[301b.2\]]dmigs kyes ma phye ba'i don zab ba'o/_/smad pa zhes bya ba ni bshud pa'o/_/mi ma yin zhes bya ba ni sha za zhes bya ba'i don to/_/mi 'am 'on te mi ma yin/_/zhes bya ba la sogs pa smos pas ni de dag de na yod pa'i phyir ro/_/'di ni gzhan la smad pa lags[#]/_/zhes bya ba ni dgos pa
[\[301b.3\]]med par smad pa ma yin te/_'on kyang dogs pa dang bcas pa ma yin no/_/dgos pa de gang yin zhe na/_smras pa/_las 'di smad par 'os pa'i [#]zhes bya ba la sogs pa ste/_las 'di smad par 'os pa'i rgyu nyid do/_/'khyams pa la tshig rtsub po zhes bya ba de'i dpe'i dbang du byas nas/_smad
[\[301b.4\]]pa'i rma la su zhig zhigs par bgyis/_/zhes [#]bya ba'i tshigs bcad smos so/_/'di'i tshigs bcad phyed kyis go rims bzhin du 'di [#]ni gzhan la smad pa ma lags zhes bya ba dang sbyar ro/_/ci'i phyir zhe na/_'khyams pa dag la tshig rtsub pos [#]bya ba mi rigs pa'i phyir ro/_/tshig de'i dgos
[\[301b.5\]]ba yod pa'i phyir dpe'i dbang du byas nas/_sdug pa'i bu la sman dpyad la 'jug pa bzhin du'o/_/'bab chu drag pos khyer te song ba zhes bya ba ni/_snying rje'i gnas kyi [#]dbang du byas pa'o/_/snying rje'i dbang gis zhes bya ba ni bsam pa dag pa'i dbang du byas pa'o/_/dbang gis phyung ba zhes bya ba ni sbyor
[\[301b.6\]]ba phun sum tshogs pa la 'jug pa'i rgyu yin gyi/_gzhan gyi rgyu ma yin par shes par bya'o/_/mi de 'jigs shing skrag la rdul gyis mdog nyams shing gcom bskyungs [#]te zhes bya ba ni/_de ltar bya ba ma yin pa byas pa'i mtshan ma'o/_/mtshungs pa'i nang zhes bya ba ni/_dam pa mi [#]rnams dang 'dra ba'i
[\[301b.7\]]don to/_/de gnyis kyi bar zhes bya ba ni mi dang mtshams su'o/_/mthong ba'i chos la ji ltar bsod nams zad pa yin zhe na/_bsod nams zad pa'i nyes pa bstan pa'i phyir/_/sdug bsngal bzod par dka' bas zhes bya ba'i tshigs bcad smos so/_/'di lta bur ni brlag par 'gyur/_/zhes
[\[302a\]]
[\[302a.1\]]bya ba ni bya ba ma yin pa byed pas ltung ba ste/_bya ba ma yin pa byas pas brlag pa ni ngan song gi sdug bsngal yin te/_brlag pa'i rgyur gyur pa'i phyir ro/_/'bras bu phun sum tshogs pa 'dod pas bslus/_/zhes bya ba ni/_ngan 'gror 'gro ba'i las de [#]'bras bu phun sum
[\[302a.2\]]tshogs pa 'dod pa la bslus pa'i phyir ro/_/phye ma leb brid pa dang 'dra ba ni [#]ngan 'gror 'gro zhing brlag pa'i rgyur gyur pa'i las kyi ltung ba'o/_/de bas snying rje zhes bya ba la 'dir de bas zhes bya ba ni/_'jig rten gnyig la phan pa'i phyir ro/_/'dir grags pa dang /_pha rol du yang snying rje ni phan
[\[302a.3\]]pa yin te/_bkyon par ma mdzad cig pa'o/_/'di ni cung zad ce [#]dang ci 'tshal ba/_/zhes bya ba ni rnyed ba la sogs pa'o/_/de dag ces bya ba ni bya ba ma yin pa byas pa de'i ci 'tshal ba de dang /_de rnyed pa la sogs pas so/_/thub chod don yod ces bya ba ni 'bras bu yod bar ro/_/da ni khyod
[\[302a.4\]]kyis bka' stsol spyi bos nod/_/ces bya ba 'dis ni gang sngar bstan pa'i rgyal po chen po re zhig gzhes shig_/bdag la ma 'phen bar zhes bya ba de'i mi mthun pa'i phyogs bdag gi shugs khas len par ston pa yin no/_/snying rje dang bcas par ston pa [#]zhes bya ba ni/_gang sngar bstan pa'i
[\[302a.5\]]rgyal po chen po gum lags pa bkum ste ci bgyi zhes pa dang /_de bas snying rje mdzod la ma bkyon par zhes bya ba de dag gis bstan pa yin no/_/g.yo med par de la phan 'dogs par byed pa de zhes bya ba ni/_gang sngar bstan pa 'di ni cung zad ci 'tshal ba/_/zhes bya ba la sogs pa bstan to/_/
[\[302a.6\]]gsod dang rkun [#]la sogs pa spongs/_/zhes bya ba la sogs pa smos pas ni log par g.yem pa dang /_brdzun du smra ba dang /_phra ma dang /_tshig rtsub po dang /_dag 'khyal ba dang /_brnab sems dang /_gnod sems dang /_log par lta ba las ldog pa'o/_/rnam pa gsum du dbye ba
[\[302a.7\]]gang yin pa de ni/_rnam pa gsum du gyes pa'i byed pa'o/_/rnam pa gsum du byed pa ni/_lus kyi las dang /_ngag gi las dang /_yid kyi las dang rnam pa gsum mo/_/gsum dang /_bzhi dang /_gsum ni las kyi lam mo/_/ji ltar snying rje bskyed pa yin zhe na/_gang gi phyir
[\[302b\]]
[\[302b.1\]]snying rje yod na ni/_gsod pa la sogs pa las sdig pa'i mtshan nyid kyi chos su 'gyur ba'i phyir ro/_/rnam pa gsum du gyes pa byed pa de bstan pa'i phyir/_bdag rang nyid dam/_nad mi la zhes bya ba'i tshigs bcad smos te/_ji ltar bdag dang nad mi dag la [#]brtse ba de bzhin du gzhan la
[\[302b.2\]]yang ngo /_/de yis [#]sems ni chos min la/_/'jug pa'i mi dge ga la 'byung /_/zhes bya ba ste/_'dis ni mi dge pa bcu'i las kyi lam las log par bstan to/_/skye bo snying rje med par gyur na ni/_/mi dge ba bcu'i lam la 'jug par 'gyur ba de'i dbang du byas nas/_skye bo snying rje
[\[302b.3\]]med pas na/_/zhes bya ba'i tshigs bcad smos so/_/de bas chos la ngang pa yis/_/zhes bya pa'i tshigs bcad ni bsdus pa yin te/_de las yon tan 'phel bar 'gyur/_/zhes bya ba la/_yon tan gang yin pa de dag bstan pa'i phyir/_snying rjes non pa'i sems ni gzhan la zhes bya
[\[302b.4\]]ba'i tshigs bcad smos so/_/gnod pa [#]byed mi 'gyur zhes bya ba ni yid kyi mi dge ba'i las kyi lam med par bstan to/_/ngag kyang gzhan du 'gyur ba med/_/ces bya ba ni ngag gi mi dge ba'i las kyi lam med par bstan to/_/lus kyang gzhan du 'gyur ba med/_/ces bya ba 'dis ni
[\[302b.5\]]lus kyi mi dge ba'i lam gyi lam med par bstan to/_/de ltar mi dge ba las ldog pa'i tshul bstan nas/_da ni dge ba la [#]'jug pa'i tshul gyi dbang du byas nas/_sbyin dang bzod la sogs zhes bya ba smos te/_sogs pa'i sgras ni brtson 'grus dang /_bsam gtan dang /_shes rab
[\[302b.6\]]dang /_bsdu [#]ba'i dngos po rnams gzung [#]ngo /_/tshul khrims ma smos pa ni/_sdom pa'i tshul khrims ni sdar bshad pa'i phyir ro/_/dge ba'i chos sdud pa dang /_sems can gyi don byed pa ni stsogs pa'i sgras sgrub [#]pa'o/_/gzhan dag kyang stsogs pa'i sgras gzung [#]bar bya ste/_yon tan
[\[302b.7\]]rnams bstan pa'i phyir/_snying rje can ni nye bar zhi bas zhes bya ba'i tshig rkang 'di bstan pa yin te/_'dis ni bdag dang gzhan la yid 'byung bar mi byed pas yon tan no/_/yid 'byung ba med pa ni nyi tsher ma zad de/_de bzhin du yid brtan par yang byed pa yin no/_/yon tan 'di gnyis ni
[\[303a\]]
[\[303a.1\]]gzhan dang 'brel pa'o/_/'thab mo'i 'khrug pa yong [#]mi 'byung /_/zhes bya ba 'dis ni/_lus dang /_dag gi las kyi spyor pas bdag dang gzhan la gnod pa med par ston to/_/'khrug pa'i me 'bar yong mi 'gyur/_/zhes bya ba 'dis ni/_bdag gi bsam pa la
[\[303a.2\]]gnod pa med par bstan to/_/mdor na zhes bya ba ni/_sngar bstan pa'i don bsdu ba'i tshigs su bcad pa yin te/_mkhas pa'i chos la lta zhes bya ba 'dis ni/_sems can rnams la snying rje skyed/_/ces bya ba'i tshigs bcad sngar bstan pa de ston pa yin no/_/dga' ba'i yon tan brtse la [#]mi
[\[303a.3\]]brten gang zhig yod/_/ces bya ba 'dis ni/_gsod dang rku la sogs pa spongs/_/zhes gang bstan pa de dag nyid bstan to/_/de bas bdag dang bu bzhin zhes bya ba'i tshigs bcad 'dis ni/_bdag rang nyid dam nang mi [#]la zhes bya ba'i tshigs bcad du gang bstan pa da nyid bstan to/_/dam pa'i
[\[303a.4\]]tshul zhes bya ba 'jug pa dang /_ldog pa'i tshul gyis so/_/slob dpon dpa' bos mdzad pa'i skyes pa'i rabs rgya cher bshad pa las ri dgas ru [#]ru'i skyes pa'i rabs so//_//dam pa rnams kyi tshul ni dam pa'i tshul lo/_/yang na dam pa nyid tshul yin pas dam pa'i tshul lo/_/dam pa'i rjes
[\[303a.5\]]su 'brang ba'i tshul [#]gang la yod pa de dag ni dam pa'i tshul gyi [#]rjes su 'brang pa rnams so/_/ro dang /_mthu dang /_rnam par smin pa'i yon tan ni ro dang /_mthu dang /_rnam par smin pa'i yon tan rnams te/_yon tan rnam pa mang bo gang yin pa de dag gi [#]ni/_ro dang /_mthu dang /_rnam par smin pa'i
[\[303a.6\]]yon tan rnam pa mang po dang ldan pa'o/_/ro ni mngar ba la sogs pa drug go/_/mthu ni rnam pa gnyis te/_dro ba'i nus pa dang /_bsil ba'i nus pa'o/_/rnam par smin pa yang rnam pa gnyis so/_/gzhan yang rnam pa sna tshogs pa'i me tog dang /_'bras bu dang /_lo ma dang /_'dab ma
[\[303a.7\]]dang /_ldum bu de dag gis brgyan pa'o/_/gzhan ni snga ma bzhin no/_/gang du 'bab chu shel sgong [#]ltar dang zhing gsal ba 'bab pa gang yin ba de ni 'bab chu shel sgong [#]ltar dang zhing gsal ba 'bab pa'o/_/gtong ba dang /_snying rje ni/_gtong ba dang /_snying rje'o/_/de gnyis la goms
[\[303b\]]
[\[303b.1\]]pa [#]ste de bas na'o/_/gtong bas ni sbyin pa'i pha rol tu phyin pa gzung ngo /_/snying rjes ni tshul khrims dang /_bzod pa'i pha rol tu phyin pa gnyis gzung ngo /_/gtong ba la goms pa ni/_phrag dog dang /_'jungs pa nye bar 'ong bar ma gyur te/_gzhan gyi phun sum tshogs pa la sems 'khrug pa'i
[\[303b.2\]]mtshan nyid ni phrag dog go/_/ser sna ni sbyin pa dang mi mthun pa'i yid kyis kun du 'dzin pa ste/_de gnyi ga'i mi mthun pa'i phyogs ni gtong ba la goms pa'o/_/gang gi phyir snying rje bsgoms pas ni/_khro ba nye bar ma gyur te/_khro ba bzlog pas ni tshul khrims dang /_bzod pa'i pha rol tu phyin pa skye bar 'gyur
[\[303b.3\]]ba'i phyir de ltar bsod nams kyi tshogs rnam pa gsum bstan to/_/dud 'gror skyes gyur kyang zhes bya ba ni bsams bzhin du dud 'gro'i skye gnas yongs su bzung ba yin no/_/dbang thang lhag mas zhes bya ba ni gang bde 'gro dag tu spyod pa'i lhag ma ste/_las la dbang pa des drangs
[\[303b.4\]]pa'o/_/dam pa rnams zhes bya ba ni dbang thob pa'i byang chub sems dpa' rnams so/_/phan gdags 'brel pa'i mdza' bshes kyi skye bo gang yin pa de dag ni phan gdags 'brel pa'i mdza' bshes kyi skye po rnams so/_/'dis ni 'di skad ston pa yin te/_'brel pa'i mdza' bshes skye bo
[\[303b.5\]]de dang bral ba rnams/_/zhes sbyar ro/_/byes yul du dong ba lta bu ni dud 'gro'i skye [#]gnas su byang chub sems dpa' skyes pa'o/_/phan gdags 'brel ba'i mdza' bshes kyi skye bo dang bral ba lta bu ni bde 'gro las nyams te/_dud 'gro'i skye gnas su skyes pa'o/_/nor gyi lhag ma lta bu ni
[\[303b.6\]]dbang thong gi lhag ma'o/_/de'i drung nas zhes bya ba ni nags tshal gyi bdag po de'i drung nas so/_/chu'i nang na rtse ba'i mtha' rgya mos bskor ba'i ngos shig la chags so zhes bya ba'i tshig gis ni chu bo rgal [#]ba nyid de/_lugs kyi bstan bcos las 'byung ba'i tshul du bdag nyid bsrung ba bstan
[\[303b.7\]]pa'i phyir ro/_/khrus rtsis bsgos pa yin te/_de gang yin zhe na/_na chung ngo /_/rmad du byung ba zhes bya ba ni 'bras bu de sngar ma spyad pa'i phyir ro/_/de ga las byung ba ni [#]de ga las byung ba ste/_gang las byung ba'o/_/de btsal bar bsams pa gang yin pa de ni/_de gang las byung ba bsams [#]
[\[304a\]]
[\[304a.1\]]pa'o/_/rang gi blos brtags te zhes bya ba ni/_bka' la [#]gtogs pa dang bcas pas zhes bya ba'i don to/_/ci'i phyir zhe na/_gal te de la gnod pa mthong bar gyur ni/_ro la sred pa dang /_stobs dang ldan pa nyid du gyur kyang ngo /_/mi ring ba ni nye ba'o/_/ci'i phyir zhe na/_kha
[\[304a.2\]]dog dang /_dri ma nyams pa'i phyir te/_de yang 'bab chu'i 'gram mi ring ba zhig na yod pa nyid du nges te/_ci'i phyir zhe na/_rma med cing ma snad pa'i phyir ro/_/gal te yun ring bor chu'i nang du lhung na ni/_'di ga las 'byung [#]ba'i gnas shes par mi nus pa ste/_'di ltar 'bab chu'i 'gram mi
[\[304a.3\]]ring ba zhig na zhes smos pas nye bar gyur pa'i phyir dang mi ring ba'i phyir shes par nus te/_'bab chu'i 'gram na 'dug par nges pa'i phyir/_'bab chu de'i [#]'gram thog thag tu song na de ga las byung ba shes par nus pa nyid do/_/ring nas mthong ba yin te/_ji ltar mthong ba yin zhe na/_chu'i
[\[304a.4\]]ljid kyis non pa 'dra ba [#]zhes bya ba dang /_ri dang nye yang zhes bya ba ste/_sprin gyi mdog 'dra ba'i phyir dang /_ri ltar mtho [#]ba'i phyir ro/_/shing [(]amra'i [,]a mra'i [)]'bras bu sa ha ka ra smin pa'i de [#]bas kyang lhag pa de ni a mra'i 'bras bu sa ha ka ra smin pa'i dri bas kyang lhag pa'o/_/gang gis [#]'jigs shing skrag
[\[304a.5\]]pa dang /_mya ngan yongs su spangs pa de ni 'jigs shing skrag pa dang /_/mya ngan yongs su btang ba'o/_/'jigs pa spangs pa ni bzlog pa'i thabs sgrub pas so/_/mya ngan spangs pa de ni/_de'i [#]skyabs su 'gro bar mi byed pa'i phyir ro/_/skrag pa spangs pa [#]ni mi 'bros pa'am/_mi byed pas so/_/yang na
[\[304a.6\]]spre'u 'khor de dag dbugs dbyung ba'i phyir 'jigs pa med pa'o/_/yongs su skyabs pa'i blo bskyed pa'i phyir/_skrag pa dang /_mya ngan spangs pa'o/_/bya 'phur ba bzhin du mchongs pa gcig gis legs par mchongs par gyur te/_ci'i phyir zhe na/_mchongs pa'i mthu rtsa la che ba'i phyir ro/_/des [#]ni
[\[304a.7\]]snying rje rnam par bskyed pa dang /_/zhes bya ba'i tshigs bcad 'di ni mchongs pa'i mthu rtsal can no zhes bstan pa de ni mthu rtsal gyi rgyu bstan pa'i phyir te/_snying rje dang /_dpa' ba'i shugs kyi rtsol ba gang yin pa'i rgyus so/_/rtsol ba drag pa [#]ni 'bad pa'i khyad par des te/_de'i phyir yid la bsams pa
[\[304b\]]
[\[304b.1\]]bzhin du phyin par gyur to/_/de gnyis kyi par ni de'i bar de shing dang ri gnyis kyi'o/_/mtho ba'i 'gram ni de'o/_/sa khyon de'i bar bas kyang dkyus ring ba gang yin pa'i spa thag de ni sa khyon de bas ring ba ste/_de smin par skyes la rtsa ba brtan zhing phra ba gang yin pa de'o/_/de gnyis kyi [#]bar thag ring zhing
[\[304b.2\]]zhes bya ba ni shing chen po de dang /_ri'i rtse mo mthon po de'i 'gram mo/_/rkang pa gnyis bcings pa ni/_rkang pa gnyis [#]bcings pa ste/_des zo mdog mi bde pa'i phyir ro/_/brgyangs [#]zhes bya ba ni drangs pa'o/_/bdag gi lus kyi sha dang bral ba ci'i phyir zhe na/_spre'u'i tshogs de dag 'jigs pas
[\[304b.3\]]lus brdzis pa'i phyir ro/_/de ltar [#]na yang brtan pa nyid ni ma nyams par ston to/_/'di ltar dpa' ba phun sum tshogs pas ni sngar bstan pa'i 'bad ba'i khyad par bstan to/_/blo phun sum tshogs ba ni rkang pa gnyis spa thag gis [#]bcings pa'i phyir ro/_/bdag la'ang mi lta zhes bya ba ni spre'u'i tshogs
[\[304b.4\]]rnams 'di las myur du deng zhes bya ba'i tshig gis so/_/gzhan la snying brtse zhes bya ba ni bdag gis [#]skad kyis spran zhes bya ba'i tshig gis so/_/spre'u'i bdag po 'di spre'u mang po 'jigs te bros pa'i rkang lag gis snad pa'i lus gang yin pa de ni spre'u'i bdag po 'di spre'u mang po 'jigs te bros
[\[304b.5\]]pa'i rkang lag gis snad pa'i lus so/_/rmas byas pa'i sdug bsngal dang /_sems mi dran pa ni lus kyi rma'i sdug bsngal gyis brgyal bar gyur te sems mi dran ba'o/_/de gnyis las byung ba ni rma byung ba'i sdug bsngal gyis brgyal bar gyur te sems mi dran pa nyid do/_/rma'i sdug bsngal
[\[304b.6\]]de yang spre'u mang po 'jigs te bros pa'i rkang lag gis brdzis pas lus snad pa'i phyir ro/_/dub pa yang spre'u'i tshogs kyis rkang pas brdzis pa'i phyir te/_gnas skabs de lta bur yun ring du dub pas so/_/ya mtshan che ba zhes bya ba ni ltad mor che ba'i phyir ro/_/khyod kyi ci 'ong khyod kyang khong
[\[304b.7\]]gi ci/_/zhes dris pa yin te/_ngo mtshar che ba ni rang gi srog gtong ba dang /_snying rje dang /_gus pas spre'u'i tshogs bsgral ba'i phyir te/_de nyid kyi phyir/_de gtso bo yin pas ya mtshan che ba dang por brjod pa yin no/_/tshigs bcad 'og ma smos pa yang de'i khyad par de 'dis 'brel pa yin
[\[305a\]]
[\[305a.1\]]pas rgyu 'brel lo/_/rab tu 'brel pa'i rgyu 'brel chung gang yin pa de ni rab tu mdza' ba'i rgyu 'brel chung du'o/_/khur de bskur [#]ba zhes bya ba ni bdag po nyid kyi dngos po'o/_/nye du yin pas gnyen no/_/de dang 'dra ba yin pas/_gnyen dang 'dra bar gyur pa'o[#]/_/blon po
[\[305a.2\]]la sogs pa gang yin pa de dag ni blon po la sogs pa'o/_/gnyen dang mdza' bo zhes bya ba 'dis ni byams pa bstan to/_/nyams [#]nyes rab tu che ba dang /_/phongs nas mya ngan byed pa zhes bya ba la nyams nyes pa [#]rab tu che ba ni rgyal po'i dpung gi tshogs kyis zil gyis mnan pas so/_/des byas
[\[305a.3\]]pa'i phongs pa ni nyams nyes [#]rab tu cher byung bas phongs pa'o/_/nyams [#]nyes rab tu cher byung zhing phongs pas byas pa'i mya ngan ni nyams [#]nyes rab tu cher byung zhing /_phongs nas mya ngan byed pa'o/_/nyams [#]nyes rab tu cher byung zhing phongs [#]nas mya ngan byed pa de nyid kyi rgyu bstan pa'i phyir/_de bas gzhu
[\[305a.4\]]rnams bkang nas zhes bya ba'i tshigs bcad smos te/_de bas zhes bya ba ni gang gi phyir/_sdug bsngal rab tu byung ba nyid de/_de'i phyir/_mde'u rtse mo rnon po dag 'phen pa rnams kyis 'jigs pa gang yin pa de dag las 'jigs pa'i sgra gang yin pa de ni sgra 'jigs pa'o/_/sgra [#]'jigs pa'i
[\[305a.5\]]gzhu rgyud gang yin pa de ni/_gzhu rgyud sgra 'jigs so/_/phongs pa dang /_mya ngan byed pa de bstan pa'i phyir/_bdag gi 'khor ni zhes bya ba la sogs pa'i tshigs bcad smos so/_/rab tu skrag pa'i sems yin pas phongs pa'o/_/du zhing 'bod pas zhes bya ba 'dis ni mya ngan byed pa'o/_/sa
[\[305a.6\]]khyon [#]legs par brtags pa gang yin pa de ni sa khyon [#]tshad ni legs par brtags pa'o/_/rtsa bcas zhes bya bas ni sngar bshad pa'i rtsa ba dang ldan pa'o/_/bdag gi bde ba khyad du bsad pa de la khyod kyis [#]yon tan ci zhig 'thob ces bshad pa la/_de'i yon tan bstan pa'i phyir/_gang rnams rgyal po
[\[305a.7\]]bdag gis yun ring byas/_/zhes bya ba'i tshigs bcad smos so/_/bdag gi lus lta snad par gyur kyang rung /_/zhes bya ba ni bdag gi lus 'di la rma yod par gyur kyang rung zhes bya ba yin te/_'dis ni bde ba khyad du gsod par ston [#]to/_/de bas sems ni rab tu dga' bar gyur/_/ces bya ba ni/_yid
[\[305b\]]
[\[305b.1\]]gyi bde ba 'thob pa ste/_/yon tan 'di thob pa yin no/_/de bas na yid [#]dga' ba thob ba de'i rgyu bstan [#]pa'i phyir smras pa/_bdag gis de dag sdug bsngal rnam par bzlog_/ces bya ba nyid kyis so/_/de bas na de'i phyir dregs pa'i dgra rnams g.yul ngor zhes bya ba'i tshigs bcad smos pa yin te/_'dis ni
[\[305b.2\]]lus kyi sdug bsngal ba yang med par bstan to/_/rma tsam nyi tshe 'am/_rma las byung [#]ba'i sdug bsngal tsam yin te/_ci'i phyir zhe na/_ji ltar dpa' bo rnams kyis rma byung ba yang /_dgra pham bar byas pa'i phyir bzod pa yin te/_mngon par 'dod pa'i don bsgrub pa'i phyir/_dga' bzhin du rma la bzod
[\[305b.3\]]pa'i phyir ro/_/de bas na rma las byung ba'i sdug bsngal ba yang med de/_bde ba 'ba' zhig yin no/_/lus snad pa de'i sdug bsngal med de/_bde ba nyid du bstan na/_dpa' bo rnams rma'i sdug bsngal dga' [#]bzhin du bzod pa ltar bdag nyid rma de la de [#]ji ltar dga' bzhin du bzod ce na/_de'i rgyu
[\[305b.4\]]bstan pa'i phyir/_rigs [#]mthun rnams kyis rab tu gus byas nas[#]/_/zhes bya ba'i tshigs bcad smos so/_/[#]dbang phyug bde ba thob par gyur pa'i [#]bu lon 'khor [#]bar gyur pa'i phyir te/_des na de'i phyir dga' bzhin bzod bar bya ba'o/_/de bas na bdag nyid mdza' ba dang bral ba'am zhes bya ba'i tshigs
[\[305b.5\]]bcad 'di ni sngar bshad ba'i don gyi mjug sdud [#]pa yin te/_de bas na zhes bya ba ni bu lon 'khor [#]ba'i phyir ro/_/de tsam nyi tsher yang ma zad de/_'di ltar yon tan khyad par can 'thob pa'i phyir ro/_/de yon tan de gang yin zhe na/_de nyid smras pa/_sngon du phan btags bu lon 'khor [#]bas mgu/_zhes
[\[305b.6\]]bya ba'i tshigs bcad smos te/_'khor gyi [#]sngon du phan btags pa la yang dag sgrub pa'i phan yon te/_bdag nyid mgu ba dang /_mya ngan zhi ba ni bdag dang 'brel pa'i phan yon/_/da ltar byung ba'i grags pa dri ma med pa 'thob pa dang /_rgyal pos mchod pa byas zhes bya ba 'dis [#]gnyis ni/_gzhan dang 'brel
[\[305b.7\]]ba'i lus dang /_ngag gi phan yon no/_/'chi la 'jigs pa med ces bya ba ni/_dus gzhan gyi phan yon no/_/de dang mi mthun pa'i phyogs zhes bya ba ni/_bu lon 'khor [#]ba la sogs pa med pa/_dam pas phan btags drin yang dran par gyur/_/zhes bya ba ni/_de dag gzhan dang 'brel ba'i yid kyi phan
[\[306a\]]
[\[306a.1\]]yon no/_/de dang mi mthun pa'i phyogs zhes bya ba ni bu lon 'khor [#]ba la sogs pa med pa nyid ni de dang mi mthun pa'i phyogs te skyon no/_/yon tan med pa ni bu lon 'khor ba la sogs pa'i yon tan med pa'o/_/grags pa med par gyur pa ni/_/sngar thob pa'i grags pa rnams
[\[306a.2\]]nyams ba'o/_/nyes pa 'byung ba'i gnas su gyur pa rnams/_/zhes bya ba ni yon tan gyi mi mthun pa'i phyogs sngar bshad pa dag ste/_yon tan med pa'o/_/brtan pa zhes bya ba ni sngon du phan btags bu lon zhes bya ba'i tshigs bcad kyis so/_/skyon [#]gyi mthu zhes bya ba ni/_bdag po snying rje med
[\[306a.3\]]la rten [#]bcas nas/_/zhes bya ba'i tshigs bcad phyed 'og ma dang /_yon tan med cing zhes bya ba'i tshigs bcad 'dis so/_/gzhon [#]pa'i dpung dang /_ljongs dang /_blon po dang zhes bya ba yin te/_bde ba dang ldan par don sgrubs shig ba'o/_/mgon med 'bangs dang /_dge sbyong bram
[\[306a.4\]]ze rnams kyang bde ba dang ldan par mdzod cig pa'o/_/chos 'phel bar byas na ni/_bde ba gnyis dang ldan par 'gyur te/_grags pa 'phel ba dang /_srid 'phel ba'o/_/'di ni 'dir bde ba'o/_/yang na gnyi ga la yang bde bar 'gyur ba'o/_/slob dpon dpa' bo [#]mdzad pa'i skyes pa'i
[\[306a.5\]]rabs rgya cher bshad pa las spre'u'i rgyal po'i skyes pa'i rabs so//_//bzod pa la goms pa zhes bya ba ni/_sku tshe snga ma dag tu bzod pa'i rgyu bsgoms par bstan to/_/smras pa/_so sor brtags te zhes bya ba smos te/_so sor brtags pa'i rkyen gyis so/_/yang na bzod pa la goms [#]
[\[306a.6\]]pa zhes bya ba na[#]/_bsgoms pa las byung ba'i bzod pa nyid du bstan pa'i phyir smras pa'o/_/khyim na gnas pa ni nyes pa mang po zhes bya ba la sogs pa'i tshig rkang gis bstan to/_/khyim na gnas pa ni skye ba'i kun nas nyon mongs pa [#]dang /_las kyi kun nas nyon mongs pa dang /_nyon mongs pa'i
[\[306a.7\]]kun nas nyon mongs pa nyid dang ldan par bstan pa ste/_de las nyes pa mang po'i sdug bsngal dang ldan zhes bya ba 'dis ni/_mthong ba'i chos la skye ba'i kun nas nyon mongs pas nyon mongs pa nyid du bstan to/_/srid dang 'dod pa lhur len pas nye bar ma zhi ba zhes bya ba 'dis ni/_yun ring bor yang skye
[\[306b\]]
[\[306b.1\]]ba'i kun nas nyon mongs pas nyon mongs ba nyid du bstan to/_/'dod chags dang /_zhe sdang la sogs pas ni nyon mongs pa'i kun nas nyon mongs pas nyon mongs pa nyid du bstan to/_/nyon mongs pa yang rnam pa gnyis te/_mthong bas spang bar bya ba dang bsgom [#]pas spang par bya ba ste/_des
[\[306b.2\]]kun nas nyon mongs pa nyid du ci rigs par sbyar ro/_/bya ba ngan pa'i skal bas chos bya ba'i go skabs med par shes pa zhes bya ba 'dis ni las kyi kun nas nyon mongs pa nyid du [#]bstan to/_/nyes pa de lta bu med pa'i bde ba can du zhes bya ba ni kun nas nyon mongs pa de lta bu med pa'i bar ro/_/tshul
[\[306b.3\]]khrims zhes smos pas ni/_lhag pa'i tshul khrims kyi bslab pa bstan to/_/mang du thos pa zhes smos pas ni lhag pa'i shes rab bstan to/_/rab tu zhi ba smos pas lhag pa'i sems so/_/rgyu gsum gyis bzod pa smra ba zhes bya bar ming du btags te/_de bzod par bya ba'i yid dam ma
[\[306b.4\]]nyams shing zhes bya ba la sogs pa smos te/_yid dam bcas pa yang tshig gis bcad pa [#]yin pa'i phyir de bas na bzod pa smra ba zhes bya'o/_/de'i bsngags pa brjod pa dang /_gzhan dag la de dang mthun ba'i chos 'chad pa yang de nyid de/_bzod pa smra bar bdag nyid kyis khas blangs pa
[\[306b.5\]]dang /_bzod pa'i yon tan brjod pa dang /_gzhan la bzod pa smra ba zhes bya ba'i don to/_/de la dka' thub phun sum tshogs/_/zhes bya ba'i ming ni bzod ba bya bar yid dam bcas pa ma nyams pa'i phyir ro/_/mthu rtsal can zhes bya ba ni bzod pa'i bsngags pa brjod pa dang /_gzhan dag la de
[\[306b.6\]]dang mthun ba'i chos 'chad pa'i phyir ro/_/de la re zhig bdag ni bzod pa'i yid [#]dam bcas ba ma nyams pas bzod pa smra ba zhes bya ba ni rigs na/_ci'i phyir bzod pa'i bsngags brjod [#]par byed pa dang /_de dang rjes su mthun pa'i chos 'chad pa yin zhe na/_de'i phyir smras pa/_de ni bzod ba'i yon tan
[\[306b.7\]]mthu shes nas/_/zhes bya ba'i tshigs bcad smos te/_de ni bzod pa'i yon tan mthu shes nas/_/zhes bya ba ni bzod pa'i bsngags pa brjod pa'i rgyus so/_/de yis bdag bzhin 'jig rten rab tu brgyan[#]/_/zhes bya ba ni/_de dang rjes su mthun pa'i chos go rims bzhin du 'chad/_/zhes bya ba'i rgyus
[\[307a\]]
[\[307a.1\]]so/_/bzod pa'i gtam yang rgyun du byed par gyur/_/ces bya ba la gtam rgyun du byed pa ni rnams [#]pa gnyis so/_/bzod pa chen po rang gi ngang du gyur/_/ces bya ba'i tshigs bcad smos te/_sngar bstan pa'i don 'dis bsdu zhing rig par bstan pa'i phyir te/_bzod ba chen po [#]rang gi
[\[307a.2\]]ngang du gyur/_/ces bya ba 'dis ni/_gang sngar bstan pa'i bzod par bya ba'i yid dam ma nyams pa zhes bya ba de nyid bstan to/_/de yi don dang mthun pa'i gtam dag gis/_/zhes bya ba ni sngar bstan pa'i bzod pa'i bsngags pa rjod [#]par byed la/_de la mthun pa'i chos kyang rgyun du 'chad/_/ces bya ba de ston
[\[307a.3\]]to/_/rab tu dben pa dang /_nyams dga' ba ni rab tu dben zhing nyams dga' ba'o/_/dus thams cad du rnyed par sla ba'i me tog dang /_'bras bu gang na yod pa de ni/_me tog dang /_'bras bu dus thams cad du rnyed sla [#]ba'o/_/skyed mos tshal nyid dga' zhing mdzes pa gang yin pa de ni skyed mos tshal
[\[307a.4\]]nyams dga' ba shin tu mdzes pa de'o/_/bkra shis pa ni thos pa'i chos la 'dod pa'i 'bras bu ster ba'i phyir ro/_/yid du 'ong ba ni mthong ba'i chos kyi yid kyi dri ma sel ba'i phyir ro/_/rten ni 'jig rten pha rol gyi mi 'dod pa'i 'bras bu smin par byed pa'i sdig pa 'khru ba'i phyir ro/_/dka' thub kyi
[\[307a.5\]]tshal ni 'jig rten pha rol gyi yid du 'ong ba'i 'bras bu'i rgyu dge ba skye ba'i [#]gzhi yin pa'i phyir ro/_/skyed mos tshal gyi [#]yon tan pas khyad par du gyur pa ni/_skyed mos tshal gyi yon tan bas lhag ba'o/_/de'i gnas su gyur pa ni skyed mos tshal [#]gyi yon tan bas kyang lhag pa'i gnas su gyur
[\[307a.6\]]pa'o/_/'khrid shing 'khyil [#]pas gtibs pa zhes bya ba ni/_grang pha sel bar byed pa ste/_lding khang ni bsil ba'o/_/me tog rgyas pa'i ljon shing dgod pa bzhin/_/pad+ma rab tu rgyas pa'i mtsho 'gram na/_/zhes bya bas ni tsha ba btsal [#]bas so/_/gzhal med khang la lta bas chags gyur ba/_/
[\[307a.7\]]zhes bya ba ni dus dro ba'i phyir dang /_gzhal med khang rab tu mdzes pa'i phyir ro/_/pad+ma'i mtsho zhes bya ba la pad+ma'i mtsho ni grang pa'i phyir te/_dus ni dro ba nyid kyis bung ba dang rad pa bzhin du me tog shing la zhes pa [#]ni me tog la lhag par chags pa'i phyir ro/_/skabs ni mtshams te/_dus la pas par
[\[307b\]]
[\[307b.1\]]shes pa ste/_gnyid kyi dbang du gyur pa'i phyir ro/_/ji ltar dga' ba'i tshan tshan du chad pa de ni dga' ste/_dga' sder chad pa'o/_/des na dka' thub kyi gnas su phyin par gyur to/_/bsnyen dka' ba'i rgyus rab tu zab pa'o/_/dka' thub kyi dpal 'bar ba dang /_bsam gtan la goms
[\[307b.2\]]par byas zhes bya ba ni nyon mongs pa bkag pa'i phyir ro/_/g.yeng ba dang /_'dzem pa dang /_'phyar ba gang gis btang ba de ni/_g.yeng ba dang /_'dzem pa dang /_'phyar ba btang ba'o/_/dri ba ni de dag la nang dri ba'o/_/de dag la nad dri ba'i skabs nas gleng bslang ba gang yin pa'i gtam de na [#]
[\[307b.3\]]de dag la nang dri pa'i skabs nas gleng bslang ba'o/_/go bar sla [#]ba'i don gang yin pa de ni go bar [#]sla ba'o/_/bud med kyi skye bo dag gis go bar sla [#]ba'i don gang yin pa de ni/_bud med kyis go bar sla [#]ba'o/_/yang na gzung bar bya ba yin pas gzung ba'o/_/bde bar gzung ba'i don gang yin pa de ni bde
[\[307b.4\]]bar zin pa'o/_/lhag ma ni snga ma bzhin no/_/nad dri ba'i skabs nas gleng bslang ba zhes bya ba la sogs pa gsum gyi [#]dam bca' ba [#]dang /_gtan tshigs dang /_dpe ste/_go rims bzhin du sbyar ro/_/ma smad ces bya ba ni ya rabs nyid du skyes pa zhes bya ba'i don to/_/mi'i lus su skyes pa zhes [#]bya ba ni mi
[\[307b.5\]]nyid du zhes bya ba yin no/_/de bzhin dbang po rnams kyang ma nyams rno dang ldan/_/zhes bya ba la dbang po thams cad ma nyams pa ni/_ma tshang ba med pa dang /_rno ba dang ldan pa'o/_/des par 'chi bdag ces bya ba ni 'chi ba'i chos so/_/bag med par gyur ba zhes bya ba ni dge ba'i chos rnams mi
[\[307b.6\]]bsten pa'o/_/dge ba'i chos de yang sbyin pa dang /_tshul khrims la sogs pa ste[#]/_de dag la ma brten cing /_ma bsgoms pas ni bslus par gyur pa yin te/_dge ba'i chos ma bsgoms na ni yang de'i 'bras bu 'thob par mi [#]'gyur ro/_/de yang tshe skad cig ma gcig gis zad pa dang /_tshe
[\[307b.7\]]thung ba'i phyir dang /_'das nas kyang ldog pa med pa'i phyir ro/_/'di ni re zhig dam bca' ba'o/_/ci'i phyir slu ba yin zhe na/_dge ba mi byed bas so/_/'di ni gtan tshigs so/_/de'i rgyu rab tu mi 'byung zhing zad pa [#]dang /_de'i rgyu 'byung bar bstan pa'i phyir tshigs bcad gnyis smos te/_rab tu
[\[308a\]]
[\[308a.1\]]sbyin dang zhes bya ba dang /_rigs la sogs pa dman yang zhes bya ba'i tshigs bcad do/_/rigs ni tshul khrims kyi 'bras bu'o/_/gzugs dang /_lang tsho'i yon tan dang /_stobs rab tu che ba dang /_nor la sogs pa ni sbyin ba'i 'bras bu'o/_/de yang kha
[\[308a.2\]]dog phun sum tshogs bar byin pas ni/_gzugs bzang ba'o/_/yang na gos byin pas so/_/lang tsho'i yon tan rnams dang /_stobs rab tu che ba ni/_nyams [#]brtas pa'i bza' [#]ba dang /_btung ba byin pa'i 'bras bu'o/_/nor gyis phyug par gyur pa ni nor byin pa'i 'bras bu'o/_/phyi ma la yang
[\[308a.3\]]bde ba 'thob mi 'gyur/_/zhes bya ba ni 'jig rten pha rol du ste/_'jig rten 'di'i bde ba'i rgyus te/_bde ba ni dge ba la sogs pa yin pas so/_/rab tu sbyin dang tshul khrims la sogs pa zhes bya ba la sogs pa smos pas ni bzod pa dang /_brtson 'grus kyang gzung [#]ngo /_/dge ba de ni thams cad kyi rgyu
[\[308a.4\]]yin pa'i phyir/_'di las byung zhes bya bas bstan ba yin no/_/da ni 'bras bu de med par yang sbyin pa la sogs pa dang ldan na 'bras bu skye ba'i dbang du byas nas/_de med kyang de'i dngos po'i rgyu mtshan nyid bstan pa'i phyir smras pa/_rigs la sogs pa dman yang zhes bya ba'i tshigs bcad smos so/_/
[\[308a.5\]]sdig pa la ma chags shing zhes bya bas ni/_sdig pa las ldog par sten te/_mi dge ba'i las kyi lam las ldog pa zhes bya ba'i don to/_/rab tu sbyin dang tshul khrims la sogs yon tan ldan/_/zhes [#]bya ba ni/_sbyin pa [#]dang /_tshul khrims dang /_bzod pa dang /_brtson 'grus kyi pha rol tu phyin
[\[308a.6\]]pa dang ldan pa'o/_/phyi ma'i tshe la'ang bde ba zhes bya ba ni/_'jig rten pha rol du yang bde ba'i rgyu dge ba la sogs pa'o/_/tshul khrims la sogs pa'i 'bras bu ji lta bu zhe na/_dbyar gyi dus na 'bab chus rgya mtsho gang ba bzhin/_/zhes bya ba yin no/_/[#]'jig rten [#]du bde ba rgyas par 'gyur
[\[308a.7\]]bar ma zad de/_mthong ba'i chos 'di la yang tshul khrims kyi phan yon rigs la sogs pa'i rgyan du yang 'gyur te/_tshul khrims la sogs pa dang ldan pa de bstan pa'i phyir/_rigs dang gzugs dang lus kyi yon tan rnams kyang rung /_/zhes bya ba'i tshigs bcad smos so/_/'di'i bsdus
[\[308b\]]
[\[308b.1\]]pa'i don ni tshul khrims dang /_bzod pa dang /_sbyin pa'i 'bras bu bdag nyid che ba dang /_'byor pa dang /_g.yog 'khor phun sum tshogs pa la gnas pa'o/_/de ltar byung ba'i bdag nyid che ba dang /_g.yog 'khor 'byor pa'i rgyu de bas khyad par du gyur cing /_de dag gi rgyan du gyur pa yin te/_ji
[\[308b.2\]]ltar shing dang /_char sprin dang /_mtsho dag la me tog dang /_glog phran 'gyu ba dang /_bung ba myos pa 'du ba'i pad+ma lta bu ste/_de la shing lta bu ni tshul khrims kyi 'bras bu ste/_da ltar [#]byung ba'i bdag nyid chen po'i mtho ba nyid de la rgyan du gyur bar byed de/[ #]de las kyang khyad par du gyur pa'i mtho ba
[\[308b.3\]]phun sum tshogs pa'i rgyu da ltar byung ba'i tshul khrims te/_ji ltar shing rnams mtho ba nyid la gzhan me tog gis brgyan [#]pa'i rgyus so/_/char sprin lta bu ni da ltar byung ba'i sbyin pa'i 'bras bu longs spyod phun sum tshogs pa'o/_/chang gyi rtags glog phran 'gyu ba lta bu ni sbyin pa po'i rtags ma 'ongs
[\[308b.4\]]pa na khyad par du gyur pa'i bdag nyid kyi phun sum tshogs pa mthong ba/_sbyin pa'i 'bras bu da ltar byung ba la byas pa ni char gyi rtags glog phran 'gyu ba dang 'dra bar sbyin pa po'i rtags ma 'ongs pa na[#]/_de las khyad par du gyur pa'i longs spyod kyi rgyu dag [#]gis brgyan par gyur pa yin no/_/mtsho lta bu ni da ltar
[\[308b.5\]]byung ba'i bzod pa'i 'bras bu bkur sti dang /_g.yog 'khor phun sum tshogs pa'o/_/bung ba myos pa'i pad+ma lta bu ni gzhan de las khyad [#]du gyur pa'i g.yog 'khor phun sum tshogs pa'i rgyu bzod pa da ltar byung ba'i rgyan du gyur ba yin no/_/yon tan khyad par [#]'phags pa lus can dag gi rgyan/_/zhes bya ba la/_
[\[308b.6\]]tshul khrims dang /_sbyin pa dang /_bzod pa rnams kyi khyad bar du gyur pa'i dbang du byas pa ni de las khyad par du gyur pa rnams kyis so/_/tshul khrims la sogs pas rigs la sogs pa 'thob par 'gyur zhing /_gzhan du mi 'gyur bar ji ltar shes par bya zhe na/_de bsgrub pa'i phyir/_nad med tshe
[\[308b.7\]]ring nor dar zhes bya ba'i tshigs bcad smos so/_/nad med pa dang /_tshe ring ba dang /_rigs ni tshul khrims kyi'o/_/nor ni sbyin pa'i 'o/_/gzugs ni bzod pa'o[#]/_/rab dang /_'bring dang /_tha ma ni rab 'bring tha ma'o/_/de nyid kyi bye brag dag ni rab 'bring tha ma'i bye brag go/_/de dag sna
[\[309a\]]
[\[309a.1\]]tshogs pa [#]ni rab 'bring tha ma'i bye brag sna tshogs pa'o/_/yang na rab 'bring tha ma dag ni bye brag ste/lhag ma ni snga ma bzhin no/_/ngo bo nyid las gyur pa ni ma yin te/_ci'i phyir zhe na/_rgyu med pa nyid kyi bye brag las byung ba'i dngos po med de/_'dis ni rgyu med par sna ba
[\[309a.2\]]bsal to/_/sems can sna tshogs pa ni gzhan gyis [#]bskyed pa ma yin te/_dbang phyug la sogs pas so/_/gal te rgyu gcig gis bskyed pa yin na/_'gro ba rnams bye brag med par 'gyur te/_'dis ni [#]mi mthun pa rgyur smra ba bsal te[#]/_de lta mod kyi rab la sogs pa'i bye brag ni sems
[\[309a.3\]]las byung ba yin te/_de'i phyir smras pa/_las ni rnam pa gsum las gyur/_/ces bya ba ste/_rnam pa gsum ni lus dang /_ngag dang /_yid rnam pa gsum gyi dbye ba'o/_/de ni so so'i dbang gis mtha' yas pa ste [#]'gro ba sna tshogs kyi dbye ba mtha' yas par rigs ba nyid do/_/'di dag
[\[309a.4\]]las rnam pa gsum las gyur par shes pa yin pa'i phyir/_'di ltar 'jug par bya ste/_mi brtan pa zhes bya ba ni skad cig gis 'jig [#]pa ste/_mi rtag pa nyid du ston to/_/'chi ba dang nye ba zhes bya ba skal ba mthun pa'i ris las mi rtag pa nyid du ston to/_/sdig pa spang bar gyis zhes bya ba ni mi dge ba'i
[\[309a.5\]]las kyi lam mo/_/dge ba'i phyogs la brten pa ni/_sbyin pa dang /_tshul khrims dang /_bzod pa dang /_brtson 'grus kyi pha rol tu phyin pa la brten pa'o/_/ci'i phyir ga las she na/_lam ni 'di yin no zhes bya ba ste/_dge ba'i phyogs la brten pa dang /_sdig pa spang ba'o/_/grags pa ni tshe
[\[309a.6\]]'di'i phan yon bstan pa yin no/_/bde ba 'thob pa ni 'jig rten pha rol gyi yin te/_bde ba 'dod pa dag tu bde ba 'thob pa'o/_/'gro ba dag la 'das pa'i dus kyi bzod pa ni ma bstan te/_bsod nams kyi tshogs kyi mtshan nyid dang /_bsod nams kyi tshogs kyi 'bras bu'i dbang du byas nas tha
[\[309a.7\]]dad par rjes su bstan pa'o/_/des na da ni bzod pa las brtsams nas/_yid la zhe sdang yod na yang /_/zhes bya ba la sogs pa'i tshigs bcad brgyad kyis bstan te/_yid la zhe sdang yod na yang /_/zhes bya ba ni/_bzod pa med na zhes bya ba'i don to/_/[#]gzhan la phan pa ma yin pas mi bzod par
[\[309b\]]
[\[309b.1\]]byed pa ste/_gzhan mi 'dod par byed pa'i phyir ro/_/bdag la yang skye ba gzhan la phan par 'gyur ba med cing /_rab tu sdig par byed de/_bdag dang gzhan gyi ngan song gi rgyur gyur pa'i phyir ro/_/de dag gis zhes bya ba ni yid la [#]zhe sdang yod pa'o/_/sdig la 'dzem pa ni mi 'dod pa'i 'bras bu
[\[309b.2\]]la 'jigs pas so/_/gnyen po rnams la [#]brten nas zhes bya ba ni/_bzod pa la brten pa'o/_/yid la zhe sdang yod pa'i gnyen po nyid du bstan pa'i phyir/_dgon pa'i me ni zhes bya ba'i tshigs bcad smos so/_/ma dang 'dra ba ni yid la zhe sdang yod pa ste/_bdag dang gzhan la gnod cing
[\[309b.3\]]sreg pa'i phyir ro/_/chu klung chen po dang 'dra ba ni bzod pa ste/_yid la yod pa'i zhe sdang gi me rab tu zhi bar byed pa'i phyir ro/_/bzod pa bsten na zhi bar 'gyur/_/zhes bya ba la/_ji ltar bzod pa bsten na zhi bar 'gyur ba nyid bstan pa'i phyir/_de bas de'i rgyu zil gyis mnan pas bzod pa sdig
[\[309b.4\]]pa spong /_/zhes bya ba'i tshigs bcad yin te/_sdig pa zhes bya ba ni mi dge ba'i las so/_/de'i rgyu zil gyis mnan pas zhes bya ba ni sdig pa de'i rgyu ste/_de'i rgyu ni yid la zhe sdang yod pa'o/_/de zil gyis mnan [#]pa ni de'i gnyen po bzod ba la brten [#]pas so/_/de'i phyir zhes bya bas ni
[\[309b.5\]]sdig pa yongs su spangs pas so/_/dgra yang 'phel mi 'gyur zhes [#]bya ba ni sngar skyes pa zhi bar byed pa dang /_sngar ma skyes pa yid la gnas pa'i mi dge ba la 'jug pa med pa ste/_mi dge ba'i bdag nyid gnod ba nyid do/_/'ga' zhig ces bya ba ni dgra ste/_mi mthun pa'i phyogs mgu ba [#]bskyed pa
[\[309b.6\]]ste/_bdag nyid la yid kyis so/_/mchod par 'os pa ni lus dang /_ngag gi las kyis mchod pa thob par bstan to/_/bde ba'i skal ba dang ldan par 'gyur zhes bya ba ni/_mthong ba'i chos kyi gzhan dang [#]'brel pa'i bde ba ste/_mchod pa dang /_dga' ba gnyis kyis bde ba'i skal ba dang ldan
[\[309b.7\]]par 'gyur ba'o/_/mtho ris [#]'gro bar 'gyur zhes bya ba ni/_'jig rten pha rol du bde ba 'thob pa yin te/_de bas na skyon 'di med pa yin pas/_bzod pa bsten na de dag gi [#]mthu nyid du 'gyur ro/_/gzhan yang kye btsun mo zhes bya ba ni bzod pa'i rnam pa gzhan bstan pa'i phyir/_dge ba'i rang
[\[310a\]]
[\[310a.1\]]bzhin can du [#]rab tu grags/_/zhes bya ba'i tshigs bcad lnga smos te/_de la dge ba'i rang bzhin zhes bya ba'i tshigs bcad ni bzod pa'i 'bras bu'i rang bzhin gyi gnyen po dang rjes su mthun pa'i yon tan gyi [#]dbang du byas pa ste/_dge ba zhes bya ba la dge ba'i rang bzhin ni [#]
[\[310a.2\]]ji lta bu yin/_ji ltar ma chags pa dang /_zhe sdang med pa dang /_gti mug med pa yin nam/[ #]'on te mtshungs par ldan pa ste/_ji ltar tshor ba la sogs pa thams cad du 'gro ba rnams dang bcas pa yin nam/_'on te kun nas bslang ba ste/_ji ltar las rnams dang bcas pa yin nam/_
[\[310a.3\]]'on te don dam pa'i chos te/_ji ltar mya ngan las 'das pa yin nam snyam na/_ji ltar rang bzhin gyi dge ba ste/_zhe sdang med pa'i mtshan nyid kyi phyir ro/_/rang bzhin yang yin la khyad par yang yin pas rang bzhin khyad par can no/_/de'i rab tu grags pa ni rab tu grags ba khyad par can no/_/
[\[310a.4\]]'dis ni rang bzhin gyi dge ba nyid du bstan te/_'di ni re zhig rang bzhin gyi bzod pa yin no/_/bsod nams grags pa dag kyang rab tu 'phel/_/zhes bya ba bsod nams rab tu 'phel ba ni/_'jig rten pha rol du 'bras bu bde 'gror 'gro ba'o/_/grags pa rab tu 'phel ba ni/_/mthong ba'i
[\[310a.5\]]chos kyi 'bras bu'o/_/chu yis ma bkrus par yang dag par 'gyur/_/zhes bya ba 'dis ni/_mi dge ba thams cad kyi gnyen po nyid do/_/yon tan de dang de dag phun sum tshogs/_/zhes bya ba 'dis ni yon tan thams cad dang rjes su mthun pa nyid do[#]/_/dge ba'i rang bzhin can [#]du rab tu grags/_/
[\[310a.6\]]zhes bya ba bstan pa la dge ba'i rang bzhin nyid du bstan par 'dod pa'i phyir/_gzhan la gnod pa rtag tu yong mi shes/_/zhes bya ba'i tshigs bcad smos so/_/chos nyid ces bya ba ni rtag pa'o/_/yang na chos nyid kyi mtshan nyid ji lta bu nyid yin pa de nyid bstan pa'i phyir smras pa/_gzhan dag la
[\[310a.7\]]nye bar gnod pa ni [#]gnod ba ste/_srog gcod pa la sogs pa mi dge ba bcu'i las la mi 'jug pa'i mtshan nyid ces bya ba'i don to/_/gang dag gi chos nyid yin zhe na/_snying stobs can te byang chub sems dpa' rnams kyi'o/_/chos nyid ji lta bu yin zhe na/_yid du 'ong zhes bya ba smos so/_/
[\[310b\]]
[\[310b.1\]]de'i ming ji skad du btags she na/_bzod pa zhes bya ba'i ming yin te/_de'i ming yon tan dang ldan pa nyid du bstan pa'i phyir smras pa/_yon tan gyis mngon par bsgrubs [#]pa nyid du mdzes pa'i ming gang yin pa de ni yon tan mngon bsgrubs [#]bzod pa ste/_mdzes pa'i ming bdag dang /_gzhan gnyi
[\[310b.2\]]gal mdzes pa'i phyir bzod pa'o/_/'jig rten gyi don byed pa ni/_'jig rten la phan par byed pa ste/_'dis ni gzhan la phan pa'i rgyu nyid du bstan to/_/snying rjes bka' stsal ces bya ba ni/_snying rje can gyi bka' yin pas snying rjes bka' stsal pa'o/_/'dod chags med pa'i rang
[\[310b.3\]]bzhin dang /_'dod chags med pa'i mtshan nyid bzod pa gzhan gyi don byed par 'jug pa yin te/_ji ltar bzod pa'i rgyu bstan to/_/bsod nams grags pa dag kyang rab tu 'phel/_/zhes bya ba de'i don rjes su bstan pa ni ma bshad de/_de bas de'i rgyu zil gyis mnan pas bzod pas sdig
[\[310b.4\]]pa spong [#]ba zhes bya ba'i tshigs bcad der bstan zin pa'i phyir ro/_/chu yis ma bkrus par yang dag par 'gyur/_/zhes bya ba 'di'i [#]rjes su bstan pa ni/_mthu dang ldan pa rnams kyi rgyan yang yin/_/zhes bya ba'i tshigs bcad 'dis [#]bstan te/[ #]gang dag 'di rnam par dag par byed pa yin
[\[310b.5\]]zhe na/_de bstan pa'i phyir tshigs bcad 'di smos te/_khyim pa dang /_rab tu byung ba rnams kyi'o/_/khyim pa rnams kyi ni[#]/_mthu dang ldan pa rnams kyi rgyan yang yin/_/zhes bya ba yin te/_gnod sems kyis [#]dgon pa'i me la chu rgyun 'bebs pa'o/_/dka' thub can gyi stobs
[\[310b.6\]]mchog phun sum tshogs pa yod na ni/_gnod sems dgon pa'i me la chu'i rgyun 'bebs pa yin te/_gnod sems kyi dgon pa'i me la chu'i [#]rgyun 'bebs zhes bya ba yin te/_gnod sems kyi dgon pa'i me la chu'i rgyun dang 'dra bar de nye bar zhi ba ste/_de bas na gnod sems dgon pa'i me
[\[310b.7\]]la chu rgyun 'bebs zhes bya ba yin no/_/de'i phyir/_gnyi ga'i tshe la don med zhi bar byed/_/ces bya ba smos te/_de bas na chu yis ma bkrus par yang dag par byed de/_don med par nye bar zhi bar byed pa'i phyir ro/_/yon tan de dang de dag phun sum tshogs/_/zhes bya ba [#]de'i rjes su bstan pa ni/_
[\[311a\]]
[\[311a.1\]]dam pa rnams kyi [#]go cha bzod pa yin/_/zhes bya ba'i tshigs bcad de bsngags pa'i [#]me tog gi rgyur gyur pa'i phyir/_bzod pa'i yon tan gyi tshogs rjes su 'phel bar 'gyur ro/_/de lta bu la sbyar ba'i phyir/_chos kyi mi mthun pa'i phyogs rnams zhes bya ba'i tshigs
[\[311a.2\]]bcad 'di smos pa yin no/_/chos kyi bgegs mi mthun pa'i phyogs ni mi mthun pa'i phyogs so/_/chos kyi mi mthun pa'i phyogs kyang yin la/_bzod pa yang yin pas chos kyi mi mthun pa'i phyogs rnams bzod pa'o/_/des 'joms pa yin pas gang des smras pa'o/_/bzod
[\[311a.3\]]pa phan par 'gyur zhes bya ba la bzod pa'i phan pa ni/_bzod pa phan par 'gyur ba ste/_phan pa dang mthun pa zhes bya ba'i don to/_/'dod chags kyang yin la/_lhag ma lus pa [#]yang yin pas/_'dod chags kyi lhag ma lus pa'o/_/des lci bar gyur ba'i mig gang yin pa de ni/_'dod
[\[311a.4\]]chags kyi lhag ma lus pas mig lci bar gyur pa'o/_/btsun mo rnams kyi [#]spobs pas bsrung ba dang bral ba'i bag yangs su [#]dgod cing /_rtse ba dang /_lta 'dod pa gang yin pa de ni btsun mo rnams kyi spobs pas bsrung ba dang bral ba'i bag yangs su dgod cing /_ce ba dang /_lta 'dod
[\[311a.5\]]pa'o/_/me tog dang /_lo ma sna tshogs kyis gtor ba gang yin pa de ni/_me tog dang /_lo ma rnams kyis gtor ba'o/_/me tog dang lo ma sna tshogs [#]kyis gtor ba'i nags kyi lam ni lam ste/_me tog dang lo ma sna tshogs kyis gtor ba'o/_/yang na lam me tog dang /_lo ma sna
[\[311a.6\]]tshogs kyis gtor ba dang ldan pa'o/_/'khon snying [#]yod pa zhes bya ba ni/_de'i khro ba'i rgyus byas ba nyid du ston to/_/'dod chags kyis dran pa nyams zhes bya ba ni da ltar byung ba'i dran pa 'jig [#]pa'i rgyu yin te/_'dis ni khro ba'i gnyen po med par bstan to/_/phrag dog gis zil gyis
[\[311a.7\]]non pa'i phyir zhes bya ba ni nyon mongs ba kun du spyod pas da ltar byung ba'i rkyen du bstan to/_/dul ba dang /_des pa ni dul ba dang des pa'o/_/de gnyis kyi spyod pa ni dul ba dang /_nges par spyod pa'o/_/nyams pa'i dul ba dang /_des pa [#]spyod pa gang yin pa de ni/_dul ba dang /_nges par
[\[311b\]]
[\[311b.1\]]spyod pa [#]nyams pa'o/_/'thab [#]mo dang /_rgol bar 'dod pa de'i shugs ni 'thab [#]mo rgol bar 'dod pa'i shugs te de las so/_/rdul dang /_mdog 'gyur ba dang /_'dar ba ni [#]rdul dang /_mdog 'gyur ba dang /_'dar ba dag go/_/rdul dang /_mdog 'gyur ba dang /_lus 'dar ba 'byung /_
[\[311b.2\]]ba gang yin pa de ni/_rdul dang /_mdog 'gyur pa dang /_lus 'dar bar gyur pa'o/_/smin ma btsums pas mig rtsa dmar po bgrad [#]pa gang yin pa de ni/_tshul 'chos zhes bya ba'i bya ba pa'o/_/tshul 'chos kyi g.yo sgyu'i rang bzhin gang yin pa de ni de'o[#]/_/de dag gi spyod tshul dang /_mdzes
[\[311b.3\]]pa dang /_dul ba ni [#]spyod tshul mdzes pa dul ba'o/_/de dag gi gus pa dang /_mkhas pa'i spyod tshul mdzes pa dang /_dul ba ni gus shing 'os pa mkhas pa'o/_/rab tu khros shing bzhin [#]gyur la/_/zhes bya ba 'di [#]ni/_so sor brtags te brnag [#]pa'i mthu chung bas/_/[#]zhes bya ba la sogs pa
[\[311b.4\]]ston pa yin no/_/yang na 'thab [#]mo rgol 'dod pa'i shugs las rdul ni byung lus 'dar ba zhes bya ba de nyid ston to/_/spyod pa nyams shing rtsub par mngon la zhes bya ba ni gang sngar bstan pa'i/_nga yi gzi brjid zil mnan nas/_/zhes bya ba de ston pa yin no/_/mtshon cha thogs te zhes bya ba ni
[\[311b.5\]]gang sngar bstan pa'i gsol ka ba'i lag na ral gri 'dug pa blangs te zhes bya ba de nyid ston to/_/des mgu par byas zin to zhes bya ba ni sems dbang du byas pa'o/_/de yang nyams su mi len te/_de ci'i [#]phyir zhe na/_bud med bstan [#]par snang ba las bzod pa med do/_/'chos pa'i tshul
[\[311b.6\]]yin pas 'chos pa'i tshul lo/_/'chos pa'i tshul nyid 'drid pa yin pas tshul 'chos 'drid pa'o/_/des brtan pa 'dug pa'i tshul ni bzod pa smra ba yin no/_/zhes bya ba'i sgra smra zhing 'dug pa'o/_/yid mi dga' ba zhes bya ba ni byang chub sems dpa' nongs kyis dogs pa'o/_/mya ngan
[\[311b.7\]]ni bshugs [#]par ma nus pa'o/_/de gnyis kyis gdungs ba'i yid gang yin pa de ni yid mi dga' zhing mya ngan gyis gdungs pa'o/_/'jigs pa ni rgyal po'i chad pas so/_/skrag pa ni de bcos ba'i thabs la ma shes pas so/_/de gnyis kyis g.yen sbyo ba ni/_'jigs shing skrag pas 'khrugs
[\[312a\]]
[\[312a.1\]]pa'o/_/drang srong mchog de'i mya ngan byed cing zhes bya ba la/_ci'i rgyus mya ngan byed ba yin zhe na/_de'i phyir smras pa/_bdag cag rnams kyi don ni bdag cag rnams kyi [#]phyir ro/_/nyes pa yod med par [#]zhes bya ba ni gang la rgyal po nyes par byas pas [#]dogs pa'i nyes
[\[312a.2\]]pa de [#]med cing ma yin pas so/_/dul ba zhes bya ba ni lus dang ngag gi dul ba dag go/_/dka' thub chen po zhes bya ba ni rab tu byung ba'o/_/yon tan grags pa zhes bya ba ni/_yon tan 'jig rten gyis brjod pa'o/_/lam du zhugs zhes bya ba ni mngon par 'gro ba zhes bya ba'i don to/_/byed
[\[312a.3\]]pa ni lus dang /_ngag gi 'gyur ba'o/_/ci zhig gyur nas su zhes bya ba ni brdeg pa dang /_bcings pa la sogs [#]pa'i las kyi lam gyis [#]zhes bya ba'i don to/_/grags pa thob pa zhes bya ba ni thub pa'i lus bcad pas/_rang gi chos kyi lus bcad cing 'chi ba la sogs pas so/_/a
[\[312a.4\]]dzin dang dbyig pa gang yin pa de ni a dzin dang dbyig pa'o/_/de yod pa ni a dzin dang dbyig pa thogs pa'o/_/g.yo sgyu ni slu [#]ba'o/_/g.yo sgyu nyid brjid bag tu 'chos pa yin pas g.yo sgyu brjid bag 'chos pa'o/_/khros pa dang /_rngam pa zhes bya ba la/_khros pa ni zhe sdang ngo /_/rngam
[\[312a.5\]]pa ni de la mngon par 'jug pa'o/_/de gnyis kyi spyod pa'i tshul mi sdug bar gyur pa de ni de'o/_/'dis ni mthong ba'i chos bdag nyid bla med pa nyid du bstan to/_/dul [#]bar sbod pa'i dpal ni nyams/_/zhes bya ba 'dis ni/_byang chub sems dpa' la zla med pa'i 'jug pa bstan to/_/de
[\[312a.6\]]ltar de gnyis ni mthong ba'i chos la bdag dang /_byang chub sems dpa' la sgrub pa bstan to/_/bdag la phan pa dang /_gnod pa'i lam ni brjed par gyur/_/ces bya ba 'dis ni skye ba gzhan gyi mi 'dod pa'i 'bras bu bstan to/_/skal ba med las gyur pa zhes bya ba 'dis ni/_sngar byas
[\[312a.7\]]ba'i las ngan pa las gyur ba'o/_/sems la [#]gcags pa ni tshig [#]tsam gyis kyang ma byas na gzhan lta ci smos zhes bya ba yin te/_'dis ni sngar dris ba'i rgyu'o/_/dam pa ma yin pa'i spyod pa ni nyes pa'i lam ste/_rang gi chos kyi lam ma yin ba'o/_/'gro ba'i don byed ces bya ba ni nyes pa [#]mi byed
[\[312b\]]
[\[312b.1\]]pa dag la phan 'dogs par 'jug pa'o/_/rnam par brtag pa'i lam zhes bya ba ni yang dag pa'i lam mo/_/ci'i phyir lam rnam par brtag ce na/_de'i phyir smras pa/_legs pa dag kyang cung zad mi rigs mthong /_/zhes bya ba'i tshigs bcad smos te/_mi rigs pa zhes bya ba ni nyes [#]
[\[312b.2\]]pa zhes bya ba'i don to/_/legs pa dag kyang zhes bya ba ni nyes pa med pa'o/_/kha cig ni nyes kyang legs par mthong zhes bya ba [#]ste/_des na de'i phyir ma brtags zhes bya ba yin no/_/yul ci zhig la ma brtags pa yin zhe na/_de'i phyir smras pa/_gtan tshigs khyad par can la ste/_
[\[312b.3\]]khyad par gyi gtan tshigs dag ni gtan tshigs khyad par can dag ste de la'o/_/dgos pa'i don nyid ces bya ba ni/_de'i dngos po nyid yin pas dgos pa'i don nyid do/_/dgos pa'i don yod par brtags pa nyid/_gtan tshigs khyad par gyis te/_de ltar brtag pa byas na ni/_dgos
[\[312b.4\]]pa'i don rtogs pa nyid du 'gyur zhing nyes pa yang nyes pa nyid du rtogs so/_/legs par zhugs nas ni zhes bya ba ni chos khrims las bshad pa bzhin du'o/_/bstan [#]ngag lam du zhes bya ba ni lugs kyi bstan bcos kyi tshul kyis so/_/chos khrims dang lugs kyi bstan bcos kyi tshul
[\[312b.5\]]gyis [#]bka' khrims kyi bya bas nan tur bya ba dang /_phan gdags par bya ba la rjes su gzung bar byas na de dag nyid kyi chos dang /_srid dang /_bde bar 'gyur ra/_btul nas zhes bya ba ni gang gi phyir/_de ltar bya ba dag legs bar brtags pa'i rgyus chos dang /_srid dang /_bde ba'i don
[\[312b.6\]]nyams par mi 'gyur bas de'i phyir ro/_/grags bar gyur pa zhes bya ba ni/_nyes ba med pa'i rigs pa ste/_grags pa ma yin pa'i rgyus so/_/nyes pa cir 'gyur zhe na/_de'i phyir smras pa/_nags tshal na gtam ngan pa 'phel zhes bstan pa yin te/_rang gi skyes bu byed pa'i bsrung ba
[\[312b.7\]]nyams par ston to/_/khyod kyi mthu yis bsrung ba [#]zhes bya ba ni/_bdag po gzhan ma yin pa nyid du ston to/_/phan pa'i tshul med ces bya ba ni/_'jig rten pha rol pa [#]la phan pa'o/_/dam pas smad pa ni 'jig rten 'di'i grags pa ma yin pa'o/_/de bas rnam par brtags pa'i lam du 'jug
[\[313a\]]
[\[313a.1\]]pa'i rigs/_/zhes gang bshad pa la/_ji ltar rnam par brtags pa'i lam du 'jug par bya zhe na/_smras pa/_srung ma nyug [#]rum bcas pa zhes bya ba'i tshigs bcad yin te/_lhags pa la zhes bya ba 'dis ni/_bdag nyid [#]bud med la 'gro ba bsal to/_/bdag
[\[313a.2\]]gi zhes bya ba ni rab tu byung pa'o/_/gnas zhes bya ba ni sems can thams cad kyi thun mong du ston te[#]/_sngon ma mthong bar yang 'ong bas so/_/srung ma nyug [#]rum zhes bya ba ni dben pa ma yin pa nyid du bstan to/_/bdag gis nongs pa cung zad ces bya ba 'dis ni/_bud med la 'gal bar gyur
[\[313a.3\]]pa'o/_/de ni bdag la med pa nyid mod kyi/_/de ste bud med rnams bdag gi gnas su 'ongs pa tsam gyis/_gal te nongs par gyur kyang rgyan gyi mchog/_/ces bstan pa yin no/_/rgyan gyi mchog gi bzod pa de nyid bstan pa'i phyir/_smras pa/_bzod pas brgyan na ji ltar mdzes pa
[\[313a.4\]]bzhin/_/zhes bya ba'i tshigs bcad smos te/_bzod pa la brten cig pa'o/_/bzod pa'i man ngag bstan pa yin pas bzod pa'i man ngag go/_/bzod pa'i man ngag bstan pa nyid snyad btags pa yin pas/_bzod pa'i man ngag bstan par snyad btags pa'o/_/nyes pa med
[\[313a.5\]]pa ni skyon med pa'o/_/bram ze las rab tu byung ba ni yon tan gyi zhing nyid du ston to/_/bsod [#]par byed pa rnams yongs su srung ba po ni/_rgyal po yin na 'di ltar ci'i phyir 'jug ces bya ba'o/_/bzod pa'i man ngag bstan pa'i rtsol ba de nyid/_bdag 'jigs nas gsol ba ni ma yin te/_
[\[313a.6\]]ci'i phyir 'jigs nas mi gsol zhe na/_mi 'jigs pa'i rgyu bstan pa'i phyir/_sems can rnams ni 'chi [#]'gyur ba'i/_/zhes bya ba smos te/_'di gnyis kyi rgyus 'chi bas 'jigs pa yin te/_de gnyi ga yang med pa nyid du bstan pa'i phyir smras pa/_'jig rten gyi rang bzhin yongs su
[\[313a.7\]]ma shes nas bsod nams ma byas pa dang /_ngan 'gror 'gro ba'i dgos pa yod pa'o/_/de gnyi ga yang med pa ste/_sems can rnams ni 'chi bar 'gyur ba'i [#]tshul 'dis nges pa nyid du gnas/_/zhes bya ba yongs su shes pa'i phyir/_rgyu dang po med do/_/bdag gi tshul la'ang rjes bltas [#]
[\[313b\]]
[\[313b.1\]]na/_/zhes bya ba 'dis ni/_bsod nams byas pa'i phyir/_gnyis pa yang med pas so/_/ci sde de gnyi ga med na ci'i phyir/_de ltar bzod pa'i man ngag bstan par tha snyad btags she na/_phyi nas chos kyi bde ba la/_/zhes bya ba'i tshigs bcad brtsams so/_/phyi nas chos kyi bde ba la
[\[313b.2\]]gnod pa zhes bya ba la/_gnod du dogs pa ni chos ma yin par ma gyur cig pa'i don to/_/bde ba 'thob la phan pa'i zhes bya ba ni/_bde ba 'thob pa gcig pur ma zad de/_chos ma yin pa 'thob [#]cing gnod pa'o/_/de lta mod kyi yon tan rnams kyi 'byung gnas su gyur pa dang /_nyes pa
[\[313b.3\]]rnams kyang zlog par byed pa'i phyir/_rab tu bzang po'i skyes bzhin du/_/dga' bas bdag [#]ni bzod pa smra/_/zhes bya ba ste/_de nyid bstan pa ni bzod pa yon tan 'byung gnas zhes bya ba'i tshig go/_/tshul 'chos kyi [#]brtul zhugs ni g.yo'i brtul zhugs so/_/mya ngan mi byed de bdag nyid chen po'i
[\[313b.4\]]nyams pa'i rgyu yin pa'i phyir ro/_/bdag la gnod pa byed pa'i rgyal po la yang 'khrugs par mi byed do/_/ci'i phyir mya ngan mi byed ce na/_lus kyi phung po gnas pa'i mtha' shes pa'i phyir ro/_/ci'i phyir 'khrugs par mi byed ce na/_skye bo rnams la bzod pa goms shing 'dris pa'i phyir
[\[313b.5\]]ro/_/de'i sems zhes bya ba ni rang gi sems so/_/de'i phyir/_dga' [#]ba'i tshul gyis yongs su nyams bar ma gyur to/_/so sor brtags ba ni/_bdag gi sdug bsngal chen po pa'o/_/snying rje can ni gnod pa byed pa la'o/_/dka' thub kyi nags su bdag nyid la sdug bsngal chen po
[\[313b.6\]]'byung ba ni bzod pa [#]chen po dang ldan pa'i phyir ro/_/de nyid kyi sdug bsngal gyis gnod par gyur pa ni/_snying rje'i bdag nyid yin pa'i phyir ro/_/de ma thag tu rims nad ces bya ba ni/_byang chub sems dpa' yan lag bcad ma thag nyid du'o/_/nags tshal nye ba'i nang nas tha mar byung /_/
[\[313b.7\]]zhes bya ba ni byang chub sems dpa' bdag nyid chen po de'i mngon sum nas te/_de ma thag tu song zhes bya ba'i don to/_/blun zhing zhes bya ba ni gti mug gi rgyus so/_/lhag par mi brtan pa gang yin pa de ni/_rab tu mi brtan pa ste des na mi brtan pa des so/_/bud med dang byis pa zhes
[\[314a\]]
[\[314a.1\]]bya ba la sogs pa smos pas ni snying rje'i gnas so/_/bram ze yon tan gyi zhing yin pa'i phyir ro/_/'chi ba dang /_na ba'i sdug bsngal can zhes bya ba 'di'i bsdus pa'i don ni skye ba'i kun nas nyon mongs pa dang /_las kyi kun nas nyon mongs pa dang /_nyon mongs
[\[314a.2\]]pa'i kun nas nyon mongs pa la mya ngan byed mod/_ga la khro zhes bya ba yin te/_'chi ba dang /_na ba'i sdug bsngal zhes bya bas ni/_skye ba'i kun nas nyon mongs pas nyon mongs pa nyid du bstan to/_/'dod chags zhe sdang dbang du gyur/_/zhes bya bas ni nyon mongs pa'i kun nas nyon mongs
[\[314a.3\]]pas nyon mongs pa nyid du bstan to/_/nyes par spyod pas tshig pa la/_/zhes bya ba 'dis ni las kyi kun nas nyon mongs pas nyon mongs pa nyid du bstan to/_/bdag la rnam par smin par gyur kyang rung ste/_de la ni ma yin no/_/ci'i phyir zhe na/_de bsgrub pa'i phyir/_bde ba can la
[\[314a.4\]]sdug bsngal rjes 'brang ba/_/zhes bya ba'i tshigs bcad 'og ma smos so/_/skyob [#]par ma nus pa zhes bya ba ni las bdag gir bya ba'i [#]phyir ro/_/rgyal po grongs na'ang zhes bya ba ni rgyal po nyi tsher ma zad de zhes bya ba'i don to/_/skyes na zhes bya ba ni skye ba yod na zhes bya ba'o/_/de bas zhes bya ba ni skye
[\[314a.5\]]ba yod na sdug bsngal yod ba'i phyir te/_skye ba ni sdug bsngal gyi rtsa ba yin pa'i phyir/_skye ba nyid la 'khon du gzung ba'i rigs te/_skye ba med na sdug bsngal med pa'i phyir ro/_/skye ba yod na ni sdug bsngal myong ba yin te/_bzod pa mi byed pa ma yin pa'i rgyu'i dbang du byas nas/_nags na gnas
[\[314a.6\]]shing zhes bya ba'i tshigs bcad smos te/_nags na gnas zhes bya bas ni yongs su bzung ba thams cad spangs par ston to/_/rab tu 'byung [#]bar shes zhes bya ba 'dis ni bzod pa la dam bcas pa nyid du ston to/_/rab tu byung ba rnams ni bzod pa'i stobs yod pa'i phyir dang /_bzod pa smra la [#]
[\[314a.7\]]zhes gzhan dag la bzod pa'i man ngag ston pa nyid de/_'di gnyis kyis rab tu byung ba rnams ni bzod pa'o/_/ngo tsha shes pa dang /_khrel yod pas kyang mi bzod pa'i rnam pa med par ston to/_/ring por mi thogs 'chi zhes bya ba 'dis ni/_'jig rten pha rol dang nye ba nyid pas mi bzod pa'i
[\[314b\]]
[\[314b.1\]]'bras bu'i rkyen byung bar nye ba'i phyir ro/_/slob dpon dpa' bos mdzad pa'i skyes pa'i rabs rgya cher bshad pa las [#]bzod par [#]smra ba'i skyes pa'i rabs so//_//kha na ma tho ba ni rab tu smad [#]par bya ba'o/_/yul gyi bde ba tsam gyi tshod kyis [#]kyang /_/zhes bya bas ni ngan don tsam yin
[\[314b.2\]]pa'i phyir ro/_/yul gyi bde ba ni bsags [#]pa dang /_bsrung ba la sogs pa'i sdug bsngal mong bo'i dben [#]du gyur pa'i phyir/_yul gyi bde ba tsam zhes bya'o[#]/_/'jig rten rnams ni bag med dbang du gyur/_/ces bya ba ni rang gi bde ba yang mi sgrub pas so/_/bsam gtan bde pas kyang zhes
[\[314b.3\]]bya bas kyang bsam gtan gyi bde ba khyad par du 'phags pa des kyang ngo /_/de'i khyad par du 'phags pa des ni cig shos rnam par bcad pa yin te/_bsags pa la sogs pa'i nyes pa dang bral ba'i phyir dang /_mthar yang bde 'gror 'gro ba'i rgyur gyur pa'i phyir ro/_/gang na gnod sems
[\[314b.4\]]mang ba'i khams dang /_rnam par 'tshe ba mang ba'i khams dang /_'dod pa mang pa'i khams de ni/_gnod sems dang /_'tshe ba mang ba 'dod pa'i khams te/_de la bltas na'o[#]/_/bshes gnyen ngan pa la brten [#]pa'i skyon gyis zhes bya bas ni/_gzhan gyi sgra'i dring la 'jog par bstan
[\[314b.5\]]to/_/yang dag pa ma yin pa yid la byed pa la 'dris pas zhes bya bas ni skyon tshul bzhin ma yin pa yid la byed pa nyid ston to/_/log par lta ba stug po'i zhes bya ba ni log par lta ba yongs su ma brtags [#]pa'i phyir/_gnyi ga'i rkyen can nyid du bstan to/_/dge ba dang mi dge [#]ba'i las
[\[314b.6\]]kyi rnam par smin pa ni/_'jig rten pha rol gyi bla na med pa'i phyir/_dge ba dang /_mi dge ba'i 'bras bu rnam par smin pa ga la yod de[#]/_'jig rten pha rol yang med pa'i phyir ro/_/chos la spyod pa'i spro ba med pa gang yin pa de ni de'o/_/'di ni lha khang dang /_gtsug lag khang dang /_kun dga' ra
[\[314b.7\]]ba dang /_rdzing bu la sogs pa byed pa'i spro ba med pa'o/_/yang na sbyin pa la sogs pa nyid chos yin te/_de dag gis bsam pa las ldog pa nyid du ston to/_/sbyin pa dang /_tshul khrims la so_gas pa'i legs par [#]spyad pa gang yin pa de ni/_sbyin pa dang /_tshul khrims la sogs pa'i
[\[315a\]]
[\[315a.1\]]legs par spyad pa ste/_de sgrub pa la rgyab kyis phyogs pa'o/_/'dis ni sbyin pa la sogs par sbyor ba'i byed pa dang bral ba nyid du bstan to/_/ci'i phyir de de ltar gnas she na/_de'i rgyu bstan pa'i phyir/_dge [#]dang mi dge'i las las [#]zhes bya ba'i tshigs bcad smos
[\[315a.2\]]so/_/dge ba'i las las ni bde ba bcu 'byung ngo /_/mi dge ba'i las las ni sdug bsngal 'byung ba yin no/_/pha rol [#]zhes bya ba 'dis ni 'jig rten pha rol nyid du bstan to/_/sdig pa spangs te zhes bya ba sdig pas ni sdug bsngal 'byung ba'i phyir te/_sdug bsngal 'byung ba ni mi 'dod pa
[\[315a.3\]]nyid kyi phyir ro/_/dge ba'i gnas la rab tu 'bad pa ni bde ba 'byung ba'i phyir te/_bde ba ni 'dod pa nyid 'byung ba'i phyir ro/_/dad pa med pa dag ni zhes bya ba ni dge ba la sogs pa la'o/_/ngan song du [#]ltung bar 'gyur ba ni bdag nyid do/_/bdag nyid gcig pur ma zad de/_de bzhin du
[\[315a.4\]]'di ltar 'jig rten rnams don med par byed pa ste/_sbyin pa dang /_tshul khrims la sogs pa las bzlog pa'i phyir ro/_/bzang po zhes bya ba ni yid du 'ong ba'o/_/rab tu dben pa zhes smos pas ni bag yangs su de ston pa'i phyir ro/_/gzhal med khang zhes smos pas ni bdag nyid phyogs
[\[315a.5\]]de na 'dug pa'o/_/gzhal med khang la yang thogs pa med par 'gro bas/_rdzu 'phrul dang ldan pa nyid du bstan pa'i phyir/_khyod kyi zhabs dang phyag mdzes zhes bya ba la sogs pa'i tshigs bcad smos te/_'di'i bsdus pa'i don ni rdzu 'phrul gyi mthus/_bdag nyid kyi gzugs kyang thun mong ma
[\[315a.6\]]yin pa nyid du ston to/_/'dod chags dang /_zhe sdang gnyis smos pas ni/_'dod chags dang /_zhe sdang gnyis po 'dod pa na spyod pa'i bsgom pas spang bar bya ba gnyis gzung ste/_tshangs pa'i 'jig rten du skye bas so/_/khang bzangs rtsig pa dag la 'ang thogs pa med/_/ces bya ba ni/_rdzu
[\[315a.7\]]'phrul gyis thogs pa dang bcas pa la yang thogs pa med par 'gro ba'o/_/sa la 'gro ba bzhin du mkha' la 'chag_/ces bya ba ni sa'i 'og dang /_nam mkha' la 'phur ba ste/_'di gnyis kyis ni 'gro ba'i rdzu 'phrul bstan to/_/glog gi 'od bzhin gzi brjid phun sum tshogs/_/
[\[315b\]]
[\[315b.1\]]zhes bya ba 'dis ni/_rdzu 'phrul gyi cho 'phrul gyi sprul pa'o/_/bsam gtan zhes bya ba ni lhag pa'i sems so/_/tshul khrims ni sdom pa'i tshul khrims so/_/dbang po rnams ni rab tu bsdams/_/zhes bya ba ni/_dbang po'i sgo bsdams pa'o/_/goms par byas pa ni bsgoms pa'o/_/
[\[315b.2\]]'bras bu grub pa 'di 'dra'o/_/zhes bya ba ni grub pa phun sum tshogs pa'o/_/'di ji ltar zhes bya ba ni 'jig rten pha rol yod pa nyid du'o/_/'di ni rab tu gsal te zhes bya ba ni 'jig rten pha rol yod pa nyid do/_/mngon sum la sogs pa'i tshad ma gang yin pa dang /_gang gi mngon sum
[\[315b.3\]]la sogs pa'i tshad ma'o/_/de nyid rigs pa yin pas mngon sum la sogs pa rigs pa'i tshad ma'o/_/des gzung du 'os pa'i phyir mngon sum la sogs pa rigs pa'i tshad mas gzung du rung ba ste/_'jig rten pha rol lo/_/'jig rten pha rol yang rnam pa gnyis te/_mi'i 'jig
[\[315b.4\]]rten 'di las gzhan pa'i [#]'jig rten pha rol lo/_/de rab tu grub pa ni mngon sum la sogs pa'i rigs pa'i tshad ma dag gis so/_/skye ba 'di las gzhan pa'i skye ba de yang 'jig rten pha rol zhes brjod do/_/de yod par ni lung gi tshig gis bstan pa dang /_brtag pa'i rim pa ste[#]/_brtag
[\[315b.5\]]pa'i rim pa ni/_rigs pas yid ches par bya'o zhes bya ba'i don to/_/de las mi'i 'jig rten las gzhan pa'i 'jig rten yod par bstan pa'i phyir te[#]/_nyi zla skar mas brgyan pa'i nam mkha' dang /_/zhes bya ba'i tshigs bcad smos so/_/nyi zla skar mas brgyan pa'i nam mkha' dang /_/zhes
[\[315b.6\]]bya ba 'dis ni mi'i 'jig rten 'di las gzhan pa'i 'jig rten nyid mngon sum gyi rigs pa'i tshad mas gzung du rung ba nyid du bstan to/_/dud 'gro [#]brtag pa ni/_dud 'gro brtag pa ste/_glang po che dang /_rta dang bong bu rnga mo dang /_/bya la sogs pa'i mtshan nyid do/_/rnam pa mang po zhes bya ba ni/_
[\[315b.7\]]rigs gcig la rnam pa mang po mtha' yas so[#]/_/'di ltar 'bu srin la sogs pa gzhan dag kyang /_de bzhin nyid [#]du sbyar te/_'dis ni mi'i 'jig rten las gzhan [#]du dud 'gro mngon sum gyis yod pa nyid du ston to/_/mngon sum du gsal bar snang ba ni mngon sum bzhin du'o/_/'di la zhes
[\[316a\]]
[\[316a.1\]]bya ba ni 'jig rten pha rol lo/_/stsogs pa smos pas gzung ba'i lung dang /_rjes su dpag pa ni 'dir mi gzung ngo /_/'dir da ltar byung ba skye ba la/_'das pa'i skye ba yod pa nyid du rigs pas bstan pa nyid do/_/mi'i skye ba yod par sgrub [#]pa yin no/_/lung gi tshig ni
[\[316a.2\]]phyogs gnyi ga la yang grub pa'i phyir/_lung gi tshig gnyi gar yang ngo /_/bsam gtan goms byas zhes bya ba la sogs pa'i tshigs bcad drug smos te/_skye ba 'di las 'das pa'i skye ba rjes su dpag pas yod pa nyid du sgrub [#]pa'i phyir/_bsam gtan goms byas zhes bya ba'i [#]tshigs
[\[316a.3\]]bcad 'di smos te/_da ltar byung ba'i skye ba las [#]'das pa'i skye ba dmigs te dran par snang ba'i phyir ro/_/'jig rten pha rol yod do zhes bya ba la/_'jig rten pha rol yod pa nyid du sgrub pa'i phyir/_'jig rten pha rol yod pa ni 'das pa'i skye ba yod do zhes bya ba'i don to/_/bsam gtan
[\[316a.4\]]la goms pa dang /_dran pa gsal ba nyid kyis ni skye bar snang ba'i phyir ro/_/nga [#]bdag las kyang mngon par mi 'gyur ram/_/zhes bya ba ni/_bdag nyid dpe nyid du bya'o zhes bya ba'i don to/_/bsam gtan goms byas zhes bya ba ni bsam gtan la brten nas/_sngon gyi gnas rjes su dran
[\[316a.5\]]pa'i shes pa'i mngon par shes pa ston to/_/dran pa gsal ba zhes bya ba ni bsam gtan thob na/_tshe rabs dran pa'i rgyu nyid du ston to/_/de las zhes bya ba ni tshe rabs dran par snang ba dang /_tshe rabs dran pa'i phyir ro/_/lhag ma thams cad kyang 'jig rten pha rol yod pa nyid du bstan pa'i
[\[316a.6\]]phyir tshigs bcad lnga smos so/_/blo gzhan song ba las blo gzhan skye ba yin te/_de bas na 'jig rten pha rol yod do zhes sgrub pa'i phyir/_snga ma'i blo las phyi ma'i blo 'grub na/_/zhes bya ba'i tshigs bcad smos te/_mngal na 'dug pa'i sngon rol blo/_/zhes bya ba ni blo sngon du byas pa las [#]
[\[316a.7\]]thams cad 'gyur te/_blo sngon du 'gro bar snang bas/_dper na da ltar byung ba'i mngal gyi snga rol du blo 'byung ba ni snga ma'i blo yin te/_de ni 'jig rten pha rol lo/_/de bas na [#]'jig rten pha rol yod pa nyid do/_/dang po'i blo ni yul yod par gyur pa'i phyir/_'jig rten pha rol yod pa yin no
[\[316b\]]
[\[316b.1\]]zhes sgrub pa'i phyir/_shes bya rtogs par byed pa blo yin zer/_/zhes bya ba'i tshigs bcad smos so/_/dang po'i skye ba'i blo ni yul yod pa nyid do/_/[#]yul med par ni bdag nyid kyis rtogs par mi snang ba'i phyir te/_da ltar byung ba'i blo lta bur ro/_/dang po'i [#]blo'i yul du gyur pa de ni
[\[316b.2\]]'jig rten pha rol te/_de bas na 'jig rten pha rol yod do/_/dang po'i blo ni 'das pa'i yul gyi yin te/_ci'i phyir zhe na/_mig [#]la sogs pa'i dbang po lnga dag med cing yid kyi rnam par shes pa yang mig la sogs pa'i dbang po gang la brten nas skye ba yang med pa'i phyir ro/_/kha cig
[\[316b.3\]]'di skad brjod de/_ji ltar shing la sogs pa sems can ma yin pa ston pa rnams rang gi sa bon gyi bye brag gis sna tshogs pa'i ngo bo yang yod de/_de dag la 'jig rten pha rol med pa de bzhin du sems can du bstan pa'i dngos po rnams kyang pha ma'i khu khrag gi sa bon gyi bye brag gis de de dang
[\[316b.4\]]mthun par sna tshogs pa'i ngo bo nyid yod de/_'jig rten pha rol na ni med do zhes de ltar smras pa de'i dbang du byas nas/_skye dgu'i tshul khrims la sogs zhes bya ba'i tshigs bcad smos so/_/pha ma gnyis kyi yin pas pha ma gnyis kyi'o/_/de'i rang bzhin dag dang mi mthun pa ni 'das pa'am
[\[316b.5\]]tha dad pa'o/_/tshul khrims la sogs zhes bya ba la sogs pa smos pas ni gzugs bzang ba dang /_gzugs ngan pa dang /_phyug bo dang /_dbul po la sogs pa'i mtshan nyid kyi dbye ba'o/_/glo [#]bur du gyur pa med de zhes bya bas ni/_rgyu med pa'i [#]smra ba'i rgyu med pa'i dbye ba'i sbyor bas so/_/
[\[316b.6\]]yang na rgyu med pa'i gang yang 'byung ba med pa'i phyir ro/_/gal te de lta yin na ni pha ma la sogs pa'i sa bon gyi bye brag las sems can rnams kyi khyad par de ltar 'jug pa med dam zhe na/_med de ci'i phyir zhe na/_tshul khrims la sogs pa'i bye brag pha ma'i rang bzhin dag dang mi mthun par
[\[316b.7\]]snang ba'i phyir ro/_/'jig rten rgyang phan [#]pa la sogs pa kha cig 'di skad du glo [#]bur du sgrub pa yin no zhes smras te/_glo [#]bur 'byung ba ni zhes [#]mi snang ba'i phyir/_'jig rten pha rol ni yod de/_thams cad kyang rgyu dang bcas pas snang ba'i phyir ro/_/'di ltar bum pa la sogs pa la glo [#]bur gyi dbye
[\[317a\]]
[\[317a.1\]]ba ma mthong ba'i phyir/_ji ltar nam mkha' lta bu'o/_/'on kyang lhag ma ni skye ba gzhan la goms pa'i khyad par yin te/_de bas na 'jig rten pha rol yod do/_/skyes ma thag tu sems can gyi skye ba'i rgyu sred pas byas pa'i bya ba la 'jug par snang ba las brtsams te/_blo'i
[\[317a.2\]]mthu stobs zhes [#]bya ba'i tshigs bcad smos so/_/blo'i mthu stobs zhes bya ba ni/_yid kyi rnam par shes pa'i dbang du byas pa'o/_/blun pa'i dbang po rnams kyang zhes bya ba ni dbang po lnga'i rnam par shes pa'o/_/ma bstan par zhes bya ba ni gzhan gyis bstan pa med par ro/_/btsas ma
[\[317a.3\]]thag tu zhes bya ba ni skyes ma thag tu'o/_/blo'i mthu stobs gsal [#]ba med ces bya ba de bsgrub pa'i phyir/_kha zas za bar rtsol bar zhes bya ba'i tshigs bcad yin te/_dang po'i chos bsgrub par bya'o/_/srid pa gzhan la kha zas za bar rtsol bar byas pa yin te/_ci'i phyir zhe na/_gzhan
[\[317a.4\]]gyis [#]bstan pa med par skyes ma thag tu nu zho 'thung bar rtsol bar snang ba'i phyir te/_goms pa'i chos rnams la 'bad pa med par 'jug pa bzhin no/_/gal te rtsol ba med par bya ba la 'jug pa med de/_srid pa gzhan la goms pa'i bya ba med par mi 'byung ba yin no zhe na ni pad+ma rnams kyang kha bye ba
[\[317a.5\]]dang /_zums pa dag srid pa gzhan la goms pa'i rgyu dang bcas par khyed kyi gzhung la grub par 'gyur ro/_/'on te de ltar mi 'dod na ni zhes bya ba ni de dag de lta ma yin pa lta na ni srid pa gzhan la goms par byas pa'i rtags kyis skyes ma thag tu yang nu zho 'thung ba rtsol ba mi 'grub pa'o[#]/_/lan du
[\[317a.6\]]dus nges pa dang /_ma nges pa las 'gyur bar snang ste/_nub mo kha 'bye ba ma yin te/_nub mo kha zums shing nyin par ni sba ba yin te/_de bas na pad+ma kha bye ba dang /_zums pa ni dus nges par snang la/_de ltar byis pa'i rtsol ba ni mi snang ngo /_/pad+ma la ni nyi ma'i 'od zer 'bab pa'i rgyus pad+ma
[\[317a.7\]]kha 'bye ba yin gyi/_byis pa nu zho 'thung [#]ba'i rtsol ba ni/_rang gis byas par snang ba yin te/_de bas na mi 'dra ba nyid do/_/log par lta ba la blo zhen cing zhes bya ba 'dis ni/_bsam pa nyams pa nyid du ston to/_/sdig che bas zhes bya ba ni sbyor ba nyams pa nyid du ston to/_/spyi brtol che ba
[\[317b\]]
[\[317b.1\]]la goms shing 'dzem dogs [#]med la zhes bya ba ni sbyor ba nyams pa de nyid ston pa [#]yin no/_/log par lta ba'i dug gi sgregs pa dang 'dra bar/_/zhes bya ba ni bsam pa nyams pa'i rgyu nyid do zhes bstan pa de nyid do/_/bzhi po 'di dag dang ldan pa'i bsam pa nyams pa la ni sbyin pa'i dngos po
[\[317b.2\]]ma tshang ba nyid de/_bdag nyid ngan [#]pa zhes bya ba 'dis ni bsam pa nyams ba nyid du ston to/_/gang gi phyir bsam pa nyams na ni/_sbyin pa'i dngos po yod kyang bu lon sbyin par mi byed pa'o/_/rgyu gsum gyis kyang sbyin pa sbyin par mi byed de/_skyes shing skyes shing [#]nor za ba dang /_nor bskyed [#]
[\[317b.3\]]pa la mkhas pa dang /_mkhas pa yin yang le lo dang ldan pa'o/_/de nyid zad pa'i mtha' zhes bya ba ni phyis mi 'thob ces bya ba'i don to/_/ngo tsha shes pa zhes bya ba ni khrel yod pa ste/_'jig rten gyi kha na ma tho bas 'jigs pas bu lon 'jal bar byed pa'o/_/rigs btsun zhing yon tan
[\[317b.4\]]dang ldan pa gang yin pa de ni rigs [#]btsun zhing yon tan [#]dang ldan pa'o/_/rigs btsun zhes smos pas ni brkam pa'i nyes pa med par ston [#]te/_che ba nyid dang mthun par spyod pa'i phyir ro/_/yon tan dang ldan pa zhes bya ba ni le lo'i gnyen po ste/_le lo med pa'o/_/mkhas pa la ni mi mkhas
[\[317b.5\]]pa'i gnyen po'o/_/dben yang zhes bya ba ni mngon sum ma yin par yang de la 'jal bar byed de/_de la dbul ba yin pas 'jal ba ste/_gang gi nor gang yin pa de'i nor 'jal ba de ni [#]dbul po'o/_/lta ba ngan pa [#]spyod pa zhes bya ba 'dis ni bsam pa dang /_sbyor ba rgud pa nyid du ston te[#]/_'dis
[\[317b.6\]]ni rang bzhin ngan pa zhes bya ba de bstan to/_/mi bzad pa'i bdag gi las zhes bya ba ni mi dge ba'i las kyi lam mo/_/sems nyams zhes bya ba ni yid sdug bsngal gyis nyen pa'o/_/nad kyis gdungs pa zhes bya ba ni lus kyi sdug bsngal kyis gdungs pa'o/_/de la nyi zla'i 'od zer zhes bya
[\[317b.7\]]ba dang /_med par lta ba tshe rabs [#]phyi ma la/_/zhes bya ba'i tshigs bcad gnyis ni grang ba'i dmyal ba'i dbang du byas pa'o/_/mun nag ces bya ba ni mun nag 'khrigs pa nyid kyis g.yogs pas so/_/de nges par gzung ba'i phyir mun nag thibs po du ba dgu ba'i zhes bya ba'i tshigs bcad
[\[318a\]]
[\[318a.1\]]smos so[#]/_/yang sos zhes bya ba tsha ba'i dmyal ba'i dbang du byas pa'o/_/me mur 'bar ba dmyal ba'i nang na gzhan dag ni/_/zhes bya ba'i tshigs bcad smos te/_me mar mur zhes bya ba ni nye 'khor ba yin te/_sngar gtso bo'i dmyal ba bshad nas/_phyis phyi
[\[318a.2\]]rol gyi nye 'khor gyi dmyal ba bstan pa'o/_/nye 'khor ba de yang rnam pa bzhi ste/_/me mar mur dang /_ro myags kyi 'dam dang /_spu gri'i lam dang /_chu bo rab med de bzhi po de las nye 'khor ba'i dmyal ba me mar mur zhes bya ba yin no/_/de las thar par 'dod pa ni de 'dod pa'o/_/des na
[\[318a.3\]]thig nag ces bya ba'i dmyal ba de'i dbang du byas nas/_la la gshin rje'i gshed ma ma rungs pas/_/[#]zhes bya ba la sogs pa'i tshigs bcad gsum smos so/_/'bar ba'i me 'dra ba'i glang dang /_lcags de gnyis kyis dbang med par byas pa ni/_glang lcags me ltar 'bar bas dbang
[\[318a.4\]]med [#]byas pa'o/_/bsdus 'joms ri yis zhes bya ba'i tshigs bcad 'dis ni dmyal ba bsdus 'joms zhes bya ba'i dbang du byas pa ste/_bsdus 'joms zhes bya ba ri gnyis phrad pa ni bsdus 'joms ri'o/_/der lus gzir ba gang yin pa de ni bsdus 'joms ri yis kha cig lus kyang gzir
[\[318a.5\]]pa'o/_/de yis brdzis pa ste/_bsdus 'joms [#]ri bos brdzis pa'o/_/des lus phye mar byas pa gang yin pa de ni de yis brdzis pas phye mar lus gyur pa'o/_/lcags gtun rab tu 'bar ba'i nang dag tu/_/zhes bya ba'i tshigs bcad gnyis ni sems can dmyal ba du 'bod dag gi
[\[318a.6\]]dbang du byas pa'o/_/rno ba yang yin la lcags kyang yin pas lcags rno ba'o/_/lcags rno zhing 'bar ba'i tsher ma [#]ni lcags kyi tsher ma rno zhing 'bar ba'o/_/de rtsub [#]pa ni lcags kyi tsher ma rno zhing rtsub pa'o/_/la la me mdag phung po zhes bya ba'i tshigs bcad 'di ni sems can dmyal ba
[\[318a.7\]]tsha ba zhes bya ba'i dbang du byas pa'o/_/'gro [#]ldog pa'i du 'bod ni 'gro [#]ldog du 'bod do/_/'gro [#]ldog du 'bod nyid tsam ni 'gro ldog [#]ngu 'bod tsam mo/_/de nyid kyi mthu la brten pa gang yin pa de ni 'gro ldog [#]du 'bod tsam gyi mthu la brten pa'o/_/kha cig sa gzhi rab tu 'bar ba la/_/
[\[318b\]]
[\[318b.1\]]zhes bya ba dang /_lcags kyi leb ma dag gis kha cig dkris/_/zhes bya ba'i tshigs bcad gnyis ni/_rab tu tsha ba'i dbang du byas pa'o/_/brgyangs shing brkyang ba'i lce gang yin pa de ni lce yang rab tu brgyangs pa'o/_/gcan gzan khro bo zhes bya ba ni gcan gzan gdug pa dag gi tshogs
[\[318b.2\]]so/_/kha cig me 'bar tsha [#]bas gdungs gyur nas/_/zhes bya ba'i tshigs bcad 'dis ni/_nye 'khor ba chu bo rab med ces bya ba'i dbang du byas pa'o/_/mi gtsang ro myags khung la mtsho [#]snyam ste/_/zhes bya ba'i tshigs bcad 'dis ni/_nye 'khor pa ro myags [#]zhes bya ba'i dbang du byas
[\[318b.3\]]pa'o/_/kha cig me yi nang na lus 'bar zhing /_/zhes bya ba la [#]sogs pa'i tshigs bcad gsum ni sems can dmyal ba mnar med pa zhes bya ba'i dbang du byas pa'o/_/lcags kyi rnam par gyur te/_kun du 'bar zhing tsha bar gyur pa de ni me 'bar lcags bsregs so/_/de dang
[\[318b.4\]]mnyam pa ni me 'bar nang na lcags bsregs [#]'drar gyur pa'o/_/rang gi las kyis bzung [#]zhes bya ba ni mi dge ba'i las kyis bzung pa'o/_/sgra 'byin zhes bya ba ni sgra sna tshogs 'byin pa'o/_/bu lon de da du mi rung ba nyid kyi dbang du byas nas dmyal ba mi bzad ces bya ba la sogs
[\[318b.5\]]pa'i tshigs bcad lnga smos so/_/de la lcags [#]kyi rdza chen zhes bya ba'i tshigs bcad 'dis ni rdza ma chen por chud pa'i phyir rang dbang med pa nyid du bstan te/_de ji ltar khyod la bu lon ded du 'gro ba'o/_/sa gzhir me 'bar du ba med pa zhes bya ba'i tshigs bcad 'di ni lcags kyi phur pa me
[\[318b.6\]]'bar ba lnga brgyas lus brgyangs pa des rang dbang med pa nyid du ston to/_/[#]der ji ltar bu lon ded du 'gro zhes pa'o/_/rab tu mnar ba ni yongs su gdungs pa'o/_/sdug bsngal chen po myong pa ni sdug bsngal gyi tshor ba nyams su myong ba ste/_'dir [#]khyod rang dbang med pa'o/_/grang ba'i
[\[318b.7\]]dmyal ba las brtsams te/_bu yug rlung gis zhes bya ba'i tshigs bcad smos te/_rus pa dum bu [#]brgyar zhigs pa des phongs shing sgra 'byin pa ga la yod pa de ni rus pa brgyar zhigs phongs pa'i sgra 'byin pa'o/_/gshin rje'i [#]gshed pos bsad par gyur pa zhes bya ba'i tshigs bcad
[\[319a\]]
[\[319a.1\]]'di ni dmyal ba thams cad kyi sdug bsngal bsdu na rnam pa bdun du 'gyur te/_de bstan pa'i phyir gshin rje'i gshed pa pos gsad [#]par gyur pa zhes bya ba'i tshigs bcad yin te/_ji ltar bsad pa zhe na/_de bsad pa'i rnam pa bstan pa'i phyir/_gsad [#]dang bcad
[\[319a.2\]]dang gshags dang brdeg [#]pa dang /_/zhes bya ba'i tshigs bcad smos so/_/bsad pa ni rdo la sogs pas so/_/bcad [#]pa ni ral gri la sogs pas so/_/gshags pa ni sog [#]le la sogs pas so/_/bsregs pa ni me 'am/_rdza ma chen po'i nang du bcug ste/_btso [#]ba la sogs pas
[\[319a.3\]]so/_/gzhog pa ni ste'u la sogs pas so/_/brdung ba ni ban glang la sogs pa dang /_bsdus 'joms kyi [#]ri bo la sogs pas so/_/gzhig pa ni [#]mdung thung la sogs pas so/_/gnod pa mang pos sdug bsngal ba ste/_de ltar bshad pa dag las ma grol ba yin na/_ji ltar ngal bu
[\[319a.4\]]lon gzhal ba'o/_/de dag bdag gis zhes bya bas ni bsad pa la sogs pas so/_/dge ba dag gi gnas ni dge ba'i gnas so/_/yang na dge ba'i gnas gang yin pa de ni dge ba'i gnas so/_/gnod pa mang pos [#]yid mi dga' bar 'gyur te zhes bya ba ni [#]dmyal ba'i gtam thos
[\[319a.5\]]pas so/_/lta ba drang por gyur nas zhes bya ba ni de smad par bya ba'i log pa'i lta ba yongs su btang bas so/_/chos sgrub [#]pa'i snod ces bya ba ni mya ngan las 'das pa'i lam sgrub [#]pa'i snod do/_/yang na chos ni bsod nams kyi chogs te/_de sgrub pa'i snod do/_/sngon gyi rgyal po yon tan
[\[319a.6\]]dga' ba rnams/_/zhes bya ba phyed dang po 'dis [#]ni yon tan gyi zhing sgrub [#]pa nyid bstan to/_/'bangs la ngang tshul snying rje ldan brtan pa/_/zhes bya ba 'dis ni snying rje'i zhing sgrub [#]pa nyid bstan to/_/grags ldan zhes bya bas ni mthong ba'i chos kyi phan yon yin no/_/mtho ris 'gro zhes bya
[\[319a.7\]]ba 'di ni/_'jig rten pha rol gyi yon tan no/_/de bas na chos min thub dka' thub byed cing zhes bya ba 'dis ni [#]tshul khrims kyi bsod nams kyi tshogs bstan te/_chos ma yin pa'i mi mthun pa'i phyogs las chos kyis [#]rgyal bar byed do zhes bya ba'i tshig gis so/_/ser sna ni chags
[\[319b\]]
[\[319b.1\]]pa ste/_de med pa ni sbyin pa las byung ba'i bsod nams kyi tshogs te gnyen po yin no/_/de ring du spangs pa ni gnyen po yin pa'i phyir/_sbyin pa las byung ba'i bsod nams kyi tshogs nyid du bstan to/_/rin chen mchog 'bar zhes bya ba des 'gro bas so/_/yang dag pa'i lta ba la
[\[319b.2\]]'dris pa ni [#]goms pa'o/_/gnas pa ni brten [#]pa'o/_/blo ni 'dod pa'o/_/byis pa dag chags par byed pas [#]ni byis pa dga' bar byed pa ste/_byis pa dga' bar byed pa nges so/_/chos nyid nges pa zhes bya ba ni [#]chos la nges pa'o/_/[#]yang dag pa'i lta ba [#]yang yin la/_dge pa yang
[\[319b.3\]]yin bas yang dag lta ba [#]dge ba'o/_/yang dag pa'i lta ba dge ba des/_da ni zhes bya ba ni phyin chad do/_/'gro bar spro ba ni 'gro bar 'dod pa'o/_/yon tan dag la rtsub pa ni/_yon tan dag la mi dga' ba ste/_mi dga' ba ni skyo [#]ba'o/_/lam du gyur pa'i go 'phang des/_lam du byas
[\[319b.4\]]pa yin pas lam du gyur pa'o/_/go 'phang ni lam du gyur pa'i rab tu gnas pa'o/_/yon tan sgrub [#]pa dbyig tu byos/_/zhes bya ba 'dis ni/_sbyin pa'i pha rol tu phyin pa bstan to/_/bdag dang gzhan la phan 'dogs zhes bya ba 'dis ni/_bzod pa'i pha rol tu phyin pa bstan to/_/
[\[319b.5\]]tshul khrims brtan zhing dbang po rab tu sdoms/_/zhes bya ba 'dis ni tshul khrims kyi pha rol tu phyin pa bstan to/_/rab gsal zhes bya ba ni nus pa che bas so/_/yid du 'ong bas ni yid kyi nus pa nyid do/_/grags pa ni snyan pa'i phan pa dang ldan pa'i 'gro ba'i sdug bsngal bsal [#]ba'o/_/de
[\[319b.6\]]yang shing rta yod pa de ni shing rta dag go/_/bkur sti nyid sbyin pa'i shing rta gang yin pa de ni bkur sti sbyin pa'i shing rta ste/_tshul bzhin yid la byed pa'i shing rta dag go/_/yon tan 'byung ba zhes bya ba ni yon tan skye ba yin pas yon tan 'byung ba ste/_de ni shing rta nyid de rang gi lus so/_/
[\[319b.7\]]mi rtsub pa'i mig dang ldan pa gang [#]yin pa de ni mi rtsub mig ldan te/_mi rtsub pa'i byams pa'o/_/sbyin pa dang dul ba ni sbyin dul lo/_/de gnyis kyi 'khor lo gang la yod pa de ni sbyin dul 'khor lo [#]can no/_/sbyin pa dang /_tshul khrims dang [#]bsod nams nyid 'dod pa'i bsod nams [#]pa zhes bya
[\[320a\]]
[\[320a.1\]]ba'i don to/_/dbang po dul ba ni dbang po bsdams pa'o/_/dran pa nyid srab skyogs yin pas dran pa'i srab skyogs can no/_/blo gros dang ldan pa nyid lcag yin pas shes rab kyi skul ma'o/_/thos pa rgya che ba nyid kyi mtshon gang la yod pa de ni/_thos pa rgya chen
[\[320a.2\]]mtshon no/_/ngo tsha nyid yo byad yin pas ngo tsha yo byad do/_/bcings pa mdzes pa'i grogs gang yin pa de ni grogs mdzes pas bcings pa'o/_/bzod pa nyid kyi gnya' shing gang la yod pa de ni bzod pa'i [#]gnya' shing ngo /_/'gro ba brtan [#]pa gang yin pa de ni 'gro ba brtan [#]
[\[320a.3\]]pa'o/_/tshig nyid ngan pa yin pas tshig ngan no/_/de bsdams pa ni tshig ngan bsdams pa'o/_/tshig ngan pa ni brdzun du smra ba la sogs pa ngag gi [#]skyon rnam pa bzhi'o/_/yid 'ong tshig tsam smra bas zab pa'i sgra/_/[#]zhes bya ba ni tshig ngan pa'i mi mthun pa'i phyogs dge ba'i las kyi
[\[320a.4\]]lam gzung [#]ngo /_/bsdams pa ma [#]zhig pas na mtshams ma bye zhes bya ba 'dis ni yang dag pa'i 'tsho ba bstan to/_/spyod pa ngan pa'i gya gyu spangs pas drang /_/zhes bya ba 'dis ni yang dag pa'i las kyi mtha' bstan to/_/rgyal mtshan mtho zhes bya ba ni nyon mongs pa nye bar zhi ba mtho
[\[320a.5\]]pa'o/_/slob dpon dpa' bos mdzad pa'i skyes pa'i rabs rgya cher bshad pa las tshangs pa'i skyes pa'i rabs so//_//gzhan dag la phan pa yin pa'i phyir gzhan la phan pa'o/_/de nyid shas che ba'i sdug bsngal gang yin pa de ni gzhan la phan par byed pa'i sdug bsngal lo/_/
[\[320a.6\]]yul ljongs thag ring du gyur pa zhes bya ba ni/_grong gi skye bo dang thag bsrings pa'o/_/zhi ba zhes bya ba ni tshul khrims yin te/_lus kyi las kyi mtshan nyid do/_/spyugs pa zhes bya ba ni yul gyi skye bo dang bral bar byas pa'o/_/khros pa zhes bya ba ni nyes pa yod pas zhes bya ba'i [#]don to/_/de
[\[320a.7\]]dag gis mi rigs pa byas pa ni nyes pa yod pas rgyal pos spyugs pa'o/_/gcom chung ba ni gzi brjid chung ba'o/_/nyam thag cing phongs pa'i sgra 'ba' zhig gang yin pa de [#]ni nyam thag phongs [#]pa'i sgra 'ba' zhig go/_/nags tshal de logs su 'ong ba ni nags tshal de la [#]mngon du
[\[320b\]]
[\[320b.1\]]phyogs te 'ong ba'o/_/gangs ri'i rtse mo 'gro shes pa 'dra bzhes bya bas [#]ni mdog dang mtshan nyid bstan to/_/ston ka'i sprin nam/_na bun gyi tshogs rlung gis bskyod pa bzhin zhes bya ba ni/_'gros dang /_mdog dang /_tshang mthun pa bstan to/_/mdog cung zad dmar zhing snum pa gang
[\[320b.2\]]yin pa de ni/_sna mdog cung zad dmar zhing snum pa'o/_/rdul dang nyi ma'i 'od zer ni/_/rdul dang nyi ma'i 'od zer ro/_/des reg pa [#]ni rdul dang nyi ma'i 'od zer gyis reg pa ste de bas na'o/_/kha dog ma rud pa gang yin pa de ni kha dog nyams pa'o/_/rid pa ste/_ci'i phyir rid pa yin zhe
[\[320b.3\]]na/_de nyid smras pa/_mya ngan gdungs phongs zhes bya ba la mya ngan [#]ni sems kyi sdug bsngal lo/_/gdungs phongs [#]zhes bya ba ni lus kyi sdug bsngal te/_de gnyis kyis rid par gyur pa'o/_/mi'i skad du smra zhing zhes bya ba ni/_a la sogs pa'i yi ge'i [#]khyad par gyis so/_/mi 'jigs
[\[320b.4\]]pa'i sbyin par khas len pa zhes bya ba ni nga las khyed 'jigs [#]pa mi 'byung gi [#]ma 'jigs shig ma 'jigs shig [#]ces bya ba'i tshig go[#]/_/dga' bar byed pa zhes bya ba ni khyed cag su zhig_/ci'i phyir 'di ltar gyur cing 'di na 'khod/_/ces bya ba la sogs pa gang yin [#]pa de nyid de/_tshig 'di
[\[320b.5\]]gnyis kyis don bstan pa'o/_/khros pa'i rlung yangs zhes bya ba ni [#]bdag nyid la skyon med par rgyal pos spyugs pa nyid du bstan to/_/skal pa lhag ma zhes bya ba 'dis ni bdag nyid 'tsho ba nyid du re ba'o/_/lha dpal mngon du zhes bya ba ni de mthong bas bdag nyid dga' ba nyid du ston to/_/[#]
[\[320b.6\]]bshes pas kyang lhag pa mthong ba'i phyir/_skal ba lhag ma yod pa'o/_/gnyen pas kyang lhag pa [#]mthong ba'i phyir ni/_lha dpal mngon du gyur pa'o/_/phongs pa 'di las zhes bya ba ni 'brog dgon pa na sdug bsngal zhing phongs [#]pa'o/_/snying rje med cing zhes bya ba ni snying rje [#]dang mi ldan
[\[320b.7\]]pa'o/_/'dzem pa med pa [#]ni khrel med pa ste/_'jig rten gyi brjod pa la mi lta ba'o/_/phyi tshe mi sems shing zhes bya ba 'dis ni bdag nyid la ltos [#]pa nyid du ston pa'o[#]/_/ngan song du 'gro bar mi sems pa'i phyir/_rang la phan pa la mi lta ba ste/_'dis ni mngon par mtho ba dang /_nges par
[\[321a\]]
[\[321a.1\]]legs pa yod pa'i mtshan nyid dag la phan pa la mi sems pa nyid du ston to/_/bdag la phan pa la mi lta zhing /_tshe phyi ma la mi sems pa'i rgyu'i dbang du byas nas/_smras pa/_rgyal po'i dpal glog ltar mi brtan pa dang dbang po phrogs pa'i phyir ro/_/yang na snying rje med
[\[321a.2\]]cing zhes bya ba la sogs pa [#]bzhi'i rgyu bstan pa yin te/_rgyal ba'i [#]dpal mi brtan pa dang /_dbang po phrogs pa'i phyir ro/_/yang na rang la phan pa la ltos [#]pa med kyi [#]rgyu ni rgyal po'i dpal mi brtan pas dbang po phrogs pa'i phyir ro/_/gzhan gsum ni snying rje med cing mi 'dzem pa dang /_tshe
[\[321a.3\]]phyi ma mi sems pa la sogs pa'o/_/'chi bdag de'u re 'ong bar de mi sems zhes bya ba la sogs pa'i tshigs [#]bcad gnyis kyis bstan te/_'chi bdag de'u re 'ong bar de mi sems zhes bya ba 'di tshigs bcad kyi dang po phyed kyis ni/_tshe phyi ma la mi sems pa'i rgyu gnyis yin te/_tshe phyi ma mi
[\[321a.4\]]sems pa'i blo yod par mi 'gyur ba ni/_'chi ba nye bar gnas pa [#]mthong ba'i phyir dang /_'chi ba yod kyang sdig pa yod par mi shes pa'am/_ma [#]thos pa'o/_/'dzem pa med pa'i rgyu bstan pa ni tshigs bcad phyed 'og ma [#]yin te/_gnyi ga'i rgyus kyang 'dzem pa med pa ste/_phan par ston pa'i dge
[\[321a.5\]]ba'i bshes gnyen med pa'i phyir/_rnam rtog zhen bas gdams su med pa'am/_mgon med par gyur pas [#]so/_/snying rje med pa'i rgyu bstan pa'i phyir/_nad kyi gzhir [#]gyur ces bya ba smos te/_lus zhes bya ba 'dis ni mi [#]gtsang ba nyid du bstan to/_/gcig pu zhes bya ba 'dis ni bdag po dang
[\[321a.6\]]bral ba'i phyir bdag med pa nyid du bstan to/_/nad ces bya ba ni sdug bsngal nyid du bstan to/_/chud za ba'i zhes bya ba 'dis ni mi rtag pa nyid du bstan to/_/kyi hud gti mug ces bya ba 'dis ni ma rig [#]pas nye bar bcom pa ste/_zil gyis mnan [#]pa nyid du ston te/_sems can rnams ni phyin ci
[\[321a.7\]]log rnam pa bzhis phyin ci log pa nyid du bstan to/_/nad mang brgya'i gnas zhes bya bas [#]ni gang gi sdug bsngal dang ldan pa bstan to/_/lus 'di sdug bsngal nyam thag pa/_/zhes bya ba ni sdug bsngal gyis nyam thag pa gzhan dag go/_/'di rnams phongs [#]las bsgral ba'i gzengs gyur pa/_/
[\[321b\]]
[\[321b.1\]]zhes bya ba ni sdug bsngal las bsgral pa'i gzings te/_sdug bsngal gyi lus kyi rgyus gzhan sdug bsngal las bsgral bas 'bras bu dang bcas pa nyid du bya'o zhes bya ste/_des na byang chub sems dpa'i lus sdug bsngal mang po'i gnas yin pa de bzhin du 'di dag gi [#]lus kyang yin no/_/ci'i phyir
[\[321b.2\]]lus 'di bsgral ba'i gzings su gyur pa zhes bya ba'i rgol ba'i skabs shes par byas nas/_rang dang gzhan gyi lus kyi khyad par brdzun [#]pa'i phyir/_mi yi lus su skyes pa yis/_/zhes [#]bya ba'i tshigs bcad smos so/_/mtho ris thar pa'i bde ba thob par nus pa zhes bya ba 'dis ni mi'i lus
[\[321b.3\]]kyis mngon par mtho ba dang /_nges par legs pa [#]thob par nus pa nyid du ston to/_/bdag gi mthong ba'i chos kyi lus kyis ni mi nus pa nyid du ston to/_/'di ltar gyur pa la phan 'dogs pa yang shin tu dkon zhes bya ba la 'di dag ces bya ba ni mi skye ba'o/_/'di ltar zhes bya ba ni da ltar byung
[\[321b.4\]]ba'i dge ba des med pa nyid du ston to/_/bdag ni rnyed par bla [#]ba ste/_mi'i skye ba la bsod nams kyi tshogs la [#]goms par byas pas skye ba gzhan gyi rgyu bstan pa'i phyir/_bdag gi spyod yul gnas su lhags par gyur/_/ces bya ba'i tshigs bcad smos so/_/'di 'dra'i mgron kyang [#]bsod
[\[321b.5\]]nams byas pas 'thob/_/ces bya'o[#]/_/gal te bdag gis bos te/_'dir 'ongs pa ma yin na yang bsod nams byas pas 'thob ces bya ba yin te/_ci'i phyir zhe na/_spyod yul gnas su lhag par gyur pa'i phyir te/_rang gis don du gnyer ba nyid [#]bstan to/_/phongs shing nyam thag
[\[321b.6\]]gyur zhes bya ba ni sdug bsngal ba nyid do/_/gnyen dang bral ba zhes bya ba ni rjes su 'brang ba med pa bstan to/_/rgyu 'di gsum gyis ni de snying rje'i gnas su bstan te/_don du gnyer ba dang /_sdug bsngal ba dang /_rjes su 'brang ba med pa ste/_de bas na bskyab pa'i rigs zhes bya ba'i don to/_/sdug bsngal mang po'i
[\[321b.7\]]gnas zhes bya ba la ci'i phyir zhe na/_rtag tu na ba'i phyir te/_lhan cig skyes pa'i sdug bsngal gyis so/_/nyon mongs pa mang po'i gzhi zhes bya ba ni/_gnod pa sna tshogs skye ba'i nyon mongs pa'i gzhi yin pa'i phyir ro/_/de nas de dag la kha cig ni zhes bya ba'i tshig gis ni/_sems mi brtan pa'i
[\[322a\]]
[\[322a.1\]]dbang du byas pa'o/_/bdag cag mgon med rnams kyi [#]mgon/_/zhes bya ba'i tshigs bcad ni/_sems stobs bar ma'i dbang du byas pa'o/_/gzhan ni sems rab tu brtan pas zhes bya ba la sogs pa ni sems brtan pa'i dbang du byas pa'o/_/bde 'gro thob phyir zhes bya ba ni
[\[322a.2\]]mi nyid du skye ba'i phyir ro/_/mi dbang rgyal srid gdugs gcig dpa' [#]phyir zhes bya ba ni/_rgyal srid kyi phyir yang ma yin zhes bya ba'i don to/_/mtho ris bde mchog myong ba'i phyir ma yin/_/zhes bya ba ni 'dod pa na spyod pa'i mngon par mtho ba thob pa'i phyir yang ma yin no/_/tshangs pa'i gnas phyir
[\[322a.3\]]ma yin zhes bya ba ni/_gzugs dang /_gzugs med pa ni g.yang sar [#]mngon par mtho ba thob pa'i phyir yang ma yin pa'o/_/thar pa'i bde phyir min zhes bya ba ni/_nyan thos dang /_rang sangs rgyas kyi phyir yang ma yin pa'o/_/g.yang sar ltung ste zhig na ni 'chi ba'o/_/de gnyis kyis byas pa'i sdug bsngal
[\[322a.4\]]ni g.yang sar ltung ste zhig nas 'chi ba'i sdug bsngal lo/_/de la mi lta ba gang yin pa de ni g.yang sar ltung ste zhig nas 'chi ba'i sdug bsngal la mi [#]lta ba'o/_/sa phyogs de zhes bya ba ni de dag la sngar phyogs gang bstan pa'i phyogs der zhes bya ba'i don to/_/gangs ri'i rtse mo zhes bya ba ni gangs ri nas lhung
[\[322a.5\]]ba de'i gangs ri de'i [#]rtse mo nyid do/_/gnam grum pa'i sgra gang la yod pa de ni/_gnam grum sgra bzhin no/_/ma btags zhes bya ba ni dpag bsam gyi shing las byung ba zhes bya ba'i don to/_/me tog ku mud spungs ltar mdzes/_/zla ba'i 'od zer spungs pa bzhin/_/zhes bya ba de de gnyis kyis mdog bstan to/_/'di
[\[322a.6\]]ni de yi gzugs brnyan zhig/_/ces bya ba 'dis ni kha dog dang /_dbyibs gnyis mnyam [#]par bstan to/_/bdag cag rnams kyi cho rigs dang /_tshul dang /_dad pa ci 'dra zhes bya ba 'dis ni yon tan dang /_phan gdags pa'i zhing nyid ma yin pa [#]zhes bya ba'i don to/_/yang na yon
[\[322a.7\]]tan gyi zhing nyid ma yin pa'o/_/cho rigs zhes [#]smos pas ni bram ze'i rigs ni 'jig rten pa rnams kyis bkur ba'i gnas yin pa'i phyir de yang ma mthong ba'o/_/ngang tshul gyi [#]zhes bya ba ni yon tan gyi zhing nyid du bstan to/_/dad pa zhes bya ba ni phan 'dogs pa'i zhing nyid du bstan to/_/skal mnyam zhes
[\[322b\]]
[\[322b.1\]]bya ba ni snying rje'i zhing nyid du bstan to/_/ma thos par zhes bya ba ni ma 'dris par zhes bya ba'i don to/_/phongs shing nyam thag ces bya ba ni sdug bsngal ba nyid do/_/[#]'jigs la [#]mya ngan gdungs zhes bya ba ni rjes su 'brang [#]ba med pa'o/_/spyod bzang 'di 'dra gang du bslabs zhig gu/_/zhes bya ba ni
[\[322b.2\]]mkhan po gang yin pa'i don to/_/bla ma gang la gnas nas bsnyen bkur byas/_/zhes bya ba ni dpon gang la bsnyen bkur [#]byas pa'o/_/de ni 'di las mngon zhes bya ba ni gzugs dang rjes su mthun pa nyid kyis yon tan mngon pa'i don to/_/gzugs dang rjes su mthun pa'i yon tan gang yin pa
[\[322b.3\]]smras pa/_de 'dir de nyid mngon sum du mthong ba yin te/_yon tan dang ldan pa de ni gang du bslabs zhes bya ba dang sbyar ro/_/rang bzhin yang yin la 'phags pa yang yin pas rang bzhin 'phags pa'o/_/de'i phun sum tshogs pa de ni rang bzhin du 'phags pa phun sum tshogs pa'o/_/yang na rang
[\[322b.4\]]bzhin 'phags pa nyid phun sum tshogs pa yin pas rang bzhin 'phags pa phun sum tshogs pa'o/_/rang bzhin phun sum tshogs pa des don bzhin bsgrub pa'i don dang [#]mthun pa yin pas don bzhin no/_/de bsgrubs pa zhes bya ba ni bzang po zhes bya ba glang po che bdag nyid gang yin pa de ni don bzhin bsgrubs
[\[322b.5\]]zhes bya ba 'dis ni [#]bstan to/_/gang gi rang bzhin phun sum tshogs pa yin pa dang /_ji ltar rang bzhin phun sum tshogs pa yin par shes par bya zhe na/_de nyid kyi phyir smras pa/_'di ltar shi bar 'gyur [#]na ni dgon pa bzhin du shes pa'o/_/spyod bzang 'di 'dra gang du bslabs zhig gu/_/zhes bya ba 'di
[\[322b.6\]#]bstan pa de la de'i spyod pa bzang po bsgrub pa'i phyir/_kye ma'o rang bzhin 'phags pa phun sum tshogs/_/zhes bya ba'i tshigs bcad smos pa yin no/_/gnyen dang bshes ni gnyen bshes so/_/de nyid byams pa yin pas gnyen bshes byams pa'o/_/de dag las khyad par du gnyen bshes [#]gang
[\[322b.7\]]min pa de ni gnyen bshes byams pa bas kyang lhag pa ste/_'dis ni bsam pa phun sum tshogs pa bstan to/_/phan 'dogs pa bdag cag la phan pa'i phyir zhes bya ba ni sngar bstan pa'i dbugs phyung zhes bya ba de nyid bstan to/_/rang gi srog gi gsal [#]te rab tu legs par [#]byed byed pa zhes bya ba ni
[\[323a\]]
[\[323a.1\]]gang de bdag nyid yongs su btang ba de nyid bstan to/_/de ltar mchod par mi 'gyur ro zhes bya ba ni gang [#]sngar bstan pa 'di la mchod par bya ste zhes bya ba de nyid yin no/_/bkur sti byas par [#]mi 'gyur gyi/_/zhes bya ba ni gang sngar bstan pa'i mer sreg [#]pa'i zhal ta
[\[323a.2\]]byos zhes bya ba de nyid bstan pa yin no/_/'di yi bsam pa rdzogs par bya/_/[#]zhes bya ba ni gang gi bsam pa yin zhe na/_bdag yongs su btang ba'i bsam pa rdzogs par bya'o[#]/_/mchod par [#]byas par 'gyur ro [#]zhes bya ba ni mchod pa bsgrubs par 'gyur ro zhes bya ba'i don to/_/'di [#]bsam
[\[323a.3\]]pa rdzogs par bya'o zhes bstan pa la/_bsam pa gang yin pa de bstan pa'i phyir/_bdag cag rnams ni bsgral ba'i phyir/_/zhes bya ba'i tshigs bcad smos so/_/bdag cag rnams kyi bsgral ba ni bdag cag rnams bsgral ba'o/_/de'i ched du gtong ba'i tshul gang la yod pa de [#]ni bdag
[\[323a.4\]]cag bsgral ba'i phyir ro/_/rab tu phongs [#]pa'i lus btang ba/_/zhes bya ba yin te/_ci'i phyir zhe na/_rab tu gces pa'i mgron bya ba'i phyir ro/_/de bas de yi bsam pa rdzogs par bya/_/zhes bya [#]ba ni bdag bsgral ba'i bsam pa ste/_dgon pa las bsgral ba'i phyir ro/_/bdag cag rnams kyis [#]
[\[323a.5\]]bya ba'i rigs so/_/[#]zhes bya ba ni rigs pa yin pa'i phyir/_de bas na bsam pa nyid bdag cag rnams kyis [#]bya ba'i rigs te dgon pa 'di las brgal bar bya'o zhes bya ba'i don to/_/gzhan du byas nas [#]zhes bya ba ni gang sngar bstan pa'i mchod pa byas te/_mer sreg pa'i zhal ta byas la zhes bya ba de yin te/_'di
[\[323a.6\]]nas bsgral ba'i phyir lus btang ba yin no/_/ci'i phyir zhe na/_ma 'dris pa'i phyir ro/_/'dris pa dag la ni 'dris pa la ltos [#]pas phan 'dogs par byed pa yin te/_de bas na 'dris pa'ang med do/_/bdag cag rnams bsgral ba 'di la yon tan ci yod ce na/_smras pa/_des na lus shin tu
[\[323a.7\]]gces pa yin yang btang ba ni rab tu gces pa'i mgron yin pa'i phyir te/_lus pas kyang rab tu gces pa ni gang gi phyir [#]mgron yin pa'i phyir te [#]lus btang ba'o/_/bsam pa ni bdag cag bsgral ba'i bsam pa ste/_rab tu gces pa'i mgron yin pa'i phyir lus btang ba yin no/_/de bas na gzhan du na
[\[323b\]]
[\[323b.1\]]zhes bya ba ste/_de'i bsam pa ma byas par gyur na ni byas pa don med par 'gyur ro/_/rab tu gces pa'i mgron la rab tu phangs [#]pa'i lus btang ba byas pa'i 'bad pa'o/_/de ltar re zhig byang chub sems dpa' las rjes su ma blangs na rigs pa ma yin pa nyid du bstan nas/_da ni bdag cag nyid
[\[323b.2\]]kyis ma blangs pa mi mthun pa nyid du bstan pa'i phyir/_'di yis byas te ci bdog pa/_/zhes bya ba'i tshigs cad smos te/_gzhan du byas na don med 'gyur/_/zhes bya ba 'di don [#]med pa nyid du bsgrub [#]pa'i phyir[#]/_byams pa zhes bya ba ni bsam pa phun sum tshogs pa'o/_/ci bdog pa zhes bya ba ni
[\[323b.3\]]sbyor ba phun sum tshogs pa'o/_/bdog pa thams cad ces bya ba ni sbyin par bya ba'i dngos po phun sum tshogs pa'o/_/bdag cag rnams kyis ma blangs na don med par 'gyur ba'i phyir/_bdag cag rnams kyis ma blangs na'o/_/de gang yin zhe na/_de ni mgron no/_/de las ci zhig bkur sti bya/_/zhes
[\[323b.4\]]bya ba ni sngar bstan pa'i me la sbyang ba des bu lon med pa ste/_des mes ma bsregs pa nyid du ston to/_/gal te ma blangs pa dang /_me la sbyangs pas ma bsregs na/_/de ltar [#]na bkur sti ci zhig byas pa yin zhe na/_de bstan pa'i phyir/_de bas de la bla ma bzhin/_/zhes bya ba'i tshigs bcad smos so/_/
[\[323b.5\]]de bas na zhes bya ba ni ma blangs shing don med pa des mgron gyi bsnyen bkur med pa'i phyir/_de las gzhan pa de'i tshig nyan par byas na bkur sti nyid du bstan par 'gyur ro/_/bkur sti chen po bya ba tsam du ma zad de/_de bdag la phan par 'gyur ba'i phyir yang bkur sti chen po bya ba'i rigs te/_de'i tshig
[\[323b.6\]]mnyan par bya bas so/_/gal te khyed cag gis de la byas pa gzo ba'i phyir/_de la mchod pa byas na yang de bzhin du bya zhing mngon par mchod pa'i cho ga'i thabs bstan pa'i phyir/_sdug bsngal 'di las thar nas zhes bya ba'i tshigs bcad smos te/_sdug bsngal 'di las thar pa zhes bya ba
[\[323b.7\]]ni 'brog dgon pa 'di'i sdug bsngal las [#]thar pa'o/_/tshogs pa ni 'dus par gyur pa'o[#]/_/de dag gi tshig ni de dag gi tshig go/_/slob dpon dpa' bos mdzad pa'i skyes pa'i rabs rgya cher bshad pa las glang po che'i skyes pa'i rabs so//_//sdom la/_byang chub ngang pa byang chub
[\[324a\]]
[\[324a.1\]]che/_/spre'u dang [#]ri dwags sha ra b+ha/_/ru ru spre'u rgyal bzod pa smra/_/tshangs dang glang chen de dag bcu/_/sdom 'di ni 'jig rten du grags pa yin te/_skyes pa'i rabs bcu po 'di dag gi go rims bdag gis ni 'di ltar mthong ngo /_/byang chub ngang pa byang chub che/_/sha ra
[\[324a.2\]]ru ru spre'u dang /_/bzod pa smra dang spre'u rgyal dang /_/glang chen tshangs pa de dag bcu/_/'dir skyes pa'i rabs bcu po 'di dag gi go rims kyi rgyu yang bzod pa'i pha rol tu phyin pa'i dbang du byas pa ste/_gzhan gyis [#]gnod pa byas pa la mi mjed [#]pa'i bzod pa dang /_sdug bsngal la ji mi snyam pa'i
[\[324a.3\]]bzod pa dang /_chos la nges par sems pa'i bzod pa'o/_/de la chos la nges par sems pa'i bzod pa'i dbang du byas nas/_tshangs pa'i skyes pa'i rabs yin te/_chos la nges par sems pa'i bzod pa ni zab cing rgya che ba'i chos dag la 'dod cing mi skrag pa'o/_/bzod pa de yang byang chub
[\[324a.4\]]sems dpa' la yod pa yin no zhes ji ltar shes par bya zhe na/_bdag nyid mngon par 'dod pa'i lta ba de la gzhan yang rab tu 'god pa yin pa'i phyir/_chos la nges par sems pa'i bzod pa de ni tshangs pa'i skyes pa'i rabs kyis brjod pa yin no/_/gzhan du na ji ltar skyes pa'i rabs 'di bzod pa'i pha
[\[324a.5\]]rol tu phyin pa'i skyes pa'i rabs su bshad/_gal te 'di ltar blo skye bar 'gyur te/_skyes pa'i rabs de nyid du bstan pa'i bzod pa'i pha rol tu phyin pa ste/_mtshan nyid du bshad pa'i skyes pa'i rabs 'di ni rigs pa yin no zhe na/_de yang mi rigs pa nyid de/_ci'i phyir zhe na/_bzod pa gong nas gong du khyad par
[\[324a.6\]]du bstan pa'i skyes pa'i rabs kyi go rims rnam par gzhag pa'i phyir te/_bzod pa'i tshig de ni zhar las [#]byung ba'i phyir ro/_/gtsor [#]ni rang bzhin gyis lta ba ngan pa la zhen par gyur pa [#]la lhag par snying brtse [#]ba yin te/_de bas na tshangs pa'i skyes pa'i rabs ni chos la nges par sems pa'i dbang du byas pa nyid
[\[324a.7\]]do/_/spre'u'i rgyal po dang /_glang po che'i skyes pa'i rabs su ni sdug bsngal la ji mi snyam pa'i bzod pa'i dbang du byas pa'o/_/gnyis po de dag las kyang gnod par gyur pa'i sdug bsngal la ji mi snyam pa'i bzod pa'i pha rol tu phyin pa'i dbang du byas pa ni spre'u [#]rgyal po'i skyes pa'i rabs su bstan te
[\[324b\]]
[\[324b.1\]]mi bzod pa med pa'i phyir bzod pa'i dbang du byas pa ste/_gnod par byed pa'i rgyal po la bzod par bya ba ni/_'brel pa med pa'i phyir dang /_rgyal po nyid kyang phan pa byed par 'jug pa'i phyir ro/_/glang po che'i skyes pa'i rabs su ni g.yang sa nas ltung ba'i sdug bsngal dang /_'chi ba'i sdug bsngal la ji
[\[324b.2\]]mi snyam pa'i dbang du byas pa ste/_ma 'dris pa'i skye bo la rjes su brtse ba'i phyir ro/_/de las gzhan pa skyes pa'i rabs bdun gyis ni gnod pa byas pa la mi mjed pa'i bzod [#]pa'i dbang du byas pa'o/_/gnod pa byed pa la yang rnam pa gnyis te/_bdag dang 'brel pa dang /_bdag la gnod pa
[\[324b.3\]]byas pa'o/_/bdag dang 'brel pa la gnod pa byed pa'i dbang du byas nas/_gtsug phud byang chub kyi skyes pa'i rabs su rgyal po des rang gi chung ma 'phrog par byed pa'i gnod pas 'jug pa'i phyir ro/_/bdag la gnod pa byed pa la yang rnam pa gnyis te/_rnam par 'tsho ba'i gnod pa dang /_gsod
[\[324b.4\]]pa'i gnod pa byed pa'o/_/de las rnam par 'tshe ba'i gnod pa'i dbang du byas nas/_ngang pa dang /_byang chub chen po'i skyes pa'i rabs su bstan te/_lus dang /_sems la nye bar gnod pa'i rang bzhin yin pa'i phyir ro/_/ngang pa'i skyes [#]pa'i rabs su ni rnyis bzung [#]bas lus kyi 'tshe ba la 'jug
[\[324b.5\]]pa'i gnod pa las bzod pa'o/_/byang chub chen po'i skyes pa'i rabs su ni sems la gnod pa yin te/_brnyas pas nye bar gtses pas 'jug pa'i gnod pa la bzod pa'o/_/gsod pa'i gnod par byed pa'i dbang du byas nas skyes pa'i rabs lhag ma bzhi yin te/_gsod pa'i gnod
[\[324b.6\]]pa byed pa [#]la yang rnam pa gnyis te/_gsod pa'i gnod [#]pa byed par sbyor ba dang /_gsod pa'i gnod par sbyor ba'o/_/de las gsod [#]par sbyor ba'i gnod pa byed pa'i dbang du byas nas/_sha ra b+ha dang /_ru ru dang /_spre'u'i skyes pa'i rabs so/_/de la sha ra b+ha'i skyes pa'i rabs su ni bdag
[\[324b.7\]]nyid kyis mda' 'phen pa dang /_gnod pa ma byas te/_phan btags shing rgyal po la bzod pa ste/_sbyor ba byed pa la bzod pa pa byed pa'i dbang du byas pa'o/_/ru ru dang /_spre'u'i skyes pa'i rabs su ni byang chub sems dpas [#]de gnyis la phan btags pa yin du zin kyang gnod pa byed par 'jug pa de
[\[325a\]]
[\[325a.1\]]gnyis la bzod pa'i phyir ro/_/'di gnyis la khyad par ni 'di yod de/_ru ru'i skyes pa'i rabs su ni rgyal po byang chub sems dpa' la gsod [#]par sbyor bas sbyor du bcug par bstan te/_bdag nyid kyis ni gsod [#]par sbyor ba ma brtsams so/_/spre'u'i skyes pa'i rabs su ni byang
[\[325a.2\]]chub sems dpas phan btags pa byas pa gang yin pa de la bdag nyid kyis gsod par sbyor ba rtsom pa'o/_/de nyid kyi phyir ru ru'i skyes pa'i rabs su mthong ba'i chos nyid la lag pa chad par ston pa yin no/_/de bzhin du spre'u'i skyes pa'i rabs su yang bdag nyid gsod par rtsom [#]pa yin pas mdze'i
[\[325a.3\]]nad kyis de ma thag tu zil gyis mnan to/_/da ni bzod pa smra ba'i skyes pa'i rabs su ni bdag nyid gsod par rtsom pa yin pa'i phyir/_de ma thag tu rims nad me bzhin 'bar zhes bya ba dang /_sa gas nang du zhugs zhes bya ba'o/_/gtsug phud byang chub kyi skyes pa'i rabs su ni byang chub sems dpa' la
[\[325a.4\]]gnod pa byed pa'i rgyal po mthong ba'i chos nyid la mi sdug pa'i rnam par smin pa ma thob pa ste/_byang chub sems dpa' la zhe sdang ba [#]med pa'i phyir dang /_khyim thab [#]dang chung ma phal [#]pa med pa'i phyir ro/_/ngang pa'i skyes pa'i rabs su yang sdig pa'i bsam pa med pa'i phyir dang /_byang chub sems
[\[325a.5\]]dpa'i yon tan brjod pas phrad par 'dod pa des byang chub sems dpa' la gnod pa byas kyang mi 'dod pa'i 'bras bum thob pa'o/_/byang chub chen po'i skyes pa'i rabs su ni rgyal po la sdig pa'i bsam pa med pa'i phyir [#]dang /_ma gus pa [#]nyi tshe tsam du zad pa'i phyir dang [#]/_mi 'dod pa'i 'bras bu med
[\[325a.6\]]do/_/sha ra b+ha'i skyes pa'i rabs su yang rgyal po la sdig pa'i bsam pa med pa dang /_gnod pa'i sbyor ba nyi tshe tsam yod pa'i phyir dang /_byang chub sems dpa' la gnod pa byed par sbyor ba yang byang chub sems dpa' yin par sngar ma shes pa dang /_rgyal pos gnod pa ma byas pa'i phyir mi 'dod
[\[325a.7\]]pa'i 'bras bu med do/_/de nyid kyis 'di dag ni bzod pa chung ba yin pa'i phyir dang por smos pa yin no/_/skyes pa'i rabs 'di dag las gzhan du ru ru dang /_spre'u dang /_bzod pa smra ba [#]skyes pa'i rabs phyis bkod pa ni go rims bzhin du khyad par du gyur ba'i phyir te/_byang chub sems dpa' [#]phan
[\[325b\]]
[\[325b.1\]]btags pa la gnod pa [#]byed pa la phyi ma gsum yin te/_mi 'dod pa'i 'bras bu rnam par [#]smin pa yin te/_sems kyi [#]go skabs med pa nyid do/_/byang chub sems dpa' la ni gnod pa med pa'i phyir dang /_bsam pa ngan pa med pas [#]spre'u'i tshogs de dag gis byang chub sems dpa' la brdzis pa
[\[325b.2\]]yin na yang byang chub sems dpas gnang ba nyid yin gyi/_gzhan du ma yin pas mi 'dod pa'i 'bras bu med pa nyid do/_/skyes pa'i rabs gzhan dag kyang sems kyi go skabs med pa nyid do/_/go rims de ltar bkod par gyur na ni bzod pa bsgoms [#]pa la 'jug pa [#]rnams kyi bzod pa'i rnam pa go
[\[325b.3\]]rims bzhin du bstan par 'gyur te/_de sgrub [#]pa'i thabs bstan par rigs pa yin no/_/skyes pa'i rabs 'di dag gi go rims 'di bzhin du rig [#]par bya ste/_gal te phyogs su mi 'dzin pa dag yod na yang 'di bzhin du glegs bam dag tu bri bar bya'o/_/bzod pa'i tshoms [#]te sde tshan gsum pa
[\[325b.4\]]rdzogs so//_//ji ltar phrad kyang rung ste zhes bya ba ni mi dge ba mngon par 'dod pa'am/_dge ba mngon par 'dod pa zhes bya ba'i don to/_/rab tu grags pa'i rigs dang /_dpal dang ldan pa zhes bya ba 'di [#]gnyis kyis ni gtso bo'i nus pa bstan to/_/yon tan yongs su 'dzin par byed pas
[\[325b.5\]]'bangs rnams ni glo ba nye ba zhes bya ba 'dis ni gsang tshig gi nus pa bstan to/_/gzi byin che bas rgyal phran dregs pa rnams phyag 'tshal bar gyur pa zhes bya bas ni spro ba'i nus pa bstan to/_/yon tan brgya'i 'od zer gyi phreng pa ni yon tan brgya'i 'od zer gyi phreng ba'o/_/'od zer brgya dang ldan pa
[\[325b.6\]]gang la yod pa de ni yon tan gyi 'od zer brgya dang ldan pa'o/_/zla ba bzhin du mthong na dga' ba gang yin pa de ni/_zla ba dang 'dra bar mthong na dga' ba'o/_/de nyid kyi phyir/_bu zla ba zhes bya ba yin te/_zla ba dang 'dra ba'i phyir bu zla ba zhes btags te/_de'i ming yon tan dang ldan pa nyid du ston
[\[325b.7\]]to/_/legs par phan 'dogs pa zhes bya bas ni mi dge ba'i chos ma skyes pa rnams mi skyed pa dang /_mi dge ba'i chos skyes pa [#]rnams sdang ba nyid du ston to/_/sdud pa la mkhas pa dang /_gus pa je che je cher gyur pa dang /_/zhes bya bas ni dge ba'i chos skyed [#]pa dang /_skyes zin pa rnams phyir zhing
[\[326a\]]
[\[326a.1\]]bsgoms [#]pa nyid du bstan pa yin no/_/yongs su bskyangs pa la nges par byed pa'i phyir zhes bya ba ni [#]dge ba'i chos rnams bsgom par bya'o zhes bstan to/_/de nyid kyi phyir skyes pa'i rabs 'di ni brtson 'grus kyi pha rol tu phyin pa bstan pa'i phyir yin te/_mi dge ba'i chos ma
[\[326a.2\]]skyes pa rnams mi skyed pa dang /_skyes zin pa rnams spangs pa nyid du ston to/_/[#]mi dge ba'i chos spangs pa med par ni dge ba'i chos skyed [#]pa dang /_'phel ba dang /_gnas pa med pa'i phyir ro/_/yon tan gnyen dang 'dra bar gyur to zhes bya ba bstan pa la/_'gro ba rnams kyi [#]gnyen de gang yin zhe
[\[326a.3\]]na/_gnyen dang 'dra ba de nyid bstan pa'i phyir/_tshul khrims thos dang zhes bya ba'i tshigs bcad smos so/_/yang na gzhan dang mngon par 'brel pas yon tan gyi 'od zer brgya dang ldan pa zhes bshad pa'i yon tan gang dag yin zhe na/_tshul khrims thos dang gtong dang snying rje dul/_/zhes bya
[\[326a.4\]]ba'i tshigs bcad smos so/_/de dang de dag ces bya ba ni yon tan gzhan [#]dag yang ldan pa nyid du ston to/_/yon tan yod pa ni zhes bya ba ni yon tan nyid yod pa yin te/_de'i yon tan mang po zhes bya ba'i don to/_/lang tshor gyur pa'i rgyan gyis brgyan pa bzhin/_/zhes bya ba ni/_byang chub
[\[326a.5\]]sems dpa'i rgyan gyis brgyan pa'i lang tsho bzhin du zhes bya ba'i don te[#]/_lang tsho ni da ltar byung ba'i yon tan gyis mdzes pa yin te/_de bas na yon tan lang tsho'i rgyan gyis brgyan pa nyid do/_/yang na lang tshor gyur pa'i rgyan gyis brgyan pa bzhin du yon tan gsar pa dag gis rab tu brgyan
[\[326a.6\]]pa ste/_de bas na lang tshor gyur pa'i rgyan gyis brgyan pa zhes brjod do/_/rnam par dag pa [#]yang yin la rgya che ba yang yin pas rnam par dag cing rgya che ba'o/_/rnam par dag pa dang /_rgya che ba gnyis kyis [#]yid du 'ong ba de ni rnam par dag cing rgya che [#]yid du 'ong ba ste/_de bzhin du de'i yon tan
[\[326a.7\]]rnams so/_/gnas su gyur ces bya ba 'dis [#]ni yon tan gyi 'od zer brgya dang ldan pa'i gnas su gyur pa'i phyir te/_'dis ni gsang tshig gi nus pa bstan to/_/'bangs rnams skyong nus pa dang zhes bya ba 'dis ni spro ba'i nus pa bstan to/_/ma 'jungs shing rang bzhin bzang ba'i phyir zhes bya ba
[\[326b\]]
[\[326b.1\]]'dis ni rgyu phun sum tshogs pa bstan to/_/rang bzhin dang rgyu dang sa bon zhes bya ba ni don gzhan ma yin te/_'dis ni de nyid kyi phun sum tshogs pa bstan to/_/dang po 'di gnyis kyis ni skyes bu'i byed pa phun sum tshogs pa'o/_/rgyal tshab kyi longs spyod ces bya ba ni bdag po'i nus pa byed du
[\[326b.2\]]bcug ces bya ba'i don to/_/rab tu mkhas pas zhes bya ba ni sngar bstan pa'i thos pa dang /_shes rab dang /_yid gzhungs shing mngon par brtson pa'i sbyor bas so/_/mkhas pas chos ldan zhes bya ba ni don dang 'dod pa dang yang ldan pa yin no/_/legs par smra ba la ji ltar byed ce na/_mchod
[\[326b.3\]]pa khyad par can gyis zhes bya ba yin te/_des na de nyid kyi phyir te/_legs par bshad pa la dga' ba'i phyir ro/_/dpyid zla'i dus la bab pa zhes bya ba ni me tog 'byung ba'i dus kyi zla ba la bab pa'o/_/shing lo rnams mdzes shing 'jam por gyur pa gang yin pa de dag ni dpyid zla'i dus la
[\[326b.4\]]bab pa'i mthus shing lo rnams mdzes shing 'jam por gyur pa'o/_/me tog nyid kha 'bus pas sdug cing /_dgod pa ltar gyur pa gang yin pa de ni me tog sdug gu kha 'bus pa rnams [#]ni dgod pa bzhin no/_/ne'u gsing [#]sngon po ni ne'u gsing [#]sngon po'o/_/de nyid kyi [#]ri mo bkram pa lta bu yin pas ne'u
[\[326b.5\]]gsing [#]sngon po gsar pa rnams kyis ri mo bkram pa'o/_/des sa gzhi mdzes par byas pa gang yin pa de ni/_sa gzhi ne'u gsing [#]sngon po gsar bu [#]rnams kyis ri mo bkram pa bzhin du mdzes par byas pa'o/_/yid dga' ba 'byung ba yin pas yid dga' ba skyes pa'o[#]/_/skyed mos tshal na lding khang yod
[\[326b.6\]]pa de ni lding khang skyed mos tshal lo/_/yid du 'ong ba'i lding khang gi rgyan skyed mos tshal gang la yod pa de ni lding khang rgyan can skyed mos tshal lo/_/bud med rnams kyi glu sgra snyan dang 'brel/_/zhes bya ba ni rna ba'i yul gyi longs spyod kyi dbang du byas pa'o/_/'dzum la mkhas pa zhes bya ba ni mig
[\[326b.7\]]gi yul gyi longs spyod kyi dbang du byas pa'o/_/yan lag mdzes par [#]bsgyur ba'i zhes bya ba ni reg bya'i longs spyod kyi dbang du byas pa'o/_/bzang mo mdzes par zhes bya ba ni [#]longs spyod kyi dbang du byas pa ste/_de ltar 'di dag gis ni sems can gyi longs spyod kyi rkyen [#]bstan pa'o/_/da ni sems
[\[327a\]]
[\[327a.1\]]can ma yin pa'i longs spyod kyi dbang du byas nas/_skyed mos tshal bzang de na de ni dga' bar gnas/_/zhes bya ba smos te/_mig dang /_rna ba dang /_sna'i longs spyod kyi dbang du byas pa'o/_/lang tsho la bab pa ni zhes bya ba ni 'di'i 'dod pa'i yul la chags pa nyid du ston
[\[327a.2\]]to/_/bsod nams phun sum tshogs pa'i mthu las byung ba zhes bya ba ni sbyin pa dang /_tshul khrims la sogs pa'i bsod nams phun sum tshogs pa'i khyad par du gyur pa ste/_de'i mthu ni bsod nams phun sum tshogs pa'i mthu'o/_/de las byung ba ni bsod nams phun sum tshogs pa'i mthu
[\[327a.3\]]las byung ba ste/_'dis ni 'bad pa med par byung ba nyid de rgyu'i stobs las byung ba nyid du ston to/_/rol mo'i dga' ba la gnod pa zhes bya ba ni sngar skyes pa'i dga' ba nyams pa yin te/_bud med dang skyes pa rnams kyi [#]bstan nas/_da ni bud med kyi dbang du byas nas/_bud med gzhon nu rnams
[\[327a.4\]]'jigs shing bag 'khums par byed pa zhes bya bas bstan to/_/mi'i stobs dang /_mthu rtsal la sogs pa las 'das pa gang la yod pa de ni stobs dang /_mthu rtsal la sogs pa mi pas lhag pa'o/_/srin po dag pas kyang lhag par mi bzad pa'i gzugs gang la yod pa de ni/_srin po bas kyang lhag
[\[327a.5\]]par mi bzad pa'i gzugs can no/_shing rta dang /_rta dang /_glang po che dang /_dmag mi brtan pa nyams par gyur pa gang yin pa de ni/_shing rta dang /_rta dang /_glang po che dang /_dmag mi brtan pa nyams par gyur pa'o/_/ci legs mdzad pa ni go cha bgo ba la sogs pa'o/_/ngang tshul gyi skyon shes
[\[327a.6\]]pa gang yin pa de ni de ste/_ngang tshul gyi skyon ni ma bsngags pa'i dngos po yin no/_/sngar chab sgo pas bsten [#]pa'i ste/_lha de las ci legs par mdzad cing bka' gros mdzad pa'i dus la bab po zhes gsol to zhes bya ba de gnyi ga dus la bab pa nyid du bstan pa de'i de ltar mi bya ba'i rgyu nyid du
[\[327a.7\]]bstan pa'i phyir/_mi sha 'dod pa zhes bya ba dang /_bdag gis brgal ba'i go skabs zhes bya ba'i tshigs bcad gnyis smos so/_/mi sha 'dod pas rgyal srid nyams par gyur/_/zhes bya bas ni 'dod pa nyams pa nyid du ston to/_/smyos pa lta bur gyur pa ni smyos pa bzhin du gyur pa ste/_smyos pa
[\[327b\]]
[\[327b.1\]]zhes bya ba [#]'dis ni don nyams pa nyid du ston to/_/rang gi chos btang zhes bya bas ni chos yongs su spangs pa nyid du ston to/_/rang gi chos btang ba nyid kyis bsod nams dang grags pa yang nyams pa nyid do/_/'dir bsod nams zhes smos pa ni bsod nams kyi tshogs kyi 'bras bu la dgongs te/_
[\[327b.2\]]'dis ni 'jig rten pha rol gyi mngon par mtho ba'i 'bras bu nyams pa nyid du ston [#]to/_/grags pa zhes smos pas ni mthong ba'i chos kyi 'bras bu nyams pa nyid du ston [#]to/_/mya ngan bya ba'i gnas skabs gnas pa la/_/zhes bya ba'i rgyu bzhi po de dag nyid kyis so/_/bdag gis [#]brgal ba'i [#]sgo
[\[327b.3\]]skabs ga la yod/_/ces bya bas ni lha de la ci [#]legs par mdzad par gsol zhes bya ba de'i lan no/_/de lta bu la 'jigs su ga la rung /_/zhes bya ba ni gang sngar bstan pa'i [#]bka' gros mdzad pa'i dus la bab po zhes bya ba de'i lan bstan pa yin no/_/'thab [#]mo med pas na 'thab [#]mo med pa'o/_/
[\[327b.4\]]'thab [#]mo yang yin la brgal ba yang yin pas 'thab [#]mo brgal ba ste des so/_/mngon du zhes bya ba ni rtsa ba las so/_/rjes su gzung [#]ba zhes bya ba ni sdig pa gzhom pa la'o/_/de las [#]zhes bya ba ni bdag gi drung du kho dag 'ongs pa'i phyir ro/_/dam pa rnams ni de ltar mgron yang byed/_/ces bya
[\[327b.5\]]ba snying rje dang ldan pa rnams mgron byed pa'i ngang tshul can yin no/_/mi dga' zhing yid [#]blong bas mig mchi mas gang ba de ni mi dga' zhing yid blong bas mig mchi mas gang ba'o/_/dri ma can gyi gos bsrings te/_rked pa bcings pa gang yin pa de ni gos dri ma can bsrings te rked pa bcings pa'o/_/
[\[327b.6\]]rngul gyis [#]gos shing ring la yegs pa de la shing shun gyi [#]thod kyis bcings pa ste/_rdul gyis gos shing rtsub pas ring zhing yegs [#]pa'i skra gang yin pa de shing shun gyi thod kyis bcings pa'o/_/kha spu ring po 'dzings pa [#]des gdong ngams [#]gang par gyur pa gang yin pa de ni gdong gi kha spu ring
[\[327b.7\]]pos ngams [#]gnag par gyur pa'o/_/khros pa dang rngam pa ni khros shing rngam pa'o/_/bgrad [#]pa dang 'jigs 'jigs ltar 'dug pa ni bgrad [#]pa dang 'jigs 'jigs ltar 'dug pa ste/_khros shing rngam pa gnyis kyis bgrad [#]pa'i mig gang la yod pa de ni khros shing rngam pas mig bgrad [#]pa'o/_/
[\[328a\]]
[\[328a.1\]]gcig pu phub dang mtshon med ces bya bas ni su dA [#]sa'i bu la sngar bstan pa'i brgal [#]ba med pa nyid du bstan pa'o[#]/_/rang bzhin gyis zhi bar snang ba zhes bya bas ni sngar bstan pa 'di lta bu la 'jigs su ga la rung zhes bya ba de ston pa ste/_'jigs pa med pa'i phyir ro/_/rngam pa
[\[328a.2\]]dang dregs pa gnyis kyis g.yengs pa'i sems gang yin pa de ni sems rngam zhing dregs pas g.yengs pa'o/_/srin po dang yi dgas gar byed pa bzhin du 'jigs pa ni/_srin po dang yi dgas gar byed pa bzhin du 'jigs pa'o/_/'dod pa ni nor la sogs pa la chags pa'o/_/shir dogs
[\[328a.3\]]pa ni srog gi 'jigs [#]pa'o/_/ya rabs ni bden pa la sogs [#]dang 'dra ba zhes bya ba ni de bas na 'dod pa la sogs pa'i phyir yongs su mi gtong bas so/_/dam pa rnams ni bden pa srog gi phyir yang mi gtong ste/_ji ltar mi gtong zhe na/_de'i phyir bden pa dang 'byor pa'i don de bde ba'o/_/bden
[\[328a.4\]]pa nyams na ni ngan 'gro dag las srun mi nus pa yin te/_ji ltar dam pa rnams kyi bden pa srog dang 'dra ba yin zhe na/_smras pa/_gson zhing bden pa nyams pa ni ngan 'gro las srun mi nus pa'i phyir te/_de'i phyir nor dang srog dag las mi nus shing /_'chi ba'i dus su yid la gcags te 'chi
[\[328a.5\]]ba'i phyir ro/_/grags pa ni mthong ba'i chos kyi bden pa'o/_/bde ba [#]ni mtho ris su 'gro ba'o/_/gya gyu tshul zhig pa mthong ba gang yin pa de ni gya gyu tshul zhig gal te mthong gyur pa'o/_/snga ma dang phyi ma gnyis 'gal ba yin pas snga ma dang phyi ma gnyis 'khrul par snang ba'i phyir ro/_/gang du
[\[328a.6\]]legs par spyod pa ma mthong ba de ni legs par spyod pa gal te ma mthong ba ste/_dge ba'i chos ma mthong ba zhes bya ba'i don to/_/rgyu gsum gyis ni slar bzlog [#]par mi 'gyur te/_khyod la 'jigs par 'gyur ba'am/_bde ba la chags pa'am khyod la snying rje med par gyur pa ste/_rgyu gsum po 'di
[\[328a.7\]]dag ni yod par gyur [#]na ni phub dang /_mtshon cha med par khyod kyi gan du 'ongs pa yang ma yin te/_de bas na gang gi phyir sngar nyid mi 'ong ba nyid do de bas na de nyid du 'ong ba'i rgyu nyid du rtogs par bya'o/_/bram ze de'i don byas nas slar yang nga bdag khyod kyi drung du 'ong ngo /_/ci'i phyir zhe na/_khyod dang lhan cig
[\[328b\]]
[\[328b.1\]]bshes shing 'dris pa'i phyir dang /_gang gi phyir bdag cag lta bu ni de lta bu'i brdzun gyi tshig mi smra ba de'i phyir ro/_/de la mgu bar bya ba ni legs par smra ba de la legs par sbyin pa'o/_/tshig snyan pa ni legs [#]par gsungs pa'i sbyin pa la gang gis mchod pa'o/_/bkur sti ni legs par bshad pa ston pa la lus
[\[328b.2\]]kyis mchod pa'o/_/tshigs bcad gcig la srang stong du byas par ston te[#]/_de'i thad du brtsis [#]pa zhes smos pa ni de dang tshad mnyam pa'i nor bzhag ste/_gser la sogs pa gal te 'dod pas de la mchod par byas so/_/de nyid bstan pa'i phyir/_gnas ma yin pa la lhag par god pa ni gnas ma yin pa gong
[\[328b.3\]]tshabs che ba'o/_/de las bzlog [#]pa ni gnas ma yin par gong tshangs che ba de la dgag par rtsol ba'i sems te/_gnas ma yin par god tshabs che ba dgag pa'i bsam pa'o/_/legs par shes par bya ba'i rigs te/_ci'i phyir zhe na/_'bangs mang po gso dgos pa'i phyir ro/_/rgyal po'i dpal
[\[328b.4\]]yang nor phun sum tshogs pa la ltos pa'i phyir god pa tshad dang ldan par bya ba yin te/_'di ltar tshigs bcad gcig la srang stong du byas te byin pas nor gyi dbang phyug gi nor yang zad par 'gyur ro/_/'bangs mang po gso dgos so zhes bstan pa la/_de ni mi nus pa nyid du bstan pa'i phyir/_
[\[328b.5\]]sbyin pa drags [#]na zhes bya ba'i phyed dang po smos te/_nor gyi dbang phyug gi nor yod pa yang ji srid cig tu thug [#]par 'gyur zhes bya ba bstan pa 'dis ni nor med pa nyid du bstan to/_nor med na ni 'bangs mang po gso bar bya ba de [#]mi nus pa nyid du ston to/_/rgyal po'i dpal yang nor phun sum tshogs pa la
[\[328b.6\]]ltos so zhes bya ba de bsgrub pa'i phyir/_nor dang rab tu ldan na bsgrub par nus/_/zhes bya ba'i tshigs bcad smos so/_/rgyal po'i dpal nor phun sum tshogs pa la ltos pa ci'i phyir zhe na/_nor dang rab tu ldan na bsgrub par nus pa'i phyir te/_gang la nor yod pa de la rgyal po'i dpal yod de/_de
[\[328b.7\]]ltar na nor yod pa nyid kyis rgyal po'i dpal yod pa nyid du bstan to/_/nor med na ni rgyal po'i dpal med pa'i dbang du byas nas/_nor med na ni [#]rgyal po'i dpal de yang zhes bya ba'i tshigs bcad phyed 'og ma'o/_/de ltar 'di gnyis kyis de yod na ni yod la med na ni [#]med pa'i phyir rgyu dang rgyun can gyi mtshan
[\[329a\]]
[\[329a.1\]]nyid du bstan to/_/legs par smras pa'i mchod pa mang na brgya/_/de las mang [#]na nus par mi 'gyur te/_/zhes bya ba rgyal pos smras pa de'i lan las brtsams te/_legs par smras pa rnams kyi rin thang zhig_/ces bya ba'i tshigs bcad smos so/_/rin thang gi tshad ni rin
[\[329a.2\]]thang nges pa ste/_rin thang gi tshad ces bya ba'i don to/_/khyod kyang dma' bar ga la 'gyur/_/zhes bya ba yin te/_ci'i phyir zhe na/_legs par bshad pa la mchod pa sbyin par bya ba'i don du ni rgyal srid kyang ring du mchod pa ma yin pa'i phyir ro/_/rin thang bcad par mi nus pa'i gtan tshigs
[\[329a.3\]]bstan pa'i phyir/_gang zhig thos nas yid ni zhes bya ba'i tshigs bcad smos so/_/'di'i bsdus pa'i don ni thog ma dang /_bar ma [#]dang /_tha ma dge ba'i phyir/_legs par bshad pa'i rin nges par bcad du mi rung ngo zhes ston to/_/thog mar dge ba gang zhe na/_thos shing nyan pa'i tshe na
[\[329a.4\]]yid dga' bar 'gyur ba yin te/_de yang /_gang zhig thos nas yid ni dad 'gyur ba/_/zhes bya ba 'dis bstan to/_/bar du dge ba gang zhe na/_bsam pa dang ldan zhing nye bar gnas pa ste/_bsam pas bsams [#]pa de ni legs par dga' la brten par 'gyur ba'o/_/tha mar dge ba gang zhe
[\[329a.5\]]na/_bsgoms [#]pa des shes rab skye zhing gti mug med par 'gyur ba ste/_gti mug ni ma rig pa spangs pa ste/_de spangs pa'i phyir yang bya ba byas pa'i phyir ro/_/rang gi shas kyang de ni nyo ba'i rigs/_/zhes bya ba ni nang gi lus kyis kyang nyo bar bya ba yin na/_phyi rol gyi dngos po lta smos kyang ci
[\[329a.6\]]dgos zhes bya ba'i don to/_/thos pa gti mug ces bya ba'i tshigs bcad 'di ni 'jig rten las 'das pa'i yon tan dang rjes su mthun pa'i dbang du byas pa ste/_gti mug mun sel zhes bya bas ni mthong ba'i lam gyi rgyus mthong ba'i lam gyi mi mthun pa ma rig [#]pa spong ba'i gnyen po thos pa ma [#]yin
[\[329a.7\]]pa'i phyir ro/_/thos pa ni sgron ma'o/_/thos pa ni nor gyi mchog ste/_'jig rten las 'das pa'i 'phags pa'i [#]nor gyi rgyus de'i tshe dang bshes pa'o/_/thos pa ni kun du rmongs pa'i sgra 'joms pa'i mtshon cha yin te/_bsgom pa'i lam gang gi bag chags dang bcas pa spong bar byed pa'i phyir
[\[329b\]]
[\[329b.1\]]ro/_/thos pa ni/_thabs tshul man ngag ston pa'i grogs kyi mchog/_/ces bya ba yin te/_de la lhag par bsgom pas [#]spang bar bya ba'i nyon mongs pa spong bar sgrub pa ni gzhan gyis bstan pa med par thos pa'i 'bras bu nyid kyis bsgom pa'i lam bsgrub pa'i thabs ston pa'i phyir ro/_/da ni
[\[329b.2\]]mthong ba'i chos nyid la phan 'dogs pa'i dbang du byas nas phongs par gyur kyang zhes bya ba'i tshigs bcad smos so/_/mthong ba'i chos la phan 'dogs pa yang rnam pa gnyis te/_phongs pa las bzlog [#]pa'i phan 'dogs pa dang /_phan yon skyed par byed pa'i phan 'dogs pa'o/_/phongs par
[\[329b.3\]]gyur kyang mi 'gyur mdza' bo yin/_/zhes bya ba ni/_bcing ba la sogs pa'i phongs pa sel pa'i phyir ro/_/sems kyi nad mya ngan gyi mtshan nyid la thos pa ni sman yin te/_mya ngan sel bar byed pa'i phyir ro/_/thos pa ni dpung yin te so sor brtags te yang dag par blangs nas 'dod chags la
[\[329b.4\]]sogs pa nyes pa rnams kyi dpung 'jig par byed pa'i rgyur gyur pa ste/_de yang 'dod chags la sogs pa'i nyes pa so sor brtags [#]pa'i stobs kyi [#]zil gyis mnan pa yin pa'i phyir nyes pa 'joms pas dpung gi mchog go/_/thos pa ni grags pa dang dpal gyi gter gyi mchog kyang yin te/_thos
[\[329b.5\]]pa la nye bar gnas pas na mi bzad pa'i grags pa dang dpal thob pa yin no/_/da ni thos pa smra bar byed pa rnams kyi phan gdags pa chen po nyid du bstan pa'i phyir/_ya rabs rnams dang phrad na [#]skyes kyi mchog_/ces bya ba la sogs pa'i tshigs bcad smos so/_/de la smra ba rnams la thos pa [#]phan
[\[329b.6\]]'dogs pa nyid du bstan pa'i phyir/_ya rabs rnams dang phrad na zhes bya ba la sogs pa'i tshigs bcad bzhi smos so/_/de la tshig bzang por gyur pa ni rnam pa bzhi ste/_rang gi phyogs gnas par byed pa nyid du smra ba'i tshig la mkhas par 'gyur ba dang /_legs par bshad pa'i snyan dngags [#]byed
[\[329b.7\]]pa'i tshig la mkhas par 'gyur ba dang /_chos ston pa'i tshig la mkhas par 'gyur ba dang /_bstan bcos kyi rim pa bzhin du shes pa ste/_tshigs bcad bzhi dang go rims bzhin du sbyar ro/_/ya rabs rnams dang phrad na [#]zhes bya ba'i tshigs bcad 'di ni rang gi phyogs gnas par byed pa smra ba'i
[\[330a\]]
[\[330a.1\]]tshig la mkhas par gyur pa'i dbang du byas pa ste/_gang gi phyir de'i tshig ni ya rabs rnams dang phrad na skyes bzhin du 'gyur te/_yan lag skyon med pa des 'dod pa'i don sgrub nus pa'i phyir ro/_/tshogs kyi nang na mkhas pa dga' bar 'gyur/_/zhes bya ba ni brjod pa dang brjod
[\[330a.2\]]par bya ba'i don rigs par ldan pa des so/_/phas kyi rgol ba nyid 'od yin pas phas kyi rgol ba 'od do/_/de rnams kyi ji ltar nyi ma lta bu yin te/_nyi mas ni zla ba la sogs pa'i 'od zer zil gyis gnon pa bzhin du rang gi phyogs gnas par byed pa'i tshig la mkhas pa yin te/_rang gi phyogs gnas
[\[330a.3\]#]pa nyid kyis phas kyi [#]rgol ba'i 'od zil gyis mnan [#]par 'gyur ro/_/'gran pa rnams kyi zhes bya ba ni gang dag de la 'gran zhing rgol bar 'dod pa'o/_/de rnams kyi grags pa dang /_drags [#]pa sel ba yin te/_'gran pa rnams kyis 'dod pa'i don sgrub par mi nus pa'i phyir ro/_/mig dang bzhin
[\[330a.4\]]mdangs rab tu gsal gyur cing /_/zhes bya ba'i tshigs bcad ni legs par bshad pa'i tshig [#]la mkhas par 'gyur ba'i dbang du byas pa ste/_mig dang bzhin ni mig dang bzhin no/_/mdangs dang rab tu gsal ba ni mdangs dang rab tu gsal bar gyur pa'o/_/mig dang bzhin mdangs rab tu gsal
[\[330a.5\]]bar gyur pa gang yin pa de ni mig dang bzhin mdangs rab tu gsal bar gyur pa'o/_/mig dang bzhin mdangs rab tu gsal ba dang /_mdangs rab tu gsal bar gyur pa des rab tu dga' ba ni [#]rab tu dga' bar gyur nas so/_/yang na mig dang bzhin ni mig dang bzhin no/_/mdangs nyid rab tu gsal ba yin pas mdangs
[\[330a.6\]]rab tu gsal ba ste/[ #]mig dang bzhin mdangs kyang yin la rab tu gsal ba yang yin pas rab tu gsal bar gyur pa'o/_/lhag par tshim pa yin pas lhag par dga' ba ste/_rab tu dga' bar gyur pa'o/_/rab tu dga' bar gyur pa de gang yin zhe na/_mig dang bzhin mdangs rab tu gsal bar gyur pa'o/_/mi bshes pa ni ma 'dris
[\[330a.7\]]pa ste sngar ma mthong ba'o/_/lag pa'i se gol rdob pas mgu bar byed pa gang yin pa de ni lag pa'i se gol mgu byed rdob pa'o/_/chos bstan pa'i tshig la mkhas par 'gyur ba'i dbang du byas nas/_gtan tshigs don rnams rab tu gsal bar ston/_/zhes bya ba'i tshigs bcad smos so/_/gtan
[\[330b\]]
[\[330b.1\]]tshigs kyang yin la gsal ba yang yin pas gtan tshigs gsal ba'o/_/des don ston pa zhes bya ba ni gtan tshigs rab tu gsal bas don rab tu ston pa'o/_/gtsug lag dang lung rnam pa sna tshogs pa ni gtsug lag lung rnams sna tshogs so/_/lung ni man ngag ste/_gtsug lag dang /_lung
[\[330b.2\]]sna tshogs ston pa dang mthun pa'o/_/[#]de ltar re zhig chos ston pas don phun sum tshogs pa bstan [#]to/_/mnyen zhing sbyangs pas yid du 'ong ba'i phyir/_/zhes bya ba la/_mnyen pa ni sgra snyan pa'o/_/sbyangs pa ni sgra'i mtshan nyid dang ldan pa ste/_sgra snyan pa dang /[ #]legs par sbyar ba gnyis kyis yid
[\[330b.3\]]du 'ong ba ni mnyen zhing sbyangs pa yid du 'ong ba nyid do/_/de bas na 'dis ni brjod pa phun sum tshogs pa bstan to/_/me tog phreng ba ma rnyes bkram pa bzhin/_/zhes bya ba ni me tog ma rnyis phung po bzhin no/_/bstan bcos kyi rim pa bzhin du tshig la mkhas par gyur pa'i dbang du byas nas/_dul zhing
[\[330b.4\]]rab tu gsal ba'i zhes bya ba'i tshigs bcad smos so/_/dul ba dang rab tu gsal ba ni dul zhing rab tu gsal ba'o/_/dul zhing rab tu gsal ba des spobs pa ni dul zhing rab tu gsal ba'i spobs pa'o/_/de gnyis 'bar ba de ni dul zhing rab tu gsal ba'i spobs pa skye ba'o/_/dul ba ni
[\[330b.5\]]nyon mongs pa med pa'i phyir ro/_/rab tu gsal ba ni gnod pa med pa'i phyir ro/_/'phral du zhes bya ba ni zil gyis gnon pa'o/_/smra ba legs pa ni lce bde bar gyur pa ste gang bzang po'o/_/nga la goms pa ni ldan pa'o/_/thos pa nyid dpal yin pas thos pa'i dpal lo/_/don gsal bar
[\[330b.6\]]rtogs par gyur pa gang la yod pa de ni don gsal bar [#]rtogs par 'gyur ba'o/_/de nyid thos pa'i dpal yin pas don gsal rtogs 'gyur thos pa'i dpal lo/_/bsgrub [#]pa'i rgyu'i dbang du byas nas/_thos dang ldan na 'gal ba med pa'i zhes bya ba'i tshigs bcad smos so/_/[#]'gal ba'i
[\[330b.7\]]dngos po yin pas 'gal lo/_/'gal ba yin la nyes pa yang yin pas 'gal ba'i nyes pa'o/_/da [#]spangs pa ni 'gal ba'i nyes pa med pa'o/_/'khor gsum lam la zhes bya ba ni mngon par mtho bde 'gro'o/_/sgrub pa'i rgyu la rab tu gnas pa zhes bya ba'i don to/_/ji ltar rab tu gnas pa yin
[\[331a\]]
[\[331a.1\]]zhe na/_thos pa'i rjes su 'jug pas bsgrub pa yin pas thos pa'i rjes sgrub pa'o/_/de snying por byed pa gang yin pa de ni thos pa'i rjes 'jug sgrub pa snying por byed pa'o/_/skye ba'i rdzong las tshegs chung thar bar 'gyur/_/zhes bya ba ni nges par legs pa'i dbang du byas pa ste/_
[\[331a.2\]]thos pa'i rjes 'jug sgrub pa [#]snying por byed pa de nyid kyis thar ba'o/_/yon tan du ma can zhes bya ba ni gong du bstan pa'i yon tan las gzhan dag kyang gzung ste bdag gis nus bzhin du ji ltar thos [#]pa de la mchod pa mi bya ba'o/_/khyod kyi bka' yang ci phyir bcag [#]par 'gyur/_/zhes bya ba 'di yin te/_
[\[331a.3\]]legs par smra ba ston pa la yang mchod pa bya ba mchog tu tshad ma yin te/_de las mchog tu gyur pa med pa'i phyir dogs pa med pa'i [#]yon tan nyams par 'gyur/_skyon gyi lam du zhugs pas 'thob 'gyur ba'i/_rgyal srid spyod pa yin te/_de bas na rgyal srid spyod pa bdag la dgos pa med pa'o/_/
[\[331a.4\]]su dA sa'i bu'i drung du 'gro zhes bstan pa de rgyu gnyis kyis bstan pa yin no/_/[#]legs par bshad pa la mchod pa'i tshad kyi tshig dang /_bdag nyid 'byor ba'i don las ldog pa'o/_/mi dga' ba las brtsal ba'i phyir/_ci ste bden pa bsrung ba'i phyir/_bdag nyid la mi dga' ba mi bya ba'i dbang du byas
[\[331a.5\]]nas bu khyod nyid la phan pa'i phyir zhas bya ba la sogs pa smos so/_/bden pa bsrung [#]ba'i dbang du byas nas/_'on te de'i [#]drung du 'gro bar khyod kyis khas blangs te/_/zhes bya ba la sogs pa'o/_/gzhung lugs kyi chos dang 'gal ba zhes bya ba ni [#]drang srong gi chos yin pas gzhung lugs kyi chos so/_/
[\[331a.6\]]de dang 'gal ba'i chos gang la yod pa de ni gzhung lugs kyi chos dang 'gal ba'o/_/sdug bsngal gyi 'dam du bying bzhes bya ba ni/_mi'i sha za ba'i sdug bsngal ba [#]nyid du bying ba'o/_/sems can dmyal ba la mngon du phyogs pa zhes bya ba ni/_dmyal bar skye ba la mngon du phyogs pa ste/_de bas na/_
[\[331a.7\]]de nyid kyis [#]sdug bsngal gyi 'dam du bying ba'i phyir te/_de ltar 'di gnyis [#]kyis sdug bsngal ba nyid du bstan to/_mdza' bo dang gnyen bshes kyis yongs su spangs pa zhes bya ba ni/_bzod pa'i 'bras bu g.yog 'khor gyis [#]yongs su spangs pa'o/_/mgon ma mchis pa zhes bya ba ni gzhan yang sngar [#]ma mthong
[\[331b\]]
[\[331b.1\]]ba'i skye bo rnams kyis yongs su spangs pa ste don med pa'i phyir ro/_/de'i drin gyis zhes bya ba ni btang ba'i rgyus so/_/yun ring [#]du goms pa des sems shin tu rtsub cing dri ma shas cher yog pa gang la yod pa de ni sems rtsub pa yun ring du goms pa'i dri mas shas cher yog pa'o/_/'jigs pa dang skrag
[\[331b.2\]]pa cung zad kyang med pa'i phyir brtan pas bdag rang 'dir 'ongs pa yin te/_de bas na bden pa smra zhing dge ba'o/_/bden pa smra zhes grags pa de [#]ji lta bu'i bden pa la gnas pa yin zhe na/_de'i phyir smras pa/_'di ltar bden pa bsrung ba'i phyir/_/srog dang rgyal srid gang gtong ba/_/zhes bya ba
[\[331b.3\]]smos te/_gzi byin rab tu nyams zhes bya ba 'dis ni 'jig rten pha rol gyi sdug bsngal gyi 'bras bu nyid du bstan to/_/'phral gyi bden pa mi 'grub pa/_/zhes bya ba ni mthong ba'i chos kyi bden pa yang mi 'grub pa nyid du bstan to/_/'on kyang khyod ni 'jig rten gnyi ga la phan ba sgrub pa ma yin te/_gzhung lugs
[\[331b.4\]]kyi tshul la ni nga nyid mkhas so/_/chos kyi gzi phyin [#]rab tu nyams so zhes bya ba des ni ci zhig tu 'gyur zhe na/_de'i phyir smras pa/[ #]gzhung lugs tshul spyod ces bya ba'i [#]tshigs bcad brtsams so/_/shi nas ni ngan song du ltung ba yin te/_ci'i phyir zhe na/_chos kyi gzi byin nyams pa'i phyir ro/_/brdzun
[\[331b.5\]]smra btang nas bden pa nga smra ste/_/zhes bya ba'i tshigs bcad ni sngar bstan pa'i don sdud pa yin te/_de bas shes zhes bya ba spyod par gyur [#]na ni/_chos kyi gzi byin nyams pa dang /_'phral gyi bde ba mi 'grub pa dang /_shi nas ngan song du 'gro ba ste/_de bas na nyes ba dag gis mi rung ba'i tshul yin
[\[331b.6\]]pa'i phyir/_yongs su dor bar bya'o/_/mkhas smra ba [#]zhes bya ba ni lugs kyi bstan bcos la mkhas pa'o/_/grags dang [#]bde ba'i don dang 'gal ba gang /_/zhes bya ba la grags pa smos pas ni mkhas pa ni mchod par 'os pa'i phyir ro[#]/_/bde ba smos pas ni 'dod pa rnams gzung [#]ngo /_/re zhig
[\[331b.7\]]'dis ci dang 'gal ba yin zhe na/_mthun pa drug gang bstan pa de ston pa yin te/_'gal ba'i don dang /_gnod pa dang /_mthun pa'i don dang /_'gal ba'i gnod pa dang /_don dang mthun pa'i gnod pa dang /_'di bzhi ni gzhung bzang po zhes mkhas pa mi smra ste/_de ltar don dang rjes su mthun pa dang /
[\[332a\]]
[\[332a.1\]]gnod pa don dang [#]rjes su mthun par bya'o zhes bya ba dang /_dang du len par gyur pa yin te/_des na phangs pa'i srog dang zhes bya ba la sogs pa brtsams pa yin te/_phangs pa'i srog ces bya ba 'dis ni tshul khrims kyi 'bras bu yongs su spangs pa nyid du bstan to/_/nang mi mchi mas 'ju ba
[\[332a.2\]]zhes bya bas ni bzod pa'i 'bras bu spangs pa nyid du bstan to/_/rgyal srid bde ba yid du 'ong ba zhes bya ba 'dis ni sbyin pa'i 'bras bu spangs pa nyid du bstan to/_/[#]de ltar bsod nams kyi tshogs kyi [#]'bras bu gsum po yongs su spangs pa yin te [#]zhes bstan to/_/don 'di ji ltar don dang mthun par 'gyur/_/zhes 'dri
[\[332a.3\]]ba yin te/_don du 'gyur ba ci mthong na/_/zhes bya ba 'dis ni ji ltar mkhas pas srog yongs su gtong ba'o/_/bden pa'i tshig ces bya ba de nyid bsgrub pa'i phyir/_de bsrung phyir ni zhes bya ba la sogs pa smos te/_de bsrung phyir ni zhes bya ba ni bden pa bsrung ba'i phyir ro/_/drung du 'ongs zhes bya ba ni/_de ltar
[\[332a.4\]]gcig pu phub dang mtshon cha med par ro/_/nga'i zhes bya ba ni gsad [#]par bya ba btang ba la sogs [#]pa'o/_/phreng ba mdzes pa zhes bya ba'i tshigs bcad kyi phyed ni longs spyod pa rnams kyi yid du 'ong ba'i dbang du byas pa'o/_/bsod nams kyi [#]yon tan yin pas bsod nams yon tan no/_/de 'grub pa ni bsod
[\[332a.5\]]nams yon tan 'grub pa ste/_bsod nams yon tan 'grub pa des khyad par du 'phags pa'o/_/nyon mongs pa med par zhes bya ba ni lus kyi ngal ba med par zhes bya ba'i don to/_/dka' thub ni gang gi phyir yon tan 'phel ba'i mtshan nyid do/_/mu stegs 'gro ba zhes bya ba ni stegs la brten nas bsod
[\[332a.6\]]nams rab tu 'grub cing /_ngan par spyod pa dag la yin te/_stegs dag tu 'gro ba'i nyon mongs med par bsod nams thob pa yin pa'i phyir/_'dis ni sngar bsags pa'i sdig pa bden pa nyid kyis dag par bstan te/_dka' thub spyod pa dang /_mu stegs su spyod pa 'di [#]gnyis kyis bsod nams dang yon tan
[\[332a.7\]]'grub pa nyid du bstan pa yin no/_/'gro ba mtha' dag khyab pa'i zhes bya ba'i tshigs bcad 'di ni mthong ba'i chos kyi 'bras bu dang /_mngon par mtho ba dang /_nges par legs pa'i dbang du byas pa'o/_/'gro ba mtha' dag khyad par 'phel ba ni 'gro ba mtha' dag khyad par 'phel ba'o/_/'jig rten gsum las
[\[332b\]]
[\[332b.1\]]'da' ba'i zhes bya ba ni sa'i steng dang /_nam mkha' dang /_mtho ris te/_de lta bu'i mtshan nyid kyi 'jig rten gsum las 'da' ba'i lam ni bde ba ste/_'dis ni mthong ba'i chos kyi 'bras bu bstan to/_/lha'i gnas su [(]'dzug [,]'jug [)]pa'i sgo yang yin/_/zhes bya ba 'dis ni bden pa mngon par mtho ba'i lam
[\[332b.2\]]nyid du bstan to/_/'khor ba'i rdzong las thar ba'i zam [#]pa yin/_/zhes bya ba 'dis ni nges par legs pa'i lam nyid du bstan to/_/lha yis [#]rab tu bsgribs [#]kyang gnas mi nus/_/zhes bya ba'i tshigs bcad ni bcos su mi nus pa'i phyir/[# ]'chi bas 'jigs pa med do zhes bya ba de nyid kyi dbang du byas
[\[332b.3\]]pa'o/_/de ltar zhes bya ba ni 'chi ba bcos su med pa nyid kyis so/_/'jig rten gyi chos kyi chos nyid la brtags na zhes bya ba yin te/_sdig pa byas pas [#]rjes su 'gyod par 'gyur/_/zhes bya ba'i tshigs bcad 'dis ni ldog pa med pa dang 'jug pa'i tshul gyi dbang du byas pa'o/_/sdig pa byas na
[\[332b.4\]]rjes su 'gyod par 'gyur/_/zhes bya ba 'dis ni ldog pa'i tshul med pa nyid du bstan to/_/dge ba'i las kyang legs par yongs [#]ma byas/_/zhes bya ba 'dis ni 'jug pa'i tshul med pa nyid du bstan to/_/phyi ma'i tshe la sdug bsngal 'byung du dogs/_/zhes bya ba ni de gnyis ka'i tshul med pa'i phyir ro/_/
[\[332b.5\]]gang las [#]bdag gi yid ni 'gyod 'gyur ba/_/zhes bya ba'i tshigs bcad kyis bdag ni de gnyi ga'i don gyi tshul med pa yin te/_des na 'chi ba'i 'jigs pa med do zhes pa'o/_/phongs pa rnams ni slong du 'ongs pa la/_/zhes bya ba'i tshigs bcad 'dis ni bstan ma thag pa/_dkar po'i las kyang rab tu
[\[332b.6\]]goms byas pa/_/zhes bya ba ste/_dkar po'i chos byas pa'i phyir ro/_/chos la gnas pa zhes bya ba de bstan pa'i phyir/_mgu ba rnyed par 'gyur zhes bya ba ste/_slong du 'ongs pa la nor thob pas mgu ba yin te/_phongs pa rnams mi mgu bar byas pa ni med de ma dran pa'o/_/bdag gis byas par yang mi dran zhes
[\[332b.7\]]bya ba de gang yin zhe na de nyid bstan pa'i phyir/_ring du brtags te bsams kyang zhes bya ba'i tshigs bcad smos so/_/sdig pa byas par yongs mi dran/_/zhes bya ba ni srog gcod pa la sogs pa'o/_/yid la bsams ba tsam yang zhes bya ba ni yod par bkod pa yin pas yid la bsams pa'o/_/yang na yid nyid
[\[333a\]]
[\[333a.1\]]bsams pa yin pas yid la bsams pa ste/_sems [#]bskyed pa tsam yang ma dran no zhes bya ba'i don te[#]/_de ltar rnam pa gnyis kyis mtho ris kyi lam sbyangs pa gang yin pa de ni mtho ris lam sbyangs so/_/de ltar de gnyis kyis [#]chos la 'jug pa dang /_sdig pa las ldog pa'i tshul lo/_/phongs
[\[333a.2\]]pa rnams ni slong du 'ongs pa la/_mgu bar ma byas pa ni yongs [#]mi dran/_/zhes bstan pa la/_phongs pa de dag gang yin zhe na/_de'i phyir smras pa/_bram ze rnams dang gnyen dang zhes bya ba'i tshigs bcad smos so/_/de la bram ze zhes bya ba ni yon tan gyi zhing ngo /_/gnyen dang mdza' bo zhes bya ba ni phan 'dogs pa'i zhing ngo /_/
[\[333a.3\]]brten pa dang phongs [#]pa zhes bya ba ni snying rje'i [#]zhing ngo /_/ji ltar byang chub sems dpa' phan 'dogs [#]mgu bar byed pa yin zhe na/_de'i phyir smras pa/_de dag la nor mang po bzhag cing ji ltar 'os pa'i sbyin pas phongs pa rnams mgu ba'i phyir ro/_/yang na nor shin tu mang po ci rigs [#]par sbyin pa yin te/_byang chub sems dpa' dang
[\[333a.4\]]gnyi ga yang dga' ba'i [#]phyir ro/_/gang gi bya ba ci yod de yang bdag gis byas pa zhes bya ba ni gzhan dag kyang rjes su bstan pa'o/_/nga mi 'jigs zhes bya ba ni chos la gnas pa'i phyir dang /_mtho ris kyi lam sbyangs pa'i phyir ro/_/de byas dga' bar gyur pas zhes bya ba ni chos la gnas pa dga' ba thob pa'i phyir dang /_
[\[333a.5\]]mtho ris kyi lam sbyangs pa'i phyir ro/_/yang na bram ze la sogs pa nor mang po bzhag pa'i phyir dga' bar 'gyur ba ste/_rgyu rnam pa gnyis kyis dga' ba yin no/_/bdag gi spyod pa ni bdag gi [#]spyod pa'o/_/bdag gi spyod pa nyid gzugs yin pas bdag gi spyod pa'i gzugs te ngan pa'o/_/de ni de lta bu'i chos kyi me long [#]la'o/_/
[\[333a.6\]]dga' [#]dang ldan pa'i mig gis lta/_/[#]zhes bya ba 'dis [#]ni chos 'chad pa la gus pa dang ldan pa nyid du bstan to/_/tshig gi bdud rtsi 'thung ba bzhin/_/zhes bya ba 'dis [#]ni tshig la rna gtod pa nyid do/_/gus pa bskyed cing rtse gcig btud/_/rab tu dang la dri med yid/_/ces bya ba 'dis ni don la rna gtod pa nyid kyis dam pa'i chos
[\[333a.7\]]mnyan par bya'o zhes bya ba yin te/_'di dag gis ni dam pa'i chos mnyan par bya'o zhes bya ba'i don to/_/ji ltar 'dod par phrad kyang rung /_/zhes bya ba ni dam pa dag dang 'grogs pa la dgongs pa yin te/_bsnyen bkur ma [#]byas pa nyid du ston to/_/lan cig tsam zhes bya ba 'dis ni rtag tu byed pa med pa [#]nyid do/_/bsnyen bkur byas pa
[\[333b\]]
[\[333b.1\]]med kyang skye bo dam pa dang 'grogs pa brten [#]pa nyid du bstan to/_/rab tu brtan pa nyid du 'gyur/_/zhes bya ba 'dis ni de la rtag tu byas pa med kyang dus yun ring du gnas pa thob pa nyid du ston to/_/'dris pa dang bya ba ni 'dris par bya ba'o[#]/_/'dres par bya ba de la mi ltos pa ni 'dris par bya ba ni mi dgos par ro/_/bsnyen bkur byas pa'i
[\[333b.2\]]bya ba yang mi dgos te/_ji ltar phrad kyang rung ba'i phyir ro/_/ji ltar phrad kyang rung ste/_dam pa dag dang 'grogs pa ni brtan par 'gyur te/_de [#]ci'i phyir zhe na/_bya ba mi dgos pa ste/_skye bo dam pa dag dang 'grogs pa la [#]bya ba mi dgos pa'i phyir ro/_/'di ltar 'dris pa la ltos pa yin na ni [#]lan cig phrad pas gtan du mi 'gyur te
[\[333b.3\]]ci'i phyir zhe na/_'dris pa la ltos pa'i phyir ro/_/mgo bsgyur ba dang /_se gol gtogs [#]pa gnyis ni mgo bsgyur se gol gtogs [#]pa'o/_/dam pa rnams ni sus kyang mi bsring [#]ngo /_/zhes bya ba la sogs pa'i tshigs bcad gsum ni/_dam pa dag dang lhan [#]cig tsam/_/zhes bya ba'i tshigs bcad de'i rjes su bstan
[\[333b.4\]]pa'o/_/sngar bstan pa'i ji ltar 'dod par phrad par [#]rung ste zhes bya ba'am[#]/_gus par byed pa dang /_rtag tu sbyor ba gnyis dang bral ba la yang dam pa dag dang 'grogs pa dang brtan pa dang /_gtan du ba nyid bstan to/_/da ni gus pa dang rtag tu bya ba'i sbyor bas dam pa dag dang 'grogs par 'dod pa dang [(]sgyar [,]sbyar [)]ba'i phan yon bstan par
[\[333b.5\]]'dod pas[#]/_dam pa rnams ni sus kyang zhes bya ba'i tshigs bcad 'di brtsams so/_/dam pa rnams ni sus kyang mi bsring [#]ngo /_/zhes bya ba ni sngar bstan pa'i dam pa dag dang 'grogs na gtan du ba [#]yin pa'i phyir ro/_/dul ba'i tshul gyis [#]dge la bstan [#]par bya/_/zhes bya ba ni sngar bstan pa'i ji ltar 'dod kyang rung ste zhes bya ba yin te/_
[\[333b.6\]]dam pa dag dang 'grogs pa ni brtan [#]pa'i phyir ro/_/dge bdag la bsten [#]pa ji ltar bya zhe na/_smras pa/_dul ba'i tshul du bya zhes bya ba yin te/_'dis ni gus par byed pa'i sbyor ba nyid du sbyor ba yin no/_/dam pa dag dang 'grogs pa la de gnyi ga'i phan yon bstan pa'i phyir smras pa/_de dang nye na zhes bya ba'i tshigs bcad phyed 'og ma yin
[\[333b.7\]]no/_/ched du ma bsgrubs par yang zhes bya ba ni bstan bcos nyan pa la sogs pa'i bya ba ma byas par yang ste/_ma bsrings pa de tsam ste/_ma bsrings pa dang dul ba'i tshul tsam gyis so/_/de dang nyen zhes bya ba ni dge ba de dang nye na'o/_/skye bo dam pa de'i yon tan ni de'i yon tan no/_/de'i yon tan nyid me tog yin pas yon tan me
[\[334a\]]
[\[334a.1\]]tog go/_/de'i rdul ni yon tan gyi rdul te/_'di ni dam pa dang 'phrogs [#]pa'i phan yon no/_/[#]de ltar re zhig ji ltar 'dod par phrad kyang rung ste/_dam pa dag dang lan cig tsam/_/zhes bya ba 'di ni rjes su bstan pa ste/_dam pa rnams kyi phan yon no/_/yang na skye bo dam pa ni bdag nyid la phan par zhugs pa
[\[334a.2\]]yin te/_de bas na sus kyang mi bsring [#]ngo /_/dge ba la bsten [#]par bya zhes bya ba ni gzhan la phan par 'jug pa'o/_/de ni rab tu brtan [#]pa nyid du 'gyur/_/zhes bya ba de rjes su bstan pa las brtsams te/_rgyal po'i shing rta rin chen gser gyis brgyan/_/zhes bya ba'i tshigs bcad yin te/_lus kyang rgas pas mi sdug
[\[334a.3\]]par yang 'gyur/_/zhes bya ba 'dis ni phyi rol gyi dngos por 'gyur ba nyid du bstan to/_/nor bu gser gyis brgyan [#]zhes smos pa ni gzugs gnas pa nyid du rigs pa yin na yang phyis rgas pas mi sdug par 'gyur ba yin na gzhan dag lta smos kyang ci dgos pa'o/_/rgyal po zhes smos pas ni mngon par sbyar ba'i khyad par
[\[334a.4\]]dang ldan pa'i shes pa yin te/_de'i shing rta bstan [#]pa'i phyir ro/_/rgyal po'i lus rin po che gser gyis brgyan pa yang rgas pas mi sdug par 'gyur ro zhes bya ba ni nang gi dngos po yang rnam par 'gyur ba nyid du ston to/_/dam pa rnams kyi chos ni rgas mi 'gyur/_/zhes bya ba 'dis ni gang sngar bstan pa'i rab tu bstan pa [#]
[\[334a.5\]]nyid du 'gyur zhes bya ba de'i rgyu nyid [#]bstan to/_/ci'i phyir dam pa rnams kyi chos rgas par mi 'gyur zhe na/_de'i phyir smras pa/_dge ba rnams ni gang gi phyir yon tan la rjes su chags pa [#]brtan par 'gyur bas dam pa rnams kyi chos ni rgas par mi 'gyur ba ste/_yon tan la goms par bya ba'i [#]phyir/_skye bo 'grogs pa
[\[334a.6\]]de dag la yon tan gzhan du mi 'gyur te/_de goms par byas pas ji ltar gzhan du 'gyur zhes bya ba'i don to/_/'dris par bya ba mi [#]dgos par/_/zhes bya ba [#]de rjes su bstan pa las brtsams te/_nam mkha' dang ni sa gzhi'i bar yang ring /_/zhes bya ba'i tshigs bcad 'di yin te/_nam mkha' par rab tu [#]ring ba
[\[334a.7\]]yin te/_gang las she [#]na sa las so/_/sa yang rab tu ring ba yin te/_gang las she [#]na nam mkha' dang ngo /_/pha rol tshu rol 'gram yang ring ba yin te/_pha rol dang pha rol ma yin pa'o/_/yang na sa dang nam mkha' gcig ring ba yin no/_/de bzhin du pha rol dang tshu rol gyi 'gram yang pha rol dang tshu rol [#]gyi 'gram
[\[334b\]]
[\[334b.1\]]nyid do/_/shar nub gnyis kyi ri bar de bas [#]ring /_/phal dang dam pa'i chos kyang de bas ring /_/zhes bya ba ni phan tshun de bas ring ba'o/_/ci'i phyir nam mkha' dang sa'i bar rab tu ring ba dang /_rgya mtsho'i pha rol dang tshu rol rab tu ring ba dang /_shar nub gnyis kyi ri rab tu ring ba ste/_ci'i phyir dpe gsum po 'di
[\[334b.2\]]dag nyid gzung gi/_gzhan ma yin zhe na/_chos 'di ni tshul khrims dang /_ting nge 'dzin dang /_shes rab kyi mtshan nyid yin te/_nam mkha' dang ring ba nyid kyis ni tshul khrims las brtsams [#]pa yin te/_nam mkha' lta bu ni dam pa rnams kyi chos te/_tshul khrims kyi mtshan nyid do/_/mi dge ba
[\[334b.3\]]thams cad kyis gos pa'am/_sbags pa des na sa lta bu ni dam pa ma yin pa'i chos te/_mi gtsang ba thams cad kyis gos pa des so/_/ting nge 'dzin ni rgya mtsho'i pha rol dang tshu rol lta bu yin te/_rgya mtsho'i pha rol lta bu ni dam pa rnams kyi ting nge 'dzin gyi mtshan nyid kyi chos te/_bsten pa dag la rjes su
[\[334b.4\]]'dzin pa dang sbyor ba ni chu dang 'dra ba nyid kyi phyir dang /_spyod pa'i tshad ting nge 'dzin ni spyod pa'i mthar thug pa yin pa'i phyir ro/_/tshu rol gyi 'gram lta bu ni dam pa ma yin pa'i chos te/_de gnyi ga'i [#]med pa'i phyir ro/_/shes rab las brtsams te/_shar nub gnyis kyi ri bar de bas ring /_/zhes bya ba yin te/_
[\[334b.5\]]shar gyi ri lta bu ni dam pa rnams kyi mtshan nyid kyi chos te/_ji ltar nyi ma shar ba la brten pa de bzhin du dam pa rnams kyi chos shes rab kyi nyi ma 'char ba'i gnas yin no/_/nub pa'i ri lta bu ni dam pa ma yin pa rnams kyi chos te/_shes rab kyi nyi ma nub pa la brten pa'o/_/tshigs bcad 'di bzhi thos pas/_
[\[334b.6\]]su dA [#]sa'i bu dul bar gyur te/_bdag nyid kyi gnas skabs dang /_rjes su mthun pa'i tshigs bcad yin te/_de dag gis so/_/ji ltar phrad kyang rung ste/_dge ba'i bshes gnyen dang phrad cing bsnyen bkur byas na sdug bsngal las thar pa dang /_dam pa dag dang 'grogs pa'i stobs yin pa'i phyir yang ngo /_/dam
[\[334b.7\]]pa dang dam pa ma yin pa'i chos 'di gnyis ni rab tu bskal pa [#]yang yin te/_nam mkha' dang ni sa gzhi'i bar yang ring /_/zhes bya ba'i tshigs bcad 'di dang sbyar ro/_/'dris par bya ba mi dgos par/_/zhes gong du bstan pa la 'di skad smras te[#]/_dam pa ma yin pa dang 'grogs pa la yang 'dris par bya ba
[\[335a\]]
[\[335a.1\]]mi dgos pa nyid du ston te/_ci'i phyir dam pa ma [#]yin pa dang 'dris par bya ba mi dgos pas dam pa ma yin pa dang mi 'grogs pa yin zhe na/_des na dam pa dang dam pa ma yin pa'i chos ni rab tu ring ba yin no zhes bya ba brtsams te/_dam pa dang dam pa ma yin pa'i chos thag ring ba ni/_dam
[\[335a.2\]]pa dang 'grogs pa yin yang bskal pa yin no zhes bstan pa'i phyir khyod kyi [#]tshigs su bcad pa snyan pa dang zhes bya ba'i tshigs bcad smos so/_/rab tu gsal bar 'phags pa'i don gyi tshig gang yin pa de ni tshig don kyang rab tu gsal bar 'phags pa'o/_/tshig ces bya ba ni lus so/_/don rab tu
[\[335a.3\]]gsal bar [#]'phags pa ni srog go/_/tshigs su bcad pa ni nga rgyal lo/_/snyan pa ni rgyan te/_de de ltar rnam pa bzhi dang ldan pa'i snyan dngags [#]bstan pa yin no/_/gang la [#]mnyan pa dang /_gang mnyan pa dang /_mnyan pa de'i 'bras bu dang bcas pa de'i dbang du byas nas/_khyod kyi tshigs su bcad pa
[\[335a.4\]]snyan pa zhes bya ba'i tshigs bcad smos so/_/gang las mnyan pa ni byang chub sems dpa' las so/_/gang mnyan pa yin zhe na/_yon tan bzhi dang ldan pa'i snyan dngags so[#]/_/gang nyan [#]pa yin zhe na/_su dA [#]sa'i bu'o/_/mnyan pa de'i 'bras bu gang yin zhe na/_de thos dga' bar gyur pa'o/_/de'i 'bras
[\[335a.5\]]bu dang bcas pa ni mchog sbyin pa ste/_mchog slongs shig pa'o/_/gang gi phyir bdag la dga' bar gyur pa de tsam gyis mchog sbyin par mi nus te/_de [#]ci'i phyir zhe na/_bdag la yang rang dbang med par gyur pa'i phyir ro/_/ji ltar rang dbang med pa yin zhe na/_mi rigs pa byed pa las dga' bas pham
[\[335a.6\]]pa'i phyir dang /_mi dge ba spyod pa la 'jug pa'i phyir ro/_/skyon ni nyes pa'o/_/de skad re zhi gang nga la ma smra zhig_/ces bya ba gang bstan pa ni/_sbyin par bya ba nyid re zhig thong shig pa ste/_nga ni bdag la'o/_/[#]gang gi phyir skyon dang bcas pa'i phyir dang /_bden pa dang ldan pa'i brtul zhugs kyi mchog
[\[335a.7\]]slong ba ste/_bden pa sngon [#]du 'gro ba yin na ni/_mchog gzhan yang sbyin par nus pa yin te/_mchog gzhan yang sbyin par nges par gzung ba'i phyir ro/_/sems can rnams la gsod par [#]spongs/_/zhes bya ba ni srog gcod pa las slar zlog pa'o/_/btson du gzung [#]ba 'di rnams ma lus thong /_/zhes bya
[\[335b\]]
[\[335b.1\]]ba 'dis ni ma byin [#]par len pa las slar zlog pa ste/_gang gi phyir/_de dag ma byin par len pa ni nan gyis khyer ba ste/_de rnams thong shig pa'o/_/gzhan yang sbyin par nus pa'i mchog sbyin par bya ste/_mchog sbyin [#]gzhan gsum po yang nges par sbyin par byas pa'i phyir ro/_/btson du gzung ba 'di thong
[\[335b.2\]]shig ces bya ba ni dgag pa der zad kyi[#]/_dam pa snga ma gsum ni khyod la 'bul/_/zhes sngar su dA [#]sa'i bus smras pa de dag las mchog gsum yang med pa nyid du bstan pa'i phyir smras pa/_mi sha za ba ma btang na/_/zhes bya ba'i tshigs bcad smos so/_/bden pa smra ba ji ltar mi 'gyur zhe na/_mi'i sha za
[\[335b.3\]]ba yongs su ma btang na 'di ltar yang mchog gsum sbyin par bya'o zhes dam bcas pa ste/_de ltar mchog [#]sbyin pa nyid du khas blangs pa ji ltar bden pa smra bar 'gyur zhes bya ba yin no/_/bden pa'i brtul zhugs zhes smos pas ni snga ma nyid du bstan pas nge bas na nyes pa med de[#]/_yang na dam pa snga ma gsum
[\[335b.4\]]ni khyod la sbyin zhes bya ba yin te/_mchog gsum nyid kyi don yin gyi/_'di'i don ni ma yin te/_de ltar nyes pa med do zhe na/_de'i tshig gis ji ltar srog gcod pa spong bar 'gyur te/_srog gcod pa ma yin par ni mi'i sha med pa'i phyir ro/_/bdag gi srog kyang yongs [#]spangs nas/_/zhes bya ba'i
[\[335b.5\]]tshigs bcad 'dis kyang gang sngar ltar [#]bstan pa'i mchog sbyin par bya'o zhes bya ba de'i tshig log pa nyid du sgrub pa yin te/_bden pa'i brtul zhugs su ji ltar 'gyur zhes bya ba de'i rjes su bstan pa ste/_gal te de ltar sngar gyi nyes pa de yongs su spong bar ji ltar 'gyur zhes pa'o/_/rgyal po khyed
[\[335b.6\]]kyis srog chags rnams/_/mi gsod [#]par yang ga la nus/_/zhes bya ba de'i rjes su bstan pa [#]ni 'di yin te/_sha yi phyir ni mi bsad na/_/zhes bya ba'i tshigs bcad do/_/de ltar gyur na zhes bya ba ni brdzun smra ba las ldog pa dang /_srog gcod pa las ldog pa ste/_de bas na de gnyis kyang ma byin
[\[335b.7\]]par ji ltar mchog gsum po de dag byin pa yin/_mchog gcig po skye bo btson du bzung ba btang ba de nyid byin pa yin te/_mchog gzhan ni ma yin no zhes bya ba'i don to/_/rgyal srid nyams zhes bya ba 'dis [#]ni don las nyams pa nyid du bstan to/_/nags tshal zhes bya ba 'dis ni 'dod pa yongs su nyams pa
[\[336a\]]
[\[336a.1\]]bstan to/_/chos las nyams zhes bya ba 'dis ni chos [#]yongs su spangs pa'o/_/mi bsad pa dang /_bza' ba ma zos pa'i phyir gtam ngan thob pa'o/_/de nyid kyis chos nyams pa yin te/_'dis ni 'jig rten pha rol la gnod pa thob pa nyid du ston to/_/gtam ngan thob ces bya ba
[\[336a.2\]]'dis ni mthong ba'i chos kyi gnod pa thob pa nyid du bstan to/_/gang gi phyir ni rgyal srid nyams/_/zhes bya ba'i tshigs bcad su dA sa'i bus smras pa/_de'i rjes su bstan pa ni [#]tshigs bcad 'di yin te[#]/_chos las nyams par 'gyur ba zhes bya ba ni gang sngar bstan pa'i chos las nyams zhes bya ba de nyid
[\[336a.3\]]bstan to/_/srid las nyams zhes bya ba ni gang sngar bstan pa'i rgyal srid las nyams zhes bya ba de nyid bstan to/_/bde ba [#]las nyams par 'gyur ba [#]zhes bya ba ni gang sngar bstan pa'i/_nags tshal sdug bsngal bdag gis myong /_/zhes bya ba de nyid bstan to/_/grags pa nyams par 'gyur ba zhes bya ba ni
[\[336a.4\]]gang sngar bstan pa'i gtam ngan pa thob pa zhes bya ba de bstan to/_/phung bar gyur pa'i [#]'byung gnas de/_/zhes bya ba'i rgyu bzhi po de dag nyid [#]phung ba'i 'byung gnas so/_/byin nas 'gyod pa skye ba zhes bya ba ni/_'gyod pa yod na ni 'gyod pa skye ba'o/_/gal te sha med na 'tsho bar mi nus na ni sha'i tshul bstan pa'i
[\[336a.5\]]phyir/_sman pa [#]mkhas pas brtags te zhes bya ba'i tshigs bcad smos so/_/sman pas brtags [#]pa ni phan pa'o/_/legs par sbyar ba'i sha zhes bya ba ni sman pas legs par brtags [#]pa ste/_'dis ni g.yos kyi khyad par bstan to/_/gnas rnams [#]bzhi las skyes pa'i sha bstan pa yin te/_dus ji lta ba dang /_nad
[\[336a.6\]]gzhi [#]ji lta ba bzhin du sman [#]pas na ba nyid du sbyar ro/_/de ltar re zhig yid du 'ong zhing 'dod pa'i sha rnyed cing 'grub pa nyid du bstan nas/_gzhan yang bde ba thob pa yin no zhes bstan pa'i phyir/_rnga sgra snyan pa dbyar gyi 'brug sgra bzhin du sgrogs/_/zhes bya ba'i tshigs bcad smos so/_/rnga sgra snyan pa zhes bya ba'i
[\[336a.7\]]tshigs bcad phyed dang pos ni/_sbyin pa'i 'bras bu longs spyod chen po'i phan yon yongs su btang ba nyid du bstan to/_/gnyen dang /_bu dang /_nang mi zhes bye ba phyed 'og mas ni/_bzod pa'i 'bras bu g.yog 'khor mang pos phan yon yongs su btang ba bstan to/_/dgag par bya ba dang /_dgag pa la sbyar
[\[336b\]]
[\[336b.1\]]zhing dbang bya ba de gnyis kyi rgyu'i dbang du byas nas/_rgyal po'i sems kyi dbang du byas pa ste/_rgyal po'i sems kyi dbang du 'gro ba ni mi rigs te/_ci'i phyir zhe na/_phyi rol gyi stobs dang ldan pa las kyang rgyal bar nus pa yin pa'i phyir/_nang gi bde ba ni tshar bcad cing rgyal bar bya ba de la sdang bar
[\[336b.2\]]bya ba [#]mi rigs so/_/chos dang /_srid la mi gnod pa'i lam du 'jug par rigs te/_ci'i phyir zhe na/_de'i rgyu bstan pa'i phyir/_mi yi bdag po 'jig rten phyi ma'ang /_/zhes bya ba'i tshigs bcad smos so/_/chos dang srid la mi gnod lam la 'jug pa zhes bya ba ci'i phyir zhe na/_'jig rten pha
[\[336b.3\]]rol la ltos pa'i phyir ro/_/chos dang /_srid la mi gnod pa de gang yin zhe na/_de'i phyir smras pa/_chos dang [#]srid la gnod pa'i dbang du byas nas/_de bas 'ga' yang phan ba ma yin bstan [#]mi rigs/_/zhes bya ba yin no/_/gang chos dang /_srid la gnod pa ma yin pa'i lam de nyid smras pa/_lam
[\[336b.4\]]gang yid du 'ong la zhes bya ba'i tshigs bcad byed 'og ma'o/_/grags dang mi 'gal ba zhes bya ba'i grags pa dang mi 'gal ba'i mtshan nyid ji lta bu yin zhe na/_de nyid smras pa/_lam gang yid du 'ong la zhes bya ba ste/_dam pa rnams bzhed pa zhes bya ba'i don to/_/ji ltar mi dga' ba yin na yang
[\[336b.5\]]phan pa'i sman ni nad pas btung bar bya ba de bzhin du bsten pa'i rigs so/_/rgyu'i skabs su [#]gnas pa ste/_ji ltar zhe na/_grags pa'i rgyu yis 'gro ba 'di dag khyab/_/ces bya ba yin te/_de nyid bstan pa'o/_/'di ltar gang gis sdig pa spyod pa de ni 'di ltar sdig pa spyod pa de'o/_/sdig pa spyod
[\[336b.6\]]pa'i 'chi bdag gi pho nya gang yin pa de ni 'chi bdag pho nyar gyur pa ste/_sdig pa spyod pa'i khyad par 'dis so/_/bdag la ji ltar bka' stsal [#]de bzhin bgyi/_/zhes bya ba ni bka' stsal pa gzhan yang de bzhin du bgyi'o zhes pa'o/_/btson rar stsal bas mi dga' zhing /_/zhes bya ba ni sdug bsngal ba nyid do/_/
[\[336b.7\]]bzhin mdangs nyams la zhes bya ba ni gzugs kyi lus kyi gzi mdangs nyams par bstan to/_/mya ngan gdungs pa'i yid ces bya ba ni/_mig gi [#]sdug bsngal ba nyid du bstan to/_/slob dpon dpa' bos mdzad pa'i skyes pa'i rabs rgya cher bshad pa las bu zla ba'i skyes pa'i rabs so//_//
[\[337a\]]
[\[337a.1\]]legs pa'i lam ni thar pa'i lam mo/_/rga ba dang /_na ba dang /_'chi ba dang /_sdug pa dang bral ba zhes bya ba la 'dir stsogs [#]pa smos pas ni/_mi sdug pa dang phrad pa gang 'dod pa btsal te ma rnyed pa de yang sdug bsngal lo zhes bya ba la sogs pa gzung ngo /_/mgon
[\[337a.2\]]med pa rnams zhes bya ba ni bdag nyid sdug bsngal zhing 'dod pas 'jug pa ste/_de med pa'o/_/skyabs med pa zhes bya ba ni skyob par byed pa bdag nyid la [#]med pa ste/_'di ni skyabs med pa'o/_/dpung gnyen med pa zhes bya ba ni bde legs su yul dag tu phyin par byed pa/_byang chub sems las gzhan
[\[337a.3\]]med pa ste/_rgyu de gsum med par bstan to/_/snying rjes bskul te zhes bya ba ni de ltar mgon med pa la bdag nyid mgon du khas len pa bstan to/_/de dag bskyab par sems ba zhes bya ba ni/_de ltar skyabs med pa dag la bdag nyid bskyab par sems pa nyid du ston to/_/rab tu dge ba'i rang bzhin
[\[337a.4\]]can de bsgrub [#]par 'dod pa'i yid ces bya ba ni dpung gnyen med pa'i 'jig rten la bdag nyid dpung gnyen byed pa nyid du ston to/_/'dis ni gsum po de dag gi khyad par bstan pa yin te/_mgon med pa dang /_skyabs med pa dang /_dpung gnyen med pa dag gi khyad par du gtogs par bya ste/_snying
[\[337a.5\]]rjes bskul ba'i phyir mgon no/_/de dag bskyab par sems pa'i phyir skyabs so/_/rab tu dge pa'i rang bzhin can de phan pa dang /_bde ba'i khyad par can zhes bya ba 'dis ni dpung gnyen no/_/rgyu 'di gsum dang ldan pa'i phyir/_sdug bsngal las skyob pa nyid kyis [#]phan pa dang bde ba bsgrub
[\[337a.6\]]pa nyid du ston to/_/de bzhin du gzhan 'das pa gang dang gang dag tu tshig gsum po 'di bstan pa [#]de dang de dag tu yang 'di bzhin du rtogs par bya'o/_/'bangs rnams glo ba nye pa'i bde ba dang 'khrug pa med pa'i dar ba phun sum tshogs pa zhes bya ba 'dis ni rang gi yul gyi phun sum tshogs pa
[\[337a.7\]]bstan to/_/rgyal phran thams cad kyi dregs pa gang yin pa de ni rgyal phran thams cad kyi dregs pa'o/_/de rnams phyag 'tshal ba ni rgyal phran dregs pa rnams phyag 'tshal ba'o/_/'dis ni yul gzhan du gyur ba'i phun sum tshogs pa bstan to/_/dul ba la dga' bas zhes bya bas [#]ma 'ongs
[\[337b\]]
[\[337b.1\]]pa'i 'bras bu [#]rgyu phun sum tshogs pa bstan to/_/rgyal po'i rigs de dang de dag bde ba dang sdug bsngal [#]'dra bar 'gyur ba [#]ste/_de'i bde ba sdug bsngal mnyam pa'o/_/sbyin [#]pa thob pas bram ze mgu zhing g.yengs/_/[#]zhes bya ba ni phongs [#]pa'i skye bo mgu ba phun sum tshogs pa'i dbang du byas pa'o/_
[\[337b.2\]]'bangs rnams dregs pas zhes bya ba nas brtsams te/_glu sgra snyan pa dgod pas zhes bya ba'i bar gyis ni nye bar longs spyod pa phun sum tshogs pa bstan to/_/gcig la gcig 'jus dga' ba rnams [#]par 'phel/_/zhes bya ba ni sdug pa dang phrad pa'i bde ba phun sum tshogs pa'o/_/gtam
[\[337b.3\]]snyan skyel ba zhes bya ba'i tshigs bcad 'og ma phyed 'dis ni gang 'dod pa btsal te ma rnyed pa de yang sdug bsngal ba'o zhes bya ba de'i gnyen po bde ba'i phyogs kyi dbang du byas pa'o/_/sgo rnams phye zhing btson du bzung ba med/_/ces bya bas ni bde ba nyid du bstan to/_/srang gi bzhi mdo rgyal
[\[337b.4\]]mtshan zhes bya ba la sogs pa smos pa ni grong khyer gyi rgyan phun sum tshogs pa'o/_/khang pa chen po'i steng [#]nas zhes bya ba'i tshigs bcad 'di ni skye bo sbyin pa po'i sgrub pa phun sum tshogs pa'i dbang du byas pa'o/_/snying stobs dang ldan pa dang /_bsod nams bsags pa'i khyad par 'di gnyis
[\[337b.5\]]kyis ni rgyu phun sum tshogs pa bstan te/_ye shes dang /_bsod nams kyi tshogs kyi rgyu yongs su gzung [#]ba'i phyir/_bsrung ba legs par byas pas zhes bya ba [#]yin te/_yongs su gzung [#]ba'i phyir re/_/rab tu zhi ba zhes bya ba ni lus dang ngag gi rab tu zhi ba'o/_/dul ba ni bya ba ma yin pa
[\[337b.6\]]las ldog pa'o/_/yid gzhungs pa'i [#]yon tan ni shes rab kyi yon tan te/_sri zhu che ba dang /_mnyan pa zin pa dang /_'dzin pa dang /_rnam par shes pa dang /_rtog pa dang /_sel nus pas mngon par 'jug pa'i mtshan nyid do/_/rab tu zhi ba dang /_dul ba dang /_shes rab kyi yon tan
[\[337b.7\]]de dag dang ldan pa ni rab tu zhi ba dang /_dul ba dang /_shes rab kyi yon tan dang ldan pa'o/_/ma dris pa ni ma shes pa'o/_/gnyen du ma 'brel pa'i zhes bya ba ni gang de la rigs la sogs pa'i mtshan nyid kyis na [#]gnyen du 'brel ba ste/_gnyen du 'brel pa de med pa'i phyir ro/_/dam pa'i [#]ring
[\[338a\]]
[\[338a.1\]]du gnas gyur kyang /_/zhes bya ba ni rab tu bskal pa'o/_/rgyu gsum gyis ni byams par 'gyur te/_yongs su 'dris pa dang /_gnyen du 'brel ba dang /_nye ba na [#]gnas pa ste/_gsum po 'di'i dbang du byas pa'o/_/sdug pa dang bral bas sdug bsngal nyid kyi
[\[338a.2\]]phyir te/_dar ba zhes bya ba ni bdag gi yo byad phun sum tshogs pa'o/_/rgud pa zhes bya ba ni 'jig cing gzhan du 'gyur bas de mi rtag pa'o/_/bdag la phan pa bgyi bar 'tshal/_/zhes bya ba ni der gnas na'o/_/thugs dpag mdzad du gsol zhes bya ba ni rjes su gzung bar gsol ba'o/_/glang
[\[338a.3\]]po che mda' dug can gyis tshabs cher phog pa bzhin du de'i mya ngan gyis [#]sems gdungs pa dang /_rgya mtsho rab tu zab pa rlung gis slongs [#]pa bzhin du 'khams te 'dar bar gyur pa zhes de ltar sbyar ro/_/bdag nyid bung bar [#]byed pa zhes bya ba'i tshigs bcad phyed [#]po 'dis ni sus de ltar gnod pa byas
[\[338a.4\]]zhes pa'o/_/su yis nga yi [#]mi zhes bya ba phyed 'og mas ni/_su zhig gsad par bya zhes bstan pa'o/_/dang po mngal du zhugs pa'i nub mo nas/_/zhes bya ba'i tshigs bcad 'dis ni/_skad cig mas 'jig cing mi rtag pa nyid du bstan to/_/yang na skye ba dang gnas pa bstan to/_/dang po
[\[338a.5\]]mngal du zhugs pa'i nub mo zhes bya ba 'dis ni skye ba'o/_/de nas brtsams te gzhan du ma gol bar/_/zhes bya ba 'dis ni gnas pa bstan to/_/gnas pa zhes bya ba ni skye ba'i gnas te/_skad cig ma'i [#]re res 'chi bdag gi drung du nye bar 'gro ba'o/_/thabs dang rab tu ldan pa zhes bya ba'i
[\[338a.6\]]tshigs bcad 'dis ni/_rga ba dang /_mi rtag pa nyid bstan te/_thabs dang ldan yang su yang thang pa med/_/ces bya bas ni mdzangs [#]pas kyang dga' [#]ba dang /_'chi ba bzlog par mi nus pa nyid du bstan to/_/mthu yod kyang zhes bya ba 'dis ni gzugs kyi lus kyi stobs kyis bzlog par
[\[338a.7\]]mi nus pa nyid du bstan to/_/de ltar tshigs bcad de gnyis kyis ni 'dus byas kyi mtshan nyid bzhi dang ldan pa'i phyir/_'dus byas rnams yongs su dor ba nyid du ston [#]to/_/'dus byas kyi mtshan nyid bzhi ni skye ba dang /_gnas pa dang /_rga ba dang mi rtag pa'o/_/mi rta glang chen shing rta
[\[338b\]]
[\[338b.1\]]mang po zhes bya ba nas brtsams pa'i tshigs bcad thams cad kyis ni 'chi ba mi zlogs pa nyid las brtsams nas so/_/tshigs bcad 'di dag gi don ni 'di yin te/_mi dang /_dud 'gro dang /_lha dang /_lha ma yin gyi 'gro ba la gnas pas kyang 'chi ba las mi zlogs [#]pa nyid
[\[338b.2\]]du bstan to/_/dmyal ba rnams su ni de'i bas ma pa'i skabs med pa'i phyir/_dmyal ba 'dir ma smos so/_/de ltar re zhig tshigs bcad 'di dag gi khyad par ni 'di ltar snang ste/_khyad par gzhan ni gang yang med do/_/mi rta glang chen shing rta zhes bya ba'i tshigs bcad kyis ni dgra gzhan
[\[338b.3\]]dag ni thub par nus kyi/_'chi bdag gi dgra las ni rgyal bar mi nus so zhes pa'i don to[#]/_/rta dang glang chen rkang thang zhes bya ba'i tshigs bcad kyis ni dmag gis yongs su bsrungs na/_dgra dag las ni thar par 'gyur gyi/_'chi bdag gi dgra las ni dmag gis thar bar mi
[\[338b.4\]]'gyur ra zhes pa'i don te/_de bzhin du tshigs bcad gzhan dag la yang bye brag de ltar brjod par bya'o/_/gad pa chen po'i ngos dral rgyal bar gyur pa yi/_/zhes bya ba ni chu bo'i dogs kyi gad pa las rgyal ba'o/_/rtse me nyid 'bar ba yin pas rtse me 'bar ba'o/_/khros pa'i rlung
[\[338b.5\]]gis rtse me 'bar ba de ni khros pa'i rlung gis rtse me 'bar ba'o/_/'brug sgra drag pos dkrugs pa [#]gang yin pa de ni 'brug sgra drag pos dkrugs pa'o/_/nad dang dga' [#]ba'i mche ba gtsigs pa'i kha gdangs pa gang yin pa de ni kha gdangs nad dang rga ba'i mche ba gtsigs pa nyid do/_/mi
[\[338b.6\]]sdug pa dang /_'jigs pa'i gdon gang yin pa de ni mi sdug pa dang 'jigs pa'i gdon no/_/dam du 'dzin pa gang yin pa de ni dam du 'dzin pa'o/_/snyems pa'i mthu rtsal [#]ni rab tu snyems pa'i mthu rtsal te/_rab tu snyems pa'i mthu rtsal rgud pa [#]gang yin pa de dag ni rab tu snyems
[\[338b.7\]]pa'i [#]mthu rtsal nyams par 'gyur ba'o/_/mchod par 'dod pa dang /_gnod pa ni mchod 'dod gnod pa'o/_/de dag mchod 'dod gnod byed ni/_mchod par bya ba dang /_gnod pa byed pa'i ched du 'ongs shing lhags pa zhes bya ba'i don to/_/zhi bar nus pa ni de sel bar byed pa'o/_/dka'
[\[339a\]]
[\[339a.1\]]thub bde legs zhes bya ba la/_dang [#]gi sgra ni rigs pa yang bsdu ba'o/_/sgyu ma mkhan zhes bya ba ni mig 'phrul [#]la mkhas pa'o/_/mang po 'dus pa ni skye bo mang po'i tshogs so/_/slu [#]bar nus zhes bya ba ni gang gis rmongs par byed pa yin pas slu [#]bar nus pa ste/_
[\[339a.2\]]rta dang glang po che la sogs pa skye bo rnams kyis mthong ba'i sgyu ma [#]byas pa'o/_/dka' thub nyid mthu yin pas dka' thub [#]mthu'o/_/grub pa rnams kyi gsang sngags ni gsang sngags grub pa'o/_/dka' thub kyi mthu dang gsang sngags grub pa ni dka' thub kyi [#]mthu'o/_/kha cig tu ni gsang
[\[339a.3\]]sngags grub pas zhes kyang brjod de/_dka' thub kyi mthu grub pa ni/_dka' thub kyi mthu grub pa ste/_dka' thub kyi mthus gsang sngags grub pa ni dka' thub kyi [#]mthu'o/_/chos phyir bdag blo bsam [#]mthar zhes bya ba ni chos kyi blos so/_/mngon du byung nas zhes bya ba ni gsal bar ston
[\[339a.4\]]pa'o/_/slar yang mi snang 'gyur zhes bya ba ni mig lam du mi snang bar gyur pa'o/_/bar bar mkha' la 'gro zhing [#]zhes bya ba ni/_mi snang bar 'gro ba las kyang nam mkha' la 'gro ba'o/_/sa 'og nub pa zhes bya ba ni/_thogs pa dang bcas pa la thogs ba med par 'gro ba'o/_/mngon du byung nas
[\[339a.5\]]slar yang mi snang 'gyur/_/zhes bya ba 'dis ni sprul pa'i rdzu 'phrul bstan to/_/bar bar mkha' la 'gro zhing bar bar sa 'og nub/_/ces bya ba 'dis ni 'gro ba'i rdzu 'phrul bstan to/_/gsang sngags rnams kyi mthu ni gsang sngags kyi mthu'o/_/[#]gsang sngags kyi mthus byas pa'i stobs ni gsang
[\[339a.6\]]sngags kyi mthu stobs so/_/rnam pa sna tshogs pa'i gsang sngags kyi mthu stobs gang yin pa de dag ni gsang sngags kyi mthu stobs rnams so/_/nga rgyal bdo ba'i blo can zhes bya ba ni lha dang lha ma yin gyi dmag tshogs so/_/khros pa ma mchis zhes bya ba 'dis ni gang sngar bstan pa'i bdag
[\[339a.7\]]nyid phung byed pa su zhig gis zhes bya ba'i tshigs bcad de'i don ma yin pa nyid du bstan to/_/byams pa ma mchis zhes bya ba 'dis ni gang sngar bstan pa'i da la cung zad dogs pa'am zhes bya ba'i tshigs bcad don de med pa nyid du ston te/_de ltar [#]na ci'i phyir 'gro [#]zhe na/_smras pa/_chos kyi don du
[\[339b\]]
[\[339b.1\]]'gro zhes bya ba yin te/_gang du 'gro zhe na/_nags su'o/_ji ltar 'gro zhe na/_nges par ro/_/gal te 'chi bdag 'ong bar gyur na yang /_ji ltar log par spyod pa [#]ni chos ma yin pa'i bdag nyid de/_rjes su gdungs pa'i rgyu yin pa'i phyir ro/_/de lta mod kyi/_ci'i phyir/_chos
[\[339b.2\]]kyi don rtogs par bya ba'i phyir rgyur [#]'gyur zhe na/_smras pa/_chos kyi nags tshal dag na bde bar sgrub [#]du mchis/_/zhes bya ba smos so/_/bag med dregs dang 'dod chags zhes bya ba'i [#]tshigs bcad 'dis ni/_khyim ni nyon mongs pa'i kun nas nyon mongs pas nyon mongs [#]pa'i
[\[339b.3\]]phyir/_nyon mongs pa'i kun nas nyon mongs pa ni/_chos kyi dgra yin pa'i phyir de dang mi mthun pa nyid du bstan [#]to/_/las rnams mang po zhes bya ba'i tshigs bcad ni/_las dang skye ba'i kun nas nyon mongs pas nyon mongs pa nyid du bstan te/_sdug bsngal 'byung ba'i gnas
[\[339b.4\]]zhes bya ba 'dis ni skye ba'i kun nas nyon mongs pa nyon mongs [#]pa nyid du bstan to/_/zhi ba'i lam ni thar pa'i lam mo/_/de ltar kun nas nyon mongs [#]pa gsum gyis nyon mongs [#]pa'i phyir chos dang 'gal ba nyid do/_/nags na ni kun nas nyon mongs pa gsum po de dag med pa'i
[\[339b.5\]]phyir/_nags na bya ba ngan pa zhes bya ba'i tshigs bcad smos so/_/nags na bya ba ngan pa mang po btang /_/zhes bya ba 'dis ni las kyi kun nas nyon mongs pa nags na med pa nyid du bstan to/_/bsod nams 'thob cing yongs su bzung ba'i sdug bsngal spangs la gtsang zhes bya ba 'dis
[\[339b.6\]]ni skye ba'i kun nas nyon mongs pa med par bstan to/_/de med pa nyid kyis/_gtsang la zhi ba 'ba' zhig byed[#]/_/ces bya ba 'dis ni bya ba ngan pa mang po btang ba de'i gnyen po nyon mongs pa nye bar zhi ba 'ba' zhig byed pa'i phyir yang chos yongs su bzung ba ni nyon mongs pa'i phyogs
[\[339b.7\]]yongs su spangs pa'o/_/mgu ba dang /_grags pa de gnyis ni mthong ba'i chos nyid kyi'o/_/mi rnams chos kyis bsrungs kyis [#]nor dang dpung gis min/_/zhes bya ba 'dis ni don bzlog pa'i rgyu nyid du chos ston te/_nor dang dpung ni ma yin no/_/zhes bya ba ste/_sems
[\[340a\]]
[\[340a.1\]]can dang /_sems can ma yin pas mi bsrung ngo zhes pa'o/_/chos kyi bde ba zhes bya ba ni/_chos nyid kyis 'dod pa'i don sgrub pa nyid du ston to/_/'thob ces bya ba ni sems can dang sems can ma yin pa'i dbang phyug go/_/chos kyi bdag
[\[340a.2\]]nyid can ni shi na'ang dga' bar 'gyur/_/zhes bya ba 'dis ni 'chi ba'i 'jigs pa med pa nyid du ston to/_/ngan 'gro'i 'jigs pa med par 'gyur/_/zhes bya ba 'dis ni ngan song du 'gro ba'i 'jigs pa med par ston to/_/'chi ba'i dus su ngan song gi 'jigs pa
[\[340a.3\]]med pa ni chos la gnas pa'i phyir ro/_/da ni de'i rgyu bstan pa'i phyir/_las kyi khyad par dag kyang zhes bya ba'i tshigs bcad smos so/_/dge ba'i mtshan nyid tha dad pa ni/_srog gcod pa la sogs pa las ldog pa'i mtshan nyid kyi las kyi khyad par ro/_/sdig pa'i las
[\[340a.4\]]kyi mtshan nyid ni/_srog gcod pa la sogs pa'i mtshan nyid dang /_sbyin pa la sogs pa med pa'i mtshan nyid do/_/ji ltar dge ba dang mi dge ba'i las kyi khyad par tha dad pa de bzhin du/_rnam par smin pa yang tha dad pa yin te/_ji ltar zhe na smras pa/_mi dge bas ni ngan song
[\[340a.5\]]du ltung ba yin la/_bsod nams bsags pas [#]ni bde ba'i gnas su 'gyur te/_bde ba'i gnas su 'gro ba gang yin ba de ni bde ba'i gnas su 'gro ba'o/_/rgyal srid [#]dpal yang rtswa dang 'dra bar bor/_/zhes bya ba ni phun sum tshogs pa chen po la yang ma chags pa ste/_des ni bsam
[\[340a.6\]]pa phun sum tshogs pa bstan to/_/dka' thub kyi nags tshal du gnas par gyur to zhes bya bas ni sbyor ba phun sum tshogs pa bstan to/_/bsam gtan ni bsam gtan bzhi'o/_/tshad med pa ni byams pa la sogs pa bzhi'o/_/slob dpon dpa' bos mdzad pa'i skyas pa'i rabs rgya cher
[\[340a.7\]]bshad pa las/_lcags kyi khyim nas bskyed pa'i skyes pa'i [#]rabs so/_/skyes pa'i rabs kyi [#]rgya cher bshad pa [#]slob dpon d+harma kli rtis mdzad pa rdzogs so//_//rgya gar gyi mkhan po paN+Di tadza nAr d+ha na dang /_zhu chen gyi lo tsA [#]ba i bu dge slong shAkya blo gros kyis bsgyur ba'o//_//[#]