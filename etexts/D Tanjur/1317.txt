[\[1a\]]
[\[1b\]]
[\[1b.1\]{D1109}]@#/_/rgya gar skad du/_bi shiSh+Ta sta baH/_bod skad du/_khyad par du 'phags pa'i bstod pa/_de bzhin gshegs pa thams cad la phyag 'tshal lo/_/bdag ni ston pa gzhan
[\[1b.2\]]spangs nas/_/bcom ldan khyod la skyabs mchis pa/_/de ci'i slad du zhe na khyod/_/skyon mi mnga' la yon tan ldan/_/gang phyir 'jig rten skyon la dga'/_/yon tan 'dzin par zhen pas na/_/skyon
[\[1b.3\]]yang yon tan ltar mthong nas/_/gzhan la skyabs su mchis par gyur/_/khyab 'jug dbang phyug la sogs pa/_/de la skye bo dga' dad pas/_/de yi yon tan gang bsgrags pa/_/khyod kyi bstan la de
[\[1b.4\]]dag skyon/_/lha chen khros pa'i mda' gcig gis/_/grong khyer sum brtsegs bsregs zhes gda'/_/khyod kyi ye shes mda' chen gyis/_/khro ba'i sems nyid nges par bsregs/_/lha chen gyis ni
[\[1b.5\]]'dod pa dag_/bsregs nyes pas na phyir yang drangs/_/khyod kyi ye shes zhugs kyis ni/_/'dod pa rtsad bcad bsregs nas bton/_/lha chen thig le'i mchog ma la/_/chags pa skyes pas gdong
[\[2a\]]
[\[2a.1\]]bzhi byung /_/bdud kyi bu mo sgeg mo yis/_/khyod kyi ba spu'i rtse ma g.yos/_/lha chen phyed ni chung ma bas/_/ngur pa yis kyang thub ma lags/_/khyod ni bde bar bgyid pa yi/_/'dod pa nyid kyis rmongs ma
[\[2a.2\]]gyur/_/'khor lo mdung thung can dag gis/_/bdud stobs de las rgyal mi nus/_/khyod ni 'khor lo mdung med par/_/byams pa'i mtshon gang lags pas rgyal/_/rgan pos khyab 'jug mda' yis bsnun/_/lha chen
[\[2a.3\]]mgrin pa sngo gyur pas/_/lha 'di gnyis la gnod bgyid mchis/_/mgon khyod gnod bgyid bral ba lags/_/khyab 'jug mi thung gzugs bsgyur nas/_/g.yo thabs kyis ni stobs ldan bslus/_/khyod ni g.yo yang mkhyen gyur
[\[2a.4\]]la/_/gzhan dag la yang slu mi mdzad/_/mgon khyod rdzu 'phrul tsam blang gi/_/rmad byung gang gis mthong ba des/_/khyab 'jug 'jig rten gsum brgal ba/_/'phye bo mchi ba bzhin du mthong /_/gzhon nu tshangs par spyod pa na/_/
[\[2a.5\]]drug ldan ma dang lhan cig spyod/_/khyod kyis 'khrig pa'i sbyor ba bdun/_/thal ba bzhin du bgyis par gyur/_/tshangs sogs 'jig rten 'byin pa po/_/bdag gcig yin par smra zhes grag_/de nyid gzigs khyod 'jig rten dang /_/
[\[2b\]]
[\[2b.1\]]de yang las las skyes zhes bstan/_/brgya byin gyis ni bshol med ma/_/mthong nas 'dod pas rmongs zhes grag_/dpa' khyod 'dod pa nyid kyis ni/_/ma rmongs slad du btsun mo btang /_/sgra gcan lag pas zla ba yang /_/dbang med par ni mid pa lags/_/mnga' brnyes khyod la sems can
[\[2b.2\]]gang /_/dbang med bgyid pa de ma mchis/_/mi dbang dga' byed gos sred sogs/_/nags tshal nas ni phyir yang mchis/_/bde bar gshegs khyod dben pa yi/_/bdud rtsis ngoms las phyir mi byon/_/mchod sbyin la ni phyugs 'gums par/_/drang srong rnams ni smra zhes grag_/sdig med
[\[2b.3\]]khyod kyis grog ma la'ang /_/gnod pa bgyid par rjes ma gnang /_/gzhan dag rang don mchod sbyin la/_/gzhan gyi srog gi sbyin sreg byed/_/gzhan gyi don du khyod gcig pu/_/rang gi srog gis sbyin sreg mdzad/_/drang srong dmod me mi bzad pas/_/skye bo mang po bsregs par 'gyur/_/
[\[2b.4\]]khyod kyis ye shes me yis ni/_/skye bo rnams kyi skye rgyu bsregs/_/rgyas pa dran pa'i mthu chung bas/_/mang po bgyis pa'i tshig dag ni/_/ltag 'og 'gal bar gyur ces thos/_/thub pa khyod kyi kun kyang min/_/drang srong dmod pa grub pa las/_/dka' thub grub par rjes su dpag_/
[\[2b.5\]]mgon khyod thugs rje grub pa las/_/dka' thub grub par rjes su dpag_/lha chen 'dod pa can gyi mtshan/_/drang srong rnams kyi dmod pas lhung /_/khyod kyis phung khrol mtha' dag gi/_/rtsa ba 'dod pa nyid lhung bgyis/_/gling las skyes sogs phal cher ni/_/gzhan gyis gang smras smra bar bgyid/_/
[\[2b.6\]]khyod kyis thun mong ma yin chos/_/rang gis thugs su chud nas bstan/_/mu stegs can gyi rig byed tshig_/dben pa kho nar smra bar bgyid/_/khyod kyis bsgrags nas seng ge yi/_/sgra yis chos dag ston par mdzad/_/grangs can b+ha ra dwa dza ni/_/de nyid mthong yang dpyid ldan la/_/yongs su
[\[2b.7\]]chags kyi gtso khyod kyi/_/slob ma'ang bud med nyid ma chags/_/'ug pa pas ni dman pa las/_/khyad par can la sbyin zhes bstan/_/mgon po khyod ni thugs rje yis/_/khyi la'ang sbyin par bya zhes gsungs/_/lus kyi dka' thub bgyis pa yis/_/mdud pa 'jig par gcer bus 'tshal/_/
[\[3a\]]
[\[3a.1\]]khyod ni thugs kyi dka' thub kyis/_/mdud pa 'jig par bzhed pa lags/_/rtog ge pa dag dngos po rnams/_/ltos pa med par grub par 'tshal/_/tshig dbang khyod kyis cung zad kyang /_/mi ltos med ces legs par gsungs/_/ne tsos nyi ma brtol nas ni/_/thar pa
[\[3a.2\]]mchis par bshad ces grag_/khyod ni mya ngan 'das brnyes la/_/gang du yang ni gshegs ma mchis/_/thar pa rgyud gzhan skyed pa dang /_/ne tsos lam gzhan song bar gyur/_/khyod nyid lam gang nas gshegs pa/_/de nyid nas ni slob ma'ang mchi/_/khyab 'jug dag gis bud med ni/_/
[\[3a.3\]]stong phrag drug cu yongs bzung gyur/_/ston pa 'jig rten 'das khyod la/_/bdag gi med cing yongs 'dzin med/_/ka shi mdzes dga' mo la ni/_/rgyas pa yongs chags rnam par 'gyur/_/khyod khab bzhugs na'ang phung khrol ba'i/_/gdon gyis dbang po rmongs ma gyur/_/rgyas pa 'dod gdungs
[\[3a.4\]]g.yen spyo bas/_/bud med kyi ni rdog pas bsnun/_/khyod ni khyim par bzhugs na yang /_/phyir zhing 'khrug par 'gyur ba med/_/dga' byed chung ma'i don gyi phyir/_/rgya mtsho'i pha rol son ces grag_/khyod kyis bud med stong phrag ni/_/brgyad cu spangs nas nags su gshegs/_/rna can
[\[3a.5\]]'thab dka' la sogs la/_/khyab 'jug gis ni gnod pa brtsams/_/sems can rnams la phan bzhed pa/_/khyod kyis srog kyang btang ba mdzad/_/khyab 'jug gis ni sgyu byas nas/_/gom gsum gyis phrogs gang yin pa'i/_/sa de nges par thar bzhed pa/_/khyod kyis rtsa bzhin
[\[3a.6\]]btang bar gyur/_/dga' byed srog gcod byed pa'i mdas/_/'jig rten rgyal rigs med byas nas/_/grags pa thob pa gang yin de/_/khyod kyi bstan la grags pa min/_/sgra ngan dang ni skya bseng dag_/gang gi phyir ni g.yul bkye ba'i/_/dpal de khyod kyis 'khri shing ni/_/gdug pa
[\[3a.7\]]bzhin du spangs nas gshegs/_/khyod kyi bstan pa rnyed pa na/_/thang shing nags na lha chen po/_/rnal 'byor dbang phyug spyod pa po/_/de ni mi shes spyod par bas/_/dbang po gshol med byi bo zhes/_/bram ze da dung bar du sgrogs/_/khyod kyis 'bras bu mchog brnyes pa'i/_/grags
[\[3b\]]
[\[3b.1\]]pa brgya byin sgrogs par gyur/_/khyab 'jug dag ni nag bkra bos/_/bred 'thoms gyur nas kun gtong gi/_/khri yi 'og tu zhugs par gyur/_/gtso khyod kun du bsnyengs mi mnga'/_/skye dgu'i bdag po rang nyid kyi/_/bu mo dang ni 'khrig ces thos/_/thub pa khyod kyi slob ma yang /_/
[\[3b.2\]]tshangs par spyod pa skyon ma mchis/_/bram ze rnams ni dge sdig dag_/sbyin pa len cing 'pho bar smra/_/khyod kyis byas pa chud mi za/_/ma byas pa dang phrad med gsungs/_/ser skyas bdag gi mtshan nyid ni/_/shes dang ldan pa rab tu brtags/_/khyod kyis de ltar yin na bdag_/mi rtag
[\[3b.3\]]nyid dang ldan zhes bstan/_/gzegs zan gyis ni shes las bdag_/gzhan dang khyad par yongs su brjod/_/khyod kyis de ni shes med na/_/shing dang 'dra bar thal 'gyur gsungs/_/gcer bus lus kyi tshad bzhin du/_/srog ni zhum dang rgyas par smra/_/khyod kyis de ni phyogs
[\[3b.4\]]gcig na/_/rnam par 'jig par 'gyur zhes gsungs/_/bram zes 'gro ba rnams kyi rgyu/_/skyes bu rtag pa yin zhes bstan/_/khyod kyis rtag pa zhes bya ba'i/_/rgyu ni ci yang med ces gsungs/_/bdag nyid chen po dug can pa'i/_/sras po stong phrag drug cu dag_/ser skyas bltas
[\[3b.5\]]pa tsam gyis bsregs/_/de la'ang khyod ni thugs rje mdzad/_/ser skya de nyid rig pas ni/_/gtso las 'gro ba skye bar bshad/_/khyod kyi 'gro ba'i skye ba ni/_/nyon mongs las las byung bar bsgrags/_/ser skya la sogs thar pa yi/_/bdag ni srid pa'i rgyu zhes zer/_/khyod ni zhi
[\[3b.6\]]bar gshegs gyur nas/_/zhugs gum lta bur bgrang du med/_/mu stegs byed pa kha cig ni/_/thar pa 'gro dang ldan zhes smra/_/gang la 'gro yod de 'khor ba/_/khyod kyis thugs su chud nas bstan/_/gcer bus kun dga' ra ba sogs/_/rtsig pa sdig pa'i rgyu zhes zer/_/thams
[\[3b.7\]]cad mkhyen pa khyod nyid ni/_/de nyid bsod nams rgyu zhes gsungs/_/lus las lus gzhan dag tu ni/_/phra ba'i srog ni 'pho zhes grag_/khyod kyi lus las gzhan gyur pa'i/_/srog ni yod pa min zhes gsungs/_/khros pas g.yul ngor bsad na ni/_/bde 'gror 'gyur zhes rgyas
[\[4a\]]
[\[4a.1\]]pa zer/_/mgon po khyod kyis gnas skabs de'i/_/sems ni ngan 'gro yin zhes gsungs/_/skya bseng bu ni brjod byas na/_/bsod nams 'gyur zhes so sor smra/_/gang zhig bgrod min bgrod byed pa/_/de dag khyod kyi bstan la smad/_/skem byed dbang po nye dbang
[\[4a.2\]]po/_/drag po la sogs 'jigs pa dang /_/bsdigs phyir mtshon cha rtag tu thogs/_/khyod bsnyengs bral zhing bsdigs mi mdzad/_/khyod ni sus kyang mi bsnyengs la/_/su la'ang bsdigs par mi mdzad pas/_/khyod nyid gcig pu mtshon mi bsnams/_/des na 'gro ba rnams las
[\[4a.3\]]'phags/_/smra po nyon mongs bcas pa'i tshig_/rig byed la sogs tshig dag ni/_/phal cher ltag 'og 'gal ba lags/_/khyod kyi thams cad mkhyen pa'i gsung /_/gzhan gyi bstan bcos gzhan dag ni/_/phal cher snga phyi 'gal ba las/_/khyod nyid kyi ni gzhung lugs dag_/
[\[4a.4\]]thog ma bar mthar skyon ma mchis/_/chos 'dod pa dag dmangs rigs la/_/blo gros sbyin par bya min zer/_/khyod ni gdol pa rnams la yang /_/thugs rjes dam chos ston par mdzad/_/ljon shing bzang po rnams spangs nas/_/ngan pa la ni su zhig brten/_/'dod chags
[\[4a.5\]]bral brnyes khyod bzhugs na/_/mkhas pa su zhig ston gzhan 'dud/_/ser skyas yul rnams la spyad bzhin/_/ye shes 'gyur mchi sdig bral ba/_/khyod kyis kun nas nyon mongs la/_/thar pa ga la yod ces gsungs/_/bsod nams byas pa'i tshogs dag ni/_/sems
[\[4a.6\]]can rnams la yongs bsngo bar/_/bcom ldan khyod kyis gang gsungs pa/_/de gzhan bstan bcos las ma bshad/_/lha rten dang ni mchod sbyin la/_/sems can gsod par byed pa gang /_/'jig rten pa ni chos su 'tshal/_/khyod kyi bstan la de dag smad/_/gang zhig srog
[\[4a.7\]]chags la rtag gnod/_/de la chos nyid ga la yod/_/gtso bo khyod kyis rang nyid kyi/_/srog gis sems can legs par bsrungs/_/shAkya'i rgyal rigs 'khrungs khyod kyis/_/gang zhig bden dang mi slu dang /_/tshangs par spyod dang dul ba dang /_/brtser ldan dam chos lags par
[\[4b\]]
[\[4b.1\]]dgongs/_/rig byed mtha' la 'byams pas kyang /_/g.yul ngor dgra mngon 'ongs bsad ces/_/'jig rten smra yi khyod kyis ni/_/dgra la'ang snying rje bya zhes gsungs/_/gzhon nus rang gi zhang po la/_/mdung gis bsnun zhes bka' mchid gda'/_/dpa' bo khyod kyis nyon mongs
[\[4b.2\]]pa'i/_/dra ba shes rab mtshon gyis dral/_/khyab 'jug gis ni rang nyid kyi/_/slas kyang yongs su bskyab ma nus/_/gtso bo khyod kyis sems can kun/_/bskyab pa'i slad du brtson pa lags/_/rgan pos sbyar ba'i 'jigs shes nas/_/khyab 'jug gis ni bcom brlag btang /_/
[\[4b.3\]]thub pa khyod la bsnyings bgyid gang /_/sems can de ni 'ga' ma mchis/_/khyab 'jug gis ni gnyen 'dun dag_/le lan gyis ni gtugs par gyur/_/khyod kyi gnyen 'dun thams cad ni/_/'khor ba las ni rnam par sgrol/_/mu stegs can gyi gzhung lugs la/_/ji ltar ji ltar
[\[4b.4\]]rnam bsams pa/_/de lta de ltar mgon khyod la/_/bdag gi sems ni dad par gyur/_/de ltar thams cad mkhyen min pa'i/_/grub mtha'i skyon gyi brlag sems ldan/_/bsam brlag rnams kyis skyon med pa'i/_/ston pa khyod kyang mi mthong ngo /_/'jig rten lha dang bram
[\[4b.5\]]ze dang /_/rig byed shAkya 'di dag ces/_/sdang bar smra ba rang skyon nyid/_/ci phyir sems par byed ce na/_/gang slad khyod kyi bstan pa ni/_/bde bas bde nyid thob bgyid pa/_/de slad smra ba'i seng khyod kyi/_/gzhung lugs la ni 'gro 'di dga'/_/khyod kyi yon tan yang dag pa/_/
[\[4b.6\]]rnam pa 'di ltar rab brjod pas/_/bdag gis bsod nams gang thob des/_/'gro ba'i 'jig rten khyod 'drar shog_/mgon po khyad par 'phags bstod pa/_/bton pas bdag gis dge bsags pa/_/gang yin des ni 'gro ba kun/_/byang chub lam la gzhol gyur cig_/
[\[4b.7\]]khyad par du 'phags pa'i bstod pa slob dpon mtho btsun grub rjes mdzad pa rdzogs so//_//rgya gar gyi mkhan po sarba dz+nyA de wa dang /_zhu chen gyi lo tsA ba ban de rin chen mchog gis bsgyur/_slad kyis ban de dpal brtsegs rak+Shi tas bsgyur cing zhus te gtan la phab pa'o//_//
[\[5a\]]
[\[5a.1\]{D1110}]@##/_/rgya gar skad du/_bi she Sha sta ba nA ma TI kA/_bod skad du/_khyad par du 'phags pa'i bstod pa'i rgya cher bshad pa/_bcom ldan 'das 'jam dpal gzhon nur gyur pa la phyag 'tshal lo/_/khyad par phul du byung ldan zhing /_/lha rnams kyis mchod sangs rgyas
[\[5a.2\]]la/_/phyag 'tshal khyad par 'phags bstod pa/_/don las tshul bzhin bshad par bya/_/mtho btsun grub rje zhes bya ba'i bram ze rig byed bzhi la mkhas pa/_bram ze rnams kyis gtso bor bkur ba zhig yod pa dang /_de bcom ldan 'das kyi bstan pa la dad pa thob nas/_sangs rgyas
[\[5a.3\]]bcom ldan 'das la brtsams te bstod pa 'di byas par gyur pa yin no/_/de yang 'di ltar rjes su thos te/_yul shar phyogs na khyad par can gyi bram ze las drug la mngon par dga' ba'i bram ze'i rigs su byung ba/_sngon legs par spyad pa nye bar brtsams pa las mtho btsun grub rje
[\[5a.4\]]zhes bya ba dang /_bde byed bdag po zhes bya ba spun gnyis su skyes par gyur to/_/de dag kyang bstan bcos thams cad rtogs par gyur pa dang /_de'i tshe de gnyis 'di snyam du sems par gyur te/_'di ltar bdag cag gi khyim na ni dbang phyug chen po mchod la/_sangs rgyas bcom ldan
[\[5a.5\]]'das kyi gsung rab ni shin tu phul du byung bar snang na/_des na yu bu cag gis ci dbang phyug chen po khyad par du 'phags pa yin nam/_'on te sangs rgyas bcom ldan 'das khyad par du 'phags pa nges par brtag par bya'o snyam pa dang /_de gnyis kyis thos pa/_ri bo ti se na dbang
[\[5a.6\]]phyug chen po u ma dang khyu mchog dang bcas par mngon sum du gnas so zhes thos kyis/_der song la dbang phyug chen pos yu bu cag la ji ltar bstan pa de ltar bya'o zhes nges pa bskyed nas/_der myur bar song ste 'bad pa chen po dang lha dag gis grogs byas te/_ri bo ti se'i sa
[\[5a.7\]]mnyam par song ba dang /_lha chen po'i khyu mchog sprin dkar po'i dum bu lta bu gzas la yan pa mthong ngo /_/de mthong bas rab tu dga' ba dang /_de'i rjes thogs nyid la lha mo u ma 'bras bu'i shing gi tshang tshing gi nags na 'bras bu thu ba mthong nas/_gus pa dang bcas pas phyag
[\[5b\]]
[\[5b.1\]]byas te/_de dag gis me tog rgyas pa'i nags tshal gyi gnas na yu bu cag gi rje bo gnas so zhes gtam thos pa dang /_de dag yid la rab tu dga' ba thob pas me tog sil ma gtor bas nye bar mdzes pa'i sa'i char song ba dang /_lha chen po 'byor ba chen po dang ldan pa'i stan la 'dug
[\[5b.2\]]cing /_'khor gyi tshogs stong gis bskor ba mthong ngo /_/mthong ba'i rjes thogs nyid la tshogs kyi bdag pos lag pa nas bzung ste/_de'i thad du khyer nas gus pa dang bcas pas phyag byas pa dang /_de dag la smras pa/_khyed cag ga las 'ongs zhes de dag la dris pa dang /_de gnyis
[\[5b.3\]]kyis ji ltar gyur pa rgyas par smras so/_/de nas ji tsam na dge slong rnams kyi zas kyi dus la bab pa dang nye bar gyur pa na/_nam mkha' las srin bu lham bu chu gsher gyi mdog can gyi gos gyon pa ma dros pa'i mtsho la gnas pa'i dgra bcom pa lnga brgya/_bya gshog pa dmar po dngar ba lta
[\[5b.4\]]bur babs par gyur to/_/de nas lha chen po 'khor gyi tshogs dang bcas pa gus pa dang bcas pas spos dang /_byug pa dang /_mchod pa'i yo byad rnams thogs te/_de dag gi thad du song nas de dag rang rang gi stan la 'dug pa la re re zhing gos rin che ba bskon te bde bar 'dug pa dang /_
[\[5b.5\]]bza' ba dang /_bca' ba dang /_bsod pa rnams kyis yang dag par tshim par byas nas/_u mas kyang me tog dang /_'bras bus mchod de/_de dag las chos kyi gtam mnyan nas/_de dag slar song ba dang /_de gnyis la smras pa/_khyed cag 'dir bya ba gang gi phyir 'ongs pa kho bos shes
[\[5b.6\]]kyis/_de khyed la smra bar bya'o/_/gang gi slob ma bdag cag nyin re dga' bas mchod byed yon tan dam par ldan/_/'jig rten nyes sel yon tan chen po'i mtshan gyi mchog ni rab tu grags gyur cing /_/shin tu dga' ba'i yid kyis yang dag mchod byed tshe na mya ngan 'das 'drar
[\[5b.7\]]sems/_/'jig rten gsum gyi bla ma yon tan mnyam med sangs rgyas de ni mkhas pas mchod/_/de bas na khyed cag gi ston pa de nyid dang /_de'i gsung rab la mchod par bya'o/_/de nas de ltar rtogs par gyur nas slar rang gi yul du song ste/_de bzhin gshegs pa'i gsung
[\[6a\]]
[\[6a.1\]]rab kyi chos kha na ma tho ba med pa yin par shes pas rig byed kyi tshig rnams rtswa ltar bor te rab tu byung nas/_sangs rgyas bcom ldan 'das la khyad par du 'phags par bstod pa dang /_lha las phul du byung ba'i bstod pa gnyis byas so//_//da ni tshigs su bcad
[\[6a.2\]]pa dang po'i yan lag gi don bshad par 'dod nas smras pa ni/_bdag ni ston pa gzhan spangs te/_/zhes bya ba la sogs pa yin te/_gal te gzhan dag khyed ci'i phyir bstan bcos ma lus pa'i de kho na nyid rtogs nas/_ser skya dang /_gzegs zan dang rkang mig la sogs pa'i
[\[6a.3\]]ston pa dang /_des byas pa'i bstan pa rnams kyang spangs te/_sangs rgyas bcom ldan 'das nyid dang /_de'i bstan pa la 'jug par byed ces zer ro snyam du dogs pa'i phyir/_bdag ni ston pa gzhan spangs nas/_/bcom ldan khyed la skyabs mchis pa/_/de ci'i slad du zhe na khyod/_/
[\[6a.4\]]skyon mi mnga' la yon tan ldan/_/zhes bya ba'i tshigs su bcad pa smras pa yin no/_/de la bdag ni zhes bya ba ni bstod par byed pa bdag nyid do/_/ston pa zhes bya ba ni 'chos shing 'dul bar byed pa yin pas na ston pa ste/_'di ni ser skya la sogs pa yin par 'dod do/_/de
[\[6a.5\]]spangs pa ni yongs su spangs shing dor ba zhes bya ba'i don to/_/bcom ldan zhes pa ni bod pa ste/_'dod chags la sogs pa'i nyon mongs pa bag chags dang bcas pa spangs pa gang yin pa de la ni bcom pa zhes bya ba'i sgrar bshad la/_de gang la mnga' ba de ni bcom ldan no/_/khyed
[\[6a.6\]]la zhes bya ba ni sangs rgyas bcom ldan 'das so/_/khyod ji lta bu zhe na/_skyabs zhes bya ba smras pa yin te/_rtan zhes bya ba'i don to/_/de yang gang la brten na nyes par spyod pa rnams zad par 'gyur ba'o/_/mchis pa zhes bya ba ni mchi zhing zhugs pa zhes bya ba'i don te/_yid mi rton pa la
[\[6a.7\]]sogs pa nyes par spyod pa rnam pa mang po nye bar bsags pa rnams bcom ldan 'das la yang dag par bstan pas sdig pa rnams dang bral bar gyur cing /_mtho ris su skyes par gyur pa 'dir dper sbyar bar bya'o/_/ston pa gzhan dag spangs pa dang /_/ston pa de la skyabs su 'gro ba'i
[\[6b\]]
[\[6b.1\]]rgyu ci zhig yin zhe na/_de ci'i slad du zhe na/_zhes bya ba la sogs pa smras pa yin te/_gang gi phyir khyed skyon ni mi mnga' la yon tan dang ldan pa yin no zhes bya ba'i don to/_/de yang 'di ltar gang la bag chags la sogs pa'i nyes pa mi mnga' ba ni skyon mi mnga' ba'o/_/de yang lus dang
[\[6b.2\]]ngag dang sems sun 'byin par byed pas na skyon te/_nyon mongs pa rnams zhes bya ba'i don to/_/yon tan ni stobs dang mi 'jigs pa la sogs pa'o/_/de mnyam pa med pa gang la mnga' ba ni yon tan dang ldan pa ste/_de ni khyed yin no zhes bya ba'i don to/_/gal te sangs rgyas
[\[6b.3\]]bcom ldan 'das nyid skyon mi mnga' zhing /_shin tu phul du byung ba'i yon tan dang ldan pa yin na/_ci'i phyir gzhan dag la la bcom ldan 'das spangs nas ser skya la sogs pa gzhan dag la bsten ce na/_de'i phyir/_gang phyir 'jig rten skyon la dga'/_/yon tan 'dzin la zhen pas na/_/
[\[6b.4\]]skyon yang yon tan ltar mthong nas/_/gzhan la skyabs su mchis par gyur/_/zhes bya ba smras pa yin te/_yang zhes bya ba ni rnam par brtag pa'i tshig gi phrad do/_/'jig rten zhes bya ba ni sems can tha mal pa so so'i skye bo zhes bya ba'i don yin te/_'phags pa rnams ni skyon
[\[6b.5\]]la dga' ba ma yin no/_/de yang yul rnams la chags pas na 'jig rten no zhes bya ba ni nges pa'i tshig go/_/skyon la dga' zhes bya ba ni smad par bya ba'i dngos po rnams la dga' zhing phyogs su lhung ba zhes bya ba'i don to/_/yang na 'jig rten 'di ni skyon la dga' ba ma yin mod kyi/_
[\[6b.6\]]'on kyang skyon gang yin pa de yon tan nyid du rtogs pa la zhugs pa zhes bya ba'i don do/_/dper na/_mkhris pa'i nad kyis bcom pa'i mig gis zla ba'i 'od zer rnams kyi mdzes pa dngos po dkar bar gyur pa yang ser por mthong ste/_bdag cag gis kha dog ser por mthong zhing rtogs so snyam du
[\[6b.7\]]sems so/_/de bzhin du mi dge ba'i bshes gnyen dang 'dres pa dang /_dam pa'i chos ma yin pa mnyan pa'i nyes pas/_gang gi nyes pa rnams la'ang yon tan nyid du 'dzin par 'gyur bar sems 'khrul bar 'gyur ro/_/yon tan 'dzin la zhen pas na zhes bya bas ni yon tan rnams
[\[7a\]]
[\[7a.1\]]len pas na yon tan 'dzin pa ste/_yon tan rtogs pa zhes bya ba'i don yin la/_yon tan 'dzin pa la dman par gyur pa ni rmongs shing gti mug pa zhes bya ba'i don to/_/de la skyon la dga' zhes bya ba 'dis ni phyin ci log gi nyes pas rgyud dri ma can du byas par
[\[7a.2\]]bstan pa yin no/_/skyon yang yon tan ltar mthong nas/_/zhes bya ba 'dis ni 'gro ba blo gros dang bral zhing /_rnam par rtog pas rmongs pas 'dzin par byed pa bstan pa yin no/_/sngar bshad pa de dag nges par bya bar ji ltar nus she na/_gzhan la zhes bya ba la sogs pa smos pa yin
[\[7a.3\]]te/_gang gi phyir lha chen po dang /_khyab 'jug dang /_tshangs pa la sogs pa gzhan dag la skyabs su song ba zhes bya ba'i don to/_/'di skad ston par 'gyur te/_gang gi phyir 'jig rten pa rnams ni yon tan med cing /_nyes pa mang po bsags pa yin pas gzhan dag la skyabs su 'gro
[\[7a.4\]]bas ston pa gzhan 'dod par nges pa yin no zhes tshigs su bcad pa 'dis ston to/_/ji ltar na gzhan dag skyon dang ldan zhing yon tan dang ldan pa ma yin zhe na/_khyab 'jug ces bya ba la sogs pa smos te/_nor lha dang /_dbang phyug chen po ni khyab 'jug dbang phyug ste/_de dag la sogs
[\[7a.5\]]pa gang yin pa de ni khyab 'jug dbang phyug la sogs pa'o/_/de la dad pa ni de la dga' zhing rab tu dang ba'i skye bo gang yin pa des yon tan gang yongs su bsgrags shing /_khyad par gang dag mngon par sgrogs pa de ni khyed kyi bstan la de dag skyon zhes pa ste/_sangs rgyas
[\[7a.6\]]bcom ldan 'das khyed kyi bstan pa la skyon te/_nyes pa dang /_phongs pa dang /_smad par bya ba'i gnas yin no zhes bya ba'i don to/_/yang khyed kyi bstan pa la nyes pa yin pa'i phyir de rnams kyi yon tan gang zhig sgrogs par byed ce na/_lha chen zhes bya ba la sogs pa nas brtsams nas/_de dag
[\[7a.7\]]ston pa yin te/_lha chen khros pa zhes bya ba ni khro bas khyab par gyur pa'i sems kyi rgyud kyis so/_/grong khyer sum brtsegs zhes bya ba ni grong khyer gsum po gcig tu bsdus pa'i grong khyer sum brtsegs 'jig ces bya ste/_de drag pos bsregs pa'o/_/drag ces bya ba ni yon tan du sgrogs par
[\[7b\]]
[\[7b.1\]]srid par ston te/_de yang lha chen po'i yon tan 'jig rten du sgrogs shing ston pa ni/_lha ma yin rnams kyi grong khyer gsum nam mkha' la rgyu ba zhig byung ba dang /_de las lha ma yin rnams babs shing mi rnams la gnod par byed do/_/de nas lha chen pos mi rnams la bskyab par bya ba'i phyir/_
[\[7b.2\]]gzhu blangs te mda' gcig gis lha ma yin rnams kyi grong khyer sum brtsegs bsregs par gyur to/_/de yang ji skad du/_'di na lha min grong khyer mkha' la rgyu/_/skyes pa bud med rgan dang gzhon bcas pas/_/gzhu chen blangs nas 'bar ba'i mda' yis ni/_/me yis bsreg bya
[\[7b.3\]]bzhin du skad cig bsregs/_/zhes 'byung ba yin no/_/'di ni khyed kyi bstan pa la srog gcod pa zhes bya ba nyes pa chen po yin te/_des dmyal bar ltung bar 'gyur ba yin pa'i phyir ro/_/de yang ji skad du/_gang zhig khyod mthong srog gcod las/_/mi ldog pa yi mtha' de ni/_/khyed
[\[7b.4\]]rnams deng ni dmyal ba ru/_/kye ma 'gro bar 'gyur bar shes/_/zhes mdo las gsungs pa yin no/_/gal te des lha ma yin gyi grong khyer bsregs pa de nyes pa dang ldan pa yin na/_khyed kyi yon tan dang ldan pa'i bsregs pa gang yin zhe na/_khyed kyi zhes bya ba la sogs pa smos
[\[7b.5\]]te/_mtshon cha gang zhig ce na/_ye shes mda' chen gyis zhes bya ba yin te/_ye shes nyid mda' chen yin pas na/_ye shes mda' chen te des so/_/khro ba'i me zhes bya ba ni khro ba nyid ma dang 'dra bas na khro ba'i me ste/_de nyid ni bcom ldan 'das kyis nges par bsegs shing nye bar
[\[7b.6\]]zhi bar mdzad do zhes bya ba'i don to/_/dris pa/_byams pa'i mnga' chen pos khro ba'i me nye bar zhi ba yin te/_ji skad du/_bcom ldan 'das kyis dge slong dag_/byams pa bsgoms shig_/byams pa bsten pa dang /_bsgom pa dang /_mang du byed pa ni zhe sdang spang ba la 'jug
[\[7b.7\]]par 'gyur ro zhes gsungs pa ma yin nam zhe na/_de lta yin mod kyi/_de ni byams pas rtse gzhil ba tsam du 'gyur gyi/_ye shes kyis ni rtsa ba nas 'byin par 'gyur bas na 'dir ye shes smos pa yin no/_/lha chen gyis ni zhes bya ba la sogs pa la/_bsregs nyes pa ni legs par ma
[\[8a\]]
[\[8a.1\]]bsregs pa ste/_rtsa ba nas 'byin par ma bsregs pa'o/_/'di skad ston te/_'dod pa de nyid bsregs nyes pas lha chen po slar drangs shing /_dbang du byas pa yin no/_/de yang 'di skad zer te/_dus 'ga' zhig na lha chen po grong khyer gsum bsregs pa la
[\[8a.2\]]sogs pa'i bya bas/_shin tu yid byung nas kha na ma tho ba de sbyang bar bya ba'i phyir/_ri kha ba can gyi ri sul gyi tshang tshing du bzhugs te/_brtul zhugs la gnas pa'i tshe/_'dod pa'i lhas bzlog pa na khyed nga la 'tshe bar ma byed cig ces smras kyang ji tsam na de 'tshe bar byed pa na/_lha chen po
[\[8a.3\]]khro ba 'bar bas gdung ba'i yid kyis mig gsum pa las phyung ba'i mes gang 'di thal ba yang mi lus pa de ltar 'dod pa'i lha bsregs pa dang /_yang 'dod pa'i lhas lha chen po la bka' bzlog ma'i ro smad kyi 'jo sgeg gis rgyun du bzlog par gyur to/_/khyed kyi ye shes zhugs kyis ni/_/
[\[8a.4\]]zhes bya ba ni/_khyed kyi ye shes kyi mes so/_/rtsar btsas zhes bya ba ni thob par bya ba'i lhag ma med pa ste/_bag chags dang bcas pa zhes bya ba'i don to/_/bsregs nas bton zhes bya ba ni/_ji ltar na slar yang skye bar mi 'gyur ba de lta bu'i tshul gyis rnam par bsal ba'o/_/lha chen
[\[8a.5\]]thig le'i mchog ma la/_/zhes bya ba la sogs pa la/_'di ltar rjes su thos te/_sun d+ha dang /_u pa sun d+ha zhes bya ba lha ma yin spun gnyis shig byung ba dang /_de gnyis kyis tshangs pa bsgrubs te/_'jig rten gsum gyis ma sod par gyur pa dang /_bdag cag lus tsam tha
[\[8a.6\]]dad kyi/_sems ni de lta ma yin par tha dad pa med par mdzod cig ces byas pa dang /_tshangs pas kyang mchog byin no/_/de nas de gnyis kyis khams gsum las rnam par rgyal ba'i bya ba la zhugs par gyur to/_/lha rnams kyis de gnyis gsod pa'i thabs la dpyod par gyur
[\[8a.7\]]pa dang /_tshangs pas smras pa/_de dag gcig la gcig gsod pa'i thabs bsgrub par bya'o zhes smras pa dang /_lha rnams kyis rang gi lus las 'od til 'bru til 'bru tsam byin nas/_de las thig le'i mchog ma zhes bya ba'i lha'i bu mo zhig bskyed nas/_/de yang tshangs
[\[8b\]]
[\[8b.1\]]pa la bskor ba byed du bcug pa dang /_de de'i gzugs la yid rnam par g.yengs pas lta ba na/_ngo tsha bar gyur pas gdong bzhi sprul par gyur to/_/de bzhin du lha chen po yang de dang 'dra bar 'dod chags kyi dbang gis gdong bzhi sprul par gyur to/_/de bas na/_lha chen thig
[\[8b.2\]]le'i mchog ma la/_/rab tu chags pas gdong bzhi byung /_/zhes smos pa yin te/_lha chen zhes bya ba ni rtse gsum gyi mtshon cha yod pa'o/_/thig le'i mchog ma la zhes bya ba ni lha'i bu mo'o/_/chags pa skyes pas zhes bya ba ni chags pa'i bsam pa skyes pa la zhugs pa'o/_/
[\[8b.3\]]gdong bzhi byung zhes bya ba ni gang gdong bzhi par gyur pa'o/_/yang bcom ldan 'das ni/_bdud kyi bu mos sgeg pa yis/_/khyod kyi ba spu'i rtse mi g.yo/_/zhes bya ba yin te/_bdud dang rjes su 'brel ba'i bu mo ni bdud kyi bu mo ste/_sred ma dang /_dga' mo zhes bya ba 'khor dang
[\[8b.4\]]bcas pa la bya'o/_/de rnams kyi sgeg pa ni dgod cing smra ba dang zur gyis blta ba dang /_gar byed pa'i mtshan nyid can te/_de dag gis kyang ngo /_/khyed kyi zhes bya ba ni mgon po khyed kyi'o/_/ba spu'i rtse zhes bya ba ni sku'i yan lag gi ba spu'i rtse mo yang mi g.yo zhing 'gyur ba med pa'o/_/
[\[8b.5\]]de yang bcom ldan 'das rdo rje'i gdan la bzhugs pa'i tshe/_so so skye bo'i gnas skabs na yang de dag gis 'dod chags bskyed par ma nus so zhes ston pa yin no/_/lha chen phyed ni zhes bya ba la sogs pa la/_phyed ni chung ma zhes bya ba lus kyi phyed chung ma ste/_lha mo u ma 'chang zhing 'dzin
[\[8b.6\]]par byed pas na ngur pa zhes bya ba'i byas kyang thub cing rgyal bar mi nus te/_gang gi phyir de ni phan tshun tha dad pa'i lus can yin pa'i phyir ro/_/de yang 'di ltar gang gi tshe lha chen po 'di u ma dang lhan cig lo stong gi bar du 'dod pa'i bde ba nyams su myong ba na/_ji tsam na de khu ba 'byin pa'i gnas
[\[8b.7\]]skabs su gyur pa'i tshe/_des bsams pa/_re zhig lus kyi phyogs gcig gis 'dod pa'i bde ba la ngas longs spyod par gyur gyis/_da ni yid dga' ba nyid kyis nga'i phyed lus kyi phyed du zhugs par byas la khyad par can gyi bde ba nyams su myong bar bya'o snyam ste/_de nas lus phyed bud
[\[9a\]]
[\[9a.1\]]med kyi dbang phyug ces bya bar gyur to/_/yang /_khyed ni bde bar bgyid pa yi/_/zhes bya ba 'khrul bar byed pa'i 'dod pa nyid kyis rmongs ma gyur ces bya ba ste/_'khrul cing chags par ma gyur pa/_/zhes bya ba'i don to/_/'khor lo mdung thung zhes bya ba la sogs
[\[9a.2\]]pa la/_'khor lo gang la yod pa de ni 'khor lo can te/_'khor lo'i mtshon cha thogs pa khyab 'jug ces bya ba'i don to/_/mdung thung can ni lha chen po ste/_mdung rtse gsum pa thogs pa'o/_/bdud kyi stobs ni bdud kyi dpung bye ba phrag sum cu rtsa drug go/_/rgyal ba ni zil gyis gnon pa ste/_
[\[9a.3\]]des dbang du bya bar mi nus pa'o/_/khyod ni 'khor lo mdung med par/_/byams pa'i mtshon gang lags pas rgyal/_/zhes bya ba ni 'di skad ston te/_bdud kyi stobs las rgyal bar bya ba la gang khyab 'jug dang /_lha chen po'i 'khor lo dang /_mdung med par yang byams pa'i mtshon chas mngon
[\[9a.4\]]par rgyal zhing /_bcom par spyod do zhes bya ba'i don to/_/rgan pos zhes bya ba la sogs pa la/_rgan pos khyab 'jug mda' yis bsnun/_/zhes bya ba ni 'di skad thos te/_khyab 'jug gi gnyen gyi tshogs rnams sa phyogs 'ga' zhig tu chang 'thung zhing 'dug pa na/_ji tsam na drang srong gnas
[\[9a.5\]]ngan der nye bar song ba dang /_ma 'gags pas bsams pa kho bos drang srong 'di la co 'dri bar bya'o snyam nas/_bud med kyi gzugs su byas nas de'i thad du song ste/_de la gus pa dang bcas pas rjes byas nas lto bar gzhong pa glan nas g.yogs te bcings pa bstan nas/_kho mo'i
[\[9a.6\]]dgu 'di na ci zhig yod/_'di las ci zhig 'byung bar 'gyur/_/zhes smras pa dang /_drang srong des bsam gtan gyi stobs kyis bltas pa las de la shin tu khro ba drag po skyes par gyur nas/_khyod kyi khong nas lcags kyi gtun gang gis khyab 'jug gi rigs ma lus pa rlag par byed pa 'byung
[\[9a.7\]]bar gyur cig ces de thams cad la dmod pa btab po/_/de nas ji tsam na lcags kyi gtun byung bar gyur pa dang /_biSh+Nu'i rigs thams cad 'ongs te lcags kyi gtun de chu dang rdo la bdar te/_de 'dam dang bye ma 'dam bu'i rdzing gi nang du bor ro/_/de yang 'dam bu'i tshal du gyur to/_/yang
[\[9b\]]
[\[9b.1\]]lcags kyi gtun de las mde'u tsam zhig lus par gyur pa dang /_'dis ci zhig nus par 'gyur snyam nas chu bor dor ro/_/dor ba'i 'og tu nyas mid nas de yang rgya'i nang du chud de/_nya pas khyer nas rngon pa rgan po zhig la btsongs so/_/des kyang nya de bshas pa dang /_lcags kyi mde'u
[\[9b.2\]]byung nas de mda'i mde'ur btags so/_/ji tsam na dmod pas nye bar bcom pa'i 'jigs pas dus 'ga' zhig gi tshe/_rdzing gi ngogs der khyab 'jug gi rigs rnams chang 'thungs pas ra ro ba dang /_dmod pas rnam par 'khrul pas rtsod pa chen po byung bar gyur nas 'dam bu'i dbyug
[\[9b.3\]]pas phan tshun nye bar bsnun par byed pa na/_de na med pa'i khyab 'jug ma gtogs pa de'i rigs rnams rnam par 'jig par gyur to/_/de nas khyab 'jug gis bsams pa nga'i chung ma'i tshogs khri drug stong grong khyer sgo ldan na gnas kyis/_de dag gal te dmod pa 'dis phan tshun
[\[9b.4\]]gcig la gcig gnod pa byed pa'am/_gzhan dag gis phrogs par 'gyur ba srid snyam nas/_der srid sgrub btang ngo /_/des kyang de rnams blangs la khyab 'jug gi thad du khyer te 'ong ngo zhes smras te chas so/_/ri brags pa rnams kyis kyang gtam de thos nas mtshon cha sna tshogs pa
[\[9b.5\]]thogs te/_srid sgrub kyi thad du 'thab pa'i phyir lhags pa dang /_de rnams kyis srid sgrub kyi mtshon cha ma lus pa zad par byas nas de thams cad phrogs so/_/khyab 'jug gis de thos pa dang /_yid kyi gdung ba bzlog par mi nus pas sems gdung bzhin du mya ngan de bsal ba'i phyir
[\[9b.6\]]dgon par song ngo /_/der tshang tshing shin tu stug pa zhig tu/_mya ngan gyi dbang gis lus thams cad phab nas 'dug ste/_rkang pa brkyang pa'i mthe bo bskyod pa dang /_ji tsam na rngon pa rgan po de ri dgas bshor ba'i phyir nags tshal du zhugs te/_ri dgas blta ba'i phyir sems gtod cing
[\[9b.7\]]gnas pa dang /_mthe bo bskyod pa de ri dgas kyi rna ba 'gul ba yin no snyam nas mda' bsnun pa dang /_de srog dang bral bar byas so/_/rgan po zhes bya ba ni rngon pa rgan pos so/_/khyab 'jug ces bya ba ni sred med kyi bu'o/_/mda' yis zhes bya ba ni rngon pa'i mda' yis so/_/bsnun
[\[10a\]]
[\[10a.1\]]zhes bya ba ni bcom pa'o/_/lha chen mgrin pa sngor gyur pas/_/zhes bya ba la/_lha chen ni dbang phyug chen po ste/_de yang dug gis nye bar bcom pas mgrin pa sngon por gyur to/_/de yang 'di ltar lha rnams rgya mtsho bsrub pa'i phyir zhugs pa na/_de'i tshe nor bu
[\[10a.2\]]kau stu b+ha dang /_rta mgrin rings la sogs mang po zhig rgya mtsho las byung bar gyur pa dang /_ji tsam na dug cig byung bar gyur nas de'i mthus khyab 'jug de'i gan na gnas pas pags pa'i mdog nag por gyur to/_/lha chen pos de blangs nas 'jigs pa med par mid par rtsom pa na/_/ji tsam
[\[10a.3\]]na mgrin par thogs te steng du yang ma byung /_'og tu yang ma song bar de'i mgrin pa rma bya'i mgrin pa ltar snang bar gyur pa dang /_lha rnams kyis smras pa/_'di ni shin tu mdzes pas da ni deng nas de mgrin pa nyid du bzhag pa'i rigs so zhes smras so zhes grag go/_/lha 'di gnyis la zhes bya ba ni/_khyab
[\[10a.4\]]'jug dang /_lha chen po la'o/_/gnod bgyid mchis zhes bya ba ni/_gnod pa dang bcas par gnas pas na gnod bgyid mchis zhes bya ste/_gzhan gyis byas pa'i nye bar gnod pa'am gsod pa dang ldan pa'o/_/mgon khyod ces bya ba ni bcom ldan 'das la bod pa ste/_bdag po zhes bya ba'i
[\[10a.5\]]don to/_/gnod pa bgyid pa med pas na gnod bgyid bral ba lags zhes bya'o/_/dris pa/_bcom ldan 'das la gzhan gyis byas pa'i bgrongs pa mi mnga' mod kyi/_gzhan gyis byas pa'i gnod pa ni mnga' ste/_bya rgod kyi phung por rdo'i dum bus zhabs snad pa yin no zhe na/_'dir smras
[\[10a.6\]]pa/_de ni rma btod pa tsam du zad kyi/_nye bar gnod pa zhes mi bya ste/_de yang 'di ltar dus yun ring por zhugs pa'i nye bar 'tshe ba la gnod pa zhes bshad kyi/_skad cig pa ni ma yin te/_bcom ldan 'das ni skad cig ma de nyid la de tsam zhig tu 'gyur gyi/_lha chen po'i mgrin pa sngo ba ji lta ba de lta ni
[\[10a.7\]]ma yin no/_/khyab 'jug mi thung gzugs bsgyur nas/_/zhes bya ba la sogs pa la/_'di ltar thos te/_stobs ldan zhes bya ba'i lha ma yin zhig byung ba dang /_des rang gi pha rol gnon pas khams gsum ma lus pa rnam par gnon pa na khyab 'jug gis bsams pa/_ngas 'di dang lhan
[\[10b\]]
[\[10b.1\]]cig g.yul sprod par mi nus te/_shin tu skyes bu'i rtsol ba phun sum tshogs pa dang ldan pa yin pa'i phyir ro/_/de bas na nges par sgyu thabs kyis bslu bar bya'o snyam du rnam par bsams nas/_bdag nyid bram ze mi'u thung zhig gi gzugs su sprul nas slong mo'i bdag nyid can du byas te
[\[10b.2\]]song nas/_rgyal po stobs ldan rta'i mchod sbyin byed pa'i brtul zhugs la gnas pa'i tshe/_su zhig_/su zhig 'dod/_gang la ci zhig sbyin par bya/_/zhes zer ba la brtson pa de'i thad du phyin nas/_pha dang ma'i phyir me la mchod sbyin byed pas de'i don du sa phyogs gom pa nyid kyi tshad slong
[\[10b.3\]]ngo zhes smras pa dang /_des smras pa/_'di tsam zhig gis khyod la dgos pa ci zhig rdzogs par 'gyur/_gzhan du na glang po dang /_rta dang /_shing rta dang /_gser la sogs pa'i dngos po slongs shig dang /_de ngas dgag pa med pa dang /_khyad par dang bcas pa sbyin par bya'o zhes smras
[\[10b.4\]]kyang 'dod par ma gyur to/_/de nas des smras pa/_gal te de ltar 'dod na re zhig gom pa gsum yang khyer cig ces smras pa dang /_khyab 'jug gis gom pa gnyis kyis 'jig rten gsum gyi bar du rkang pa gcig brkyang nas/_gom pa gsum pa'i gnas ma rnyed pa dang /_dam bcas pa
[\[10b.5\]]las nyams par byas pa'i dor thabs khas blangs pas yid zhum par gyur pa dang /_'jigs pa chen pos bdag nyid kyi dngos po thams cad bcom par gyur pas stobs ldan bzung ste/_sa 'og tu bcings par gyur to/_/mi'u thung ni gzugs thung ba'o/_/gzugs ni lus so/_/bsgyur
[\[10b.6\]]nas zhes bya ba ni mngon par sprul nas so/_/gang gis she na/khyab 'jug gis so/_/ci pha rol gnon pas sam zhe na/_g.yo thabs kyis ni zhes bya ba smos te/_slu thabs kyis so/_/stobs ldan zhes bya ba ni lha ma yin gyi rgyal po'o/_/bslus zhes bya ba ni rgyal srid las nyams par byas zhes
[\[10b.7\]]bya ba'i don to/_/khyed ni gzhan dag la slu bar mi mdzad de/_gal te g.yo mi mkhyen pas de'i phyir gzhan dag slu bar mi mdzad do zhes rtog pa la/_de'i phyir g.yo yang mkhyen gyur la/_/zhes smos pa yin te/_de yang g.yo mkhyen pas na g.yo yang mkhyen gyur la zhes bya ba yin te/_bcom ldan
[\[11a\]]
[\[11a.1\]]'das ni thams cad mkhyen pa yin pa'i phyir/_kun nas nyon mongs pa dang /_nyon mongs pa can ma yin pa'i dngos po thams cad mkhyen cing /_nyon mongs pa can gang yin pa de ni spyod par mi mdzad pa ste/_'dir ral gri thogs pa'i gtso bo'i mdo dper brjod par bya'o/_/mgon
[\[11a.2\]]khyod rdzu 'phrul zhes bya ba la sogs pa la/_khyed kyi rdzu 'phrul pa rnams ni mgon khyod rdzu 'phrul te/_yid mgyogs pa la sogs pa'o/_/de'i rnam par 'phrul ba ni rnam par rol ba'o/_/ji lta bu zhe na/_rmad byung zhes bya ba ste/_ngo mtshar du gyur cing rmad du byung ba bskyed pa zhes bya ba'i don to/_/khyad
[\[11a.3\]]'jug 'jig rten gsum rgal ba/_/zhes bya ba ni gom pa gsum gyis 'jig rten gsum rgal ba'o/_/'phye bo zhes bya ba ni rkang pa med pa ste/_'phye zhing 'gro bas 'phye bo yin la/_de dang 'dra bar 'jug pas na 'phye bo bzhin du'o/_/mthong ba ni rtogs pa'o/_/'di skad ston par 'gyur te/_
[\[11a.4\]]gang khyed kyi rdzu 'phrul gyi rnam par 'phrul pa rmad du byung ba mthong ba des ni lha yul dang sa 'og tu khyab 'jug gis 'jig rten gsum rgal bar gyur pa yang 'phye po mchi ba bzhin du mthong ste/_ci'i phyir zhe na/_'di ltar 'jig rten pa rnams ni 'dzam bu'i gling tsam nyid la 'jig rten gsum du 'dod
[\[11a.5\]]de/_rgya mtsho bzhis yongs su bcad pa 'jig rten gnyis kyi bar ni mi'i 'jig rten yin la/_'og gi gzhi ni klu'i 'jig rten no/_/ri kha ba can la sogs pa ri bo lha rnams gnas pa dang /_skar ma la sogs pa ni lha'i 'jig rten nyid yin na/_de khyab 'jug gis brgal bar byas pa 'di tsam la
[\[11a.6\]]'jig rten gsum rgal ba zhes bya ba la/_sangs rgyas bcom ldan 'das ni thugs bskyed pa tsam gyis/_yid ltar mgyogs pa'i rdzu 'phrul gyis stong gsum gyi stong chen po'i 'jig rten gyi khams sa ya dpag tu med pa 'das pa'i 'od zer can gyi 'jig rten gyi khams nas myur ba nyid du gshegs
[\[11a.7\]]pa 'dir/_dper sbyar bar bya'o/_/gzhon nu tshangs par spyod pa na/_/zhes bya ba la/_gzhon nu dang /_karti ka dang /_phug na gnas pa dang /_rma bya la zhon pa zhes bya ba ni rnam grangs so/_/tshangs par spyod pa zhes bya ba ni 'khrig pa spyod pa las log pa ste/_'dod pa'i 'dod chags dang bral ba'i
[\[11b\]]
[\[11b.1\]]phyir chings pa nyid 'di ltar spyod pa'o/_/lhan cig ces bya ba ni dus gcig dang thabs cig pa'o/_/gang dang zhe na/_drug ldan ma dang zhes bya ba ste/_de'i chung ma drug ldan ma zhes bya ba dang ngo /_/spyod ces bya ba ni spyod pa'i byed pa'am srung ba'o/_/de yang 'di ltar thos te/_drug
[\[11b.2\]]ldan ma zhes bya ba'i lha'i bu mo mchog tu gzugs bzang ba/_spyod pa la mkhas pa/_gzugs kyi nye bar spyod pa dang /_bud med kyi yon tan gyis gzhan dag zil gyis mnan pas gnas pa zhig byung bar gyur la/_de yang gzhon nus chung ma'i don du blangs pa dang /_de la drang srong
[\[11b.3\]]'ga' zhig gis smras pa/_gal te khyed 'jig rten gsum las rnam par rgyal ba don du gnyer zhing /_grags pa khyad par can bsgrag par bya ba'i bsam pa yod na/_dus 'di'i tshe khyed kyis ral gri'i so zhes bya ba'i brtul zhugs spyad par bya'o/_/de'i brtul zhugs ni 'di yin
[\[11b.4\]]par shes par bya ste/_lang tsho la bab cing 'dod pa'i bde ba nyams su myong bar nus pa na/_chung ma thams cad kyi gtso mor gyur pa gzugs shin tu bzang ba dang ldan pa de dang lhan cig rtse zhing /_yan lag reg pa la sogs pa'i bde ba nyams su myong bar gyur kyang /_gnyis snyoms par
[\[11b.5\]]zhugs pa yin no zhes tshor ba med par byas te/_brtul zhugs 'di dus ring por bsten na 'bras bur 'gyur ro zhes smras pa dang /_de nas brtsams te gzhon nus brtul zhugs brtsams pa yin no/_/khyod kyis 'khrig pa'i zhes bya ba la sogs pa la/_'khrig pa ni gnyis kyis gnyis
[\[11b.6\]]sbyor ba zhes bya ba'i tha tshig go/_/de yang 'khrig par gyur pas na/_'khrig pa ste/_kun tu sbyor ba la nye bar longs spyod pa'o/_/de bas na khyed kyis thal ba bzhin du mdzad par gyur pa ni thal ba ma yin pa las thal ba nyid du mdzad cing brlag par gyur ba'o/_/de yang bcom ldan 'das kyis 'khrig
[\[11b.7\]]pa'i sbyor ba bdun dang ldan pa'i mdo las gsungs te/_bram ze 'di la kha cig bdag tshangs par spyod par khas 'che zhing /_/de bud med dang gnyis kyis gnyis mi sbyor yang bud med la mig gis mig gi yul gzugs la nges par sems shing blta ste/_des de nyams su len cing rtog la zhen cing /_/
[\[12a\]]
[\[12a.1\]]zhen nas gnas pa 'di ni bram ze tshangs par spyod pa 'khrig pa'i chos dang ldan pa yin gyi/_mi ldan pa ma yin te/_tshangs par spyod pa yongs su ma dag pa spyod pa yin zhing /_zhig pa dang /_bu ga can dang /_'dren ma dang /_nag nog can yin te/_skye ba dang /_rga ba dang /_na ba
[\[12a.2\]]dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_phongs pa rnams las yongs su grol bar mi 'gyur zhing /_sdug bsngal rnams las thar bar nga mi smra'o/_/gzhan yang bud med kyi yul la mig gis mig gi yul gzugs la nges par
[\[12a.3\]]sems shing /_lta bar yang byed pa nas de dang lhan cig rtse ba dang /_ca co 'don pa nyams su len pa yang tshangs par spyod pa yongs su ma dag pa yin te/_snga ma bzhin no/_/gzhan yang bud med dang lhan cig ca co 'don pa nyams su len par yang byed cing /_/bud med las bsku ba dang /_mnye ba
[\[12a.4\]]dang /_khrus bya ba bdag gir byed cing /_nyams su len pa de yang de bzhin no/_/gzhan yang de bzhin du yongs su med pa'i bar du bdag gir yang byed cing rtsig pas chod pa dang /_yol bas chod pa'i bud med kyi rgyan dang /_glu dang /_gar la sogs pa'i sgra nyams su len par byed cing nyan
[\[12a.5\]]par byed pa de yang de bzhin no/_/gzhan yang sgra'i bar du nyams su len par byed pa nas/_gzhan dag 'dod pa'i yon tan lnga dang ldan pa la bltas nas nyams su len cing rtse ba dang /_dga' bas yongs su spyod pa nyams su myong bar byed pa yang de bzhin no/_/gzhan yang yongs
[\[12a.6\]]su spyod pa'i bar du yang byed la/_sngon nyams su myong ba'i dgod pa dang /_rtse ba dang /_dga' mgur yongs su spyod pa de rjes su dran par byed cing /_de las de bdag gir byed pa yang de bzhin no/_/gzhan yang /_rjes su dran pa'i bar du yang byed la/_bdag ni tshul khrims dang /_brtul
[\[12a.7\]]zhugs sam/_dka' thub bam/_/tshangs par spyod pa spyad pa 'di lha la sogs pa'i gnas su bsngo ste/_tshangs par spyod pa'ang de bzhin no/_/zhes bya ba nas/_bram ze 'khrig pa'i chos bdun gyi sbyor ba 'di ma spangs shing yongs su ma shes pa de srid lha dang bcas pa'i 'jig rten las
[\[12b\]]
[\[12b.1\]]'da' bar 'gyur ba nga mi smra'o zhes bya ba la sogs pa rgya cher gsungs pa yin no/_/tshangs sogs zhes bya ba la tshangs pa la sogs pa ni 'di skad smra'o zhes grag ste/_ji ltar kho bo sems can gyi 'jig rten dang /_snod kyi 'jig rten ma lus pa 'byin par byed pa nas/_nga'i tshangs pa 'jug
[\[12b.2\]]par byed pa yin no zhes bya ba'i don to/_/grag ces bya ba ni gtam du brgyud pa 'ba' zhig yin no zhes bya bar ston to/_/de nyid gzigs khyod ces bya ba ni de kho na nyid gzigs pa'i dang tshul gang la yod pa de ni de nyid gzigs pa ste/_thams cad mkhyen pa des zhes bya ba'i don to/_/des
[\[12b.3\]]ji skad bstan ce na/_'jig rten pa dang /_de yang las las skyes zhes bstan zhes bya ba smos te/_'jig rten dag dang /_gang de dag 'byin par bshad pa tshangs pa la sogs pa de yang las las skyes par khyod kyis bstan cing gsungs pa'o/_/de yang sems can rnams ni las las skyes
[\[12b.4\]]pa/_las kyi bgo skal la spyod pa/_las kyi rjes su 'brel pa ste/_dge ba'am sdig pa'i las gang dag byed pa de las de nyid kyi skal ba can du 'gyur ro zhes mdo las gsungs pa yin no/_/brgya byin gyis ni bshol med ma/_/zhes bya ba la sogs pa la/_brgya byin zhes bya ba ni rdo rje mtshon du
[\[12b.5\]]thogs pa ste/_dbang po zhes bya ba'i don to/_/bshol med ma ni drang srong gi bu mo ste/_de mthong bar gyur pa las so/_/'dod pas zhes bya ba ni 'dod pa'i lha'i 'dod chags kyis so/_/rmongs pa ni 'khrul par gyur pa'o/_/grag ces bya ba ni 'jig rten gyi gtam yin par ston to/_/de yang 'di
[\[12b.6\]]ltar thos te/_drang srong gau ta ma zhes bya ba zhig yod pa de la bshol med ma zhes bya ba'i chung ma yod de/_de lang tsho'i mdangs phun sum tshogs pa dang ldan pa yin pas de la brgya byin chags par gyur la/_de yang de la chags te/_des na de dag phan tshun 'brel bar gyur to/_/dus lan 'ga' zhig na
[\[12b.7\]]drang srong de bsti gnas gzhan du mgron du bos par gyur nas/_/me tog dang /_yam shing dang /_ku sha'i don du phyi rol du byung ngo /_/brgya byin yang der 'ongs nas bshol med ma dang bag phebs par mngon par rtse zhing 'dug pa na/_gau ta mas yongs su ma shes pa nyid du bsti gnas su zhugs pa dang /_
[\[13a\]]
[\[13a.1\]]bshol med ma yang 'jigs shing rta pas bas brgya byin mid do/_/de nas gau ta mas yang bshol med ma khrid de/_bsti gnas gzhan du mgron du bos par song ba dang /_drang srong des rnal 'byor gyi stobs kyis ji ltar gyur pa de dag shes nas stan gsum bshams so/_/
[\[13a.2\]]gau ta mas bsams pa/_ci'i phyir stan gsum shom snyam nas brtags pa dang /_ji tsam na bshol med ma'i khong na brgya byin yod par mthong nas/_de ngo tsha bar gyur pa dang /_zas la spyad nas rang gi gnas su song ste/_bshol med ma la brgya byin skyugs shig ces smras pa dang /_des
[\[13a.3\]]kyang skyugs so/_/de nas des brgya byin la mo mtshan stong gis mtshan par gyur cig ces dmod pa btab po/_/de nas ci tsam na/_lha rnams der 'ongs te gau ta ma mgu bar byas pa dang /_gang 'di khyed kyis mo mtshan stong mig stong du gyur cig ces mchog byin pa yin no/_/de nas brtsams te
[\[13a.4\]]mig stong par gyur to/_/dpa' bo khyod ces bya ba la sogs pa la/_brtson 'grus kyi khyad par dang ldan pas na dpa' ba ste/_bcom ldan 'das de la bod pa ni dpa' khyod ces bya'o/_/'dod pa nyid kyis ni/_ma rmongs slad du zhes bya ba ni 'dod pa rnam par bcom pa'i phyir ro/_/btsun mo
[\[13a.5\]]btang zhes bya ba ni grags ldan ma dang /_ri dgas skyes dang /_sam tshom la sogs pa btsun mo'i 'khor stong phrag drug cu btang zhing yongs su spangs pa yin no/_/sgra gcan zhes bya ba la sogs pa la/_sgra gcan nyid kyi lag pas zin pas na/_sgra gcan lag pas so/_/zla ba ni ri bong
[\[13a.6\]]gis mtshan pa'o/_/ji lta bu'i zla ba zhe na/_dbang med pa ste dbang dang nus pa dang bral zhing rang dbang med par gzhan dbang du gyur pa'o/_/mid pa ni zin pa'o/_/de yang 'di ltar thos te/_ji tsam na lha rnams kyis 'o ma can gyi rgya mtsho bsrubs pa na/_ji srid cig na bdud rtsi byung bar
[\[13a.7\]]gyur pa dang /_lha ma yin sgra gcan gyis phrogs nas spyod par rtsom pa na/_khyab 'jug gis bsams pa/_gal te 'dis bdud rtsi 'thungs par gyur na lha thams cad kyis kyang mi thub par 'gyur ro snyam nas/_'khor los mgo bcad pa dang /_des de bor ba na lha rnams kyis
[\[13b\]]
[\[13b.1\]]yang blangs so/_/sgra gcan de'i lkog ma'i phyogs kyi bar du bdud rtsi'i chas khyab par gyur pa dang /_des de'i 'og gi cha'i lus shi bar gyur kyang gson la/_de yang lha dang mi rnams la gnod pa bya ba'i phyir rgyu'o/_/gnas skabs de nas brtsams te/_sa gsum snang bar byed pa'i nyi
[\[13b.2\]]ma dang /_zla ba 'dzin par byed pa yin no/_/mnga' brnyes zhes bya ba la sogs pa la/_sems can nam 'byung po gang mgon po khyed la rang dbang med par bgyid cing /_gnod par bgyid pa'i gzhan dbang can te 'ga' yang ma mchis so zhes bya ba'i don to/_/mi dbang zhes bya ba
[\[13b.3\]]la sogs pa la/_dga' byed dang gos sred ni dga' byed gos sred de/_de dag la sogs pa'i rgyal po gang yin pa de ni/_nags tshal nas zhes bya ba dka' thub kyi nags nas phyir yang mchis zhes bya ba 'dod pa'i 'dod chags kyis yid brlan par byas nas/_slar yang khyim du 'ongs
[\[13b.4\]]pa'o/_/de yang 'di ltar rgyal po shing rta bcu pa sum cu rtsa gsum pa dang /_lha ma yin g.yul 'gyed par phyin te/_lus la lha ma yin gyi mtshon gyis zug rngu mang po zug pa dang /_grong khyer 'thab pa med par phyin nas/_de'i chung ma ke ke ya zhes bya bas bsnyen bkur byas pas sos par gyur
[\[13b.5\]]pa dang /_des kyang de la mchog sbyin par byas so/_/de nas dus gzhan zhig na phas dga' byed rgyal srid la dbang bskur bar rtsom pa na/_ke ke ya rgyal srid la phrag dog gis dkrugs pa'i sems kyis smras pa/_lhas bdag la mchog stsal bar dam bcas pa lags kyis/_ded gsol
[\[13b.6\]]bar bgyid de/_dga' byed lo bcu gnyis kyi bar du nags su rdzongs la bdag gi bu b+ha ra ta rgyal srid la dbang bskur bar gsol zhes bya ba nas/_ji srid na dga' byed nags su song ste/_der si ta phrogs pa dang /_sgra sgrogs bsad pa la sogs pa byas nas/_me tog can zhes bya ba'i rgyu ba'i gzhal
[\[13b.7\]]yas khang du zhugs te/_b+ha ra ta la sogs pas gsol ba btab cing mchod pa dang /_grong khyer 'thab pa med par song ste/_dga' byed bde ba rnams la mngon par rol par gyur to/_/gos sred la sogs pa'i rgyal po gzhan dag kyang sdug bsngal gyis nyen par gtses pa'i 'jig rten mthong
[\[14a\]]
[\[14a.1\]]ba dang /_nga yang gnas skabs 'di lta bur 'gyur du 'ong ngo snyam nas rgyal srid spangs nas nags su song ba dang /_slar yang de dang bral bas sa chen po 'di dag la gnas pa mi rigs pa la zhugs pas skye bo ma lus pa song ste/_gus pa dang bcas pas slar yang rgyal po'i
[\[14a.2\]]pho brang du spyan drang ba'i phyir gsol ba btab cing /_de yang 'dod chags la nye bar dga' ba'i yid kyis slar grong khyer du 'ongs so zhes thos so/_/bde gshegs khyod ni zhes bya ba ni bod pa'o/_/dben pa zhes bya ba ni lus dben pa dag kyang dben pa'i sgrar grag mod kyi/_'on kyang 'dir ni de
[\[14a.3\]]gnyis ka skyed pa ting nge 'dzin gyi khyad par yin par 'dod do/_/de nyid ni bdud rtsi ste mi 'chi bar byed pa yin la/_des khyed ngoms par gyur pas nags su gshegs nas slar khyim du phyir mi byon no zhes bya ba'o/_/mchod sbyin la ni zhes bya ba la sogs pa la/_mchod sbyin zhes bya ba ni mchod cing
[\[14a.4\]]sbyin par byed pa ste/_ba lang gi mchod sbyin la sogs pa'o/_/phyugs 'gums pa zhes bya ba ni ba lang dang /_rta la sogs pa'i dud 'gro gsod pa'o/_/de skad su zhig smra zhe na/_drang srong rnams ni smra zhes grag_/ces bya ba ste gzegs zan la sogs pa sngon gyi drang srong rnams kyis de ltar bshad
[\[14a.5\]]pa yin no zhes thos so/_/sdig med khyod kyis zhes bya ba ni gang la sdig pa yod pa ma yin pa de ni sdig med de/_de la kyi sdig med khyod ces bod pa yin no/_/grog ma la'ang zhes bya ba ni lus shin tu chung ba'i srog chags so/_/gnod pa bgyid pa ni gsod pa'o/_/rjes ma gnad zhes bya ba ni de
[\[14a.6\]]ltar ma gsungs shing de bya bar ma bstan to zhes bya ba'i don to/_/de yang chos kyi rgyal po'i mdo las/_gang khyed rnams kyis ma mthong ba srog gcod pa las mi ldog pa'i mtha' ni nges par kye ma dmyal ba'am/_gzhan dag tu kho bos mthong ste/_de ci'i phyir zhe na/_dmyal bar byed pa'i
[\[14a.7\]]chos rnams yang dag par blangs te gnas pa yin no zhes rgya cher gsungs pa yin no/_/gzhan dag rang don zhes bya ba la sogs pa la/_gzegs zan la sogs pa gzhan dag ni rang don zhes bya ba rang la phan pa'i phyir ro/_/thabs gang gis she na/_mchod sbyin la zhes pa ste/_mchod sbyin
[\[14b\]]
[\[14b.1\]]shes pa'i thabs kyis so/_/gzhan gyi srog gi zhes bya ba ni sems can gzhan gyi srog bcad nas mchod sbyin gyi rdzas su byas te mchod sbyin byed pa'o/_/de yang sems can la nye bar 'tshe ba dang ldan pa'i mchod sbyin gyi cho ga bstan pas rang gi don bsreg pa'am/_mtho ris la
[\[14b.2\]]sogs pa thob pa'i rgyu bdag nyid gsod pa nye bar ston pa yin te/_ji skad du/_chur ni stong phrag bdun dag ste/_/me la stong phrag bcu gcig yin/_/mi dbang zas bcad pa yis ni/_/grangs yod pa ni ma yin no/_/zhes g.yul ngor brtan pa la 'jigs byed kyis smras pa yin no/_/
[\[14b.3\]]yang mgon po khyed ni gzhan gyi don du zhes bya ba gzhan dag la phan pa'i phyir ro/_/khyod gcig pu zhes bya ba grogs med par ro/_/rang gi srog gis zhes bya ba nyid kyi 'tsho ba de nyid kyis so/_/sbyin sreg mdzad ces bya ba ni sbyin sreg gi rdzas su mdzad de bsregs shing gzhan gyi don
[\[14b.4\]]mdzad pa'o/_/'dir ni stag mo'i skyes pa'i rabs la sogs pa dper brjod par bya'o/_/drang srong dmod me zhes bya ba la/_drang srong ni sngon gyi drang srong rnams kyis so/_/dmod me zhes bya ba ni dmod pa nyid me dang 'dra ba'o/_/ji lta bus she na/_mi bzad pas zhes bya ba ste/_'jigs
[\[14b.5\]]su rung bas so/_/skye bo mang po zhes bya ba ni sems can tshad med pa'o/_/bsregs pa ni thal bar byas pa'o/_/de yang bcom ldan 'das kyis ji skad du/_nye ba 'khor 'di ji snyam du sems/_ma ta ka'i dgon pa 'di gang gis stongs par byas shing gtsang mar byas/_kye gau ta ma drang
[\[14b.6\]]srong rnams kyi yid kyi 'dod pa mi bzad pa'i dmod pas so zhes rgya cher mdo las gsungs so/_/khyod ni bcom ldan 'das so/_/ye shes me yis zhes bya ba ni shes rab kyi mes bsregs shing thal bar mdzad pa'o/_/skye bo zhes bya ba ni sems can rnams kyi'o/_/skye rgyu zhes bya ba ni bdag gi
[\[14b.7\]]dngos po mngon par 'phel ba'i rgyur gyur pa las dang nyon mongs pa zhes bya ba'i don to/_/drang srong zhes bya ba la sogs pa la/_dmod pa grub pa ni dmod pa byed pa'i nus pa yod pa'o/_/dka' thub ni brtul zhugs so/_/grub pa ni rdzogs pa'o/_/rjes su dpag pa ni shes par 'gyur
[\[15a\]]
[\[15a.1\]]ba'o/_/de yang 'di ltar gang gi tshe/_de rnams dmod pa 'dor bar nus par gyur pa de'i tshe/_'di dag ni brtul zhugs grub pa yin no zhes shes par nus pa yin no/_/gang gi tshe gzhan dag la gnod pa dang dmod pa de yang byed par mi nus pa de'i tshe/_de grags pa dang
[\[15a.2\]]ldan par mi 'gyur ba'o/_/mgon khyod ces bya ba ni sangs rgyas bcom ldan 'das la bod pa'o/_/thugs brtse grub pa zhes bya ba ni thugs rje yongs su rdzogs pa ste/_gzhan gyi dgos pa bya ba'i mthar phyin pa zhes bya ba'i don to/_/de yang snying brtse bas 'jug pa'i gzhan gyi don gyi
[\[15a.3\]]bya ba la thugs brtse ba zhes bshad do/_/de grub pa ni sgrub pa'i bya ba gzhan gyi don gyi bya ba byed pa zhes bya ba'i don to/_/dka' thub grub pa ni brtul zhugs rdzogs pa'o/_/lha chen 'dod pa can gyi mtshan/_/zhes bya ba la sogs pa la/_'di ltar rjes su thos te/_thang shing gi nags 'ga'
[\[15a.4\]]zhig tu drang srong mang po bu dang bu mo dang chung ma dang bcas par dka' thub shin tu dka' bas gdungs shing gnas par gyur la/_de rnams kyi dka' thub mi bzad pa mthong bas lha mo u ma de rnams la kun du skyo ba skyes te/_lha chen po'i thang du song nas dben par bag phebs pa'i dbang gis 'di
[\[15a.5\]]skad ces smras te/_drang srong 'di rnams ni dka' thub chen po la spyod par brtson pa/_thar pa 'dod pa lags pas 'di rnams la khyed kyis nges par thar pa thob par mdzad pa'i rigs so/_/lha chen pos smras pa/_thar pa'i bde ba ni sems can 'dod chags dang zhe sdang dang bral bas thob par
[\[15a.6\]]'gyur la/_'di dag ni de lta ma yin na ji ltar na nges de dag la thar pa thob par bya/_u mas smras pa/_de skad ma gsung shig/_'di dag ni nges par zhe sdang dang bral ba yin pas rnam pa thams cad du bdag gis gsol ba gson la/_khyed kyis mya ngan las 'das pa'i bde ba'i bdud rtsis lus
[\[15a.7\]]tshim par mdzod cig_/de nas lha chen pos u ma'i bsam pa nges par shes pa dang /_drang srong gi bu mo rnams la 'dod chags kyi shugs skyes pa dang /_re zhig 'di dag sad par bya'o zhes blo skyes nas/_nyi ma gnyis pa la mgo me tog gi phreng bas brgyan te/_lus brtan cing sra bar byas
[\[15b\]]
[\[15b.1\]]pa dang /_lang tsho bdo bar gyur pa la gnas shing shin tu sgeg pa'i cha lugs kyis brgyan te/_bzhag pa'i bdag nyid kyi dngos po gzhon par byas nas/_rang gi mtshan ma bkab cing mngon par ldang la 'dzag bzhin par byas nas song ba dang /_drang srong gi chung ma dang /_bu mo gzhon nu'i tshogs lo
[\[15b.2\]]ma'i spyil bu las byung ste/_de'i lus la reg cing 'dzin pa la mngon par dga' bas thang shing gi nags kyi gnas su zhugs pa dang /_des kyang yid phrogs pa mthong zhing shin tu gzugs dang ldan pa la bltas nas/_'dod chags kyi dbang gis brla'i phyogs gnyis su chu 'dzag pas khyab par
[\[15b.3\]]gyur cing shes cher brgyal bar gyur to/_/de nas lo ma'i spyil bu las byung ba'i drang srong rnams kyis de mthong ba tsam gyis khro ba'i shugs kyi stobs kyis yid rnyog pa can du gyur pas khyed ma dul zhing 'dod chags kyis ldang bar byas pa'i dbang po lhung bar gyur cig lhung bar gyur cig ces de la
[\[15b.4\]]dmod pa btab po/_/de'i rjes thogs la brgya byin gyi glang po che'i sna lta bu'i mtshan sa la lhung bar gyur to/_/ji tsam na de rnams bsam gtan gyi stobs dang /_lha mos smras pa/_'di ni lha chen po yin te kho bo cag sad pa'i phyir 'dir 'ongs pa yin no zhes ji lta ba bzhin du shes pa dang /_
[\[15b.5\]]snying por gyur pa'i mtshan de blangs nas mchod pa'i khyad par rnam pa mang pos mchod par gyur to/_/de nas brtsams te 'jig rten 'dir mtshan la mchod pa byung ba yin no/_/lha chen po ni bde byed do/_/'dod pa can gyi ngang tshul 'di la yod pas na 'dod pa can te/_de yang 'di drang srong gi bu mo
[\[15b.6\]]rnams dang lhan cig 'dod pa spyod pas na 'dod pa'o/_/yang na 'dod pa ni 'dod pa'i 'dod chags so/_/de gang la yod pa ni 'dod chags can no/_/mtshan ni skyes pa'i dbang po'o/_/drang srong rnams kyi zhes bya ba ni thang shing gi nags na gnas pa'i 'o/_/gang gis she na dmod pa ste/_
[\[15b.7\]]khyed kyi mtshan lhung bar gyur cig lhung bar gyur cig ces bya ba'i khro bas kun nas bslang ba'i tshig rtsub pos so/_/lhung ba ni sa la lhags par gyur pa'o/_/yang sangs rgyas bcom ldan 'das khyod kyis ni 'dod pa nyid lhung bar mdzad pa ste/_'dod pa'i 'dod chags nyid bag chags dang bcas
[\[16a\]]
[\[16a.1\]]par spangs pa'o/_/ji lta bu'i 'dod pa zhe na/_phung khrol bdag gi rtsa ba zhes smos te/_gang tshe 'di'i dang /_tshe rabs gzhan gyi gnod pa'i phung khrol de rnams kyi rtsa ba ni 'dod pa nyid yin no/_/de yang bcom ldan 'das kyis ji skad du/_'dod chags kyi rgyu dang /_'dod chags
[\[16a.2\]]kyi gzhi dang /_'dod chags kyi dbang gis ma dang bu lhan cig kun du smra zhing bu yang ma dang lhan cig spyod do zhes mdo las rgya cher gsungs pa dang /_slob dpon dpa' bos kyang /_'jig rten 'dod pas bcing dang gsod dang khengs pa dang /_/dub dang 'jigs dang sdug bsngal sna tshogs nyer
[\[16a.3\]]'thob cing /_/'dod don nyid kyis sa bdag rnams ni lhung gyur la/_/chos rnams mngon du 'joms shing gzhan du dmyal bar 'gro/_/zhes bshad pa yin no/_/gling las skyes sogs zhes bya ba la sogs pa la/_gling las skyes ni drang srong rgyas pa'o/_/sogs pa'i sgras ni ra ma
[\[16a.4\]]na'i gtam gyi byed mkhan drang srong bal mi ka dang /_gzhan yang snyan dngags gzhan dag sbyor ba rnams la bya'o/_/phal cher zhes bya ba ni mang du ste/_de dag rang gi rjes su dpag nas rab tu brtags pa ni de na cung zad cig yod do zhes ston to/_/gzhan gyis gang smras zhes bya ba ni pha
[\[16a.5\]]rol gyi bshad pa gang yin pa ste/_de dag smra bar byed cing de la 'jig rten pa rnams dga' ba yin no/_/'di skad ston te/_gang gling las skyes la sogs pa rnams kyis b+ha ra ta la sogs pa la smras pa ni phal cher gzhan dag gis smras pa de smra bar byed pa yin no zhes bya ba'o/_/khyod kyis
[\[16a.6\]]thun mong ma yin chos/_/zhes bya ba la sogs pa la/_thun mong ma yin pa zhes bya ba ni gzhan dag gis ma smras pa'o/_/chos zhes bya ba ni gsung rab kyi khyad par 'phags pa'i bden pa bzhi yongs su gsal bar byed pa'o/_/rang gis thugs su chud nas zhes bya ba ni rang nyid kyis gzhan
[\[16a.7\]]gyis rjes su bstan pa la ma ltos par thugs su chud pa ste/_chos kyi 'khor lo bskor ba'i mdo las/_dge slong dag sngon ma thos pa'i chos rnams la 'di ni sdug bsngal gyi bden pa'o zhes blo dang rig pa dang rtog pa skyes so zhes rgya cher gsungs pa lta bu yin no/_/bstan zhes bya ba ni gzhan
[\[16b\]]
[\[16b.1\]]dag la ston par mdzad pa ste/_chos kyi rnam grangs 'di kun du rgyu ba spyod pa pa gzhan dag la bstan par bya'o zhes bya ba la sogs pa ji skad gsungs pa lta bu'o/_/mu stegs can gyi zhes bya ba la sogs pa la/_mu stegs can gyi zhes bya ba ni mu stegs pa rnams kyi'o/_/de gang yin zhe na/_
[\[16b.2\]]rig byed tshig ste/_mu stegs can gyi tshig gzhan dag go/_/dben pa ni skye bo med par ro/_/kho nar zhes bya ba ni nges par gzung ba ste/_ji ltar zhe na/_de dag smra zhing ston par byed pa nyid yin no/_/yang na bram ze rnams 'di skad ces smra ste/_rig byed ni ji ltar yang bram ze ma yin
[\[16b.3\]]pa bklag tu mi gzhug go zhes smra ba dang /_gcer bu pa'i dge sbyong gi skar ma'i bstan bcos dge sbyong gcer bu pa ma yin pa la mi sbyin pa dang /_khyab 'jug pa'i mtshan mo lnga pa la sogs pa'i bstan bcos rnams ni gzhan dag la smra bar mi bya'i/_dben pa dag tu so so'i nges pa'i sems
[\[16b.4\]]can dag la 'di dag smra bar bya'o zhes zer ro/_/khyod kyis zhes bya ba la sogs pa la/_'di ni seng ge'i sgra dang 'dra ba yin pas na seng ge'i sgra'o/_/'di skad ston te/_khyed ni seng ge'i sgra sgrogs pas dge sbyong dang /_bram ze dang /_spyod pa pa dang /_kun du rgyu ba thams cad la ser sna mi
[\[16b.5\]]mnga' ba dang /_phyogs su lhung ba mi mnga' bar ston par mdzad pa yin no/_/grangs can zhes bya ba la sogs pa la/_de la grangs can gyi de kho na nyid ni 'di skad ces 'chad de/_gang gi tshe skyes bu 'di'i snying stobs dang /_rdul dang mun pa'i gzugs can gyi/_/rang bzhin 'di la 'jug pa
[\[16b.6\]]na/_/de kho na nyid nyi shu rtsa lnga mthong bar gyur pa'i rnal 'byor pa rnam par dben par gyur pa de'i tshe grol bar 'gyur ba yin no zhes zer ro/_/b+ha ra dwa dza ni zhes bya ba ni/_drang srong b+ha ra dwa dza ba'i bu yin pas na b+ha ra dwa dza'o/_/de nyid mthong yang zhes bya ba ni gang grangs can rnams kyis bshad pa'i de kho na
[\[16b.7\]]nyid mthong ba'o/_/de yang 'di ltar rjes su thos te/_b+ha ra dwa dza de brtul zhugs drag po'i spyod pa la brtson zhing /_grangs can gyi shes pas de kho na nyid shes pas nags na gnas so/_/nags na gnas pa'i lha rnams kyis mthong ba dang /_de 'di lta bu'i dka' thub spyod pa las na bdag cag
[\[17a\]]
[\[17a.1\]]rnams kyi bgegs byed par nus par 'gyur du 'ong gis ma la bdag cag gis 'di dka' thung yas nyams par bya'o snyam nas/_dpyid ldan ma zhes bya ba'i lha'i bu mo dar btang ba dang /_ji tsam na de'i bsti gnas dang nye bar gar byed pa dang /_glu len par brtsams so/_/
[\[17a.2\]]drang srong des de thos pa dang /_lo ma'i spyil bu las byung ba na/_lha mo de mthong ba tsam gyis 'dod chags rab tu g.yos pas yid gdungs shing gzir bar gyur pas de blangs te lo ma'i spyil bur zhugs nas/_dus shin tu yun ring mor de dang lhan cig 'dod pa'i bde ba la longs spyad pa rjes
[\[17a.3\]]su myong bar gyur to/_/de ltar na b+ha ra dwa dza zhes bya ba de ni dpyid ldan ma zhes bya ba'i lha'i bu mo la yongs su chags shing zhen pa dang ldan pa yin no zhes bya ba'i don to/_/gtso khyod ces bya ba ni bod pa ste/_chos rnams la dbang phyug tu gyur pa zhes bya ba'i don to/_/khyod kyi slob ma de rnams kyang
[\[17a.4\]]bud med rnams la chags pa med na khyed lta smos kyang ci dgos zhes bya ba'i don to/_/de yang 'di ltar 'khor ba'i dngos po'i rang bzhin shes pa ni nam yang 'dod pa'i yon tan lnga po 'jig cing yid brtan du mi rung ba la chags par ga la 'gyur/_'ug pa pas ni zhes bya ba la sogs pa
[\[17a.5\]]la/_'ug pa la ni gzegs zan la sogs pa bye brag pa'i bstan bcos rtsom pa rnams kyis bshad pa'o/_/khyad par can la zhes bya ba ni bram ze la sogs pa yon tan dang ldan pa la sbyin gyi gzhan dag la ni ma yin no/_/de yang ji skad du/_bram ze min las mnyam po ste/_/tha mal
[\[17a.6\]]bram ze las gnyis 'gyur/_/'don pa la ni brgya stong ste/_/rig byed pha rol 'gro mtha' yas/_/zhes bshad pa yin te/_de bas na rig byed kyi pha rol tu phyin pa'i bram ze la sbyin pa po khyad par can gyi 'bras bu 'dod pas sbyin par bya'i/_bram ze ma yin pa gzhan dag la ni ma yin te/_
[\[17a.7\]]gang de yod na rig byed ma lus pa mthar chub par ma byas pa la yang ma yin no zhes zer ro/_/mgon po khyod ni zhes bya ba la sogs pa la/_kye mgon po skyabs su gyur ba khyod kyis ni khyi'i bar la'ang sbyin par bya'o zhes gsungs so/_/dris pa/_khyi 'di ni khyad par gyi zhing ma yin na/_
[\[17b\]]
[\[17b.1\]]ci'i phyir de la sbyin par bya zhes gsungs she na/_de'i phyir thugs rje yis zhes bya ba gsungs te/_de yang bdag nyid chen po rnams kyis ni snying rjes sbyin pa la 'jug par bya'i/_'bras bu mngon par 'phel ba la chags pa ni ma yin no/_/de yang gnas brtan dkon mchog
[\[17b.2\]]'bangs kyis/_gang zhig skye bo dman dang phongs pa re ba'i bsam ldan mthong na yang /_/brtse med 'bras bu 'dod pas snod gzhan yon tan dag dang ldan tshol ba/_/bsam brlag de ni sbyin par byed kyang slong ba rnams dang mtshungs so zhes/_/de slad khyod ni thugs rjes slong ba rnams
[\[17b.3\]]la sbyin par bzhed la zhugs/_/zhes bshad pa yin no/_/de bas na khyed sbyin pa la 'jug par mdzad pa ni slong ba rnams la thugs rje chen po nyid kyis gus pas mdzad pa yin no/_/lus kyi zhes bya ba la sogs pa la/_lus kyi dka' thub ni nyon mongs pa'i gdung ba zhes bya ba'i don
[\[17b.4\]]to/_/des byas pa'i mdud pa zhes bya ba ni 'ching ba ste/_nyon mongs pa'o zhes bya ba'i don to/_/de 'jig pa ni bshig cing rnam par spangs pa zhes bya ba'i don to/_/lus las kyang mdud pa 'jig par 'dod pa de gang zhig yin zhe na/_gcer bu 'tshal zhes bya ba smos te/_gos med pa'i
[\[17b.5\]]dge sbyong gcer bu pa zhes bya ba'i don to/_/de yang de rnams kyi grub pa'i mtha' ni 'di yin te/_'di lta ste/_tshe snga ma la byas pa'i las ni dka' thub kyis zad par byas la/_'dir yang dge ba'am mi dge ba sngon med pa nye bar bsags par mi bya la/_des na lus kyi rgyud la yod pa'i las zad
[\[17b.6\]]pas skye ba zad la/_skye ba zad pas sdug bsngal zad de/_de zad pas ni mya ngan las 'das pa thob pa yin no zhes 'dod do/_/khyed ni zhes bya ba la sogs pa la/_thugs yin pas na thugs kyi zhes bya ba'am/_'di ni thugs kyi yin pas thugs kyi dka' thub bo/_/'di skad ston te/_khyod
[\[17b.7\]]ni thugs kyi dka' thub nyid kyis mdud pa 'jig cing las zad pa dang /_nyon mongs pa zad par bzhed pa lags kyi lus kyis ni ma yin na de skad du/_slob dpon rta skad kyis/_bdag nyid nyon mongs skye bo byis pa 'dod/_/de bzhin dbang po'i spyod yul rnam pa la chags so/_/'di dag gnyis ka_/
[\[18a\]]
[\[18a.1\]]nyes dang ldan par mthong /_/nga yis bdud rtsi rtogs lam dag pa yin/_/zhes bya ba la sogs pa bshad pa yin no/_/de bas na 'di ltar rigs te/_gang gi phyir kun nas nyon mongs pa thams cad kyi gnas yin pas sems nyid gnod pa thams cad byed pa yin la/_de bas
[\[18a.2\]]na de nyid ci nas kyang phyis nyon mongs pa rnams kyi rten du gyur pa mi byed pa de ltar yongs su sbyang bar bya ste/_gnas med pa las ni nyon mongs pa skye bar mi 'gyur la/_nyon mongs pa med par las rnams mi 'byung zhing /_de dag med pa las ni skye ba len par mi 'gyur la/_de med pa ni thar pa
[\[18a.3\]]yin no zhes bcom ldan 'das kyis legs par bstan pa yin no/_/lus kyi dka' thub ni don med pa yin te/_sems kyi rgyal po'i kha na las pas de las rang nyid bya ba ma yin pa las ldog pa yin pa'i phyir ro/_/rtog ge pa dag dngos po rnams zhes bya ba la sogs pa la/_rtog ge pa ni mu stegs
[\[18a.4\]]pa rnams so/_/dngos po rnams zhes bya ba ni bdag dang rang bzhin dang dus dang phyogs la sogs pa med par gyur pa rnams kyang yod de gnas pa nyid du 'dod cing las len to/_/ltos pa med pa zhes bya ba ni/_ma brtags ma dpyad par zhes bya ba'i don to/_/de yang de rnams 'di skad ces
[\[18a.5\]]smras te/_chos ma yin pa'i rtog pa yis/_/dpyad pa dag ni mi bya ste/_/long ba lkugs pa ltar gyur na/_/gang zhig bshad pa de dpyad kyis/_/yang na rtog pa ngan pa'i bstan bcos la mchog tu gzhol ba de ni rtog ge ba ste/_de yang phyin ci log gi ming dang /_du ma'i mtha' can gyi
[\[18a.6\]]rgyu dang ldan pa'i gzhung khas blangs nas/_med pa'i dngos po rnams kyang dngos po ltar sgrub par byed do/_/de yang 'di ltar 'o ma'i rgyu ni lci ba yin te/_de'i rgyu las byung ba'i phyir 'o ma dang 'dra'o/_/de yang gang ba lang gi rgyu las byung ba ni 'o ma'i rgyu yin te/_'di ltar 'o ma dang ba'i lci ba ni
[\[18a.7\]]de'i rgyu las byung ba yin la/_de bas na ba lang gi lci ba yang 'o ma'i rgyu yin no/_/gang du 'o ma'i rgyur ma gyur pa de ni de'i rgyu las 'byung ba ma yin te/_dper na rdo ba la sogs pa bzhin no/_/'dir mi shes pa dag ni 'o ma'i rgyur ba lang gi lci ba nyid yin pa mi srid du zin kyang /_de lta de ltar
[\[18b\]]
[\[18b.1\]]khas len pa la dga' bar 'gyur la/_gang shes rab dang ldan pa de ni bags pa dang /_spu dang /_gcin la sogs pa du ma'i mtha' can nyid du shes par 'gyur ro/_/yang bdag ni yod par 'dod de/_de'i bya ba nye bar dmigs pas me dang 'dra'o/_/de yang gang dang gang gi bya ba nye bar
[\[18b.2\]]dmigs su yod pa de dang de ni yod pa yin te/_dper na me ni de'i smin pa la sogs pa'i bya ba nye bar dmigs su yod pa yin la/_gang du me med par der ni bya ba dmigs su yod pa ma yin te/_dper na ri bong gi rwa dang 'dra'o/_/bdag gi bya ba yang byed pa po dang /_spyod pa po dang /_
[\[18b.3\]]'gro ba po nyid dang /_ston pa po nyid la sogs pa'o zhes zer la/_shes rab dang ldan pa dag ni rten du 'gyur ba'i lus ma grub pas de'i rgyu med pa nyid du 'dod de/_'di la ni nyes pa mang po yod do zhes sbyar bar bya'o/_/tshig dbang zhes bya ba la sogs pa la/_tshig dbang khyod ces
[\[18b.4\]]bya ba ni bong pa ste/_tshig la dbang ba ni gsung gi dbang phyug ces bya ba'i don to/_/cung zad kyang mi ltos med ces legs par gsungs zhes bya ba ni gang ma brtags shing rnam par ma dpyad par gsungs pa rigs pa dang mi ldan pa'i legs par gsungs pa ni 'ga' yang med do zhes bya ba'i
[\[18b.5\]]don to/_/de yang bcom ldan 'das kyis/_skye ba'i sdug bsngal dang /_rga ba'i sdug bsngal dang zhes bya ba nas/_mdor na nye bar len pa'i phung po lnga ni sdug bsngal ba'o zhes bya ba gsungs pa thams cad kyang de lta bu nyid yin no/_/gzhan yang /_tshul khrims blangs pa bde ba yin/_/
[\[18b.6\]]byin na dga' bar 'gyur ba dang /_/byams pa'i gnyen po zhe sdang yin/_/zhes bya ba la sogs pa de thams cad phyin ci ma log pa dang /_gcig tu bden pa nyid yin no zhes rgya cher sbyar bar bya'o/_/ne tsos zhes bya ba la sogs pa la/_ne tso ni rgyas pa'i bu'o/_/lam gang nas she na/_nyi ma
[\[18b.7\]]brtol nas zhes bya ba smos te/_nyi ma'i dkyil 'khor brtol zhing phug pa'o/_/de yang thar pa ni nyi ma'i dkyil 'khor gyi dbus nas 'gro zhes 'jig rten pa rnams smra'o/_/thar pa zhes bya ba la thar pa ni sangs rgyas pa dag phung po med pa yin par 'dod de/_phung po ni sdug bsngal yin la/_de med pa ni
[\[19a\]]
[\[19a.1\]]thar pa yin te/_de yang 'di ltar phung po lnga po thams cad sdug bsngal gsum po nyid dang ldan pas mi 'dod bzhin du sdug bsngal bar gnas te/_'di dag la ni sdug pa'am 'dod par bya ba ci yang med de/_dper na mi gtsang ba'i phung po ni/_gang gi phyir mi gtsang ba'i phung po chen po
[\[19a.2\]]yang mi gtsang ba yin zhing /_mi rnams kyis mi mthun par gyur pa yin la/_de bzhin du dbus sam cung zad dam/_phra rab tsam gyi bar du yang mi mthun pa nyid yin te/_lha dang mi rnams kyis de thams cad kyi thams cad du mi 'dod par bya ba nyid yin no zhes bshad de/_gtsang ba dang ni
[\[19a.3\]]lha rnams dang /_/mi rnams bsngags pa byed pa yin/_/zhes gsungs pa'i phyir ro/_/de ltar na gang srid pa'i rtse mo'i phung po de yang skad cig ma re re zhing 'du byed dang ldan pa'i phyir/_mi 'dod pa byas pa yin zhing /_'phags pa rnams kyis sdug bsngal ba nyid yin par bzhed na/_dmyal
[\[19a.4\]]ba'i bar lta smos kyang ci dgos/_des na sdug bsngal bar gyur pa'i phung po 'di med pa gang yin pa de ni bde ba'i mchog yin la/_/de ni char pa yin no zhes bshad do/_/phyi rol pa dag las/_la la dag gis bshad pa ni ye shes kyi dbang gis las dang nyon mongs pa zad pa las/_skyes bu'i
[\[19a.5\]]lus dang dbang po la sogs pas sdug bsngal bar mi 'gyur ba dang /_bar chad lhag ma rnams dang bral ba ni thar pa yin no zhes zer ro/_/yang la las ni 'dod pa'i bde ba'i longs spyod kyi bde ba thams cad phun sum tshogs shing /_rtag tu shes pa'i khyad par la goms pas bsgrubs
[\[19a.6\]]pa'i gnas kyi khyad par ni thar pa yin no zhes bshad do/_/des na 'dir thar pa gang yin par 'dod ce na/_sngar rtogs par gyur pa med pa 'dir rtogs pa'i sgra nye bar smos pas phyi nas gang nges par shes pa'i thar pa der song bar gyur pa'o/_/de ni ne tsos nyi ma brtol te thob bo zhes sbyar ro/_/de
[\[19a.7\]]yang 'di ltar thos te/_ji ltar drang srong rgyas pa'i bu ne tso zhes bya bas phongs pa brgyas sdug bsngal bar gyur pa'i 'gro ba la bltas nas skyo ba chen po skyes nas/_shin tu 'jigs pa med pa'i mya ngan las 'das pa'i grong khyer du 'gro bar 'dod pa dang /_rgyal po skyed pa po'i man ngag gis rdzu
[\[19b\]]
[\[19b.1\]]'phrul thob nas nam mkhar 'phags te/_nyi ma'i dkyil 'khor gyi dbus rdzu 'phrul gyi stobs kyis brtol nas thar pa'i grong khyer du zhugs so zhes zer ro/_/yang khyed ni mya ngan las 'das pa ste/_thar pa yang dag par brnyes su zin kyang /_gang du yang ni gshegs ma mchis/_/zhes bya
[\[19b.2\]]ba yin te/_bcom ldan 'das ni gang du yang gshegs par mi mdzad pa'o/_/de yang /_de ni mar me shi ba ltar/_/de yi sems ni rnam par grol/_/zhes gsungs pas/_gang du de rnal 'byor byed pa de nyid de'i phung po lnga mya ngan las 'das par 'gyur gyi/_slar 'byung bar mi 'gyur ro/_/
[\[19b.3\]]de yang slob dpon rta skad kyis/_dper na mar me shi bar gyur pa na/_/'og tu mi 'gro steng du mi 'gro zhing /_/phyogs dang phyogs mtshams gar yang mi 'gro bar/_/snum zad pa yis shi ba kho nar zad/_/de bzhin thub pa nye bar mya ngan 'das/_/sa ru mi 'gro bar snang mi 'gro zhing /_/
[\[19b.4\]]phyogs su ma yin phyogs mtshams 'gar yang min/_/nyon mongs zad pas zhi ba kho nar zad/_/ces bshad pa yin no/_/thar pa gzhan 'gyur skyed pa dang /_/zhes bya ba la sogs pa la/_rgyal po skyed pa po zhes bya ba de dka' thub chen po la gnas nas/_rnal 'byor gyi lam la slob
[\[19b.5\]]dpon nyid thob nas dus la bab cing lus dang bral nas mya ngan las 'das par song la/_yang de'i slob ma ne tso ni rang gi lus nyid kyis nyi ma'i dkyil 'khor gyi dbus brtol te/_thar par lam gzhan gyis song bar gyur to zhes grag go/_/khyod nyid lam gang nas zhes bya ba la sogs
[\[19b.6\]]pa la/_sangs rgyas bcom ldan 'das khyed thar pa'i lam gang nas gshegs pa slob ma shA ri'i bu la sogs pa lam de nyid nas song zhes thar pa thob pa yin no zhes bya ba'i don to/_/khyab 'jug gis ni bud med dag_/ces bya ba la sogs pa la/_khyab 'jug ni nar ya'o/_/bud med
[\[19b.7\]]stong phrag drug cu ni bud med grangs de snyed pa'o/_/yongs bzung zhes bya ba ni bsnyen bkur ba dang /_mngag gzhug mar byas pa'o/_/gyur pa ni byung ba'o/_/'dir gtam ni/_rgan pos khyab 'jug mda' yis bsnun/_/zhes bya ba'i skabs su smras pa yin no/_/ston pa zhes bya ba ni ston
[\[20a\]]
[\[20a.1\]]cing 'chos pa ste/_yang dag par ston par mdzad pa zhes bya ba'i don to/_/'jig rten 'das zhes bya ba'i don ni 'jig rten rnams kyi dam par gyur pas na 'jig rten 'das pa ste/_'jig rten gyi gtso bor gyur pa'o/_/de yang bcom ldan 'das kyis sems can gang rkang
[\[20a.2\]]med dam/_rkang mangs sam/_gzugs can nam/_gzugs med pa'i sems can de rnams kyi nang na de bzhin gshegs pa mchog yin no zhes ji skad gsungs pa lta bu'o/_/bdag gi med cing zhes bya ba'i rnam pa med par gyur pa de ni bdag gi med pa'o/_/'dis ni 'jig tshogs
[\[20a.3\]]la lta ba spangs pa'i sgo nas nyon mongs pa dang bral ba nyid du ston to/_/yongs 'dzin med ces bya ba ni btsun mo la sogs pa dang 'brel pa'am/_longs spyod dang 'brel pa'i yongs su bzung ba mi mnga' ba gang yin pa de ni yongs su 'dzin pa med ces bya ste/_'dis ni nyon mongs pa'i
[\[20a.4\]]dngos po spang ba nyid du ston to/_/de yang nyon mongs pa'i dngos po la yongs su 'dzin pa med pas na de skad ces bya'o/_/ka shi mdzes dga' mo la ni/_/zhes bya ba la sogs pa la/_'di ltar rjes su thos te/_b+ha ra ta'i 'thab mo 'das nas yun ring po ma lon pa na/_rgyas pa nye du'i phongs pa dang
[\[20a.5\]]sdug bsngal gyis sems kyi rgyud zhum pa dang /_yongs su 'khyams shing bA rA Na sI ra song ba dang /_srang bar na ka shi mdzes dga' mo zhes bya ba'i smad 'tshong ma'i gtso mo zhig sgo dang nye ba na skye bo'i tshogs chen pos bskor ba mthong ba dang /_de ltad mo la zhen pa'i yid kyis de'i thad du song
[\[20a.6\]]ste dris pa/_'di su zhig gi khyim yin zhes dris nas/_de'i gzugs la sogs pa'i yon tan thos pas sems phrogs pa dang 'dug go/_/de nas mngag gzhug pa'i skye bo zhig gis ka shi mdzes dga' mo la smras pa/_drang srong 'ga' zhig sgo na sdod cing 'dug go/_/de yang dmod pas
[\[20a.7\]]'jigs skrag nas/_mchod yon dang /_rkang khrus la sogs pa bsnyen bkur sngon du 'gro bas bdag nyid kyis mdun bsu ste nang du bcug nas/_dben par stan la 'dug tu bcug ste/_rang nyid kyis rkang pa bkrus so/_/rgyas pas bgad pa dang /_des de mtshan mar bzung nas glags
[\[20b\]]
[\[20b.1\]]thod par shes te/_rab tu dga' bas khyed rgyu med par 'dzum mam zhes smras pa dang /_des smras pa/_khyed ni sgyu rtsal thams cad la mkhas par thos na lag pa dang rkang pa mnye ba mi shes so/_/des smras pa/_gal te khyed 'di la mkhas par gyur na/_lag pa rkyong shig dang bstan par
[\[20b.2\]]bya'o/_/des kyang de la lag pa byin no/_/de nas des ji ltar na 'dod pa'i skye bo khyad par can du ma dang /_reg par gyur kyang de lta bu'i reg pa sngon chad nyams su myong bar ma gyur pa de ltar tshor bar byas so/_/de yang de dang lhan cig dus shin tu yun ring mor mngon par dga' bar bya'o
[\[20b.3\]]zhes yongs su chags shing 'dod pa'i 'dod chags skyes par gyur to/_/gang la chags she na/_ka shi mdzes dga' mo la ste smad 'tshong ma'i gtso mo la'o/_/rnam par bsgyur zhes bya ba ni dus shin tu yun ring mor yang 'dod pa rjes su myong bas rnam par 'gyur ba nyid du gyur pa'o/_/
[\[20b.4\]]khyod khab bzhugs na'ang zhes bya ba ni rab tu ma byung ba na yang ngo /_/phung khrol ba'i zhes bya ba ni 'phags pa ma yin zhing smad par gyur pa'o/_/don gyi dbang po zhes bya ba ni mig la sogs pa'i yul lnga po ste 'dod pa'i yon tan lngas zhes bya ba'i don to/_/rmongs ma gyur zhes bya ba ni
[\[20b.5\]]rnam par 'gyur bar ma gyur pa'o/_/rgyas pa 'dod gdungs g.yen spyo ba/_/zhes bya ba la sogs pa la/_'dod pas gdungs shing gzir ba yin pas na 'dod gdungs te/_'dod pa'i 'dod chags kyis gtses zhes bya ba'i don to/_/g.yen spyo pa zhes bya ba ni brtan pa dang bral
[\[20b.6\]]zhing sems g.yo ba nyid kyis ngo tsha med par gyur pa'o/_/bud med kyi ni rdog pas bsnun/_/zhes bya ba ni/_bud med kyi rdog pa dag ste/_de'i rkang pa gnyis kyis bsnun zhing brdegs pa zhes bya ba'i don to/_/de su zhig yin zhe na rgyas pa'o/_/de yang 'di ltar drang srong rgyas pa ka shi
[\[20b.7\]]mdzes dga' mo dang lhan cig bag phebs par 'dod pa'i bde ba rjes su myong zhing 'dug pa na/_dus 'ga' zhig gi tshe grong khyer bA rA Na sIr rgyal po tshangs pas byin la phas kyi rgol ba'i 'jigs pa nye bar gyur nas/_gang gi phyir gzhon nu rnams kyang nyin gcig la 'obs khru bcu bcu
[\[21a\]]
[\[21a.1\]]rkor bcug pa'i lung bsgo na gzhan dag lta smos kyang ci dgos/_de nas ka shi mdzes dga' mo la'ang lung bsgo ba dang /_des gla rngan chen pos gla mi'i skyes bu btsal kyang ma rnyed nas sems pa la zhugs par gyur to/_/rgyas pas smras pa/_ci'i phyir khyod mi dga' bar
[\[21a.2\]]byed/_tog tse dang skon ba byin cig_/ngas 'obs brko bar bya'o zhes smras nas/_ji tsam na sor ste brkos pa dang /_'obs ma rdzogs par nyi ma nub pa la mngon du phyogs par gyur to/_/de nas rgyas pas dgongs ka'i dus la bab bo snyam nas ma log par de nyid du gnas par gyur to/_/chu
[\[21a.3\]]tshod la sogs pa'i mtshan mas nyin mo rdzogs par gyur cing /_mtshan mo'i dus la bab par shes nas rgyal po dang blon po'i grong khyer ba dang bcas pa sems rnam par g.yengs pa dang /_rnam pa de 'gro ba la brtson par gyur pa na/_ji tsam na bram ze gzhan zhig gis 'obs brko ba la g.yengs
[\[21a.4\]]pa'i sems kyis rgyas pa mthong ba dang /_yun ring mo zhig na ngo shes par gyur to/_/de nas de las thos pa dang /_rgyal po dang /_blon po grong khyer gyi skye bo dang bcas pa de'i thad du song ste/_rkang pa gnyis la gtugs nas bzod par gsol ba dang /_de gdong gzhan du blta zhing rko ba nyid kyis gnas
[\[21a.5\]]so/_/de yang dmod pas 'jigs skrag pa dang /_'di ni ka shi mdzes dga' mo'i skal ba rko bar shes nas de la phrin du bskur ba/_thub pa khyad par can 'di khyed kyi skal ba'i 'obs rkor bcug pa las slong shig ces byas pa dang /_des bu mo mngag gzhug ma zhig lan gsum gyi bar du btang
[\[21a.6\]]yang de langs su ma 'dod do/_/de nas de rang nyid bzhon pa la zhon te 'ongs nas de las babs te/_rkang gdub dang bcas pa'i rkang pas mgo bor bsnun te/_gang gi phyir nga ni skyo bar gyur pas ngas lan gsum gyi bar du phrin bskur na ci'i phyir ldang bar mi byed/_rgyas pa yid dga' bar gyur pa dang /_
[\[21a.7\]]smras pa/_gang gi phyir 'di ltar rab tu brtse bas na shin tu rjes su gzung ba yin no zhes smras nas langs par gyur to/_/yang khyed ni khyim par bzhugs pa na'ang zhes bya ba ni btsun mo'i 'khor stong phrag drug cus yongs su bskor du zin na yang phyir zhing 'khrugs par gyur pa med ces bya ba ste/_
[\[21b\]]
[\[21b.1\]]'di ltar btsun mo la yid rnam par bskyod pa'ang med na/_'di lta bu'i gnas skabs su 'gyur pa lta smos kyang ci dgos zhes mi srid pa nyid du ston pa yin no/_/rna can 'thab dka' la sogs la/_/zhes bya ba la sogs pa la/_'di ltar thos te/_kun ti bo dza zhes bya ba'i rgyal po zhig yod
[\[21b.2\]]pa de la kun di zhes bya ba'i bu mo gzugs dang lang tsho la sogs pa phun sum tshogs pa zhig yod pa dang /_ji tsam na drang srong gnas ngan zhes bya ba de'i khyim du zhugs nas 'o thug bslangs pa dang /_myur bar bsgrubs te 'o thug gis bkang ba'i snod lag par blangs nas/_lag pa'i sdug
[\[21b.3\]]bsngal chen po nyams su myong yang bzhin dang mdog rnam par 'gyur ba med par gus pa dang bcas par zas la spyod du bcug nas/_zas kyi mthar yang lag pa'i pad+ma gnyis po de ma tshig par mthong nas yongs su mgu bas smras pa/_nga las mchog long shig gal te mnyes par gyur
[\[21b.4\]]na bdag skyes bu gang dang gang 'dod pa de dang de bdag nyid kyi dbang du 'gyur ba de lta bu'i mchog stsol cig_/des de la rig sngags byin nas rig sngags 'di khyed kyis bzlas na lan lnga'i bar du khyed mngon par 'dod pa'i dngos grub byed par 'gyur ro zhes smras nas song ngo /_/de yang
[\[21b.5\]]gnas kyi sa gzhir 'dug ste/_ci rig pa 'di'i don bden pa yin nam/_'on te ma yin zhes rtog pa skye zhing de nyams sad pa'i phyir de bzlas nas nyi ma dang phrad par gsol ba btab pa dang /_skad cig ma de nyid la nyi ma shing rta dang bcas shing go cha dang bcas par drung na 'dug pa dang /_de
[\[21b.6\]]mthong nas kun dis nga'i gan du ma 'ongs shig ces bzlog pa dang /_nyi mas smras pa/_nga la gsol ba btab nas bya ba ma byas par nga mi ldog go/_/yang na khyed kyi rigs ma lus pa rnam par brlag pa'i dmod pa gdab par bya'o/_/des smras pa/_ji ltar na rang gi rigs sun par byed
[\[21b.7\]]ces smras pa dang /_slar yang gzhon nu nyid du gyur pa'i mchog byin nas de dang lhan cig 'dod pa'i bde ba spyad nas nyi ma song ngo /_/de'i rjes thogs nyid la rna can go cha bgos pa dang bcas pa/_rna ba gnyis rna chas brgyan pa skyes par gyur to/_/ji tsam na grogs mo zhig gis sbrang
[\[22a\]]
[\[22a.1\]]rtsi dang mar gyis kha bkang ste/_shin tu 'jam pa'i gos kyis lus dkris nas sgrom gyi nang du bcug ste/_de blangs nas gang+gA'i ngogs su mtshan mo song ste/_nyi ma'i bu ni mdzes pa 'di/_/sgrom ni rgya mtshos bsrung bar gyis/_/lha yi tshogs ni 'dus pa dang /_/tshangs
[\[22a.2\]]pas kyang ni rtag tu srungs/_ces smras nas gang+gAr por ro/_/gang+gA dang thag mi ring ba na yul 'khor srung gi rta'i spyan lhag pa'i shing rta zhes bya ba rta 'tsho zhing 'dug pas gang+gA'i chu bos sgrom khyer zhing 'gro ba mthong ba dang /_de blang ba'i phyir 'khor rnams la bsgo nas khyer te 'ongs pa
[\[22a.3\]]mthong ba dang /_'di nga'i bur bya'o snyam nas sos par gyur to/_/yang de'i tshe ri dbang chen na dga' byed dgra sta can zhes bya ba mtshon cha'i sbyor ba la mkhas pa zhig dka' thub spyod pa dang /_des 'di ltar dam bcas te bram ze ma yin pa rnams la ngas mtshon cha'i sbyor ba 'di bslab par mi
[\[22a.4\]]bya'o zhes dam bcas so/_/rna can des kyang bram ze'i cha lugs su byas te/_de'i gan du song nas bram ze'i mtshon cha'i sbyor ba bslabs so/_/des kyang de la thams cad bslabs so/_/des mtshon cha'i sbyor ba legs par bslabs nas 'thab dka'i thad du song ste/_de la bdag nyid rten
[\[22a.5\]]ma'i phyir bstabs la/_des kyang ang ga'i yul byin te ang ga'i rgyal por gyur to/_/de bzhin du rgya cher sbyar te/_ji tsam na brgya byin gyis bsams pa/_da ni 'thab pa'i dus dang nye bar gyur gyis/_rna can 'di dang sred sgrub rtsod pa byed par 'gyur ro snyam nas brgya byin bram ze'i cha lugs su byas
[\[22a.6\]]te rna can gyi gan du song ngo /_/des kyang ci'i don du 'ongs zhes lan gsum gyi bar du dris shing mgron du bos kyang gsal bar smrar ma 'dod do/_/ji tsam na lan bdun gyi bar du ci zhig 'dod ces dris pa dang /_khyod kyi go cha 'dod do zhe'o/_/des smras pa/_ci'i phyir sngar khyed mi smra/_the tshom med
[\[22a.7\]]par khyod la sbyin par bya'o zhes smras nas/_de'i 'og tu rdo rje'i spu gri blangs nas des lus las go cha bshus te de la byin pa dang /_brgya byin yongs su mgu nas smras pa/_gang gis slong ba mgu bya'i phyir/_/rang gi srog la'ang mi dpyod par/_/rna can lta bu'i sbyin byed med/_/nga dang 'dra ba'i
[\[22b\]]
[\[22b.1\]]brtse bral med/_/ces smras so/_/'di dag gi gtam ni shin tu mang mod kyi/_'dir rgyas par ma smras so/_/'thab dka' byung ba'i gtam ni 'di skad thos te/_yan lag bkra sbyin dang /_sna tshogs brtson 'grus dang /_'jigs byed dang /_rgyas pa ste bzhi ni gang+gA las skyes pas spun
[\[22b.2\]]yin no/_/yan lag bkra sbyin ni dri za'i rgyal po yan lag bkra sbyin zhes bya bas ming gi 'khon gyis g.yul ngor bsad do/_/sna tshogs brtson 'grus ni gcong chen pos btab nas shi'o/_/'jigs byed ni tshangs par spyod pa la zhugs par gyur pa dang /_bde ldan mas 'jigs byed
[\[22b.3\]]la smras pa/_yu bu cag gi rabs chad par 'ong bas bu skyed pa'i rtsol ba gyis shing /_/des smras pa/_nged gnyis spun yin mod kyi/_nga ni gzhon nu nyid nas tshangs par spyod pas 'dod pa'i bde ba nyams su myong bar mi byed do zhes bzlog pa dang /_de'i rigs rgyud thams cad 'dus te/_
[\[22b.4\]]rgyas pa la gsol ba btab nas/_aM bi ka dang /_aM pa li ka dang /_rtog ldan ma de gsum dang /_rgyas pa 'dus pa las rim pa bzhin du/_yul 'khor srung dang /_skya bseng dang /_blo ldan zhes bya ba gsum skyes pa las/_yul 'khor srung dmus long du gyur pa dang /_skya bseng
[\[22b.5\]]gis sa chen po kun du rgyal bar byas te/_yul 'khor srung la byin no/_/yul 'khor srung la rgyas pas mchog byin pa/_khyed kyi chung ma'i dam pa dri za mo las bu brgya skye bar gyur cig_/de las phu bo 'thab dka' zhes bya ba 'byung bar 'gyur ro/_/ji tsam na dri za mo mngal dang ldan par
[\[22b.6\]]gyur nas lo gsum nas sha'i gong bu lcags kyi tho ba 'dra ba skyes pa dang /_rgyas pas smras pa/_'di sha'i dum bu brgyar gyis la so sor bzhag ste/_chu bsil mos yang dang yang du gtor cing /_de nas ji tsam na de las bu brgya dbang po yongs su rdzogs pa byung ba dang /_blo ldan gyis yul
[\[22b.7\]]'khor srung la smras pa/_'thab dka' 'di ni sdig pa'i mtshan nyid dang ldan pas gang gis na 'di la brten nas sgra ngan gyi rigs thams cad 'jig par 'gyur bar shes kyis/_'di rnam pa thams cad du gsad par bya ste/_bu gcig bsad nas srog chags mang po'i srog byin pa la
[\[23a\]]
[\[23a.1\]]ni nyes pa 'ga' yang yod par ma mthong ste/_chos kyi bstan bcos dag las/_gang gis 'bras bu chung 'gyur ba/_/sdig pa chen po de mi bya/_/sdig pa chung la don che ba/_/blo dang ldan pas rtag tu bya/_/zhes 'byung ngo zhes smras pa dang /_de bu la brtse bas gsod
[\[23a.2\]]par ma nus so/_/skya bseng ni nags su dka' thub la song ngo /_/blo ldan ni chos kyi tshig can yin la/_yul 'khor srung ni nus pa med par gyur pa dang /_'thab dkas rgyal po byas so/_/de nas rna can dang /_'thab dka' g.yul 'gyed pa'i bar du rgya cher sbyar te/_de'i tshe srid
[\[23a.3\]]sgrub kyis gsol ba btab pas khyab 'jug ni shing rta'i kha lo par gyur nas g.yul ngor de drangs par gyur to/_/der gnas pa na/_srid sgrub kyis dpung gi tshogs thams cad la bltas nas/_'di ltar/_kun di'i bus ni de bltas na/_/thams cad gnyen du rnam par gnas/_/mchog
[\[23a.4\]]tu brtse bas non pa yis/_/zhum pa yis ni 'di skad smras/_/khyab 'jug gnyen rnams mthong bas na/_/'thab par 'dod de gnas pa la/_/bdag gi lus ni zhum gyur cing /_/kha yang yongs su skams par byed/_/nga yi lus ni 'dar gyur cing /_/spu yang rnam par ldang bar 'gyur/_/
[\[23a.5\]]gzhu ni lag nas lhung gyur zhing /_/pags pa'ang yongs su tshig par gyur/_/nga yi yid ni rnam 'khor bas/_/gnas par bya bar nus ma gyur/_/gang gi don du rgyal srid dang /_/longs spyod bde ba 'dod gyur pa/_/de nyid srog dang nor rnams ni/_/spangs nas nga dang 'thab par gnas/_/zhes
[\[23a.6\]]bya ba la sogs pa smra zhing 'thab par mi byed do/_/ji tsam na khyab 'jug gis de spro ba dang bral bar mthong ba dang /_sgra ngan rnams gsad par bya ba'i phyir spro ba bskyed pa smras pa/_bum skyes 'jigs byed rgyal ba'i shing rta rna can dang /_/de bzhin 'jig rten dpa' bo gzhan dag nga yis
[\[23a.7\]]bsad/_/khyed ni sems la mi dgar ma byed gsod par gyis/_/g.yul du dgra las nges par rgyal ba nyid du 'gyur/_/gzhan yang gang gis 'di kun rgyal 'gyur ba/_/de ni mi 'jig shes par gyis/_/mi 'jig pa dang mi zad pa/_/de ni sus kyang bsad mi nus/_/lus 'di mtha'
[\[23b\]]
[\[23b.1\]]dang ldan 'gyur gyi/_/lus can dag ni rtag par bshad/_/'jig cing tshad med gyur pas na/_/'thab par gyis shig b+ha ra ta/_/dper na gos rnying dag ni bor nas su/_/sar pa gzhan dag mi ni len par byed/_/de bzhin lus ni rnying pa spangs nas su/_/lus gzhan sar pa dag ni len par
[\[23b.2\]]byed/_/ces bya ba la sogs pa smras nas/_de'i tshig gi rjes su 'brangs te/_srid sgrub kyis g.yul bkye ba nas srog chags brgya stong dpag tu med pa bsad par gyur to/_/sems can rnams la zhes bya ba la sogs pa la/_/sems can zhes bya ba ni srog chags zhes bya ba'i don to/_/de
[\[23b.3\]]la phan par bzhed pa ni phan pa nyid mdzad par bzhed pa'o/_/bzhed nas ci zhig mdzad ce na/_/khyod kyis srog kyang btang bar mdzad/_/ces bya ba yin te/_'dir pad+ma can la sogs pa'i skyes pa'i rabs dper sbyar bar bya'o//_//khyab 'jug gis ni sgyu byas nas/_/zhes bya ba la sogs
[\[23b.4\]]pa la/_sgyu ni g.yo'i rnam pa'o/_/des sgyu byas nas ci zhig byas she na/_gom gsum zhes bya ba la sogs pa smos pa yin no/_/'di skad ston par 'gyur te/_sa'i dkyil 'khor gang yin pa de mi'u thung gi gzugs su bsgyur nas gom pa gsum gyis stobs ldan las phrogs pa yin la/_
[\[23b.5\]]sa de ni khyed kyi sa rtswa dang 'dra bar lan mang du btang zhing bor bar gyur to/_/ji lta bu khyed kyis she na/_thar bzhed pa zhes bya ba smos te/_nges par thar pa nyid thob par bzhed pa gang yin pa de ni thar pa bzhed pa'o/_/'dir mthong dga' chen po la sogs pa'i mdo dper sbyar bar bya'o/_/khyab
[\[23b.6\]]'jug gis sgyu byas pa'i gtam gang yin pa de ni sngar/_khyab 'jug mi'u thung gzugs bsgyur nas/_/zhes bya ba'i skabs su smras zin to/_/dga' byed srog gcod byed pa'i mdas/_/zhes bya ba la sogs pa la/_'di ltar rjes su thos te/_drang srong dza mA dag ni zhes bya ba de'i chung ma brtul
[\[23b.7\]]zhugs can ma zhes bya la/_de'i bu ni dga' byed ces bya ba shin tu dpa' ba zhig yod la/_yang de'i tshe srid sgrub brtson zhes bya ba'i rgyal po zhig byung ste/_de ba lang gi tshogs kyi gnas su song ba dang /_drang srong mis byin zhes bya ba 'thab mo la mngon par dga' ba zhig yod pa de'i thad du song
[\[24a\]]
[\[24a.1\]]ste/_ser ba'i sgras dza mA dag ni 'dod bzhos kyi ba zhig yod pa skrag pa dang /_rgyal po srid sgrub kyis dris pa na/_mis byin gyis smras pa/_dza mA na'i bu 'phong slob pa'i gzhu rgyud brdabs pas ba 'di skrag pa yin no zhes byas pa dang /_ngan spong gi rigs las byung
[\[24a.2\]]ba'i dga' byed kyi pha rol gnon pa dang /_yon tan gyi bsngags pa smras pa dang /_de khros nas ci nas kyang /_dga' byed dang lhan cig 'thab par bya ba'i nga rgyal skyes nas bsti gnas su song ste be'u phrogs pa dang /_dga' byed bsam gtan la gnas pa'i lus kyi steng du sbrul shi ba bskyur
[\[24a.3\]]ro/_/rdul can ma ni ngang tshul [(]bzad [,]bzang [)]po can yin pas/_de me tog thur song ba na shing rnams rang nyid 'dud par byed do/_/des rgyal po mthong nas yid chags par gyur pa dang /_de nas brtsams te shing rnams 'dud par mi byed do/_/de dza mA na dag ni bsam gtan gyi stobs kyis shes
[\[24a.4\]]pa dang /_chung ma la khros pas dga' byed la/_ma'i mgo bo chod cig ces smras pa dang /_des kyang pas tshig tu bsgo ma thag mgo bcad par gyur to/_/de nas pha mgu ste/_bu mchog slongs shig ces byas pa dang /_des kyang bdag gi ma slar 'tsho bar mdzod cig pa'i mchog bslangs
[\[24a.5\]]nas de 'tsho bar gyur to/_/de nas brtsams te rgyu des khros pas dga' byed kyis bdag gis 'jig rten du rgyal rigs gcig kyang med par bya'o zhes dam bcas so/_/de'i 'og tu dgra ste thogs te chas nas rgyal po srid sgrub dang lhan cig g.yul sprad nas ji tsam na de la lag pa
[\[24a.6\]]stong yod pa dgra stas thams cad bcad de sa la lhags par byas so/_/de nas mgo btsugs nas rgyal rigs rnams rtsad nas brlag pa'i phyir zhugs shing /_'jig rten du rgyal rigs rnams med par byas so/_/de ltar na 'jig rten du rgyal rigs rnams med pa nyid du byas pas/_
[\[24a.7\]]'jig rten rgyal rigs med byas nas/_/zhes bya'o/_/gang gis byas she na/_srog gcod byed pa'i mdas zhes bya ba smos te/_srog chags rnams zad cing med par byed pa ni srog gcod pa ste/_de byed pa'i mda' yin pas na/_srog gcod byed pa'i mda' ste des so/_/grags pa thob
[\[24b\]]
[\[24b.1\]]pa gang yin pa/_/zhes bya ba ni snyan pa thob cing rnyed pa'o/_/dga' byed ces bya ba ni dga' byed dgra sta can no/_/de zhes bya ba ni dga' byed kyi bya ba'o/_/khyod kyi bstan la zhes bya ba ni sangs rgyas bcom ldan 'das kyi bstan pa la'o/_/grags pa min zhes bya ba ni mi snyan par gyur pa'o/_
[\[24b.2\]]de yang 'di ltar khyod kyi bstan pa la srog chags grog sbur tsam bsad pa yang smad par bya ba'i gnas yin na/_rgyal rigs rnams bsad pa lta smos kyang ci dgos/_sgra ngan dang ni skya bseng dang /_/ces bya ba la sogs pa la/_sgra ngan ni 'thab dka' la sogs pa'o/_/skya bseng ni g.yul ngor
[\[24b.3\]]brtan pa la sogs pa ste de dag go/_/gang gi phyir ni g.yul bkye ba/_/zhes bya ba ni rgyal srid kyi dpal gang gi don du g.yul 'gyed cing 'thab par byed pa'o/_/de yang rgyal srid kyi dpal nye bar bsdu ba'i don du de rnams kyis g.yul sprad pas dpung gi sde tshoms bco brgyad kyi grangs kyis
[\[24b.4\]]bsdus pa'i srog chags rnams 'chi ba'i dbang du gyur to/_/dpal de zhes bya ba ni sa stengs kyi rgyal srid phun sum tshogs pa ste/_de spangs shing yongs su dor ba'o/_/de ji lta bur spangs she na/_'khri shing gdug pa bzhin du ni/_/zhes bya ba smos te/_shing gang la gdug pa'i sbrul rnams
[\[24b.5\]]kyis dkris nas 'dug pa de la 'ga' zhig 'jigs pas spong bar byed pa de bzhin du/_bcom ldan 'das nyes par spyod pa'i sbrul gyi dug gis rmas shing /_skad cig ma tsam du dga' ba yongs su gyur na sdug bsngal pa'i rgyal srid kyi dpal yongs su spangs nas ltos pa med par rab tu
[\[24b.6\]]gshegs pa yin no/_/khyod kyi bstan pa rnyed pa na/_/zhes bya ba la sogs pa la/_khyod kyi bstan pa zhes bya ba ni mgon po khyod kyi bstan pa chos 'dul ba'i gsung rab ces bya ba'i don to/_/de rnyed pa ni brtags nas shes pa'o/_/thang shing nags na zhes bya ba ni thang shing gi nags
[\[24b.7\]]tshal te/_de na lha chen po zhes bya ba bde byed do/_/rnal 'byor ni bsam gtan gyi khyad par te/_de la dbang byed pas na rnal 'byor dbang phyug ces bya ste/_bsam gtan sna tshogs pa thob pa'i drang srong rnams zhes bya ba'i don to/_/rnal 'byor gyi dbang phyug gi spyod pa ni lus kyi rnam par
[\[25a\]]
[\[25a.1\]]'gyur ba'o/_/gang zhes bya ba ni bstan pa'o/_/de ni zhes bya ba ni bshad pa'o/_/mi shes pa ni kun du rmongs pa ste/_de'i spyod pa ni rnam par 'gyur ba'i tshul yin pas na mi shes spyod pa bas zhes bya'o/_/de yang 'di skad ston te/_thang shing gi nags na gnas
[\[25a.2\]]pa'i rnal 'byor gyi dbang phyug gi drang srong rnams la lha chen pos spyod pa gang zhig byas pa thos na/_de ni khyed kyi bstan pa'i gsung rab la ltos na shin tu mi shes pas ldongs pa'i rnam par 'khrul pa yin par shes so/_/'di'i gtam gang yin pa de ni lha chen po 'dod pa can gyi mtshan zhes
[\[25a.3\]]bya ba'i skabs su bris pas yang ma bris so//_//dbang po bshol med byi bo zhes/_/zhes bya ba la sogs pa la/_dbang po zhes bya ba ni brgya byin no/_/bshol med ces bya ba ni drang srong gau ta ma'i chung ma'o/_/bram ze da dung bar du sgrogs/_/zhes bya ba ni bram ze rnams
[\[25a.4\]]da dung yang smod par byed pa'o/_/ci'i phyir zhe na/_byi bo zhes bya ba ste mi rigs par spyod pa'o/_/de yang rig byed kyis brgya byin 'bod pa'i skabs nas/_bshol med byi bo zhes 'don pa'i phyir ro/_/khyod kyi zhes bya ba la sogs pa la/_yang khyod kyi yon tan gyi grags pa ni brgya
[\[25a.5\]]byin nyid sgrogs shing gsal bar byed do/_/ci zhig sgrogs she na/_'bras bu mchog brnyes pa zhes bya ba yin te/_'bras bu mchog gi sgra ni 'dir rgyun du zhugs pa'i 'bras bu yin par 'dod de/_'jig rten pa'i 'bras bu thams cad la ltos nas de skad btags pa yin
[\[25a.6\]]pa'i phyir ro/_/de yang zag pa med pa'i lam gyis thob pa dang /_mi 'pho ba nyid yin no/_/de yang 'bras bu'am nges pa sngon 'gro las zhes bya ba la sogs pa chos mngon pa las bshad pa dang 'dir brgya byin gyis zhus pa'i mdo dper sbyar bar bya'o/_/khyab 'jug gis ni
[\[25a.7\]]nag bkra bos/_/zhes bya ba la sogs pa la/_'jig rten 'dir lha ma yin nag bkra bo zhes bya ba dang /_kun gtong zhes bya ba pha rol gnon pa chen po dang ldan pa gnyis shig byung ba dang /_de dag phan tshun dregs pa'i dbang gis mi mthun par gyur la/_des kyang 'jig rten
[\[25b\]]
[\[25b.1\]]gsum las rgyal ba'i phyir ro/_/brtson pa ni khyab 'jug gis de'i brtson pa mi bzod pas gsod pa'i thabs la brtson par byed do/_/ji tsam du dus gzhan zhig gi tshe khyab 'jug 'khor lo thogs te/_nag bkra bo'i gan du song nas de dang lhan cig 'thab pa la zhugs pa dang /_de nas
[\[25b.2\]]de'i dbyig pas bsnun te lus snad par gyur pas khyab 'jug 'dar zhing zhum pa dang 'bros par rtsom pa dang /_gnas gzhan ma rnyed pas kun gtong nyal ba'i khri'i 'og tu zhugs par gyur to/_/de yang mgyogs par 'ongs nas gar song /_slar byung shig ces smras pa dang /_kun gtong
[\[25b.3\]]gnyid sad par gyur to/_/sad nas kyang de 'ongs pa mthong zhing khri'i 'og nas skyobs shig ces nyam thag pa'i sgra thos te bsams pa/_'di ni nges par kho bo bsad pa'i phyir 'ongs la/_nga'i bsnyen bkur ba ni skrag nas khri 'di'i 'og tu zhugs pa yin no snyam du bsams nas/_gzhan gyi
[\[25b.4\]]brnyas pa chen po 'di lta bu su zhig gis bzod par nus zhes smra zhing /_mtshon cha blangs te langs nas/_de dag phan tshun 'thab par gyur pa dang /_gnyis ka shi bar gyur to/_/khyab 'jug ni sred med kyi bu'o/_/nag bkra bo ni lha ma yin te/_des bred cing 'jigs pas nag bkra bos
[\[25b.5\]]bred pa'o/_/des 'thoms par gyur pa ni sems 'khrugs par gyur pa'o/_/kun gtong gi khri'i 'og tu zhugs par gyur zhes bya ba ni lha ma yin kun gtong gi khri'i 'og tu 'jigs pas zhugs par gyur pa'o/_/gtso khyod ces bya ba ni bod pa ste/_dbang phyug ces bya ba'i don to/_/bsnyengs
[\[25b.6\]]mi mnga' zhes bya ba ni bsnyengs shing 'jigs pa mi mnga' ba gang yin pa de ni bsnyengs pa mi mnga' ba'o/_/gang la mi bsnyengs she na/_kun tu zhes smos pa yin te/_de bzhin gshegs pa ni 'jigs pa thams cad las brgal ba'o zhes gsungs pa yin no/_/skye dgu'i bdag po rang nyid
[\[25b.7\]]kyis/_/zhes bya ba la sogs pa la/_'di ltar thos te bar gyi bskal pa 'di la skye dgu'i bdag po myur ba zhes bya ba la/_ji tsam na bu mo brtul zhugs bzang mo zhes bya ba gzugs la sogs pa'i yon tan rnams kyis lha'i bu mo gzhan rnams zil gyis mnan nas gnas pa zhig skyes te/_
[\[26a\]]
[\[26a.1\]]gang gis na skye dgu'i bdag po myur ba zhes bya ba 'jig rten thams cad 'byin pa yang ngo mtshar gyi blo skyes te/_ngas ni 'di lta bu 'byin cing skyed par mi nus so snyam mo/_/de nas de blangs te tshangs pa'i 'jig rten du song ba'i bar du sbyar ro/_/ji tsam na tshangs pa dang /_
[\[26a.2\]]dbang phyug chen po dang /_chos kyang lus dang ldan par gnas gcig tu tshogs par gyur pa dang /_nga'i bu mo dpal mo yang zil gyis gnon pa 'di la ltos shig ces smras nas de nyid du 'dug go/_/ji tsam na tshangs pa 'dod chags skyes te rang gi yid 'dzin par ma nus nas de dang lhan cig
[\[26a.3\]]log par zhugs so/_/de bzhin du dbang phyug chen po dang /_chos dang /_skye dgu'i bdag po myur ba yang de la log par spyod par zhugs so/_/de'i rjes thogs nyid la bu bzhi kha dog bcas zhes bya ba dus gcig tu skyes so/_/de nas tshangs pas smras pa thams cad nga'i bu yin no/_/dbang
[\[26a.4\]]phyug chen po la sogs pas kyang de skad smras pa dang /_rgyu de las tshangs pa'i 'jig rten nas ca co'i sgra 'jig rten du byung bar gyur to/_/gtam de thos nas brgya byin la sogs pa'i lha rnams 'ongs nas rtsod pa zhi bar bya ba'i phyir/_bu ni phal cher 'jig rten na/_/pha dang 'dra bar
[\[26a.5\]]'gyur bas na/_/gzugs kyis gang zhig gang dang 'dra/_/de ni de yi yin zhes bya/_/zhes smras so/_/de'i 'og tu gzugs dang mthun mthun du rang rang gi bu yongs su blangs par gyur to/_/skye dgu'i bdag po ni myur ba zhes bya/_rang nyid kyis zhes bya ba ni bdag nyid kyis so/_/bu mo
[\[26a.6\]]ni bdag nyid kyi'o/_/'khrig ces bya ba ni 'dod pa spyad pa ste/_de dang lhan cig 'dod pa'i bde ba nyams su myong ba'o/_/thos zhes bya ba ni gtam de ltar thos pa'o/_/thub pa khyod ces bya ba ni bod pa'o/_/slob ma'ang zhes bya ba ni nyan thos rnams la'ang zhes bya ba'i don te/_/
[\[26a.7\]]sangs rgyas bcom ldan 'das la ni smos kyang ci dgos zhes pa'i 'ang gi sgra las shes par bya'o/_/tshangs par spyod pa skyon ma mchis/_/zhes bya ba la/_tshangs par spyod pa ni dbang po sdom pa dang /_tshul khrims kyi sdom pa zhes bya ba'i don to/_/skyon ma mchis zhes bya ba ni
[\[26b\]]
[\[26b.1\]]tshangs par spyod pa gang la rnyog pa'i dri ma med pa de ni skyon ma mchis pa'o/_/bram ze rnams ni zhes bya ba la sogs pa la/_sbyin pa dang len pa ni sbyin pa len pa ste/_de gnyis mnyam par gnas pa'i phyir sbyin pa len bzhin zhes bya'o/_/ci zhig ce na 'pho bar smra zhes bya ba smos so/_/
[\[26b.2\]]ji ltar zhe na/_dge sdig dag ces bya ba smos te/_dge ba ni bsod nams te lags par spyad pa'o/_/sdig pa ni bsod nams ma yin pa ste/_nyes par spyod pa'o/_/dge ba dang sdig pa de dag 'pho ba ni rnam par 'pho ba'o/_/su zhig de ltar zer zhe na/_bram ze rnams ni zhes bya ba
[\[26b.3\]]smos te/_drang srong rnams zhes bya ba'i don to/_/de yang 'di ltar/_gser dang /_dbyig dang /_zas dang /_skom la sogs pa ni gzhan dag la sbyin pa dang /_gzhan dag las len pa rigs pa de bzhin du/_bsod nams dang sdig pa yang de dang 'dra'o zhes bya ste/_de yang
[\[26b.4\]]bram ze rnams 'di skad ces/_bram ze gsod pa la sogs pa'i sdig pa gzhan dag las rang dgas len pa ni 'pho bar 'gyur zhing /_bsod nams kyang de dang 'dra'o zhes bya ba ni grub pa'i mtha' yin no/_khyod kyis zhes bya ba la sogs pa la/_gal te de ltar yin na byas
[\[26b.5\]]pa chud za bar 'gyur te/_legs par spyod pa dang nyes par spyod pa byas nas rnam par smin pa ma smin par chud za bar thal bar 'gyur te/_gzhan dag la rnam par smin pa byin pa'i phyir ro/_/legs par spyod pa dang /_nyes par spyod pa ma byas pa dang ni phrad par thal
[\[26b.6\]]bar 'gyur te/_gzhan gyis byas pa'i sdug pa dang mi sdug pa'i 'bras bu 'di dag la spyod pa'i phyir ro/_/de bas na de dag ni rigs pa ma yin te/_gang gi phyir gal te gzhan gyis byas pa gzhan spyod par 'gyur na ni/_phas zan zos pa tsam gyis ci'i phyir bu 'grangs par mi
[\[26b.7\]]'gyur/_gal te rang gis rtogs pa gzhan la skye na ni bstan bcos lan cig thos pas bstan bcos thams cad 'dzin cing shes par ji ltar mi 'gyur/_gal te 'pho ba yod na ci'i phyir rtogs pa nyid las 'pho bar 'gyur/_gzhan dag bstan la dge ba mi byed de/_/gzhan
[\[27a\]]
[\[27a.1\]]gyis byas pa 'di yi rjes mi 'gro/_/rang gis thob pas byas chud mi za zhing /_/ma byas pa yi 'bras bu grub yod min/_/ma byas pa ni nam yang byas ma yin/_/ma byas pa las gzhan du bder mi 'gyur/_/'byor pa der ni 'gro ba yod min te/_/de
[\[27a.2\]]bas dge las bya ba la 'bad gyis/_/zhes bshad pa yin no/_/ser skyas bdag gi mtshan nyid ni/_/zhes bya ba la sogs pa la/_bdag gi mtshan nyid ces bya ba ni skyes bu'i mtshan nyid do/_/shes dang ldan zhes bya ba ni rtogs pa dang ldan pa ste/_shes pa'i ngo bo nyid du yongs
[\[27a.3\]]su brtags pa ni shes pa dang ldan pa skyes bu'i rang gi ngo bor rtogs pa'o/_/de yang bskal pa dang po'i tshe ser skya zhes bya ba'i drang srong zhig byung ste/_de ni grangs can gyi bstan bcos rtsom par byed pa yin la/_de'i slob ma yang ser skya pa zhes bya ste/_ser skya'i bu yin pas na
[\[27a.4\]]ser skya pa zhes slob ma la yang bu zhes bya la/_ser skya pa des yongs su brtags pa ni khas blangs pa ste/_'di ni rigs pa med pas yongs su brtags pa tsam kho na yin no zhes ston to/_/khyod kyis zhes bya ba la sogs pa la/_de ltar khas blangs par gyur na bdag de mi rtag
[\[27a.5\]]pa dang /_mi brtan pa dang /_skad cig mar 'jig pa nyid du thal bar 'gyur ro zhes mgon po khyod kyis bstan to/_/de yang de rnams kyis skyes bu ni sems dang ldan pa dang /_rtag pa nyid yin par khas 'chi ba mi rigs so/_/de yang gang gi phyir dang por mig gi dbang pos
[\[27a.6\]]gzugs shes par 'gyur la/_de'i tshe skyes bu sgra la sogs pa shes par 'gyur ba na/_gal te shes pa'i gzugs can dang rtag pa yin na de rtag tu yul gzugs shes pa nyid du 'gyur la/_de bas na sgra la sogs pa la 'on pa dang lkugs pa dang 'dra bar 'gyur na/_'jig
[\[27a.7\]]rten na 'di lta bu ni mi snang ngo /_/yang na dbang po gzhan dag gis gzugs shes par 'gyur na/_yang lan 'ga' sgra la sogs pa gzhan dag gis shes par 'gyur bas 'di ni gsal ba nyid du shes pa dang ldan par 'gyur te/_rnam par 'gyur ba la sogs pa'i nyes pa yod
[\[27b\]]
[\[27b.1\]]par thal bar 'gyur ro/_/'dir smras pa/_rtag 'gyur yul rnams kun ldan pa'i/_/skyes bu zhes ni ji ltar brjod/_/rgyu gzhan dag la ltos bcas na/_/de lta na ni ji ltar rtag_/gang yang cung zad rtogs gyur pa/_/de kun brtan pa'i bdag can min/_/gal te bum ltar bdag
[\[27b.2\]]mi rtag_/de tshe ri bong rwa mtshungs 'gyur/_/don gyi bya ba nus pa gang /_/don de dam pa'i don du yod/_/med cing skad cig par de gyur/_/rim dang rim pa min par 'gal/_/zhes bya ba la sogs pa'i rigs pa yin no/_/gzegs zan zhes bya ba ni drang srong chen po'o/_/shes
[\[27b.3\]]pa zhes bya ba ni rtogs pa'i bdag nyid can te/_gzhan gyi don gyi rang gi yon tan no/_/de bas na bdag ni gzhan yin gyi/_ji ltar grangs can gyis shes pa'i skyes bu'i rang gi gzugs su brtags pa de ltar ni ma yin no/_/khyab pa zhes bya ba ni thams cad khyab pa'o/_/yongs su brjod
[\[27b.4\]]par bya ba ni shes pa dag las bdag de gzhan pa dang khyab pa yin par yongs su bshad do zhes bya ba'i don to/_/de yang 'di ltar drang srong chen po gzegs zan zhes bya ba bye brag pa'i bstan bcos rtsom pa po de 'di snyam du sems te/_gal te bdag rtogs pa'i rang bzhin can yin na ni
[\[27b.5\]]mi rtag par thal bar 'gyur la/_bdag ni rtag pa nyid du khas blangs dgos so/_/de bas na bdag ni shes pa'i gzugs can ma yin gyi/_shes pa ni rtogs pa'i bdag nyid can yin te/_des kyang yul la nye bar spyad nas yul gyi gzugs brnyan gyis skyes bur nye bar gnas la/_
[\[27b.6\]]de yang khyab pa dang rtag pa yin pas 'dir nyes pa 'ga' yang med do zhes zer ro/_/khyod kyi zhes bya ba la sogs pa la/_gal te de ltar yin na de shes pa med pas shing dang 'dra bar thal bar 'gyur ro zhes gsung ngo zhes pa'i don te/_gang gi phyir gal te bdag gis cung zad kyang
[\[27b.7\]]mi shes na/_rtswa dang shing la sogs pas kyang cung zad kyang mi shes la/_de ltar yin na ni rtswa dang shing la sogs pa dang /_bdag 'di yin no zhes phan tshun gcig gi khyad par 'ga' yang yod par mi 'gyur ro/_/'dir smras pa/_gal te mi shes bdag yin na/_/shing dang rtswa sogs
[\[28a\]]
[\[28a.1\]]ces mi 'dod/_/mi shes par ni mtshungs pa las/_/ji ltar cig shos sems med yin/_/bdag gi de nyid rtag yin na/_/de yi rtag pa ji lta bu/_/byed pa dang ni spyod pa dag_/rtag par 'gyur ba ji ltar rigs/_/de la sogs pa'i nyes pa ni/_/gzhung 'dir yod
[\[28a.2\]]par thal 'gyur bas/_/de phyir phyogs 'di'ang rigs pa ni/_/mkhas pa rnams ni khas mi len/_/zhes bya ba'o/_/gcer bu lus kyi tshad bzhin du/_/zhes bya ba la sogs pa la/_gcer bu zhes bya ba ni phyogs kyi gos can no/_/lus kyi tshad bzhin du zhes bya ba ni lus te gzugs kyi
[\[28a.3\]]tshad yin pas na/_lus kyi tshad bzhin du ste/_de dang ldan pa'o/_/de yang phra rab la ni shin tu phra rab yin la/_chen po la ni chen po yin no/_/srog ces bya ba ste lus thams cad khyab pa yin la/_lus de ni de'i za ma tog bzhin du gnas so/_/des na 'di zhum par gyur na/_de zhum par
[\[28a.4\]]gyur na/_'di rgyas par gyur na de rgyas par 'gyur ro/_/de yang zhum pa ni 'dus par gyur pa ste/_de gang la yod pa dang /_chos pa ni brkyang bar gyur pa ste/_de ni srog dang /_'tsho ba dang /_bdag ces bya ba yin no zhes zer te/_srog gam/_skye ba'am/_gso ba'am/_gang
[\[28a.5\]]zag gam/_skyes bu zhes bya ba ni rnam grangs so/_/smra zhes bya ba ni gcer bu pa'i ston pa de skad smra ba'o/_/de yang khyu mchog dang 'phel ba la sogs pa gcer bu zad byed kyi ston pa nyi shu rtsa lnga 'di skad ston cing smra'o/_/khyed kyis zhes bya ba la sogs pa la/_khyed kyis ni srog
[\[28a.6\]]dang 'tsho ba de 'jig cing mi rtag pa yin par gsungs so /_/de ci'i phyir zhe na/_phyogs gcig phyir zhes bya ba smos te/_gang la phyogs gcig yod pa de ni phyogs gcig pa ste/_cha shas dang bcas pa zhes bya ba'i don to/_/phyogs cha med pa ni rdzas kyi dngos por mi rung ste/_
[\[28a.7\]]phyogs dang bcas pa gang dang gang yin pa de ni mi rtag pa nyid de/_'di ltar lus dang srog ni phyogs gcig par 'dod la/_de bas na 'di yang cha shas can ltar mi rtag pa yin te/_de dang phyogs gcig cig pa'i lus ni mi rtag pa yin no/_/rtag pa dang cha shas dang bcas pa ni ma
[\[28b\]]
[\[28b.1\]]rigs pas tshad ma dang 'gal ba yin no/_/'dir bsdus pa'i tshigs su bcad pa ni/_gal te phyogs gcig ji ltar rtag_/rtag pa yin na phyogs gcig min/_/rdzas kyi 'brel pa rnam gnyis med/_/de bas gzhung 'di rigs ma yin/_/zhes bya'o/_/bram zes 'gro ba rnams
[\[28b.2\]]kyi rgyu/_/zhes bya ba la sogs pa la/_bram ze zhes bya ba ni dzi mi ni la sogs pa dpyod pa ba la sogs pa'i bstan bcos mkhas pa rnams kyis zhes bya ba'i don te/_des ni rgyu skyes bu yin par 'dod do/_/gang gi rgyu zhe na/_'gro ba rnams kyi rgyu zhes bya ba smos te/_'jig rten ma
[\[28b.3\]]lus pa'i 'o/_/de yang gang gi phyir lha sbyin gyi rgyud la yod pa'i skyes bu ni lha sbyin nyid kyi rgyu yin gyi/_mchod sbyin la sogs pa'i ni ma yin no zhes bya ba grub pa'i mtha'o/_/rgyu zhes bya ba ni 'byin par byed pa'i rgyu zhes bya ba'i don to/_/ji lta bu'i rgyu zhe na/_skyes bu rtag pa zhes bya ba
[\[28b.4\]]smos te/_skyes bu dang bdag ces bya ba ni don tha dad pa ma yin no/_/rtag pa zhes bya ba ni mi 'gyur ba ste/_gang gi phyir sa bon la sogs pa yang rgyur 'gyur mod kyi/_de ni rtag pa ma yin te/_des na khyad par des bye brag tu phye ba yin no/_/brtags zhes bya ba ni nan gyis 'dod pa'o/_/
[\[28b.5\]]khyed kyis zhes bya ba la sogs pa la/_gal te rtag pa yin na ni rgyu ma yin la/_'on te rgyu yin na ni rtag pa ma yin te/_rtag pa dang rgyu zhes bya ba ni 'bral pa med pa'i tshig yin no/_/'dir ni 'di ltar brjod par rigs te/_gang dang gang rgyu gyur pa de dang de ni mi rtag pa yin te/_dper
[\[28b.6\]]na sa bon la sogs pa bzhin no/_/des na de rnams kyi rgyur 'dod pa'i skyes bu de ni mi rtag pa yin par shes par bya'o/_/gang yang rtag pa zhes bya ba'i rgyu ni yod pa ma yin te/_dper na nam mkha' la sogs pa bzhin no/_/rtag pa rgyu nyid yin na de rtag par 'gyur ba tshad ma dang 'gal
[\[28b.7\]]ba nyid yin te/_rtag cing mi 'gyur ba dang /_rgyu nyid du gyur la rtag pa zhes bya ba de lta bu ni cung zad kyang yod pa ma yin te/_ci yang med ces khyod kyis gsungs pa yin no zhes bya ba'i don to/_/'dir smras pa/_rtag na gang gi rgyu nyid yin/_/mi 'jig na ni ji ltar rgyu/_rtag dang rgyu nyid
[\[29a\]]
[\[29a.1\]]ces bya ba/_/gnyis po gcig tu rigs ma yin/_/rgyu nyid du ni gang rtag par/_/'dod de de ltar rtag pa min/_/gang phyir de yi bya ba yod/_/rnam pa kun du rnyed mi 'gyur/_/gal te bya ba byed 'gyur la/_/gal te 'di ni mi byed na/_/de ltar yang ni mi rtag par/_/de ni
[\[29a.2\]]nges par thal bar 'gyur/_/zhes bya ba'o/_/bdag nyid chen po dug can pa'i/_/zhes bya ba la sogs pa la/_'di ltar rjes su thos te/_rlung thob dang sar ldan zhes bya ba'i lha ma yin spun gnyis shig yod de/_rlung thob ni thug po'i gzugs can du byas/_sar ldan ni mi'i cha
[\[29a.3\]]lugs su byas nas drang srong rnams mgron du bos te/_rlung thob bshas nas bsnyen bkur chen po dang /_kha zas bstabs te/_de rnams kyis zos pa dang /_sar ldan phyi rol du song ste/_bu rlung thob gang na gnas/_tshur shog ces sar ldan gyis bos pa dang /_de'i rjes thogs
[\[29a.4\]]nyid la gang dang gang gis zos pa de dang de'i gsus pa brtol te byung bar gyur to/_/bya ba 'dis drang srong gi rigs dang bram ze'i rigs lhag ma nyung zad cig lus par byas so/_/lha rnams kyi mchod sbyin byed pa yang zad par gyur to/_/de nas lha rnams 'dus te drang srong chen po a ga
[\[29a.5\]]ta'i gnas su song ste lha ma yin de gnyis bsad pa'i don du gsol ba btab bo/_/ji tsam na de gnyis kyis de mgron du bos pas der zan zos pa dang /_bu rlung thob gar song zhes sar ldan gyis bos pa dang /_drang srong gis sgregs pa bton te/_de ni ngas zhu bar byas zin to zhes smras
[\[29a.6\]]nas/_khro bas 'khrugs pa dang sar ldan yang mngon sum du zos so/_/ji tsam na skom pa stobs dang ldan pas gdungs pa dang /_mtsho dang rdzing bu la sogs pa gang dang gang dag yod pa de rnams 'thungs kyang ngoms par ma gyur to/_/de nas song ste rgya mtsho 'thungs pa las/_
[\[29a.7\]]de'i tshe dug can pa zhes bya ba'i rgyal po zhig yod pa dang /_de la chung ma gnyis yod pa las/_gcig la 'chol ba zhes bya ba'i bu yod la/_cig shos la lha chen po las mchog thob pas bu drug khri yod par gyur to/_/ji tsam na rgyal po rta'i tshil zhes bya ba'i mchod sbyin byed par rtsom
[\[29b\]]
[\[29b.1\]]par gyur nas sdom pa blangs te/_mchod sdong la btags pa'i rta mchod sbyin gyi yo byad du sogs shing me thab kyi kha khyer la sogs pa byas nas rta de dag yongs su bsrung ba'i phyir/_bu drug khri thams cad go cha bgos shing mtshon cha'i khyad par du ma lag na thogs par byas nas bsrung du
[\[29b.2\]]bcag go/_/ji tsam na khyab 'jug gis bsams pa/_rgya mtsho 'di thams cad skams par gyur na thabs gang gis 'di yongs su dgang bar bya/_ma la ngas rgyal po dug can pa'i mchod sbyin bya ba'i gnas nas/_rta brkus na rgyu 'di las nga'i don 'di 'grub par 'gyur ro snyam du
[\[29b.3\]]bsams nas song ste/_rta blangs nas sa 'og tu zhugs par gyur to/_/ji tsam na dug can pa'i bu rnams kyis gtam de thos pa dang /_rgya mtsho bkros te sa 'og tu zhugs pa las khyab 'jug drang srong ser skya'i gzugs kyi cha lugs 'dzin pa/_seng ge'i khri'i steng na 'dug
[\[29b.4\]]pa'i gan na rta thams cad 'dug par mthong ba dang /_'dis 'di dag phrogs so snyam nas khro ba'i shugs mi bzad par gyur pas khyab 'jug la brnyas pa nyid kyis rta rnams khyer bar brtsams pa dang /_des dug can pa'i bus brnyas par shes nas khro bas gdungs pa'i
[\[29b.5\]]mig dag bltas pas thams cad thal bar byas so/_/de dag shi nas dmyal bar skyes pa dang /_dug can pas ji ltar gyur pa de thos nas rta blang pa'i phyir 'chol pa btang ngo /_/de song ste khyab 'jug bstod pa la sogs pa'i mchod pas mgu bar byas nas rta blangs te/_slar
[\[29b.6\]]rang gi grong khyer du 'ongs nas rgyal pos kyang mchod sbyin gyi bya ba bar chad med pa nyid du byas so/_/rgyal po de dus byas nas lha'i gnas su skyes so/_/de nas 'chol pa rgyal por gyur te/_de'i bu myur ba zhes bya ba rgyal srid la dbang bskur ba dang /_ji ltar bdag gi khu bo rnams
[\[29b.7\]]rgyu 'dis dmyal bar skyes zhes thos kyis/_de rnams kyi don gyi bya ba dug can pa'am/_bdag gi pha 'chol pas ci yang ma byas kyis/_dngas de'i dgos pa bya'o snyam nas gang+gA dbab par bya ba'i phyir/_lha'i lo sum khri'i bar du dka' thub spyad kyang des gang+gA dbab
[\[30a\]]
[\[30a.1\]]bar ma nus so/_/de 'das par gyur pa dang /_de'i bu li pas gang+gA dbab par bya ba'i phyir lha'i lo sum khri'i bar du dka' thub spyad kyang des kyang ma nus so/_/de yang 'jig rten gzhan du song ba dang /_de'i bu b+ha go ra thas dka' thub chen pos tshangs pa mgu bar
[\[30a.2\]]byas pa dang /_des de la mchog byin pa/_ci nas kyang ngas mi'i 'jig rten du gang+gA dbab pa de ltar bya'o zhes smras nas/_tshangs pas kyang gang+gA la mi'i yul du 'bab par gyis shig ces smras pa dang /_de shin tu smre sngags 'don te/_ji ltar nga der song nas thun mong du 'gyur zhing /_
[\[30a.3\]]rigs ngan la sogs pa rnams kyis kyang bsten par 'gyur na/_gnas skabs 'di lta bu ji ltar spyad par bya/_mes po'i bka' las 'da' bar bya ba yang rigs pa ma yin no/_/'on kyang shugs chen pos song la/_sa 'og nyid du zhugs par bya'o snyam pa dang /_ci khyod kyis mi'i
[\[30a.4\]]'jig rten du dag byed ma byas par sa 'og tu 'bab par byed dam zhes tshar bcad nas/_lha chen pos rang gi ral pa'i tshogs kyi nang du bzhag par gyur to/_/de yang de nas 'byung ba la lha'i lo stong gi bar du 'khor zhing /_'bab kyang ral pa de'i mtha' rnyed par ma gyur to/_/de nas yang
[\[30a.5\]]b+ha go ra thas dka' thub kyi khyad par chen pos lha chen po dga' bar byas nas/_ral pa btsir ba dang /_ri ti se'i steng du thigs pa gcig bab par gyur pa las skad cig ma gcig las der mtsho chen po gcig tu gyur te/_deng sang na yang thigs pa bdun du gyur nas/_si ta sin d+hu bak+Shu
[\[30a.6\]]dang /_/gang+gA de bzhin 'jig rten rgyan/_/rgal dang tshim pa nyid dang ni/_/na li ni ni bdun par bshad/_/ces bya ba yin no/_/ji tsam na gang+gA lho phyogs kyi rgya mtsho chen po de 'da' bar bya'o snyam nas dregs pa dang bcas par ri kha ba can phug ste/_de'i sul nas bde bar 'bab par gyur to/_/
[\[30a.7\]]yang de'i tshe drang srong dza na hu zhes bya ba dka' thub drag po can zhig yod pa de ri kha ba can gyi sul na rnal 'byor bsgom pa la brtson zhing gnas par gyur to/_/des kyang ca co'i sgra sgrogs shing sgeg pas dal gyi sa 'bab par mthong ba dang /_shin tu khros par gyur te song nas smras pa/_
[\[30b\]]
[\[30b.1\]]nga yi gnas dang nye ba 'dir/_/bud med 'di ni sgeg pa yis/_/'dzem pa med par ci phyir 'gro/_/spyod ngan sdig pa chen po yin/_/zhes smras te/_de blangs nas 'thungs so/_/yang b+ha go ra thas drang srong de dka' thub kyis mgu bar byas pa dang /_des skyugs so/_/de de nas byung nas
[\[30b.2\]]gegs med par phyogs bzhir song ste/_sa 'og gang bar byas nas dug can pa'i bu dang 'brel pa'i gnas skabs kyi lhag ma rnams rnam par bkrus la/_des kyang de rnams dmyal ba las 'phos te mtho ris su skyes so zhes zer ro/_/de ltar na dug can pa'i bu stong phrag drug cu
[\[30b.3\]]bsregs so zhes bya bar sbyar ro/_/bdag nyid chen po zhes bya ba ni bdag nyid che ba nyid yod pas na bdag nyid chen po zhes bya ste/_shin tu longs spyod che ba la sogs pa'i yon tan dang ldan pa'o/_/de su zhig yin zhe na/_dug can pa zhes bya ba ste/_rgya mtsho zhes bya ba'i rgyal po la dug
[\[30b.4\]]can pa zhes bya ba'o/_/su zhig ce na/_sras po stong phrag drug cu dag_/ces bya ste/_de'i bu drug khri'o/_/gang gis she na/_ser skyas zhes bya ste/_ser skya'i gzugs su gnas pa'i khyab 'jug gis zhes bya ba'i don to/_/ji ltar zhe na/_bltas pa tsam gyis zhes bya ste/_khro
[\[30b.5\]]bas gdungs pa'i mig gnyis kyis so zhes ston pa yin no/_/ci zhig du byas she na/_bsregs zhes bya ba ste/_thal bar byas pa'o/_/de la'ang zhes bya ba ni rgya mtsho'i bu stong phrag drug cu la'o/_/yang na de la zhes bya ba ni srog dang bral bar byed pa de la'o/_/khyod ni thugs rje mdzad ces
[\[30b.6\]]bya ba ni/_des khyod dgos pa mdzad pa'i thugs skyes par gyur pa'o/_/de yang de bzhin gshegs pa ni thugs rje chen po nyid kyi rgyud las nam yang mi 'dor te/_ji skad du/_thugs rje'i thugs la gnas shing rtag tu zhi ba nyid ni spyan la gnas/_/bzod pa'i skad cig tsam yang khyed
[\[30b.7\]]dang bral bar nus pa ma yin la/_/de ni shin tu mdzes pas yun ring thugs ni rnam par mkhyud par gyur/_/'on kyang khyed ni 'dod chags bral ba lta bur grags pa rnam par rgyas/_/zhes bstod pa byed pa 'ga' zhig gis bshad pa yin no/_/ser skya de nyid rig pas ni/_/zhes bya
[\[31a\]]
[\[31a.1\]]pa la sogs pa la/_gtso bo las grol ba ma lus pa skye'o zhes drang srong ser skyes bshad pa yin no/_/de yang 'di ltar thos te/_bskal pa dang po'i tshe skye dgu rnams kyi tshe lo tshad med pa na/_bram ze ser skya zhes bya ba zhig byung ste bsti gnas kyi gnas su 'dug
[\[31a.2\]]nas dka' thub kyi khyad par las thar pa 'ba' zhig pa thob ste/_gzhan dag la lam legs par bstan pa'i phyir bstan bcos dag byas so/_/de yang des rtsa ba'i dngos po'i don gnyis shig bstan te/_'di ltar gtso bo dang skyes bu'o/_/de la gtso bo ni yon tan gsum ste/_
[\[31a.3\]]snying stobs dang /_rdul dang /_mun pa'i gzugs kyis byed pa po dang /_yongs su 'gyur ba dang /_sems med ces bya ba yin la/_skyes bu ni shes pa can dang /_spyod pa po dang /_rtag pa dang cha mnyam pa'o/_/ji ltar na gtso bo byed pa por bshad ce na/_snying stobs dang /_
[\[31a.4\]]rdul dang /_mun pa'i yon tan cha mnyam pa'i gnas skabs yan lag dang /_yan lag can du gyur pa'i gnas skabs ni gtso bo'o/_/yang gang gi tshe gsum po las gang yang rung ba cung zad tsam rtsol bar gyur cing mi gsal ba nyid yin pa de'i tshe ni chen po zhes bya'o/_/de las kyang
[\[31a.5\]]cung zad sbom pa nga rgyal dang /_de tsam du yongs su gyur pa las 'gyur ro/_/nga rgyal las yang dbang po bcu gcig tu rnam par 'gyur bar 'gyur te/_mig dang /_rna ba dang /_sna dang /_lce dang /_lus zhes bya ba'i blo'i dbang po lnga dang /_lag pa dang /_rkang pa dang /_ngag dang /_rkub dang /_
[\[31a.6\]]mdoms te las kyi dbang po lnga dang /_yid do/_/de tsam lnga las 'byung ba chen po lngar yongs su 'gyur te/_sgra'i de tsam las ni nam mkha'o/_/reg pa dang 'dres pa'i sgra las ni rlung ngo /_/gzugs dang 'dres pa'i snga ma gnyis las ni me'o/_/ro dang 'dres pa'i snga ma gsum las ni
[\[31a.7\]]chu'o/_/dri dang 'dres pa'i snga ma bzhi las ni sa'o/_/de ltar byas na de kho na nyid nyi shu rtsa bzhir 'gyur ro/_/skyes bu ni nyi shu rtsa lnga pa'o/_/gang gi tshe 'di ni yon tan yin no/_/'di ni skyes bu yin no zhes khyad par mi shes pa de'i tshe/_skyes bu dang yon tan 'dus par 'gyur te/_dper na
[\[31b\]]
[\[31b.1\]]mtshan mo mun nag gis khyab pa'i khang pa'i nang du skyes bu 'dod chags can dang /_bud med mdze can dga' ba dang bcas pas 'dug par gyur pa dang 'dra la/_gang gi tshe yon tan dang tha dad par byed pa po dang /_yongs su 'gyur ba po nyid du shes pa de'i tshe/_skyes bu 'di nam yang de dang
[\[31b.2\]]lhan cig 'dris par mi byed de/_dper na nyin mo mig dang ldan pa'i skyes bu bud med mdzes can la reg par mi byed pa dang 'dra'o/_/yon tan dang skyes bu tha dad par mthong ba ni thar pa thob pa'i rgyu yin no zhes bya ba ni grangs can gyi grub pa'i mtha'o/_/ser skya ji lta bu zhig_/de skad ces
[\[31b.3\]]smra zhe na/_de nyid rig pas zhes pa smos pa yin te/_de kho na nyid kyi sgra ni 'dir nyi shu rtsa lnga po yin par bshad la/_de rnams shes pas na de nyid rig pa ste/_de nyid rig pa ni mkhas pa zhes bya ba'i don to/_/khyod kyi 'gro ba'i skye ba ni/_/zhes bya ba la sogs pa la/_las dang nyon mongs pa ni
[\[31b.4\]]nyon mongs pa dang las te/_de las byung zhing skyes pa gang yin pa de la de skad ces bya ste/_gang gi phyir skye ba ni nyon mongs pa las 'jug pa yin pa'i phyir ro/_/de yang gnas brtan rta skad kyis/_nyon mongs zad pas srid pa'i 'ching ba med/_/las zad gyur na sdug bsngal yod ma yin/_/
[\[31b.5\]]gang phyir yod las byung ba'i don gang yin/_/de phyir med las de ni slar mi 'byung /_/zhes bshad pa yin no/_/gang zhig nyon mongs pa dang las byung ba yin zhe na/_'gro ba'i zhes bya ba smos te/_'chi ba dang ldan pas na 'gro ba zhes bya ste/_sems can gyi 'jig rten no/_/de'i
[\[31b.6\]]skye ba ni nyon mongs pa dang las las byung ba yin par khyed kyis gsungs shing bsgrags pa yin no/_/'dir smras pa/_nyon mongs med la 'gro ba rnams/_/skye bar gang du'ang 'dod ma yin/_/las ni gang yang rung med par/_/bde dang sdug bsngal 'byung mi 'gyur/_/dgra bcom
[\[31b.7\]]nyon mongs yod pa ma yin te/_/de med las kyang yod pa ma yin la/_/de las 'di la skye ba yod min te/_/sa bon med pa'i myu gu dag dang mtshungs/_/zhes bya ba la sogs pa gsungs pa yin no//_//ser skya la sogs thar pa yis/_/zhes bya ba la sogs pa la/_ser skya la
[\[32a\]]
[\[32a.1\]]sogs pa'i bdag nyid gang yin pa de thar par yang gnas shing /_srid pa'i rgyu yin par 'dod do zhes zer ro/_/de yang skyes bu rtag par yang 'gyur la/_sngar lus dang dbang po 'dus byas par gyur pa gang yin pa de phyis kyang byed par 'gyur ro/_/de yang skyes bu
[\[32a.2\]]rtag pa nyid gyur cing /_/lus dang dbang po 'byor ldan pa/_/phyis kyang de dang 'drar gyur pa/_/rkyen las gyur par the tshom med/_/ces bya ba la sogs pa smos pa yin no/_/khyod ni zhes bya ba la sogs pa la/_/zhi bar gshegs gyur nas zhes bya ba ni phung po lhag ma ma lus pa'i
[\[32a.3\]]dbyings brnyes pa zhes bya ba'i don to/_/zhugs gum lta bur zhes bya ba ni mar me shi ba lta bur zhes bya ba'i don to/_/bgrang du med ces bya ba ni/_grangs su mi 'gro ba'o/_/mu stegs byed pa kha cig ni zhes bya ba la sogs pa la/_mu stegs ni thar pa dang mtho ris kyi lam ste/_de ston
[\[32a.4\]]par byed pa'i bstan bcos la mu stegs zhes bya la/_de byed pa yin pas na mu stegs byed pa'o/_/des thar pa ste mya ngan las 'das par 'gro ba dang ldan pa'o/_/'gro ba ni song ba yin la de gang la yod pa de ni 'gro ba dang ldan pa ste/_'gro bas thob pa zhes bya ba'i don to/_/smra
[\[32a.5\]]zhes bya ba ni gtam yin par ston to/_/smra ba zhes bya ba ni brjod pa ste/_sngar ji ltar/_ne tsos nyi ma brtol nas ni/_/thar pa mchis par bshad ces grag_/ces smos pa'i skabs su bshad pa yin no/_/gang la 'gro yod de 'khor ba/_/zhes bya ba ni gnas gang du 'gro ba yod pa de ni 'khor
[\[32a.6\]]ba ste/_srid pa yin no/_/de yang gang gi phyir 'gro bas mya ngan las 'das pa rtogs pa ni med do/_/bcom ldan 'das kyis kyang /_rta dmar gang du skye ba med pa dang 'chi ba med pa dang /_'byung ba med pa de ni 'gro bas thob par nga mi smra'o zhes mdo las ji skad gsungs pa lta bu'o/_/khyod kyis
[\[32a.7\]]thugs su chud nas bstan/_/zhes bya ba ni/_bcom ldan 'das kyis mkhyen cing thugs su chud nas bstan cing bshad pa yin no zhes bya ba'o/_/gcer bu kun dga' ra ba sogs/_/zhes bya ba la/_gcer bu zhes bya ba ni dge sbyong gcer bu pa rnams so/_/'di kun du dga' bas na kun dga'
[\[32b\]]
[\[32b.1\]]ra ba ste/_skyed mos tshal la sogs pa gang yin pa de ni kun dga' ra ba sogs zhes bya ste/_khrus kyi rdzing bu la sogs pa'o/_/rtsig pa zhes bya ba ni 'bad pas mngon par sgrub par byed pa zhes bya ba'i don to/_/sdig pa'i rgyu zhes bya ba ni nyes par spyad pa'i rgyu zhes bya ba'i don to/_/gang
[\[32b.2\]]gi phyir de rnams rgyu med par sdig pa khas len cing rtog la smra bar byed pa'o/_/de yang /_kun dga' ra ba gnas byed dang /_/srog gcod pa las bzlog par bya/_/gal te der ni srog chags 'chi/_/sdig pa byed de byed la 'go/_/sems dang ldan pa de 'chi bas/_/sdig pa chen po
[\[32b.3\]]nyid du 'gyur/_/de bas bsod nams rtsom pa dag_/de yis de ltar mi bya'o/_/zhes bya ba la sogs pa mang du smra ba yin no/_/thams cad mkhyen pa zhes bya ba la sogs pa la/_thams cad mkhyen pa zhes bya ba ni bod pa yin no/_/de nyid ces bya ba ni kun dga' ra ba la sogs pa
[\[32b.4\]]rtsig pa'o/_/bsod nams rgyu zhes bya ba ni bsod nams nye bar bsags pa zhes bya ba'i don te/_gal te 'jug par mi bya ba'i las la 'jug na de las nyes pa ni shin tu mang po 'byung bar thal bar 'gyur ro//_//srog chags 'gro ba bsad pa na/_/khyed kyi yang ni sdig 'gyur te/_/
[\[32b.5\]]khyed ni 'gro ba med 'gyur na/_/srog chags gsod pa yod ma yin/_/gal te yod na sdig ldan pas/_/ji ltar grol ba nyid du 'gyur/_/grol 'gyur de dang ji ltar ldan/_/sdig pa bsags las khyed grol lam/_/'on te sdig pa spangs pa dag_/thar pa kun du bshad pa yin/_/blo
[\[32b.6\]]ni sngon du ma song sdig_/yod ces pa ni legs smras min/_/kha zas bsod pa dag gis ni/_/dga' bas slob dpon tshim byas nas/_/ma zhu pa yis de shi na/_/sdig pa nye bar bsags pa 'byung /_/chags pa med par dben pa ru/_/las byed pa ni ma mthong ngo /_/zhes bya ba la
[\[32b.7\]]sogs pa yin no/_/yang bcom ldan 'das kyis/_kun dga' ra ba nags tshal skyed/_/skye bo gang zhig zam pa byed/_/chu gter khang dang chu mig dang /_/gang zhig ngal so'i gnas ster dang /_/zhes bya ba dang /_de bzhin du/_brgya byin gtsug lag khang gi phyir/_/sa ni sbyin pa
[\[33a\]]
[\[33a.1\]]gtong byed pa/_/tshangs pa'i bsod nams rab skyed de/_/mtho ris dag tu bskal par dga'/_/zhes bya ba la sogs pa mdo las gsungs pa yin no//_//lus las lus gzhan dag tu ni/_/zhes bya ba la sogs pa la/_lus las zhes bya ba ni rga ba
[\[33a.2\]]la sogs pa'i nye bar 'tshe bas gdungs pa las so/_/lus gzhan dag tu ni zhes bya ba ni lus gzhan pa dag tu 'pho zhing song ba'o/_/ci zhig ce na/_srog ni zhes bya ba ste/_bdag dang skyes bu zhes bya ba'i don to/_/srog de ji lta bu zhe na/_phra ba zhes bya ba smos te/_shin tu phra zhing
[\[33a.3\]]dbang po'i yul las 'das pa'o/_/de yang khyab 'jug gis/_dper na gos rnying dag ni bor nas su/_/sar pa gzhan dag mi ni len par byed/_/de bzhin lus ni rnying pa spangs nas su/_/lus gzhan sar pa dag ni len par byed/_/'di ni mtshon gyis mi chod cing /_/'di ni me
[\[33a.4\]]yis mi 'tshig la/_/chu yis 'drul bar mi 'gyur te/_/'di ni rlung gis skems mi 'gyur/_/zhes bya ba la sogs pa ji skad bshad pa lta bu'o/_/grag ces bya ba ni 'jig rten pa'i gtam tsam yin par ston te/_de yang don dam par ni bdag med do/_/gal te bdag yod na rtag
[\[33a.5\]]pa dang mi rtag pa nyid du 'gyur bas bde ba la longs spyod pa na/_rtag par nye bar spyod kyi/_sdug bsngal la sogs pa'i nyes pa rnams su thal bar mi 'gyur ro/_/de bas na bdag ni rnam pa thams cad du med do/_/lus gzhan gyur pa'i zhes bya ba ni lus zhes bya ba'i sgras 'dir
[\[33a.6\]]phung po lnga nyid bdag gi dngos por brjod la/_lus de las gzhan du gyur cing tha dad pa'i srog ces bya ba'i bdag yod pa ni ma yin pa nyid du khyod kyis gsungs so zhes sbyar te/_sangs rgyas bcom ldan 'das kyis bka' stsal pa'o/_/de yang chos thams cad ni srog med pa
[\[33a.7\]]dang /_gso ba med pa dang /_gang zag med pa zhes bya ba nas/_'du byed kyi tshogs 'ba' zhig tu zad do zhes bya ba'i bar du gsungs pa dang /_bdag gi nga rgyal rnam par bzhag nas gang du bdag de'i phung po lnga'i bdag gi dngos por gyur pa de tsam la nye bar gdags pas bdag
[\[33b\]]
[\[33b.1\]]nyid kyi dngos por bcom ldan 'das kyis la lar gsungs pa yod do/_/khros pas g.yul ngor bsad na ni/_/zhes bya ba la sogs pa la/_khros pas zhes bya ba khro ba nyid du gyur pas so/_/g.yul ngor te 'thab sar bsad pa'i skyes bu bde 'gror 'gro bar 'gyur ro zhes rgyas pa zer te/_
[\[33b.2\]]de yang 'di skad du/_sna tshogs rgyan gyis brgyan pa yi/_/lha yi bu mo 'ongs nas ni/_/g.yul ngor bsad pa yongs 'khyud de/_/lha yi khyim du 'khyer par 'gyur/_/zhes zer ro/_/mgon po khyod kyis zhes bya ba ni bod pa'o/_/gnas skabs de'i zhes bya ba ni gnas skabs de nyid kyi
[\[33b.3\]]sems te/_sems de lta bus shi ba ni ngan 'gro nyid yin no zhes gsungs shing bka' stsal pa yin no/_/de yang /_skal ngan khros nas shi bar gyur pa ni/_/'jig rten gzhan du ngan 'gror mkhas pas bshad/_/re zhig 'dir ni grags par mi 'gyur zhing /_/'jig rten pha rol du yang
[\[33b.4\]]bder mi 'gyur/_/zhes gsungs pa yin no//_//skya bseng bu ni brjod byas na/_/zhes bya ba la sogs pa la/_'di ltar thos te/_rgyal po skya bseng ri dgas la chas pa dang /_de'i tshe drang srong ngan 'dul zhes bya ba zhig ri dgas kyi gzugs su gyur nas ri dgas mo dang lhan
[\[33b.5\]]cig 'dod pa'i dga' ba nyams su myong bar gyur pa na/_skya bseng gis ngo ma shes te mdas bsnun pa dang /_de'i rjes thogs nyid la drang srong de rang gi gzugs su gnas te/_khro ba'i dbang gis ji ltar khyod kyis nga dga' ba spyod pa na/_dga' ba nyams su ma myong ba nyid du 'jig rten
[\[33b.6\]]gzhan du 'gro bar 'gyur bar byas pas khyod kyang de bzhin du 'chi bar gyur cig ces dmod pa btab bo/_/drang srong gi chung mas kyang bdag nyid drang srong de shing gi phung po chen po'i steng du 'dzegs te/_khyod kyi chung ma yang khyod shi nas bsreg pa'i shing brtsigs pa la 'dzeg par
[\[33b.7\]]gyur cig ces dmod pa'i tshig smras so/_/skya bseng la ma dri dang kun dI zhes bya ba'i chung ma gnyis yod pa dang /_rgyal po dmod pa'i 'jigs pas de dang lhan cig spyod par byed ma nus so/_/de'i tshe kun dIs bsams pa/_ngas ni drang srong gnas ngan las rig sngags thob la/_
[\[34a\]]
[\[34a.1\]]des nga'i mngon par 'dod pa cig ni bsgrubs zin mod kyi/_des ni da dung yang lan bzhi'i bar du 'dod pa'i don byed par 'gyur gyis/_gal te rgyal pos gnang na de'i tshe ngas bu skyed pa'i bya ba bya'o snyam mo/_/rgyal po yang thabs gang gis nga la bu yod par 'gyur
[\[34a.2\]]snyam du sems so/_/de nas dben par song ste rgyal po la don de smras pa dang /_de thos pas rgyal po dga' ste/_de la rjes su gnang ba byin no/_/de khang par zhugs nas rig sngags bzlas nas chos zhes bya ba'i lha nga dang spyad pa'i phyir shog cig ces smras pa dang /_ji tsam na chos 'ongs
[\[34a.3\]]te de dang lhan cig 'dus pa las g.yul ngor brtan pa zhes bya ba'i bu skyes so/_/de bzhin du rlung lha bkug ste 'dus pa las 'jig sde'o/_/de bzhin du brgya byin bkug ste 'dus pa las srid sgrub skyes so/_/ji tsam na ma dri bu med las mya ngan gyis yid gdungs te/_nga ni 'chi bar bya'o
[\[34a.4\]]zhes smra zhing mya ngan byed la/_zhum pa'i tshig gis kun dI la gsol ba btab pa/_rig sngags de nga la lan cig byin cig_/gal te na bdag la yang bu skye bar 'gyur ro zhes smras pa dang /_de skya bseng la dris te rig sngags de byin no/_/des kyang rig sngags bzlas nas lha'i sman
[\[34a.5\]]pa tha skar gnyis bkug ste/_de gnyis dang 'dus pa las lhar bcas dang /_ku na la zhes bya ba gnyis mtshe mar dus gcig tu skyes so/_/ji tsam na skya bseng gis sa chen po las rgyal bar byas te/_yul 'khor srung la byin nas/_bdag nyid dang /_chung ma gnyis dang /_bu yang
[\[34a.6\]]khyer te/_ri bo rtse mo brgya par song nas tshangs par spyod pa la brtson par gnas pa na/_de yun ring por tshangs par spyod pa spyad pa dang /_ma dri'i gzugs sdug pa mthong bas 'dod pa'i 'dod chags skyes te/_kho bo shi ba ni bla'i 'di dang lhan cig dga' ba nye bar longs mi spyod pa ni de
[\[34a.7\]]lta ma yin no snyam nas/_de dang lhan cig tu spyod par brtsams pa dang /_de'i tshe nyid dus las 'das par gyur to/_/ji tsam na bsti gnas de na drang srong chen po gang dag yod pa de dag thams cad sdug bsngal bar mthong bas mgon med par gyur pa'i ro dang /_ma dri dang /_kun dri dang /_
[\[34b\]]
[\[34b.1\]]bu lnga po khyer te yul 'khor srung gi gan du phyin nas/_de dang ji ltar 'tsham pa'i bsreg shing brtsigs te/_bsnyen bkur chen pos steng du bzhag nas/_skya bseng la yul 'khor srung gis mchod do/_/ma dris kyang bu gnyis kun dI la gtad de/_ro bsregs sar bdag nyid dor ro/_/de
[\[34b.2\]]nas ji tsam na 'thab dka' la sogs pa dang /_g.yul ngor brtan pa la sogs pa 'phong slob pa'i gnas su lhan cig tshogs te/_kri pa dang kro na la sogs pa'i mtshon cha'i thabs kyi rig pa slob pa nas/_rna can las 'khon gcugs su gyur te/_skya bseng gi bu lnga rgya skyegs kyi khang par
[\[34b.3\]]bcug pa dang /_de nas mtshan mo bros nas srin po hi dim pa bsad de/_de'i sring mo 'jigs sdes blangs nas de las bu bum skra zhes bya ba skyes so/_/de nas song ste grong khyer 'khor lo gcig par song ba dang /_de'i lam khar rgyas pa dang phrad nas/_dbugs phyung ste/_rgyal srid dang chung ma
[\[34b.4\]]thob pa'i mchog byin no/_/de nas grong khyer der phyin nas bram ze zhig gi khyim du lo bzhi 'dug ste/_de la phan par bya ba'i phyir srin po chu skyar zhes bya ba bsad nas grong khyer lnga len du song ste/_rgyal po rnams khyo gdam pa'i skabs su tro pa ti zhes bya ba'i chung ma thob pa dang /_spun lngas spyir
[\[34b.5\]]blangs nas lo gcig 'dug ste/_dbang po'i gnas zhes bya bar song nas rgyal srid thob bo/_/lo nyi shu rtsa dgu'i bar du rgyal srid byas nas/_rgan pos sbyar ba zhes bya ba la sogs pa'i rgyal po bsad de/_mchod sbyin byas nas/_'thab dka' dang /_g.yul ngor brtan pa la sogs pa
[\[34b.6\]]cho los rtse ba dang /_sgyu thabs kyis pham par byas te/_rgyal srid nas bdag nyid kyi bar du skugs la shor to/_/yang lo bcu gnyis kyi bar du nags su gnas par byas nas slar 'ongs te grong khyer bi ra tar lo gcig gnas nas/_'jigs sdes ki tsa ka bsad do/_/de nas ku ru k+She tra ra 'thab
[\[34b.7\]]mo la zhugs pa'i bar du sbyar te/_'thab dka' can na dpung tshogs bcu gcig_/skya bseng la bu bdun te/_de thams cad g.yul ngor shi nas g.yul ngor brtan pa rgyal por gyur te/_lo sum cu rtsa drug gi bar du rgyal srid byas nas ji srid na khyab 'jug lha yul du song ste/_yul 'khor
[\[35a\]]
[\[35a.1\]]srung dang /_skya bseng gi bu thams cad dang /_chos zhes bya ba'i lha khyir skyes pa de dag thams cad kyang dus las 'das par gyur to/_/'dir chos zhes bya ba'i lha ji ltar khyir skyes pa'i gtam bri bar bya ste/_drang srong brgyan pa zhes bya ba zhig bsti gnas zhig na dka' thub
[\[35a.2\]]kyi 'byor pas gnas par gyur to/_/yang ji tsam na de dang thag mi ring ba zhig na grong khyer chen po zhig yod pa de las rkun po rnams kyis rdzas brkus te/_bsti gnas de'i nags kyi tshang tshing du zhugs nas gnas bcas pa dang /_rgyal po'i skyes bu mang po 'ongs te/_de dag gis drang srong la smras
[\[35a.3\]]pa/_khyed kyis rkun po 'ga' zhig mthong ngam/_des kyang ma mthong ngo zhes smras so/_/de nas rgyal po'i skyes bu rnams kyis nags kyi tshang tshing du btsal ba dang /_rkun po rnyed de bzung nas 'ongs te drang srong 'di ni 'di rnams kyi sbed mkhan yin no zhes bzung nas rgyal po la phul lo/_/ji
[\[35a.4\]]ltar gyur pa yang smras so/_/rgyal po yang 'di ni nyes pa dang bcas pa'o zhes khros nas gsal shing la bskyon pa'i phyir/_de gsod ma pa rnams la gtad do/_/de rnams kyis drang srong gsod sar khyer te/_der seng ldeng la sogs pa'i shing bsdus pa dang /_de dag thams cad bros shing
[\[35a.5\]]mi snang bar gyur to/_/de nas sbar ma'i shing khyer te 'ongs pa dang /_de ma bros so/_/de nas gsod ma de rnams kyis gsal shing btsugs nas de la drang srong bskyon no/_/ji tsam na shing de las 'dab ma skyes nas des kyang drang srong de'i lus kyi 'og nas phug ste skyes pa dang /_
[\[35a.6\]]rgyal po yang der 'ongs nas drang srong 'di la ni nongs pa med pa zhig go snyam nas gsal shing de las phab bo/_/de yang khros pas chos kyi gan du song ste/_khyod gnas bzhin du chos ma yin pas yun ring por kho bo sdug bsngal bar gyur te/_shin tu mi rigs par byas kyis/_'di la
[\[35a.7\]]gcig tu legs par rtogs shig_/kho bos mi rigs pa ci zhig byas zhes smras pa dang /_chos kyis smras pa/_'di ni nges par khyed nyid kyis nyes pa yin te/_gang gi phyir khyed kyis skye ba gzhan dag tu sbrang ma la rtswa shing gi tshal pas lus kyi smad nas phug ste/_mchu'i rtse mor phyung nas
[\[35b\]]
[\[35b.1\]]gyen du 'phen pa byas pas na de las 'bras bur gyur pa 'di yin no zhes smras pa dang /_drang srong de khros te kho bo nyid kyi nyes par bkal gyis/_chos la dmod pa gdab par bya'o snyam nas/_gang gi phyir kho bo bram ze'i drang srong yin pa las shin tu gnod pa byas pas khyod gnod sbyin du gyur
[\[35b.2\]]cig_/gang gi phyir nga'i kun du spyod pa'i bya ba mi shes pas dmangs rigs su gyur cig_/gang gi phyir kho bo la skye bo dam pa ma yin pa'i spyod pa byas pas khyir skye bar gyur cig ces bya ba'i drang srong gi dmod pa 'dis chos 'dzam bu'i gling du babs te/_de las re zhig dmangs rigs ni be+e du ra'i
[\[35b.3\]]yul 'khor srung gi spun zlar skyes so/_/'dod pa can zhes bya ba'i dgon par drang srong rtsa'i thig le'i bsti gnas dang nye bar gnod sbyin du skyes so/_/khyi ni 'dir skabs su bshad pa yin no/_/de nas ni yang tshe 'phos te lhar skyes so/_/de ltar na skya bseng gi bu de rnams kyi ming brjod pa byas pas
[\[35b.4\]]kyang bsod nams chen po bsags pa dang ldan par 'gyur ro zhes so so skye bo dag smra'o zhes 'jig rten na thos so/_/de yang /_mkhas pas skya bseng rnams kyi ni/_/ming ni bzung ba tsam gyis kyang /_/bsod nams che dang ldan par ni/_/'gyur ba nyid du the tshom med/_/ces zer ba yin no/_/brjod byas
[\[35b.5\]]na zhes bya ba ni/_kun du brjod cing ming 'dzin la de dang ldan pa'i gtam brjod pas zhes bya ba'i don to/_/gang brjod pas she na/_skya bseng bu ni zhes bya ba smos te/_rgyal po skya bseng gi bu yin pas na skya bseng gi bu ste/_g.yul ngor brtan pa la sogs pa'o/_/bsod nams 'gyur zhes bya ba ni
[\[35b.6\]]bsod nams la sogs par 'gyur ro zhes rgyas pa smra'o/_/ci thams cad kyi brjod pas sam/_'on te re re'i brjod pas she na/_so so'i zhes bya ba smos te/_re re nas zhes bya ba'i don to/_/gang zhig bgrod min bgrod byed pa/_/zhes bya ba la/_spun zla'i chung ma ni bgrod par bya ba ma yin pa ste/_
[\[35b.7\]]de la gang zhig bgrod pa de dag ni khyed kyi bstan pa la shin tu smad pa yin pas na de dag ni bgrod min bgrod pa'o//_//skem byed dbang po nye dbang po/_/zhes bya ba la sogs pa la/_skem byed ni smin drug gi bu'o/_/dbang po ni brgya byin no/_/nye dbang ni nor lha'i bu'o/_/drag po ni
[\[36a\]]
[\[36a.1\]]dbang phyug chen po'o/_/sogs kyi sgras ni 'dod pa'i lha dang /_tshogs kyi bdag po la sogs pa gzung ngo /_/'jigs pa ni bdag nyid skrag pa'o/_/bsdigs pa ni pha rol la 'tshe ba ste/_de dag gi phyir lag na mtshon cha rtag tu thogs pa ste/_'di ltar skem byed ni mdung thung /_
[\[36a.2\]]dbang po ni rdo rje/_nye dbang ni 'khor lo/_drag po ni rtse gsum/_'dod pa'i lha ni mda' gzhu/_tshogs kyi bdag po ni dgra sta 'dzin pa la sogs pa'o/_/de dag 'jigs pa dang /_bsdigs pa'i lo rgyus kyang /_gong du/_rgan pos khyab 'jug mda' yis bsnun/_/zhes bya ba dang /_lha
[\[36a.3\]]chen 'dod pa can gyi mtshan/_/zhes bya ba dang /_rna can 'thab dka' la sogs pa/_/zhes bya ba dang /_khyab 'jug dag ni nag bkra bos/_/zhes bya ba la sogs pa dang /_'og nas kyang /_gzhon nu rang gi zhang po la/_/zhes bya ba dang /_rgan pos sbyar ba'i 'jigs shes pas/_/zhes bya ba dang /_
[\[36a.4\]]khyab 'jug gis ni gnyen 'dun dag_/ces bya ba la sogs pa'i skabs su bshad pa nyid yin no/_/dpa' bo chen po khyod ni bsnyengs pa dang bral ba ste/_bdag nyid la do zla med par mkhyen pas 'jigs pa dang bral la/_sdigs par mi mdzad pa ni thugs rje chen pos rgyud gang bas gzhan
[\[36a.5\]]la gnod pa mi mdzad pa ste/_skyes pa'i rabs sna tshogs las ji ltar 'byung ba nyid 'dir sbyar bar bya'o/_/khyod ni sus kyang mi bsnyengs pa/_/zhes bya ba la sogs pas ni de nyid bshad pa yin te/_khyod ni zhes bya ba ni bde bar gshegs pa'o/_/mi bsnyengs pa ni 'jigs pa dang /_
[\[36a.6\]]bag tsha ba med pa'o/_/gang gis mi 'jigs she na/_sus kyang ste/_'jig rten na mngon par mtho bar rlom pa dge sbyong dang /_bram ze dang /_bdud dang /_tshangs pa la sogs pas 'jigs par mi 'gyur ba ste/_'jigs pa'i rgyu ma lus pa spangs pa'i phyir ro/_/gal te rang nyid
[\[36a.7\]]la gnod pa med cing kha btsan pa dag phal cher gzhan la gnod cing /_gdung ba skyed pa yin par 'jig rten na mthong ngo snyam na/_kho bo cag gi ston pa 'di la de lta bu mi mnga'o zhes ston pa ni/_su la'ang bsdigs par mi mdzad pas zhes pa ste/_de'i phyir bde bar gshegs pa
[\[36b\]]
[\[36b.1\]]khyod nyid gcig pu rtse gsum la sogs pa'i mtshon cha rnams mi bsnams pas dbang phyug la sogs pa'i 'gro ba rnams las khyad par du 'phags so zhes bya ba'i don to/_/'dir smras pa/_gal te dbang phyug la sogs pa dag kyang /_mtshon cha thams cad spangs te/_dgon par dka'
[\[36b.2\]]thub spyad pa dag kyang thos la/_bde bar gshegs pa nyid kyang res 'ga' gnod sbyin dang srin po'i cha byad du bsgyur nas mtshon cha bsrel zhing gzhan dag tshar gcod par thos te de dag mtshungs pa ma yin nam zhe na/_mi mtshungs te/_dbang phyug dang /_khyab 'jug la sogs pa dag ni rang
[\[36b.3\]]bzhin gyi lus la nyon mongs pa brnag par ma nus pa'i spyod pa yin par kho rang gis tshad mar khas blangs pa'i rig byed kyi cha dag las byung la/_sangs rgyas bcom ldan 'das ni gzhan gdul ba'i phyir sprul pa'i lus las snying rje'i stobs kyis bcos te/_zhe sdang la sogs pa dang 'brel pa'i
[\[36b.4\]]spyod pa lta bur ston pa yin pas ga la mtshungs/_gal te dbang phyug la sogs pa'ang sprul pa'i lus kyis nyon mongs pa dang 'brel pa lta bur ston pa yin gyi/_rang bzhin gyi lus ni nyon mongs pa zhi ba nyid yin no snyam na de lta yin na mi brtsad mod kyi/_'on kyang khyed rang gi gzhung las/_dbang
[\[36b.5\]]phyug chen po'i rang bzhin gyi lus nyid kyis tshangs pa bsad pa dang /_khyab 'jug gi zhe sdang gi bsam pas sgra ngan brlag par byas so zhes 'byung ba la sogs pa rnams dang 'gal bar 'gyur ro/_/smra po nyon mongs bcas pa'i tshig_/ces bya ba la sogs pa la/_smra po ni rjod par byed pa
[\[36b.6\]]po'o/_/de nyid nyon mongs bcas pa ste/_rang gi phyogs la mngon par zhen cing /_gzhan gyi phyogs la zhe sdang la/_thams cad du bdag tu 'dzin pas gzir ba'i nyon mongs pa gsum dang rjes su 'brel ba gang yin pa'o/_/des byas pa'i dag ni de'i tshig ste/_rig byed la sogs
[\[36b.7\]]pa'o/_/de nyid rig byed la sogs pa'ang yin la/_tshig kyang yin pas rig byed la sogs pa'i tshig ste/_nges brjod la sogs pa'i rig byed do/_/sogs kyi sgras rgyas pas sbyar ba'i skya bseng gi rabs dang /_grog mkhar gyis sbyar ba'i dga' byed kyi 'jug pa la sogs pa gzung ngo /_/
[\[37a\]]
[\[37a.1\]]gal te skya bseng gi rabs la sogs pa dag skyes bus byas pa'i tshig nyid yin du chug kyang /_rig byed ni nyes pa thams cad kyi rgyu skyes bus ma byas pas skyes bu'i tshig ga la yin snyam na/_'di ni ches ma 'brel te/_'di ltar rig byed kyang skyes bu'i tshig yin te/_skyes
[\[37a.2\]]bu'i 'du byed pa las byung ba'i phyir/_dper na dga' byed kyi 'jug pa bzhin zhes bya ba la sogs pas shes par nus te/_'di'i spros pa re zhig gzhag go/_/phal cher ltag 'og 'gal ba lags/_/zhes bya ba la/_phal cher ni mang po zhig go/_/ltag 'og 'gal ba ni gong 'og gi
[\[37a.3\]]tshig phan tshun gnod pa yod pa ste/_de'i rgyu 'chad pa po nyon mongs pa dang bcas pa yin par dgongs so/_/khyod kyi gsung la 'gal ba med do zhes bar gyi tshig mi mngon pa'i bsdu bar sbyar te/_dper na zho'i bum pa zhes bya ba lta bu'o/_/'gal ba med par cis mngon zhe na/_thams cad
[\[37a.4\]]mkhyen pa'i gsung zhes smos te/_nyon mongs pa dang /_shes bya'i sgrib pa zad pas shes bya thams cad la dbang 'byor ba brnyes pa'i gsung yin pa'i phyir zhes bya ba'i don to/_/gzhan gyi bstan bcos gzhan dag ni/_/zhes bya ba la/_gzhan gyi bstan bcos ni ser skya dang /_
[\[37a.5\]]gzegs zan la sogs pas bshad pa'i grangs can dang /_rigs pa can la sogs pa'o/_/gzhan dag ni gzhan ji snyed pa de dag thams cad ces bya ba'i don to/_/phal cher snga phyi'i 'gal ba lags/_/zhes bya ba ni 'di ltar gtso bo rtag par 'dod la/_de nyid thams cad kyi rgyur yang
[\[37a.6\]]'dod pa lta bu ste/_rtag pa rgyur 'gyur ba shin tu 'gal ba dang /_rigs pa can ni bdag bems po yang yin la/_yul la longs spyod pa po yang yin no zhes zer ba dang /_rig byed pa ni rig byed dag gi 'du byed pa'ang yin la/_skyes bus ma byas pa yang yin no zhes 'dod pa dang /_
[\[37a.7\]]gzhan yang khyab 'jug dang /_dbang phyug la sogs pa'i lha chen po de dag ni/_thams cad mkhyen par 'dod bzhin du phung khrol dpag tu med pa la zhugs nas/_phyis 'gyod bzhin du de sel ba'i thabs la zhugs par 'dod pa ste/_bde bar gshegs pa dag gis mthong na bzhad
[\[37b\]]
[\[37b.1\]]gad du 'gyur ba du ma smra ba yin no/_/khyod nyid kyi ni gzhung lugs dag_/ces bya ba ni bde bar gshegs pa khyod nyid kyis gsungs pa'i gzhung lugs sde snod gsum gyi bdag nyid can gang yin pa de la ni/_thog ma bar mthar skyon ma mchis/_/zhes sbyar te/_thog mar gsungs pa'i tshig de bar
[\[37b.2\]]dang tha mar gsungs pa'i tshig gis mi gnod cing /_de bzhin du sbyar te/_bar dang tha mar gsungs pa de la snga phyi dang gong ma dag gis mi gnod pa'ang yin la/_rang gi ngo bo'i tshig gang yin pa de la'ang rigs pas gnod pa 'ga' yang yod pa ma yin no/_/yang na thog ma bar mtha' ni thos pa
[\[37b.3\]]dang /_bsam pa dang /_bsgom pa dag gi dus na rigs pa dag gis mi gnod pa'i phyir/_skyon med pa yin no zhes kyang sbyar te/_ha cang yi ge'i don ma yin no/_/chos 'dod pa dag dmangs rigs la/_/zhes bya ba la sogs pa la/_chos smra bar 'dod pa'i gang zag rgyal dpog pa la sogs
[\[37b.4\]]pa dag_/dmangs rigs la blo gros te phyin ci ma log pa'i de kho na nyid sbyin bya min te/_bshad pa'i snod ma yin no zhes zer ro/_/'di ltar dmangs rigs la rig byed 'don na dmyal bar lhung ngo zhes 'chad do/_/de ltar 'chad pa'i rgyu yang dmangs rigs la sogs pa thams cad thun mong du
[\[37b.5\]]gyur na/_bram ze rnams la gzhan gus par mi 'gyur bas des na phrag dog gis de skad sbyar ba yin no/_/khyod ni gdol pa rnams la'ang /_/zhes bya ba ni bde bar gshegs pa khyod ni gdol pa ni nye bar mtshon pa ste/_lham mkhan dang /_nya ba la sogs pa rigs med pa rnams gzung ngo /_/'ang gi
[\[37b.6\]]sgras ni rgyal rigs la sogs pa rnams bsdu'o/_/thugs rjes dam chos ston par mdzad/_/ces bya ba ni thugs rje kho nas zhes bya ste/_thugs rje kho nas dam chos ston gyi grags pa dang khe'i phyir ma yin no zhes bya ba'i don to/_/'di ltar/_na ba'i bu la khyad par du/_/ma ni gdung ba skye ba
[\[37b.7\]]ltar/_/de bzhin byang chub sems dpa' yang /_/dam pa min la khyad par brtse/_/zhes bshad pa lta bu'o/_/ljon shing bzang po zhes bya ba la sogs pa la/_ljon shing yang yin la bzang po yang yin pas na ljon shing bzang po ste/_lo ma dang /_me tog dang /_'bras bu phun sum
[\[38a\]]
[\[38a.1\]]tshogs pa gang yin pa'o/_/de spangs te zhes bya ba ni dor nas zhes bya ba'i don to/_/ngan pa ni shing e raN+Da la sogs pa ste de la ni su zhig bsten zhes bya ste/_dpyod pa dang ldan pa su zhig len par byed de/_mi byed do/_/de nyid don la sbyar ba na/_'dod chags
[\[38a.2\]]bral brnyes zhes bya ba ni nye bar mtshon pa ste/_nyon mongs pa mtha' dag dang bral ba'i chos thob pa nyid gzung ngo /_/de gang la yod pa'i bde bar gshegs pa khyod bzhugs bzhin du/_mkhas pa su zhig nyon mongs pa'i 'dam du bying ba'i ser skya dang /_gzegs zan la sogs pa'i ston pa
[\[38a.3\]]gzhan la 'dud cing phyag 'tshal bar byed de/_mi byed ces bya ba'i don to/_/ser skya yul rnams la spyad bzhin/_/zhes bya ba la/_ser skya ni grangs can gyi ston pa'o/_/yul rnams la spyad pa ni yul gzugs la sogs pa 'dod pa'i bde ba la longs spyod bzhin du ye shes te yang dag
[\[38a.4\]]pa'i de kho na nyid mthong bar 'gyur ba'o/_/'di yang gong du/_ser skyas bdag gi mtshan nyid ni/_/zhes bya ba'i skabs su bshad pa ltar ro/_/mchi zhes bya ba ni de skad grag ces bya ba'i don te/_ma rangs pa'i tshig go/_/sdig bral ba zhes bya ba ni bod pa ste/_mi dge ba thams cad zad
[\[38a.5\]]pa'i bde bar gshegs pa khyod kyis so/_/kun nas nyon mongs la/_thar pa ga la yod ces gsungs zhes bya ba ni/_sems gang la kun nas nyon mongs pa yod par zhes 'bru mang po pa'i bsdu bar sbyar ro/_/thar pa ni sdug bsngal thams cad las grol ba'i mya ngan las 'das pa'o/_/
[\[38a.6\]]ga la yod ces bya ba ni spong ba'i tshig ste/_med ces bya ba'i don to/_/gsungs pa ni bka' stsal pa ste/_mdo sde dag las ji skad du/_'dod pa'i yon tan lnga la brten na bar du gcod pa'i chos su 'gyur ro zhes 'byung ba lta bu'o/_/bsod nams byas pa'i tshogs dag ni/_/zhes bya ba la
[\[38a.7\]]sogs pa la/_bsod nams ni sbyin pa las byung ba'i bsod nams bya ba'i dngos po la sogs pa yin la/_byas pa ni lus dang /_ngag dang /_yid kyis mngon par 'dus byas pa gang yin pa'o/_/tshogs ni mang du bsgrubs pa'o/_/de dag ni sems can rnams la yongs su bsngo
[\[38b\]]
[\[38b.1\]]bar bcom ldan 'das kyis gang gsungs pa ni ji skad du/_dus gsum dang rjes su 'brel pa'i dge ba'i rtsa ba thams cad sems can thams cad dang thun mong du byas te/_bla na med pa yang dag par rdzogs pa'i byang chub tu yongs su bsngo bar bya'o/_/zhes bya ba la sogs pa rgya cher 'byung ba de
[\[38b.2\]]lta bu ni gzhan ser skya dang /_gzegs zan la sogs pa'i gzhung lugs kyi bstan bcos rnams las cha tsam yang ma bshad do/_/lha rten dang ni mchod sbyin la/_/zhes bya ba la sogs pa la/_lha rten ni dbang phyug dang /_u ma la sogs pa'i gzugs brnyan no/_/mchod sbyin ni mi
[\[38b.3\]]bsad dang /_rta bsad la sogs pa'i mchod sbyin no/_/la zhes bya ba ni bdun pa'i sgra ste/_gnyis ka'i mthar sbyar la/_de yang lha rten la sems can rnams gsod pa zhes sbyar na/_yul gyi bdun par 'gyur la/_mchod sbyin la sems can gsod pa zhes sbyar na/_dus kyi bdun par
[\[38b.4\]]'gyur ro/_/gsod pa'i tshul yang /_rig byed kyi gzhung las/_bar gyi dus la bab pa na/_/byol song drug gam bdun sbyar bya/_/rta yi gtsang ma'i rigs yin te/_/min na byol song gsum gyis so/_/re re la yang grong gi mi/_/byol song bcu drug bcu drug sbyin/_/cho ga bzhin du mchod sdong
[\[38b.5\]]gzugs/_/bar du bcu dang bdun sbyin bya/_/zhes bya ba dang /_bram ze la ni bram ze bsad/_/rgyal rigs la ni rgyal rigs bsad/_/ma ru dag la rje rigs te/_/dka' thub dag la dmangs rigs so/_/zhes bya ba la sogs pa'i gzhung 'jig rten pa chos su 'dod pa'o/_/khyod kyi bstan
[\[38b.6\]]la de smad lags/_/zhes bya ba ni/_bde bar gshegs pa khyod kyi bstan pa la de dag smad pa ste/_ji skad du/_srog gcod pa'i las kyi rnam par smin pa ni sems can dmyal ba dang zhes bya ba la sogs pa rgya cher 'byung ba lta bu'o/_/de la 'di snyam du/_srog gcod pa spyi tsam chos ma yin
[\[38b.7\]]mod/_mchod sbyin gyi dus su rig byed las 'byung ba'i cho ga phun sum tshogs pas bsad pa ni chos yin no snyam na ma yin te/_chos gang zhig srog chags la rtag tu gnod pa gang yin pa de ni rig byed las 'byung ngam/_drang srong gis bshad dam/_mchod sbyin gyi dus su'ang rung ste/_de lta
[\[39a\]]
[\[39a.1\]]bu'i tshul de la chos nyid ga la yod de med do/_/ci'i phyir zhe na/_chos ni ngan song du lhung ba las 'dzin pa'am/_'phos nas bde ba ster bar byed pa'i don gyis na d+harmA zhes bya ba yin la/_mi bsad kyi mchod sbyin la sogs pa ni de las bzlog pa'i phyir ro/_/ji ltar zhe na/_
[\[39a.2\]]gzhan la gnod pa yin pa'i phyir te/_dper na gdol ba'i bya ba bzhin no/_/de ltar yang drang srong rgyas pas mchod sbyin gyi bsngags pa brjod pa na/_de'i bu ne tsos smras pa/_mchod sdong btsugs te phyugs bsad nas/_/khrag gis 'dam ni byas gyur pa/_/des kyang mtho ris 'gyur na go/_/
[\[39a.3\]]dmyal bar gang gis 'gyur ba gsungs/_/zhes smras par grag go/_/de'i phyir gtso bo khyod kyis ni gzhan la gnod pa lta zhog gi/_rang nyid kyi srog gis sems can legs par bsrungs te/_glang po che'i skyes pa'i rabs la sogs pa dper brjod par bya'o/_/'o na mchod sbyin gyi cho ga
[\[39a.4\]]chos su mi rung na/_phyin ci ma log pa'i chos de gang yin pa spros shig ce na/_smras pa/_shAkya'i rgyal rigs 'khrungs khyod kyi/_/zhes bya ba la sogs pa ste/_shAkya ni khyim pa'i phyogs kyi rigs rnams kyi bla ma smos pa'o/_/de yang rgyal po mang pos bkur ba zhes bya ba nas brtsams
[\[39a.5\]]te/_rgyal rabs sa ya phrag gcig dang /_khri phrag gcig dang /_dgu stong dang /_bzhi brgya dang /_brgyad cu gya dgu 'das pa na/_/grong khyer gru 'dzin zhes bya bar/_/rgyal po bu ram shing pa 'phags skyes po zhes bya ba byung ngo /_/de la bu lnga ste/_skar mda' gdong /_lag
[\[39a.6\]]na glang po che 'dul/_rkang gdub can/_rgyal srid dga'o/_/de'i tshe ba bzhis grong khyer ser skya bzung nas shin tu phod pa che bas shAkya zhes grags so/_/de'i rgyud yin pas na shAkya'i rgyal rigs so/_/der 'khrungs pa ni bsams bzhin du skye ba bzhes pa'o/_/bden pa ni rang gi ngo bo
[\[39a.7\]]phyin ci ma log pa'o/_/mi slu ba ni zhugs pa yid ches pa skyed pa'o/_/tshangs par spyod pa ni dbang po'i sgo bsdams pa'o/_/dul ba ni mtshan ma dang /_rnam par rtog pa zhi ba'o/_/brtser ldan ni pha rol la phan par sbyor ba ste/_tshul de lta bu ni khyod kyi dam pa'i chos lags par dgongs
[\[39b\]]
[\[39b.1\]]kyi/_nye bar 'tshe ba ni ma yin no zhes bya ba'i don to/_/rig byed mtha' la 'byams pas kyang /_/zhes bya ba la sogs pa la/_rig byed mtha' dag la 'byams par shes pa ni rgyas pa la sogs pa ste/_de dag kyang g.yul ngo ste 'thab sar dgra 'ongs na bsad par smra ste/_de yang gong du/_khros
[\[39b.2\]]pas g.yul ngor bsad byas na/_/zhes gsungs pa lta bu'o/_/bde bar gshegs pa khyod ni dgra la'ang snying rje kho na bya bar gsungs te/_bzod par smra ba'i skyes pa'i rabs dper sbyar bar bya'o//_//gzhon nus rang gi zhang pho la/_/zhes bya ba la sogs pa la/_skem byed kyi sngon gyi gtam rgyud
[\[39b.3\]]las 'di ltar thos te/_ri kha ba can la nya can dang /_ngur pa zhes bya ba'i bu gnyis yod de/_ri bo ngur pa ni shin tu yang nyams dga' ba yin pas/_ri rab kyang zil gyis mnan nas lhag par gnas shing /_phrag dog can yin pas grub pa gang la yang skabs mi 'byed do/_/de nas grub pa'i
[\[39b.4\]]lha rnams kyis bsams pa/_kho bo cag der 'dug nas 'dod pa'i bde ba spyod par nam zhig 'gyur snyam zhing 'dod pa dang bcas par gyur pa dang /_gzhon nu ri bo ti se na bstod pa byed cing 'dug pa'i gan du song ste gsol ba btab pa/_ci nas kyang ri bo dur bar bdag cag rnams chung
[\[39b.5\]]ma dang lhan cig 'dod pa'i bde ba spyod par 'gyur ba de ltar gyis shig ces smras pa dang /_gzhon nus bsams pa/_gzhan gyis gsol ba ngor bzlog pa/_/sog 'dor bas kyang smad bya yin/_/de bas 'di yi las la ni/_/da ni kun tu brtson par bya/_/snyam nas/_de song ste bsnyen bkur
[\[39b.6\]]chen pos ri bo dur pa la gsol ba btab pa/_dur pa kho bo'i gsol ba bya ba gcig cig nges par spyad par gyis shig_/des smras pa/_ci zhig_/gzhon nus smras pa/_grub pa rnams kyis skabs rnyed pa'i phyir rjes su brtse bar gyis shig ces smras pa dang /_smras ma thag tu khro bas dregs
[\[39b.7\]]par gyur pa'i gdong gis khro gnyer bsdus pa'i bzhin dang /_nga ni su la'ang go skabs mi 'byed do zhes smras pa dang /_gzhon nus 'bad pa sna tshogs byas kyang don de ma grub pas/_de'i tshe de dang lhan cig 'thab par brtsams so/_/gtam 'di lha mo u mas thos pa dang /_bu la gtses par
[\[40a\]]
[\[40a.1\]]dogs pa'i sdug bsngal dang ldan pas lag pa 'gram pa la gtad de mya ngan gyis gnas par gyur cing /_'di lta bu'i rnam par 'khrug pa byung ba las nas gsum mtha' dag 'khrug par mi 'gyur ram snyam mo/_/ti se dang /_sa h+ya dang /_'bigs byed dang /_ma la ya
[\[40a.2\]]la sogs pa'i ri bo rnams kyang der song ste smras kyang /_rtsod pa de zhi bar bya ma nus so/_/de nas gzhon nu khro bo'i gdon gyis 'khrugs shing khros pa'i sems kyis rnam par ma dpyad par mdung 'phangs pas 'di gzhig par nus so snyam nas/_gzhon nu khros pas ci nas kyang ri bo dur pa
[\[40a.3\]]dum bu gnyis su gyur pa de ltar bsnun no/_/de yang gshong chen por gyur nas der rig 'dzin grub pa rnams rang gi chung ma rnams dang lhan cig tu rang dgar 'dod pa'i bde ba spyad par byas so/_/gzhon nu zhes bya ba ni karti kas so/_/rang gi zhang po zhes bya ba ni ri bo dur pa ste/_ma'i spun zla'o/_/
[\[40a.4\]]de la gang gis bsnun zhe na/_mdung gis zhes bya ba smos te/_mdung rtse gcig pas so/_/bsnun zhes bya ba ni dum bu gnyis su byas pa'o/_/bka' mchid gda' zhes bya ba ni gtam du grags pa thos pa'o/_/dpa' chen zhes bya ba ni bod pa ste/_dpa' ba chen po dang ldan pas na
[\[40a.5\]]dpa' bo chen po'o/_/khyod kyis zhes bya ba ni bcom ldan 'das kyis so/_/nyon mongs pa'i dra ba zhes bya ba ni mthong ba dang /_bsgom pa'i lam gyis spang bar bya ba rnams te/_bag la nyal gyi tshogs zhes bya ba'i don to/_/nyon mongs pa'i tshogs de ci zhig ltar mdzad ce na/_dral
[\[40a.6\]]zhes bya ba smos te/_rnam par bcom zhing bshig la spangs pa zhes bya ba'i don to/_/gang gis dral zhing zad par mdzad ce na/_shes rab mtshon gyis zhes bya ba smos te/_ye shes kyi mdung gis zhes bya ba'i don to/_/de yang bcom ldan 'das kyis/_glog dang 'dra ba'i sems rdo rje
[\[40a.7\]]lta bu'i ting nge 'dzin gyis nyon mongs pa'i tshogs rnams bsad do zhes gsungs pa yin no/_/khyab 'jug dag gis rang nyid kyi/_/zhes bya ba la sogs pa la/_rang nyid kyi pho brang gi slas yin pas na rang nyid kyi slas te/_btsun mo'i 'khor gyi tshogs zhes bya ba'i don to/_/yongs su
[\[40b\]]
[\[40b.1\]]bskyab mi nus zhes bya ba ni yongs su bsrung bar mi nus pa'i don to/_/gang gis mi nus she na/_khyab 'jug gis so/_/'dir gtam du bya ba ni/_rgan pos khyab 'jug mda' yis bsnun/_/zhes bya ba'i skabs su bshad zin to/_/gtso bo khyod kyis zhes bya ba ni bod pa'o/_/
[\[40b.2\]]sems can kun zhes bya ba ni khams gsum par gtogs pa ste/_de rnams bskyab pa'i don du zhes bya ba phan par mdzad cing bskyang ba zhes bya ba'i don to/_/rtag tu brtson zhes bya ba ni dus rtag par rgyun du brtson zhing 'bad par mdzad pa ste/_de yang nyin lan gsum mtshan lan gsum du
[\[40b.3\]]sangs rgyas kyi spyan gyis 'jig rten rnams la/_su ni 'phel/_su ni 'grib ces gzigs par mdzad do zhes bya ba la sogs pa gsungs pa yin no/_/rgan pos sbyar ba'i 'jigs shes nas/_/zhes bya ba la sogs pa la/_'di ltar rjes su thos te/_rgan pos sbyar ba zhes bya ba'i
[\[40b.4\]]lha ma yin zhig yod pa dang /_de khyad par gyi dka' thub la spyad pas tshangs pa chen po las 'jig rten gsum gyi bdag por gyur pa'i mchog blangs nas des bsams pa/_khyab 'jug ni kun las rgyal bar 'dod ces thos kyis/_de bas na de dang por brlag par bya ste/_de brlag nas
[\[40b.5\]]gegs med par sa gsum rnam par gnon par bya'o snyam nas/_khyab 'jug bsad pa'i phyir brtson par byed pa dang /_khyab 'jug ni bcom brlag na 'dug go zhes thos nas des ring po nyid nas dbyug pa chen po cig 'phangs te/_de'i rjes la bdag nyid chas so/_/de nas dbyig pa 'phangs pa'i sgra thos
[\[40b.6\]]bas de 'ong bar khyab 'jug gis shes nas 'chi ba'i 'jigs pas bcom brlag btang ste/_rgya mtsho'i nang du sgor ldan gyi grong khyer yod pa der song bar gyur to/_/rgan pos sbyar ba'i 'jigs pa yin pas rgan pos sbyar ba'i 'jigs pa'o/_/shes pa ni rtogs pa'o/_/su zhig gis she na/_khyab
[\[40b.7\]]'jug gis so/_/gang gis btang zhe na/_bcom brlag btang zhes bya ba smos te/_bcom brlag ces bya ba'i grong khyer btang zhing spangs par gyur pa'o/_/thub pa khyod la bsnyengs bgyid gang /_/zhes bya ba la/_thub pa khyod ces bya ba ni bod pa'o/_/bsnyengs bgyid gang zhes bya ba ni
[\[41a\]]
[\[41a.1\]]gang las bsnyengs shing 'jigs pa byed pa'o/_/sems can de ni 'ga' ma mchis/_/zhes bya ba ni 'jig rten gsum po dag na 'gro ba de lta bu 'ga' yang ma mchis pa'o/_/de yang 'dir ba ku la'i mdo dper brjod par bya ste/_ba ku la de bzhin gshegs pa 'jigs
[\[41a.2\]]par byed pa de ni yod pa ma yin no zhes bya ba la sogs pa rgya cher brjod pa yin no/_/khyab 'jug gis ni zhes bya ba la sogs pa la/_khyab 'jug gis ni zhes bya ba ni khyab 'jug rmongs par gyur pas zhes bya ba'i don te/_gal te ma 'gags pa la sogs pas drang srong gnas ngan la bsnyen
[\[41a.3\]]bkur ma yin pa mi byed de/_de rnams 'di ltar brlag par mi 'gyur ba'i phyir ro/_/gnyen 'dun dag ces bya ba ni khyab 'jug gi gnyen biSh+Nu rnams te/_de rnams brlag cing gtugs par gyur pa'o/_/'dir gtam du bya ba ni/_rgan pos khyab 'jug mda' yis bsnun/_/ces bya ba'i
[\[41a.4\]]skabs su bris pa yin no/_/yang bcom ldan 'das khyed kyis ni/_gnyen 'dun thams cad ni zhes bya ba nye du'i tshogs thams cad do/_/'khor ba las ni zhes bya ba ni/_srid pa'i btson ra las so/_/rnam par bkrol zhes bya ba ni mya ngan las 'das pa thob par mdzad do zhes bya ba'i
[\[41a.5\]]don to/_/'dir yab dang sras mjal bar bre bo zas la sogs pas khyad par rtogs par mdzad pa dang /_yum la chos ston pa'i phyir sum cu rtsa gsum gyi gnas su gshegs pa la sogs pa thams cad sbyar bar bya'o//_//mu stegs gzhan gyi gzhung lugs la zhes bya ba la
[\[41a.6\]]sogs pa la/_mu stegs gzhan gyi zhes bya ba ni 'di las phyi rol du gyur pa'o/_/gzhung lugs la zhes bya ba ni grub pa'i mtha' la'o/_/ji lta ji ltar zhes bya ba ni bzlas pa ste/_ji srid ji srid du zhes bya ba'i don to/_/rnam bsams pa zhes bya ba ni rnam par dpyad pa'o/_/de lta de
[\[41a.7\]]ltar zhes bya ba ni de srid de srid du'o/_/mgon po khyod la zhes bya ba ni bod pa'o/_/bdag gi sems ni dad par gyur/_/ces bya ba ni/_dad pa dang ldan zhing yid dang pa dang ldan par gyur to zhes bya ba'i don to/_/de ltar thams cad mkhyen min pa'i/_/zhes bya ba la sogs pa la/_de ltar
[\[41b\]]
[\[41b.1\]]zhes bya ba'i sgra ni/_sngar smras pa'i nyes pa'i rnam pa ston te/_des zin cing dbang du byas la drangs pa'i sems dang ldan pa gang yin par ni 'di ltar sems pa'o/_/thams cad mkhyen min pa'i zhes bya ba ni thams cad mkhyen pa nyid ma yin pa ste/_ser skya la sogs pa'o/_/des
[\[41b.2\]]byas pa'i grub pa'i mtha' ni thams cad mkhyen pa ma yin pa'i grub pa'i mtha' zhes bya'o/_/de'i skyon yin pas na thams cad mkhyen pa ma yin pa'i grub pa'i mtha'i spyon no/_/bsam brlag rnams kyi zhes bya ba ni byis pa ste/_blo gros yod pa ma yin pa gang yin pa de la bsam
[\[41b.3\]]brlag ces bya'o/_/skyon med pa'i ston pa khyod kyang mi mthong ngo zhes bya ba la/_skyon med pa ni nyon mongs pa'i skyon ma lus pa bag chags dang bcas pa spangs pa yin pas so/_/ston pa zhes bya ba ni lha dang mi rnams la ston pa mdzad pa'o/_/khyod ces bya ba ni sangs rgyas bcom ldan
[\[41b.4\]]'das so/_/mi mthong ngo zhes bya ba ni ma rtogs pa'o/_/'jig rten lha dang bram ze dang /_/zhes bya ba la sogs pa la/_mu stegs pa'i 'jig rten 'di dag ni 'di skad ces smra ste/_shAkya'i bu 'di ni lha dang bram ze dang /_rig byed la sdang ngo zhes smra'i/_rang nyid skyon byed pa ni de lta na'ang
[\[41b.5\]]sems par mi byed cing /_rtogs par mi byed do/_/de yang 'di ltar 'jig rten pa rnams ma dad pa'i dbang gis gang dag dran pa'am rnam par rtog pa de thams cad sngon dang phyi ma'i mtha' mi rtog par de rnams tshig gis sgro 'dogs par byed la/_shAkya de yang sngon dang phyi ma'i mtha' mi
[\[41b.6\]]rtog par de rnams tshig gis sgro 'dogs par byed la/_shAkya de yang sngon dang phyi ma'i mtha' bltas te/_'brel pa med cing snying po med par shes nas de ltar ston mod kyi/_de nyes pa dang bcas par gyur pa ma yin gyi/_'jig rten 'di lta bur gyur pa nyid skyon dang bcas pa yin no/_/
[\[41b.7\]]gzhan yang bdag cag lta bu'i skye bo dag ci'i phyir khyed kyi bstan pa la dga' bar byed ce na/_gang slad khyed kyi bstan pa ni/_/zhes bya ba la sogs pa smos te/_gang slad ces bya ba ni gang gi phyir ro/_/khyed kyi bstan pa ni zhes bya ba ni sangs rgyas bcom ldan 'das kyi gsung rab bo/_/
[\[42a\]]
[\[42a.1\]]bde ba zhes bya ba la ni thar pa'i bde ba'am/_mtho ris la sogs pa'i bde ba'o/_/bde nyid ces bya ba ni rjes su mthun pa'i thabs kyis lam nyid kyis so/_/thob bgyid pa zhes bya ba ni rnyed par byed pa'o/_/de slad ces bya ba ni de'i phyir ro/_/smra ba'i seng ge zhes
[\[42a.2\]]bya ba ni bod pa ste/_smra ba'i seng ge khyed kyis zhes bya ba'i don to/_/gzhung lugs zhes bya ba ni bstan pa ste/_de la dga' ba'o/_/su zhig ce na/_'gro 'di zhes bya ba smos te/_bdag cag lta bu'i sems can dag go/_/dga' zhing zhes bya ba ni dang zhing mos pa'o/_/bstod pa
[\[42a.3\]]las byung ba'i bsod nams bsngo bar bya ba'i phyir/_khyed kyi yon tan yang dag pa/_/zhes bya ba la sogs pa smos te/_khyed kyi zhes pa ni de bzhin gshegs pa'i'o/_/yon tan zhes bya ba ni nyon mongs pa spangs pa la sogs pa'o/_/yang dag pa zhes bya ba ni nges par mnga' bar gyur
[\[42a.4\]]pa'o/_/rnam pa 'di ltar zhes bya ba ni sngar bshad pa'i rnam pas zhes bya ba'i don to/_/brjod pas zhes bya ba ni smra bas so/_/bdag gis zhes bya ba ni bstod pa byed pa po'o/_/bsod nams gang zhes bya ba ni legs par spyod pa gang yin pa'o/_/thob pa zhes bya ba ni byung ba'am
[\[42a.5\]]rnyed pa'o/_/'gro ba'i 'jig rten zhes bya ba ni sems can gyi 'jig rten thams cad do/_/khyod 'drar shog ces bya ba ni sangs rgyas bcom ldan 'das khyed dang 'dra bar shog ces bya ba ste/_rnam pa thams cad mkhyen pa'i ye shes thob par gyur cig ces bya ba'i tha tshig go/_//de dang
[\[42a.6\]]de las rnam bsags shing /_/de bzhin las kyis nyer mdzes pa/_/rgyas bshad sems can la brtse bas/_/shes rab go chas 'di byas so/_/de rnams de 'dra'i rigs ldan de ni shes nas su/_/thub pa'i yon tan tshogs kyi de nyid rnam nges pa/_/nyes pa bdo ba rnams mang yang
[\[42a.7\]]dag spangs nas ni/_/'jig rten 'di dag bde gshegs la gzhol ji ltar 'gyur/_/bdag gis dad pa sngon 'gro las byas bsod nams gang /_/zla ba'i 'od zer zil gnon legs par skyes gyur pa/_/des ni gti mug rab rib kyis bsgribs 'jig rten dag_/blo yi nam mkha'
[\[42b\]]
[\[42b.1\]]dri med sman dang myur ldan shog_/khyad par du 'phags pa zhes bya ba de bzhin gshegs pa'i bstod pa/_slob dpon mtho btsun grub rjes mdzad pa'i rgya cher bshad pa/_byang phyogs kyi rgyud du byung ba/_b+ha ga la'i yul gyi slob dpon shes rab go chas mdzad pa rdzogs so//_//
[\[42b.2\]]rgya gar gyi mkhan po paN+Di ta dzA ran da na dang /_zhu chen gyi lo tsA ba dge slong rin chen bzang pos bsgyur cing zhus te gtan la phab pa//_//yid srub zla ba'i gtsug dang gos ser can/_/rig byed byed po dga' byed grog mkhar ba/_/rgyas pa rgyal dpog pa dang sa yi bu/_/thub
[\[42b.3\]]pa rkang mig phur bu lha min rjes/_/skyob pa nyin mor byed pa'i rgyud 'khrungs pa/_/srid gsum bla ma shAkya'i rgyal po de'i/_/rnam par thar la bskrun min der bstod pa/_/de yi 'grel pa de 'dir rdzogs par byas/_/dge ba de yis srid pa'i ljongs rgyu bas/_/bdag tu 'dzin pa'i
[\[42b.4\]]thibs por 'khyams gyur pa/_/mu stegs byed kyi mun pa 'joms byed pa'i/_/rgyal ba nyin mor byed par bdag gyur cig_/khyad par du 'phags par bstod pa'i rgya cher bshad pa/_slob dpon shes rab go chas mdzad pa las/_bar skabs su tshigs su bcad pa bcu gnyis kyi
[\[42b.5\]]'grel pa'i rgya dpe ma rnyed nas/_dus phyis shAkya'i dge slong kun dga' rgyal mtshan dpal bzang po zhes bya bas dpal sa skya'i dgon par sbyar ba rdzogs so//[ {D1111}]@##/_/rgya gar skad du/_sarba dz+nyem hA shwa ra sto traM nA ma/_bod skad du/_thams cad mkhyen pa dbang phyug
[\[42b.6\]]chen po'i bstod pa zhes bya ba/_dkon mchog gsum la phyag 'tshal lo/_/gang zhig lha las lhag pa'i lha/_/de gang lha yi bla ma ste/_/bla ma'i bla mar gyur pa de/_/de la bdag ni skyabs su mchi/_/chen po nyid dang dbang nyid dang /_/gang zhig dbang phyug che nyid gyur/_/'jig rten
[\[42b.7\]]gsum las grol ba yi/_/dbang phyug tshe der bdag phyag 'tshal/_/ye shes me yi 'od kyis ni/_/'dod dang rmongs pa'i rang bzhin gyi/_/grong khyer sum brtsegs zad bsregs pa'i/_/grong khyer gsum bsregs pa der 'dud/_/byams pa'i thod pa rtag 'chang zhing /_/snying rje'i
[\[43a\]]
[\[43a.1\]]thal bas yang dag byugs/_/tshul khrims zla bas dbu brgyan pa'i/_/dbang phyug tshe der bdag phyag 'tshal/_/byams dang snying rje'i rwa mchog dang /_/dga' dang btang snyoms mig ldan pa'i/_/theg chen khyu mchog bcibs pa yis/_/gang zhig gshegs
[\[43a.2\]]mdzad dbang phyug che/_/sbyin dang tshul khrims bzod brtson 'grus/_/bsam gtan la sogs btsun mo dang /_/mchog bcas tshogs kyis gshegs mdzad pa'i/_/dbang phyug che der bdag phyag 'tshal/_/g.yo yi rwa yis kun du khyab/_/kun nas nyon mongs srid dbus zhig_/phar
[\[43a.3\]]'gro'i srid bu mi bzad pa/_/lta ba 'bar ba rab bsregs can/_/dur khrod gang dgos thugs mnga' ba/_/rnam pa sna tshogs sprul pa'i gzugs/_/rtag tu tshogs bcas kyis 'khyud pa'i/_/dbang phyug che der bdag phyag 'tshal/_/'jig rten gsum gyi 'dod pa'i rgyus/_/don
[\[43a.4\]]gnyer 'joms pa gang zhig 'khor/_/bka' sgrub pa yis mi mchi ba'i/_/dbang phyug che der bdag phyag 'tshal/_/yan lag brgyad kyi tshul ldan zhing /_/rdzu 'phrul rkang pa'i sgong skyes kyi/_/yongs bskor mi 'jigs chen po'i gling /_/sgo nyid g.yo ba rab tu dag_/snying rje'i chu ni rgyu
[\[43a.5\]]ba can/_/dam chos chu bo gang 'dzin pa/_/dbang phyug che der bdag phyag 'tshal/_/mi shes pa yi ma he yis/_/'jig rten thams cad 'jigs byed pa'i/_/bsnun mdzad ye shes rtse gsum gyis/_/rtse gsum can gang dbang phyug che/_/mchog dang tha ma bar dag dang /_/zhi'am ma zhi go
[\[43a.6\]]'phang la/_/ma zhi thams cad rnam grol ba'i/_/dbang phyug che der bdag phyag 'tshal/_/skye ba'i sdug bsngal ma lus pa/_/thugs rje mchog gi khyad par gyis/_/gang zhig gsal bar 'phrog pa yi/_/'phrog pa de la bdag 'dud kyis/_/dbang phyug dam pa phun tshogs shing /_/
[\[43a.7\]]'dod pa'i chu la sred spangs pa/_/de la phyag 'tshal lha chen po/_/sems can thams cad bde mdzad pa/_/gang zhig kun gyi rjes 'brangs pas/_/sems can thams cad sdud pa yi/_/bdud kyi bgegs kyis mi thub pa'i/_/'dod pa 'joms de la phyag 'tshal/_/dbang phyug
[\[43b\]]
[\[43b.1\]]dam pa chen po nyid/_/rab nyes sbub pa skyes bu gang /_/de la phyag 'tshal lha chen po/_/sems can thams cad phan bzhed pa/_/gnod pa'i kun du dgrar gyur gang /_/byams pa yis kyang rnam zhen dang /_/dkar po'i chos kyang yongs rdzogs pa'i/_/dbang phyug tshe der bdag
[\[43b.2\]]phyag 'tshal/_/gza' dang rims nad dbul ba dang /_/las kyis gzir pa'i 'gro ba dang /_/gsung tsam gyis myur zhi mdzad pa'i/_/zhi ba de la bdag 'dud do/_/'jig rten kun gyi dbang phyug la/_/bstod pas bdag gis dge bsags pas/_/des ni 'jig rten ma lus 'di/_/
[\[43b.3\]]ye shes dbang phyug che gyur cig_/thams cad mkhyen pa dbang phyug chen po zhes bya ba'i bstod pa bram ze'i dge bsnyen mtho btsun grub rjes mdzad pa rdzogs so//_//rgya gar gyi mkhan po dzA ran da na dang /_zhu chen gyi lo tsA ba rin chen bzang pos bsgyur ba'o//_
[\[43b.4\]{D1112}]@##/_/rgya gar skad du/_de wa a ti sha ya sto traH/_bod skad du/_lha las phul du byung bar bstod pa/_de bzhin gshegs pa thams cad la phyag 'tshal lo/_/bcom ldan bde gshegs mngon sum ma gyur khyab 'jug min/_/tshangs pa ma yin lha chen po yang ma mthong
[\[43b.5\]]ste/_/de dag gi gzugs mthu dang spyod pa bsam pa rnams/_/thos nas su la yon tan yod dam med pa dpyad/_/khyab 'jug dpung drag mtshon cha dbyug to thogs par brtson/_/lha chen mi yi thod pa'i phreng ba rnams kyi bzhag_/sangs rgyas cha lugs gcig tu zhi ba'i phul phyin na/_/
[\[43b.6\]]nye bar zhi dang ma zhi gang la mchod par bya/_/khyab 'jug gis ni 'thab dka' la sogs rigs rnams brlag par gyur/_/lha chen pos ni grong khyer sum brtsegs bcom par gyur zhes grag_/skem byed kyis kyang mdung thung 'jebs bsnun krung krung bsad par gyur/_/sangs rgyas nyag
[\[43b.7\]]gcig 'gro la sman pa thams cad mdzad pa lags/_/nga yis 'di la gnod bya 'di nyid bsrung bya 'di/_/gsad bya zhes pa lha yi mchog gi gzhung lugs yin/_/sangs rgyas la ni dgra dang mdza' bshes mi mnga' bar/_/nges par legs dang mngon par mtho bas phan 'dogs mdzad/_/
[\[44a\]]
[\[44a.1\]]khyab 'jug chig ni 'dod chags la sogs skyon rnams bskyed/_/lha chen po yi byed spyod gang yin smyon pa bzhin/_/de bzhin gshegs pa nyes pa ma lus sel mdzad na/_/su zhig ston pa chen por 'os pa dpyad par gyis/_/gang zhig brtse med gzhan la gnod par
[\[44a.2\]]brtson pa dang /_/gang la 'gro ba dag ni skyabs su song gyur pa/_/'dod chags bcas dang gang zhig 'dod chags rnam bral ba/_/de las gang zhig 'di na mchod bya soms te smros/_/brgya byin rdo rje thogs shing stobs can gshol thogs khyab 'jug 'khor lo'i mtshon thogs dang /_/
[\[44a.3\]]skem byed mdung thung thogs shing lha chen rtse gsum mtshon thogs dur khrod gnas gyur pa/_/de dag byis pa snying brtse med pa sna tshogs mtshon thogs sdug bsngal 'jigs pas nyen/_/rtag tu srog chags 'joms par brtson pa de la mkhas pa su zhig 'dud par byed/_/gang zhig
[\[44a.4\]]rtse gsum mi bsnams chags bcas mchan na chung ma med/_/'khor lo mdung thung drag po dang ni bshol mi bsnams/_/nyon mongs rnam grol mkhas pa gzhan la phan 'dogs rnam par brtson/_/'jig rten skyabs gyur drang srong de la 'dir ni skyabs su mchi/_/lha chen 'dod chags
[\[44a.5\]]dbang gyur ngo tsha spangs shing co 'dri chung ma len par byed/_/khyab 'jug lhag par gtum zhing byas pa chud gzon skem byed rang gi gnyen yang gsod/_/dka' bzlog khro zhing ma he gsod byed ma mo rnams ni mi yi sha tshil za/_/log 'dren cha dang che yi stobs bcu ldan la nyes pa chung ngu'ang
[\[44a.6\]]'ga' mi mnga'/_/bcom ldan de ni bdag gi gnyen min mu stegs gzhan dag dgra ma yin/_/de dag gi spyod gzhan yang mngon sum gyur par ma mthong ste/_/tshig dang spyod pa dag gis so so'i khyad par thos pa las/_/sangs rgyas yon tan phul du phyin la dad phyir bdag rten lags/_/
[\[44a.7\]]bde bar gshegs pa bdag gi pha min mu stegs gzhan dag dgra ma yin/_/de bzhin gshegs des bdag nor ma stsal gzegs zan sogs kyis cang ma phrogs/_/'on kyang sangs rgyas bcom ldan de ni gcig tu 'gro la sman mdzad gsung /_/dri med dri ma thams cad sel ba gang yin de la
[\[44b\]]
[\[44b.1\]]bdag dad lags/_/gang zhig rtag tu phan dgyes rgyun du 'gro la phan 'dogs mdzad/_/gang zhig 'gro ba sdug bsngal rnam mang gdungs pa bde mdzad dang /_/gang zhig shes bya mtha' dag lag mthil bzhin du gsal mkhyen pa/_/drang srong mnyam med rgyu mnga' de la glo ba dad par gyur/_/
[\[44b.2\]]snying nas dad dam ji ltar dga' ba dang /_/the tshom gyis sam gzhan gyi ngor yang rung /_/gang zhig thub dbang zla ba der phyag byed/_/des ni lha yi bde ba phun tshogs thob/_/gna' sngon khyab 'jug 'di yis 'jig rten skye rga na 'chi'i dbang gyur thob nas su/_/mi rnams bskyab phyir rmad byung blo
[\[44b.3\]]yis snying brtse brtson pas shAkya'i rigs rgyas par/_/gau ta mar 'khrungs sa stengs 'jig rten 'dir ni sangs rgyas gyur par grag ces thos/_/skye bo nyon mongs blun zhing rmongs pas ston pa phan 'dogs lags par ma 'tshal grang /_/gang tshe 'dod chags zhe sdang gis ni lha min khyim nas
[\[44b.4\]]rin chen phrogs pa dang /_/chags pa'i blo gros kyis ni ngan g.yo byas nas sa dag phrogs par gyur kyang ni/_/de tshe khyab 'jug ma grol bzhin du skye bo blun po rnams ni mchod phyag 'tshal/_/sangs rgyas nges par rnam grol gyur kyang skye bo phal cher rmongs pas phyag mi 'tshal/_/sa 'di rgya
[\[44b.5\]]mtsho bzhi yi ska rags gtams pa'i ljid kyis ni/_/lci lci ltar 'dug khyab 'jug byin yang stobs chen sdug bsngal gnas skabs gyur/_/thub pa la ni rdul tsam phul bas rgyal po mya ngan med pa yis/_/zla ba'i dkyil 'khor thel gyi 'od zer gos can sa stengs mtha' dag thob/_/
[\[44b.6\]]bdag ni sangs rgyas phyogs mi 'dzin/_/ser skya sogs la mi sdang yang /_/gang zhig rigs par ldan pa'i tshig_/de nyid ston par yongs su 'dzin/_/'di ltar su yang rung ste nges par kun mkhyen dang /_/'gro la gcig tu phan 'dogs mdzad pa'i lugs che ba/_/de dag blo gros
[\[44b.7\]]zhib mo'i mig gis btsal nas su/_/bsten par bya yi gzhan dag mkhas la ci zhig mkho/_/gang la skyon kun yod min la/_/yon tan thams cad yod gyur na/_/tshangs dang khyab 'jug dbang phyug che/_/de yang bdag gi ston pa yin/_/gang la skyon ni mi mnga' zhing /_/yon tan
[\[45a\]]
[\[45a.1\]]dpag med mnga' ba dang /_/thams cad mkhyen dang thugs rje can/_/de la bdag ni skyabs su mchi/_/pad+ma kha bye rgyas pa'i 'dab ltar dkyus ring spyan mnga' ba/_/bstod pa'i chu klung stong gis rgya mtsho de ltar bstod bgyis pa/_/bdag gi tshig gis bskrun pa'i dge ba
[\[45a.2\]]cung zad ci mchis pa/_/des ni sems can thams cad bde ba dag dang ldan gyur cig_/lha las phul du byung ba'i bstod pa slob dpon bde byed bdag pos mdzad pa rdzogs so//_//rgya gar gyi mkhan po sarba dz+nyA de wa dang /_lo tsA ba ban+de rin chen mchog gis bsgyur/_zhu chen gyi lo tsA
[\[45a.3\]]ba ban+de dpal brtsegs rak+Shi tas zhus te gtan la phab pa'o//[ {D1113}#]@##/_/rgya gar skad du/_de wa a ti sha ya sto tra TI kA/_bod skad du/_lha las phul du byung bar bstod pa'i rgya cher 'grel pa/_bcom ldan 'das 'jam dpal gzhon nur gyur pa la phyag
[\[45a.4\]]'tshal lo/_/lha las phul byung zhi ba ston pa po/_/dad cing gus par bcas pas phyag 'tshal te/_/lha las phul du byung bar bstod pa ni/_/ci nus par ni rnam par dbye bar bya/_/'di ltar rjes su thos te/_mtho btsun grub rje zhes bya ba dang /_bde byed bdag po zhes bya ba spun gnyis
[\[45a.5\]]rang gi las la rjes su dga' zhing dbang phyug chen po la mchog tu dad pa'i bram ze'i rigs su skyes par gyur pa dang /_de bzhin du de dag bstan bcos thams cad kyi pha rol tu phyin par gyur to/_/de nas de dag 'di snyam du sems par gyur te/_ji srid lha chen po de rang nyid kyis mngon sum du
[\[45a.6\]]mthong zhing de'i lung ma thob pa de srid kyi bar du yu bu cag gis dge ba'i rtsa ba cung zad kyang mi bya'o zhes dam bcas par gyur nas/_ri bo ti ser song ste der phyin pa dang /_lha chen po dgra bcom pa'i dge 'dun rnams la bsod snyoms stobs pa la brtson par gyur pa dang phrad de/_de las sangs
[\[45a.7\]]rgyas bcom ldan 'das nyid ni srid pa gsum gyi bla ma'i dam pa yin no zhes bstan pa dang /_nges pa rnyed de/_sangs rgyas kyi bstan pa la zhugs nas de la brten te/_mtho btsun grub rjes ni khyad par du 'phags pa'i bstod pas sangs rgyas bcom ldan 'das la bstod la/_bde byed
[\[45b\]]
[\[45b.1\]]bdag pos ni lha las phul du byung ba'i bstod pas thub pa'i dbang po la bstod pa brtsams pa yin no/_/da ni lha las phul du byung ba zhes bya ba'i bstod pa de'i rgya cher bshad pa brtsam par bya ba'i phyir/_de'i bshad pa nye bar bstan pa smras pa ni sangs rgyas bcom ldan 'das zhes bya ba la
[\[45b.2\]]sogs pa smras pa yin te/_gal te 'dir shin tu phul du byung ba'i yon tan 'ba' zhig dang ldan par gyur pas rgyal ba la bstod pa rtsom par byed pa de'i tshe/_rgol bar smra ba gzhan dag 'di skad du/_'di ni dad pa tsam gyis rjes su 'jug pa yin gyi/_yang dag pa ni ma yin no zhes
[\[45b.3\]]rtog par byed pas de'i phyir rigs pa la brten nas smras pa yin te/_sems can las phul du byung ba'i ston pa de ni da ltar mngon sum du yang ma mthong zhing /_rnal 'byor pa'i shes pa yang med pa yin pa'i phyir/_mngon sum du ma gyur mod kyi/_'on kyang rjes su dpag pas sa gsum
[\[45b.4\]]na yang dag par ston pa rnam pa gnyis grags te/_tha mal pa'i 'jig rten pa la ni tshangs pa la sogs pa la ston par grags la/_rtogs padang ldan pa'i skyes bu dam pa la ni sangs rgyas bcom ldan 'das ston par grags so/_/de la 'di rnams mngon sum du mthong ba med pas na mngon
[\[45b.5\]]sum ma gyur zhes smos pa yin te/_thub pa'i dbang po yang mngon sum du ma dmigs la/_tshangs pa la sogs pa yang sgrib g.yogs med par ma mthong zhes bya ba'i don to/_/bcom ldan zhes bya ba ni bag chags dang bcas pa'i nyon mongs pa'i dgra bo bcom pa'i phyir bcom ldan
[\[45b.6\]]te/_'dis ni spangs pa phun sum tshogs pa smras pa yin no/_/bde gshegs zhes bya 'dis ni don phyin ci ma log par yang dag par thugs su chud pa'i phyir bde bar gshegs pa ste/_'dis ni ye shes phun sum tshogs pa bstan pa yin no/_/khyab 'jug ces bya ba ni rnam par gnon
[\[45b.7\]]pa sna tshogs pas khyab pa'i phyir khyab 'jug ste/_'dis sa gsum par gnon pa'i phyir de skad ces bya la/_de'i lte ba'i pad+ma las tshangs pa skyes la/_de nyid las ni 'gro ba gzhan dag kyang skyes so zhes zer ro/_/lha chen po ni 'gro ba rnams sdud par byed pa yin pas na 'phrogs pa zhes
[\[46a\]]
[\[46a.1\]]kyang bya ste/_'gro ba 'byin pa dang skyed pa po yin par 'dod de/_de ni 'jig rten 'di 'byin par byed cing so sor sdud par yang byed do zhes gtam du grags pa yin no/_/tshangs pa zhes bya ba ni gser gyi skye gnas te skye dgu'i bdag po'o/_/de yang /_dang po chu ni sprul
[\[46a.2\]]par gyur/_/der ni sa bon bcug gyur la/_/de ni gser gyi sgo ngar gyur/_/de las tshangs pa skyes pa yin/_/zhes smra ba'o/_/de la gser gyi rang bzhin can gyi sgo nga las mngal gyi tshul du gyur pa las skyes pa'i phyir gser gyi snying po zhe'am/_gser gyi skye gnas zhes bya'o/_/de
[\[46a.3\]]ltar na bzhi po de dag ni 'jig rten pa ma lus pa'i mngon sum du ma gyur pa'i phyir lkog tu gyur pa yin la/_lkog tu gyur pa'i don rtogs pa ni rjes su dpag pa la brten par bya dgos pas/_de'i phyir de dag gi zhes bya ba smos pa yin te/_de ltar bzhi po de rnams kyi gzugs de kha dog dang /_
[\[46a.4\]]dbyibs kyi bdag nyid can gyi cha lugs dang /_spyod pa ni bya ba'i las te/_phul du byung ba'i mthu'o/_/yon tan ni ting nge 'dzin gyis khyad par can du 'phags pa ste/_de dag brtags shing shes par gyis la/_kye ma bde bar gshegs pa'i bstan pa la zhugs pa rnams ni 'dir gang
[\[46a.5\]]zhig ni yon tan dang ldan pa yin zhes rnam par brtag gi/_phyogs su lhung ba'i sdang ba gang yin pa de bsal bar bya'o zhes bya ba ni bsdus pa'i don to/_/de ni gzugs sna tshogs pa nyid kyi dbang du byas nas smras pa ni/_khyab 'jug ces bya ba la sogs pa smos pa yin te/_khyab 'jug
[\[46a.6\]]'khor lo thogs pa ni blta na sdug pa la sogs pa'i mtshon cha thogs pa ste/_des 'jigs pa ni 'jigs su rung bar khyab 'jug snang ba'o/_/de ni 'di skad thos te/_bdud rtsi phrogs pa las lha dang lha ma yin 'gras par gyur pas rdeg par 'dod pa na/_de dag la mtshon cha med pas bsnun
[\[46a.7\]]par ma nus pa dang /_phur bus lha rnams la smras pa/_pra tsa zhes bya ba'i drang srong chen po'i bu zho 'thung zhes bya ba lo bye ba phrag bdun gyi bar du dka' thub la gnas par gyur pas/_de'i rus pa rdo rjer gyur pa yod de/_de'i rus pa blangs nas mtshon char byas na sa gsum las rgyal bar nus
[\[46b\]]
[\[46b.1\]]par 'gyur bas/_de slongs la mtshon cha des lha ma yin gzhom pa'i rigs so zhes smras pa dang /_lha rnams kyis drang srong de la gsol ba btab ste bslangs so/_/des kyang de rnams la phan gdags pa'i phyir lus la bldag tu bcug ste/_rus pa 'ba' zhig lus par byas nas de dag la
[\[46b.2\]]byin no/_/de nas las thams cad pas rtsib logs kyi rus pa la rdo rje byas pa ni brgya byin gyis khyer ro/_/byin pa'i rus pa las dbyig par byas pa ni khyab 'jug gis khyer ro/_/las thams cad pa'i bu mo re nu ka zhes bya ba nyi mas bslangs pa las/_de gzi byin bsdus pa'i gzugs
[\[46b.3\]]can du gyur pas de'i gzi byin ma bzod pas khyo dang lhan cig rol cing rtse bar mi 'dod pa dang /_grul bum gyi bu mo dang lha'i bu mo gzhan dag gis kyang nyi ma'i gzi byin bsten par mi nus pas de dag bros te pha'i khyim du zhugs nas 'dug pa dang /_phas spyos pas skyo ba skyes te rgod ma'i
[\[46b.4\]]gzugs su byas nas ri bo ti se'i ri sul gyi khrod kyi nang du dka' thub spyod cing 'dug go/_/nyi ma yang chung ma tshol zhing song ba na/_gtam de thos nas der song ste/_rta'i gzugs su bsgyur nas mnan par gyur pa dang /_skyes bu gzhan gyis mngal chags par mi bya'o zhes byas pa dang /_
[\[46b.5\]]nyi mas bgad de rang nyid kyi gzugs bstan nas/_nga las bu chags pa yin no zhes smras pa dang /_chung ma'i sna las phyung bas tha skar gyi bu gnyis su gyur to/_/gtam de las thams cad pas thos pa dang /_nyi ma la smras pa/_gal te khyod kyis tshor ba brnag nus na ngas khyod gzugs
[\[46b.6\]]yid du 'ong bar byas la/_gang gi tshe lhag par mi bzod phar na bde'i tshe ni gtang bar bya'o zhes smras pa dang /_des de bzhin du bya'o zhes pa dang /_des de sa la bsgyel te/_'khor los cha bcu gnyis su byas nas long mo'i bar du brdar te/_de sa la bor ro/_/de phan chad ni nyi ma rkang
[\[46b.7\]]pa ma brdar pa zhes bya bar grags so/_/de nas gzi byin gyis dum bu de dag bsdus nas 'khor lor byas la/_de ni shin tu 'bar bas blta na sdug pa zhes bya bar btags so/_/de brgya byin gyis khyab 'jug la byin la/_des kyang gang gi tshe sgra gcan 'dzin gyis bdud rtsi brkus te 'thungs
[\[47a\]]
[\[47a.1\]]pa de'i tshe/_khyab 'jug gis 'khor lo des de'i mgo bcad par gyur to/_/des kyang de'i tshe lha ma yin gyi lus la reg pas shin tu 'bar bar snang bas kyang blta na sdug pa zhes bya bar btags so/_/lha chen po zhes bya ba ni bde byed de/_'di las bde bar gyur
[\[47a.2\]]pa'i phyir bde byed ces bya ste/_lha chen po las 'jig rten thams cad bde bar gyur pa yin pa'i phyir ro/_/mi yi thod pa'i phreng ba rnams kyis bzhag_/ces bya ba ni/_rol cing rtse ba ste/_de yang bram ze la gnod pa byas pa'i sdig pa dang bral bas dga' ste/_nyin re zhing grong khyer u tsa
[\[47a.3\]]ya na zhes bya ba na/_dur khrod chen po yod par lha'i tshogs ma lus pa'i mdun na gcer bus lag pa stong dang ldan par gar byas so zhes gtam du grags pa yin no/_/sun d+ha dang u pa sun d+ha zhes bya ba'i lha ma yin spun gnyis ni lha rnams kyi dgra bo ser ba lta bur gyur pa yin la/_de gsad
[\[47a.4\]]par bya ba'i phyir thig le'i mchog ma zhes bya ba lha'i bu mo lha rnams kyi rang gi gzi byin gyi cha shas bsdus pa las sprul la/_de phyag 'tshal ba na tshangs pas mthong bas des de'i gzugs kyis sems phrogs pas phyogs bzhir gdong bzhi sprul cing /_steng du yang mgrin pa dang bcas pa'i
[\[47a.5\]]mgo sprul la/_des kyang lha chen po gang las byung ba'i rigs shes pa dang /_lha chen po 'dis kho bo gang las byung ba'i rigs kyi gtam smras na/_lha rnams kyi mdun du ngo tsha bar 'gyur ro snyam nas/_des sen mos bcad par gyur to zhes grag go/_/de bram ze bcom zhing gnod pa byas
[\[47a.6\]]pas gtses par gyur pa dang /_lha rnams las mi'i mgo bo'i thod pa 'chang zhing dur khrod na gnas pa dang /_ro bsregs pa'i thal bas bskus pa dang /_glang po'i pags pa rlon pa gyon pa dang /_nyin re zhing thun mtshams su mchod pa byed pa dang /_nyin re zhing yang lha dang 'byung po'i mdun du
[\[47a.7\]]gar byed pa la sogs pa'i brtul zhugs blangs par gyur pa yin no/_/des na mi'i thod pa dang 'brel ba'i rgyan shin tu 'jigs su rung ba'i phreng bas brgyan cing /_bzhag par gyur pa yin pas na de skad ces bya'o/_/gcig tu zhi ba ni mchog tu zhi ba'o/_/spyod pa'i phul du byung ba ni sku la
[\[47b\]]
[\[47b.1\]]sogs pa'i phrin las dri ma med cing skyon dang bral ba gang la mnga' ba ste/_'di ltar mdo las/_de bzhin gshegs pa'i sku'i phrin las shin tu yongs su dag pa dang zhes bya ba la sogs pa gsungs pa yin no/_/de lta bas na 'di ltar nye bar zhi ba'i spyod pa dang ldan pa ni sangs rgyas bcom
[\[47b.2\]]ldan 'das te/_de yang ji skad du/_bcom ldan 'dod chags bral nyid du/_/khyed kyi sku nyid ston pa yin/_/khong stong nang na me gnas pa'i/_/shing las myu gu sngo mi 'byung /_/zhes bshad pa yin no/_/de la mchod pa bya'am/_'on te khyab 'jug dang /_tshangs pa dang /_lha chen po la
[\[47b.3\]]sogs pa smyon pa'i spyod pa lta bu dang ldan zhing /_ma zhi ba de la mchod par bya ba de khyed nyid la dri bar bya'o/_/ci lha 'di dag la smad par bya ba de mtshon cha thogs pa tsam mam/_gar la sogs pa byed pa tsam 'ba' zhig la smod par byed dam zhe na/_de'i phyir/_khyab 'jug gis ni
[\[47b.4\]]zhes bya ba la sogs pa smos pa yin te/_de yang khyab 'jug gis ni 'thab dka' zhes bya ba la sogs pa'i rigs rgyud brlag par gyur pa yin te/_'di ltar khyab 'jug gis 'thab dka' la dris pa/_dpung gi tshogs bco brgyad khyer ram/_'on te nor lha gcig pu khyer zhes dris
[\[47b.5\]]pa dang /_des dpung gi tshogs rnams khyer ro zhes smras pa dang /_des zhe 'gras par gyur nas/_khyab 'jug gis skya bseng gi phyogs byas te/_g.yul ngor chas pa na/_srid sgrub kyis kun du bltas te smras pa/_kho bos ni nye du'i tshogs gsod par mi nus te/_gang gi don du
[\[47b.6\]]rgyal srid thob par 'dod pa'i nye du'i tshogs de ji ltar gsad par bya zhes smra ste/_srid sgrub 'thab pa las ldog par gyur pa dang /_khyab 'jug gis smras pa/_khyed ni blun pa yin te/_gang gis mi ni bsad pa dang /_/gang zhig gsod par byed pa dang /_/de dag gnyis ka mi dmigs te/_/
[\[47b.7\]]bsad dang gsod pa po yod min/_/rigs dang 'dul ba phun sum tshogs/_/bram ze ba lang glang po dang /_/khyi dang sme sha can dag dang /_/mkhas pa rnams ni mnyam par blta/_/zhes bya ba la sogs pa med par lta ba'i tshigs su bcad pa mang po bstan cing /_sna tshogs pa'i gzugs
[\[48a\]]
[\[48a.1\]]bstan pas bslus nas/_srid sgrub kyi kha lo pa rang nyid kyis byas te/_g.yul bkye bas 'thab dka'i rigs dpung gi tshogs bco brgyad dang bcas pa brlag par gyur to/_/ru pa ti zhes bya ba'i rgyal po dpung gi tshogs gcig dang bcas pa g.yul 'gyed pa'i tshe/_bud med
[\[48a.2\]]kyi cha lugs su byas te bros nas ri kha ba can gyi ri khrod du zhugs te/_gnas pa'i rigs las deng sang na yang bod ces bya bar grags pa yin no/_/dga' byed be'u phrogs te khros pas brtson par byed pa zhes bya ba'i rgyal po'i lag pa stong bcad de/_lan nyi shu rtsa gcig gi bar du sa'i steng gi rgyal
[\[48a.3\]]rigs med par byas nas ku ru k+She tra zhes bya bar kun nas dpag tshad lnga pa'i 'obs lnga brgya rgyal rigs kyi khrag gis bkang ste/_pha mes shi ba la mtshun gtor byas so/_/ram pa zhes bya ba'i lha'i bu mo rgod ma'i gzugs su byas te nyin mo rgyu la/_mtshan mo ni gzhu brgya ba zhes bya ba'i rgyal
[\[48a.4\]]po dang nyal ba dang /_gtam de thos nas khyab 'jug gis rgyal po de la rgod ma bslangs so/_/des 'jigs nas srid sgrub la skyabs byas pa dang /_khyab 'jug dang srid sgrub shas cher g.yul bkye bar gyur pa na srid sgrub kyi mdas khyab 'jug gi lus la sha med par byas so/_/khyab 'jug
[\[48a.5\]]gis ni srid sgrub kyi mgo 'khor los bcad de rgod ma phrogs so/_/de khyab 'jug gi lus dang reg pa dang /_sngar rgod mar gyur pa'i drang srong gi dmod pa las thar te lha yul du song ngo /_/brgya byin 'ongs nas bdud rtsi blugs te rang gi bu srid sgrub gsos so/_/stobs ldan ni sgra sgrogs
[\[48a.6\]]kyi zhang po yin pa las/_'ga' zhig gis sgra sgrogs la smras pa/_gang gi phyir zhang po sa'i 'og tu bcings te 'dug na khyed kyi rgyal srid kyis ci zhig dgos zhes smras pa dang /_sgra sgrogs pa ni sa gsum las rgyal bar byed pa yin no zhes bya ba'i nga rgyal gyi stobs dang /_dpung chen pos
[\[48a.7\]]stobs ldan thar par bya ba'i phyir sa 'og tu zhugs so/_/de'i tshe/_khyab 'jug 'jog po'i gdengs ka'i steng na nyal bar gyur pa na/_dpal mo sdug bsngal bar byas pa'i smre sngags kyis de sad par byas so/_/de sad nas sgra sgrogs 'khor dang bcas pa dbugs kyis sbrang bu lta bur
[\[48b\]]
[\[48b.1\]]dpag tshad brgyar 'phangs so/_/de dbugs kyis slar bsdus nas skud pa lta bur nyam chung bar byas te/_'di ni tshangs pas mchog byin pa yin pas kho bos gsad par bya ba ma yin na snyam nas gtang bar gyur la/_yang si ta phrogs pa'i dor thabs kyis sgra sgrogs kyi rigs kyang rtsad
[\[48b.2\]]nas brlag pa la sogs pa brjod par bya'o/_/lha chen po ni dbang phyug chen po ste/_des grong khyer sum brtsegs bcom par gyur pa ni/_grong khyer sum brtsegs la gnas pa'i lha ma yin rnams kyis sa gsum po shin tu dkrugs par gyur nas/_lha rnams kyis gsol ba btab pa dang /_
[\[48b.3\]]des bzlog par gyur kyang bzlog tu ma 'dod pa dang /_de khros par gyur te gzhu chen po blangs nas mda' rtse gsum pas grong khyer sum brtsegs bsregs par gyur to/_/de yang lha chen pos ni grong khyer sum brtsegs bcom par gyur ces grag ces bshad pa yin no/_/de ltar na grong khyer
[\[48b.4\]]sum brtsegs bcom zhing bshig par gyur pas na grong khyer sum brtsegs bcom par gyur pa'o/_/grag ces bya ba ni 'jig rten du gtam sna tshogs su sgrogs par byed pa dag las thos so zhes bya ba'i don to/_/skem byed ces bya ba ni gzhon nu karti ka ste/_des mdung thung 'jebs shing sra
[\[48b.5\]]ba thogs pa med pas/_ri krung krung zhes bya ba la bsnun pas na zhang po bsad par gyur pa'o//_//de yang 'di skad thos te/_krung krung zhes bya ba de skem byed kyi zhang por gyur pa dang /_gang gi tshe lha ma yin skar ma zhes bya bas lha rnams la shin tu gtses par gyur pa dang /_de'i tshe lha rnams kyis
[\[48b.6\]]brgya byin la gsol ba btab pa dang /_des kyang 'dod pa'i lha la bsgo ba/_lha chen po ci nas dka' thub bor te/_lha'i lo stong gi bar du u ma dang dga' mgur spyod pas nyi ma gcig 'das pa snyam du sems pa de lta bur di rmongs par byas la/_de'i tshe lha rnams 'di las bu mthu che ba dang ldan pa
[\[48b.7\]]cig skyes nas/_gang gis bdag cag bran du 'gyur du 'ong ngo snyam du dogs shing 'jigs par gyur nas/_'khrig pa spyod pa de'i bar chad bya ba'i phyir me lha btang ste/_de phug ron gyi gzugs su sprul nas der phyin pa dang /_de mthong nas lha chen po khros te rang gi khu ba me lha la blugs pas des
[\[49a\]]
[\[49a.1\]]me lha tshig par gyur nas/_rgya mtsho 'dod cing 'dam bu'i tshal du ngo tsha ba dang bcas pas gnas par gyur to/_/smin drug kyang dgun smad kyi khrus kyi phyir rgya mtshor zhugs te nub phas grang bar gyur pa dang /_'bar bar gyur pa de mthong nas gan du song ba dang /_dro ba'i rag pa des
[\[49a.2\]]de la bu chags par gyur to/_/de las dum bu dum bur skyes pa dang /_snod du bcug pa las de dag gzhon nu skem byed du gyur te/_smin drug de dag re re nas 'di ni nga'i bu yin no/_/'di ni nga'i bu mo yin no zhes smra zhing /_nu ma stobs pa dang /_des ma rnams mgu bar bya ba'i phyir gdong
[\[49a.3\]]drug par bstan pa dang /_de lha chen pos 'byor pa chen po dang ldan pas khyim du khyer te skyes pa'i cho ga byas nas lha rnams kyis khyer te/_dbang bskur ba'i chu ngogs su dmag dpon du dbang bskur ro/_/lha ma yin skar ma dang /_lha'i lo stong gi bar du g.yul bkye yang de bsad par ma
[\[49a.4\]]nus pa dang /_des u ma la nga la sha za'i mdung byin cig ces gsol ba btab pas/_des kyang byin pa dang /_skem byed kyi mtshon cha des lha ma yin skar ma bsad do/_/de'i dpung gi tshogs bcom par gyur pa rnams kyis rang dang 'tsham pa'i rten ma rnyed nas/_'di ni zhang po'i tshig las
[\[49a.5\]]'da' bar mi byed do snyam nas/_de'i zhang po krung krung la rten bcas so/_/skem byed kyis krung krung la pho nya btang ste/_rgyal po rnams kyi gzhung lugs ni dgra bo'i lhag ma ni bzod du mi rung ba yin pas/_kho bo'i dgra bo lha ma yin skar ma'i dpung gi tshogs thong shig ces smras pa dang /_
[\[49a.6\]]des skyabs su 'ongs pa ni yongs su dor du mi rung ngo snyam nas ma btang ste/_ji skad du/_rtswa la 'phral du 'jus par gyur pa dag_/ma lus rtswa yi tshogs ni chad gyur na'ang /_/'dzin pa'am lhan cig ltung ba nyid 'gyur na/_/sems dang ldan pa rnams lta smos ci dgos/_/zhes
[\[49a.7\]]byas pa dang /_de lta ni stobs kyis blang bar bya'o snyam nas g.yul bkye ba dang /_rang gi zhang po krung krung mdung gis bsnun te bsad nas de'i dpung rnams phrogs par gyur to zhes grag go/_/sangs rgyas bcom ldan 'das la ni mdzad spyod 'di lta bu mnga' ba ma yin no zhes bstan par
[\[49b\]]
[\[49b.1\]]bya ba'i phyir/_sangs rgyas zhes bya ba la sogs pa smos pa yin te/_sangs rgyas nyag gcig gis 'gro ba rnams la sman pa ste/_sems can gyi dgos pa'i don mdzad pa yin la/_gzhan gyi don la dgyes pa'i phyir de nyid ni dam pa rnams kyi spyod pa yin pas na mdzad spyod de nyid de
[\[49b.2\]]la mnga' ba'i phyir de skad ces bya'o/_/nyes par spyod pa ma lus pa ni phyin ci log gi kun du rtog pa las byung ba yin no zhes bstan par bya ba'i phyir/_nga yis zhes bya ba la sogs pa smos pa yin te/_gnod bya zhes bya ba la 'di ni dgra bo yin pas gnod par bya ba yin te/_mi srun
[\[49b.3\]]la ni mi srun byas/_/de la nyes pa ma mthong ngo /_/zhes bshad pa yin te/_ji ltar khyab 'jug gis sgra ngan la sogs pa la byas pa lta bu ni 'di nyid bsrung bya zhes pa ni ji ltar khyab 'jug gis skya bseng la sogs pa bsrung ba lta bu'o/_/'di ni gsad bya zhes bya ba ni gsad par bya'o zhes bya
[\[49b.4\]]ba ste/_ji ltar lha ma yin gser gyi stan can la sogs pa bsad pa lta bu'o/_/lha'i mchog gi zhes bya ba ni khyab 'jug la sogs pa lha dbang che bar grags pa rnams kyi'o/_/gzhung lugs yin zhes bya ba ni bya ba'i las nyid yin no zhes bya ba'i don to/_/sangs rgyas bcom ldan 'das la ni
[\[49b.5\]]dgra bo gsad par bya ba 'ga' yang mi mnga' ste/_thugs rje chen po dang ldan pa'i phyir ro/_/bslu bar bya ba yang mi mnga' ste/_dor thabs kyis bslu ba'i 'gran zla mi mnga' ba'i phyir te/_sa gsum ma lus pa phun sum tshogs pa nyid la sbyor bar mdzad pa'i gzhan gyi don la gcig tu dgyes
[\[49b.6\]]pa'i phyir ro/_/sangs rgyas kyis ci zhig thob par mdzad ce na/_nges par lags pa ni gdon mi za bar bde legs su gyur pas na nges par legs pa ste/_mya ngan las 'das pa dang /_mngon par mtho ba ni mngon par 'dod cing phul du byung ba'i 'jig rten pa'i phun sum tshogs pa ste/_de
[\[49b.7\]]dag gi bdag nyid can gyi bde ba thob par mdzad kyi/_bde ba cung zad ni phan pa ma yin te/_de gnyis kas phan 'dogs par mdzad cing de dag gnyis ka la 'jug par mdzad pas de ni gcig tu phan 'dogs par mdzad pa zhes bya'o/_/gzhan dag gi 'jug pa ni de lta bu ma yin par bstan pa'i phyir
[\[50a\]]
[\[50a.1\]]khyab 'jug ces bya ba la sogs pa smos te/_khyab 'jug gi tshig ni 'dod chags la sogs pa'i nyes pa'i skyon rnams bskyed pa yin te/_'jig rten pa dmod pa'i 'jigs pas tshangs pa la sogs pa dpang du bzhag ste/_si ta me la reg pas tshangs su zin kyang sna
[\[50a.2\]]tshogs bshes gnyen gyis spongs shig ces smras pa yin te/_'jig rten dmod pas 'jigs pa rnams/_/gom re zhing yang dogs pa skye/_/shin tu 'jigs bcas dul ba rnams/_/'byor ba las kyang skyo bar byed/_/ces smras pa yin no/_/gang gi tshe si ta me la reg pas mna' skyal
[\[50a.3\]]du zin kyang tshangs par ma gyur pa dang /_de'i tshe sa la gsol ba btab ste zhugs so/_/ra ma na khros te ral gri blangs nas phra rab tsam gyis yang bsad pa'i phyir zhugs pa dang /_tshangs pas 'jig rten gyi mar gyur pa 'di la ma gtse zhig ces bzlog go/_/la lar 'thab pa na nam mkha'
[\[50a.4\]]lding dang khyab 'jug 'thabs pa'i tshe/_nam mkha' lding rgyal bar gyur pa dang /_khyab 'jug gis smras pa/_khyod kyis pha rol gnon pa 'dis kho bo mgu bar gyur gyis nga las mchog long shig_/des smras pa/_khyod las nga rgyal bar gyur pas/_kho bo la khyod ci'i phyir mchog slong bar
[\[50a.5\]]mi byed/_des smras pa/_'o na kho bo khyod la mchog slong gis byin cig_/des na khyed nyid nga'i bzhon par gyur cig ces smras pa dang /_nam mkha' lding de'i bzhon par gyur to/_/khyab 'jug gis yul du babs nas de nyid na rtse dga' zhing 'dug pa dang /_lha rnams kyi bya ba nyams par
[\[50a.6\]]gyur pa na lha rnams kyis de'i don du tshangs pa la gsol ba btab bo/_/de'i tshe gnas ngan gyi cha lugs su zhugs te/_der btang nas/_ra ma na dang lhan cig dben par gros byed cing /_de'i nu bo lag sman sgor bzhag ste/_'dir 'ga' yang 'jug pa'i go skabs ma dbye shig_/gang
[\[50a.7\]]'jug par byed pa de ngas gsad par bya'o/_/ji tsam na drang srong chen po gnas ngan der 'ongs pa dang /_des bzlog pa na gnas ngan gyis smras pa/_gal te kho bo 'jug tu mi ster na/_khyod kyi rigs ma lus pa brlag par bya'o/_/lag sma nas bsams pa/_kho bo 'chi ba ni bla'i rigs
[\[50b\]]
[\[50b.1\]]ma lus pa brlag par gyur pa ni mi rung ngo snyam nas nang du zhugs te/_ra ma na la smras pa dang /_ra ma na sa dam bcas pa brtan par bya ba'i phyir/_ral gri thogs te de bsad pa la zhugs pa dang /_bram ze zhig gis smras pa/_spyugs pa dag kyang bsad pa dang 'dra bas 'di ma bsad
[\[50b.2\]]par rang gi yul nas skrod cig_/des kyang de bzhin du bskrad par gyur to/_/de ra ma na ma sleb pa'i phyogs gzhan zhig tu phyin te me la lcebs par gyur to/_/gtam de thos pa dang /_ra ma na skyo ba skyes te/_chu bo gang+gAr 'thab pa med pa zhes bya ba'i grong khyer gyi skye bo dang bcas par chu'i
[\[50b.3\]]nang du shi ba'i dus byas so zhes grag pa dang /_nya dang rus sbal phag dang ni/_/mi yi seng ge mi thung dang /_/dga' byed ra ma na nag po/_/sangs rgyas kal ki tse dang bcu/_/zhes bshad pa'i khyab 'jug gi 'jug pa bcu yang skabs 'dir bshad par bya ste/_sa chen po 'di chus gang
[\[50b.4\]]bar gyur la/_de la phan par bya ba'i phyir khyab 'jug gis rang gi lus rus sbal du byas te/_chu la nub par byas nas/_rig byed rnam pa bzhi sa 'og tu zhugs par gyur to/_/de nas lha rnams kyis de'i don du khyab 'jug la gsol ba btab pa dang /_nya'i gzugs kyis zhugs te de blangs nas lha
[\[50b.5\]]rnams la byin no/_/sa'i lha sa chen po'i khur shin tu lci bas mnan nas/_lha rnams la bdag gis khur 'di gdeg par mi nus so zhes gsol ba btab pa dang /_khyab 'jug rus sbal du gyur nas khur de bteg go/_/de bzhin du khyab 'jug phag gi gzugs su gyur nas/_sa chen po'i 'og tu nub par gyur pa mche bas steng du bteg go/_/
[\[50b.6\]]'gro skyob gser can zhes bya ba lo bdun 'bum gyi bar du dka' thub spyad nas mchog thob pa ni khyed nyin mo'am/_mtshan mo'am/_nang ngam/_phyi rol lam/_sa'am/_nam mkha' 'am/_'og gam/_steng du song bar mi 'gyur ba dang /_de bzhin du mtshon cha dang /_dbyug pa dang /_mi
[\[50b.7\]]dang /_lha dang /_dud 'gro rnams kyis mi sod par gyur cig ces mchog byin no/_/de las lan 'ga' zhig na dpag tshad lnga khyab pa'i 'khor gyi 'dus pa 'dug pa dang /_der la la zhig lus kyi phyed ni mi'i gzugs la/_lus kyi phyed ni seng ge'i gzugs su rgyal po'i sgo na 'dug go zhes
[\[51a\]]
[\[51a.1\]]thos pa dang /_de 'khor dang bcas pa ngo mtshar skyes par gyur nas song ste/_'thab pa'i phyir sbran to/_/de nas 'thabs pan nyin mtshan gyi mtshams su sgo'i gtan pa la blangs te/_pus mo la bzhag nas 'gro skyob gser can gyi brang sder mos dral te bsad par gyur
[\[51a.2\]]to/_/de bzhin du stobs ldan rta'i mchod sbyin byed pa na khyab 'jug mi'u thung gi gzugs su bsgyur te/_slong mo la song nas bslangs pa na gom pa gsum gyi sa byin pa dang /_des sgyu rtsal gyi rnam par gnon pas sa gsum rnam par mnan te/_gom pa gsum pa'i gnas ma rnyed pas
[\[51a.3\]]stobs ldan bcings te/_deng song na yang sa 'og na gnas so/_/de nas snyan dngags mkhan dag gis/_sbyin bdag stobs ldan khyab 'jug slong ba po/_/rta yi mchod sbyin dus su sa chen byin/_/'bras bu bcings pa nyid ni thob par gyur/_/chol par byed pa'i las 'dir su zhig smon/_/
[\[51a.4\]]zhes smras pa lta bu yin no/_/de bzhin du ra ma na ni stobs ldan sgra ngan gyi phyogs su gnas nas gshol gyis sa drud de mtho dman du byas pa dang /_chu mig dang /_khron pa la sogs pa byung bar gyur pa yin no/_/dga' byed ni rgyal po shing rta bcu pa'i pu ra ma na ste/_'dir rgyal po ra ma na'i
[\[51a.5\]]gtam brjod par bya'o/_/dga' byed ni dga' byed dgra sta can zhes bya ba drang srong dza ma ag+ni'i bu ste/_de'i gtam yang 'dir sbyar bar bya'o/_/ra ma nas srin po bye ba dpag tu med pa bsad pas sdig pa de sbyang bar bya ba'i phyir/_rtsod pa'i dus su 'jig rten 'dir khyab 'jug sangs rgyas
[\[51a.6\]]kyi gzugs su 'byung bar 'gyur ro zhes 'jig rten pa dag sgrogs so/_/kal ki zhes bya ba ni 'di ltar thos te/_bram ze grags pa zhes bya ba'i bu kal ki zhes bya ba tha mar 'byung bar 'gyur la/_de nas ni dus ldog par 'gyur ro zhes zer ro/_/yang khyab 'jug gis smras pa/_nyi ma'i nang na
[\[51a.7\]]bdag khyab 'jug_/skar nang 'od ldan zla ba yin/_/rlung nang na ni 'od zer can/_/snang ba can nang nyi ma yin/_/rig byed nang na snyan tshig nga /_/lha nang nga ni brgya byin te/_/dbang po'i nang na yid yin la/_/'byung ba'i nang na sems yin zhing /_/nga ni bde byed drag po'ang yin/_/srin po
[\[51b\]]
[\[51b.1\]]gnod sbyin nang nor bdag_/nor lha'i nang na me lha nga /_/ri bo'i nang na nga ri rab/_/nga ni yi ge'i nang na a/_/zhes bya ba la sogs pa yin te/_de ltar na de ni smyon pa'i byed spyod lta bur rnam par spyod do zhes bya bar gnas te/_smyo byed kyis nye bar bcom pa'i spyod pa ci lta ba de lta bur spyod
[\[51b.2\]]cing /_tshig kyang de lta bur ston pa yin no/_/de bzhin du lha chen po'i tshig gang yin pa'ang byed spyod smyon pa lta bur ston pa yin te/_de yang pi wang sgreng zhing glu len pa dang /_dga' bar byed pa nyan cing gar byed pa de ni bde ba thob par 'gyur la/_gcer bur gnas pas ni 'byor pa thob par
[\[51b.3\]]'gyur zhing /_bdag nyid bzhad gad kyi spyod pa lta bur bstan par bya'o zhes lha chen po ji skad du smra ba lta bu dang /_de bzhin du thig le'i mchog ma'i rgyu las tshangs pa chen po'i mgo bcad pa'i sdig pa sbyang bar bya ba'i phyir/_mi'i thod pa thogs pa'i brtul zhugs blangs pa dang /_de bzhin
[\[51b.4\]]du drang srong rnams kyi chung ma 'dod pa'i dga' ba bskyed pa'i phyir/_thang shing gi nags na drang srong rnams gnas pa'i tshe de dag yam shing la sogs pa btsal ba'i phyir phyi rol du song ba dang /_lha chen pos rang gi mtshan bsgreng ste gnas der zhugs pa dang /_drang srong chen po rnams kyi chung ma
[\[51b.5\]]dang bu mo rnams kyi sems g.yos par byas la/_drang srong de rnams phyi dro'i dus su slar 'ongs pa na gtam de thos nas/_khros te dmod pa btab pas de'i mtshan sa la lhung bar byas so/_/lha chen po yang glang po che'i gzugs su byas te/_sA la'i nags kyi tshang tshing du zhugs so/_/mis
[\[51b.6\]]byin gyis gtam de thos nas drang srong chen po rnams kyi gan du song ste/_mtshan de bslangs so/_/drang srong dag gis phan tshun mchog byin pas lha chen po slar mtshan dang ldan par gyur to/_/de nas u ma dang lhan cig dga' zhing rtse ba las bgegs kyi dbang gis khu ba sa la lhung ba dang /_des
[\[51b.7\]]ca co bton pa na u mas de'i steng du glang po che'i mgo bo bzhag pa dang /_de las bi nA ya kar gyur to/_/de dus gzhan na 'o ma la sogs pas gsos pa na/_glang po che ni tshang la dga' ba'i phyir dang /_sngon dri zar gyur pa'i phyir chang 'thung bar 'dod pa na/_lha chen pos de gnang ste/_skye dgu'i
[\[52a\]]
[\[52a.1\]]bdag po ni gdug pa 'byin par mi byed pas na/_des na 'di sprul pa yin no zhes rjes su gnang ngo /_/de bzhin du lha ma yin long ba lha chen po'i gzugs su byas nas u ma dang lhan cig 'khrig pa spyod par 'dod de/_de'i gan du song ba dang /_des de'i brang gi phyogs na thig
[\[52a.2\]]le gcig yod pa mthong nas de 'dod par ma gyur to/_/lha chen pos gtam de thos nas rtse gsum pa thogs te g.yul bkye nas/_rtse gsum pa la bskyon pa dang /_lha ma yin long ba'i lus las khrag gi thigs pa ji snyed byung ba de snyed lha ma yin du gyur nas g.yul 'gyed par lhags so/_/
[\[52a.3\]]de'i don du lha rnams kyis tsa muN+Di la sogs pa lha mo brgyad sprul pa dang /_de dag gis bar snang la 'bab pa nyid kyi tshe na khrag 'thungs te sa la gcig kyang lhung bar ma gyur pa de ltar byas nas de bsad par gyur to/_/de bzhin du lha chen pos dga' byed dbang phyug yun ring zhig nas mthong ste smras
[\[52a.4\]]pa/_khyed gang du song /_des smras pa/_bdag gis rgyu mtshan can gyi bstan bcos byas so/_/lha chen pos smras pa/_de khyer la shog cig_/des khyer te 'ongs pa na/_lha chen po khros te dum bu gnyis su byas nas/_rgya mtsho'i rgod ma'i kha'i me'i nang du dor ro/_/dga' byed dbang phyug
[\[52a.5\]]gis smras pa/_khyod kyi lag pa'i sen mo la bram ze gsod pa'i mtshan ma mthong ngo zhes bya ba nas/_tshangs pa'i mgo bcad pas thod pa can gyi brtul zhugs blangs pa yin no zhes byas pa dang /_lha chen po mgu ste/_bstan bcos de rgya mtsho'i me las blangs te/_skar ma'i bstan bcos
[\[52a.6\]]dang /_rgya mtsho can zhes bya ba bud med dang /_skyes pa dang /_lag ris kyi mtshan nyid la sogs pa ston pa ste/_rnam pa gnyis su byas so/_/de ltar de dag gi mtshan nyid ni smyon pa ltar 'brel pa med pa yin no/_/de bzhin gshegs pa'i gsung ni nyes pa ma lus pa sel cing zhi bar mdzad pa
[\[52a.7\]]yin te/_de yang /_mya ngan nad la shin tu phan pa'i sman/_/kun rmongs mun pa sel ba sgron ma'i mchog_/de nyid ye shes skyed pa'i mig 'byed pas/_/rgya chen sangs rgyas gsung ni mnyan par gyis/_/lus sogs 'dul zhing nyes pa gsum sel la/_/srid gsum sgrol zhing dus gsum ye shes
[\[52b\]]
[\[52b.1\]]'thob/_/ngan song gsum zhi byang chub gsum thob 'gyur/_/thos sogs thog ma la sogs mchog gsum ldan/_/shin tu skal ldan 'di 'dra'i tshig gzhan med/_/de bas thub gsung mchod pa byas nas ni/_/shin tu gus pas mnyan pa nyid du gyis/_/zhes bya ba la sogs pa smos
[\[52b.2\]]pa yin no/_/des na gang zhig nye bar zhi ba ston par byed pa'i ston pa po'i mchog tu 'os pa de shin tu legs par rtogs la dpyod par gyis shig ces bya ba'am/_yang na gang zhig chen po yin par smros shig ces pa'am/_nyon cig ces bya ba yin no/_/bcom ldan 'das nyid ston
[\[52b.3\]]pa chen por 'os par gzhan gyi tshig gis gsal bar bya ba'i phyir/_gang zhig ces bya ba la sogs pa smos pa yin te/_lha chen po la sogs pa gang zhig gzhan la gnod par brtson pa de ni brtse ba med cing snying rje spangs pa yin te/_snying rje can ni gzhan la gnod pa byed par mi 'gyur
[\[52b.4\]]ro/_/yang sangs rgyas bcom ldan 'das gang la 'gro ba srog chags kyi tshogs rnams skyabs su song bar gyur cing /_skyabs kyi gzhir gyur te/_khyed rnams kyi rten dang /_gnod pa'i skyabs ni ngas bya'o zhes zhal gyis bzhes shing /_'jigs par ma byed cig ces bya ba la sogs
[\[52b.5\]]pa'i tshig gis tshim par mdzad pa yin no/_/gal te gzhan la phan pa bya bar dam bcas su zin kyang 'dod chags la sogs pa'i nyon mongs pa'i dbang gis mi byed pa yin no zhe na/_de'i phyir 'dod chags bcas dang zhes bya ba la sogs pa smos pa yin te/_de lta na 'dod chags
[\[52b.6\]]dang bcas pa dang /_'dod chags dang bral ba de gnyis kyi nang nas gang zhig la 'di na mchod par bya zhing /_bsnyen bkur bya ba'i 'os yin pa rnam par dpyod cing soms la smros shig ces pa ste/_des na gang thugs rje dang ldan zhing 'dod chags dang bral ba de nyid mchod par bya ba nyid yin
[\[52b.7\]]par gsal ba kho na'o zhes bya ba'i don to/_/gang zhig gzhan la gnod pa bya ba'i phyir brtson pa yin zhe na/_brgya byin zhes bya ba la sogs pa smos te/_brgya byin ni nus pa zhes bya ste/_dgra rnams gsod par nus pas na brgya byin te/_de ni gzhan la gnod pa byed pa yin par shes par bya'o/_/
[\[53a\]]
[\[53a.1\]]de yang de ni rdo rje thogs pa'i phyir te/_snying rje can gzhan dag gsod pa'i phyir mtshon cha thogs par mi byed do/_/rdo rje 'byung ba'i rgyu gang yin pa de ni sngar bshad pa yin no/_/stobs can zhes bya ba ni stobs bzangs so/_/gshol thogs zhes bya ba ni mtshon char gshol
[\[53a.2\]]thogs pa'o/_/de yang bdud rtsi phrogs pa'i rgyu las lha dang lha ma yin g.yul chen po bkye bar gyur la/_de'i tshe brgya byin ni rdo rje/_skem byed ni mdung thung stobs bzangs ni gshol thogs pa yin la/_de la stobs bzangs ni klu'i rgyal po nor rgyas kyi sprul pa ste/_sa chen po 'dzin par byed
[\[53a.3\]]pa yin la/_gshol ni de'i dgos pa rgya chen po byed pa yin no zhes grag go/_/khyab 'jug 'khor lo'i mtshon thogs zhes bya ba la/_'khor lo 'byung ba'i tshul ni sngar bshad pa yin no/_/skem byed ni karti ka dang /_gdong drug pa zhes bya ba ming gi rnam grangs su grags so/_/de
[\[53a.4\]]mdung thung thogs shing zhes bya ba ni 'di skad thos te/_lha ma yin ma he zhes bya bas lha'i lo lnga brgya'i bar du dka' thub bsten nas lha chen po mgu bar byas te/_de la skyes bu gsod pa'i phyir mdung thung blangs la/_de de dang lha rnams shin tu zhum par byas pa dang /_lha rnams kyis u ma la
[\[53a.5\]]gsol ba btab pa/_khyed bud med yin na yang 'dis skyes bu gsad pa'i phyir/_mtshon cha 'di rnyed pas kho bo cag shin tu gtsos kyis/_de med par bya ba'i phyir 'bad par gyis shig ces smras pa dang /_des dka' thub kyis lha chen po mgu bar byas te mdung rtse gsum pa thob par
[\[53a.6\]]gyur pa dang /_g.yul bkye ste rtse gsum pas bsnun par gyur pa na lha ma yin ma he'i lus las khrag gi thigs pa ji snyed byung bar gyur pa de snyed kyi lha ma yin ma her gyur to/_/u ma'i dpral ba las chad pa'i dbang gis rdul gyi thigs pa sa la ji snyed byung ba de dag kyang sha za shin tu 'jigs pa'i
[\[53a.7\]]gzugs can du gyur nas/_khrag gi thigs pa de bar snang nyid du za bar byed cing /_lha ma yin de bsad par gyur nas/_de'i mdung thung thob par gyur pa dang /_skem byed kyis de bslangs nas mdung thung de skem byed la byin par gyur pa yin no/_/lha chen po ni lha chen po drag po ste/_de yang /_
[\[53b\]]
[\[53b.1\]]gang zhig me ni rno ltar sreg_/gang zhig gtun shing gzi can za/_/sha dang rkang dang khrag sogs za/_/des na drag por bshad pa yin/_/zhes 'byung ba yin no/_/rtse gsum mtshon thogs zhes bya ba ni lha chen pos da di tse'i rus pa las las thams cad pas byas pa'i rtse gsum gyi mtshon
[\[53b.2\]]cha lha rnams kyis byin pa yin no zhes bshad pa yin no/_/gzhan dag na re/_grong khyer sum brtsegs bsregs pa'i tshe/_lha rnams kyis lha chen po la gsol ba btab pa dang /_des mtshon cha blangs pa na de'i tshe lha rnams kyi drang srong da di tse'i rus pa khyer te 'ongs la/_klu rnams kyis
[\[53b.3\]]man+da ra'i gzhir gyur pa'i rus sbal gyi thod pa khyer te 'ongs shing mi rnams kyis ni rdo rje khyer te 'ongs pa dang /_de nas las thams cad pas gsum po de la rtse gsum pa byas te/_lha chen po la byin no zhes zer ro/_/dur khrod du gnas pa ni lha chen po drag po'i gnas dur khrod du bcas pa
[\[53b.4\]]yin no/_/lha ma lus pa'i dbang du byas nas de dag ces bya ba la sogs pa smos pa yin te/_de dag ces bya ba ni brgya byin la sogs pa'o/_/de dag kyang ji lta bu zhe na/_mi shes pa las byung ba yin pa'i phyir byis pa zhes bya ste/_dge slong dag nyes par sems pa dang /_nyes par smras pa
[\[53b.5\]]dang /_nyes par spyod pa'i las spyod pas byis pa zhes bya'o zhes gsungs pa yin no/_/gzhan yang ji lta bu zhe na/_snying brtse med pa ste/_snying rje med cing gdug pa zhes bya ba'i don to/_/gdug cing mi srun pa ma yin pa dag ni gzhan dag 'joms par mi byed do/_/de ltar gdug pa
[\[53b.6\]]yin pas na de dag mtshon cha sna tshogs dang bcas pa'i phyir sna tshogs mtshon thogs te/_sna tshogs shing rnam pa tha dad pa'i mtshon cha du ma thogs par byed pa yin la/_de dag kyang sdug bsngal la sogs pa dang ldan pa ste/_sdug bsngal zhes bya ba ni 'phral du 'byung ba'i lus dang sems nye
[\[53b.7\]]bar gdung bar byed pa'o/_/'jigs pa ni ma 'ongs pa'i sdug bsngal gyis 'jigs pa'i phyir sems 'dzag cing /_bdag nyid zhum par gyur pa ste/_de gnyis kyis de nyen cing nye bar gdungs par gyur pa'o/_/de ltar sdug bsngal dang /_'jigs pa'i 'tshe ba med pa rnams ni gzhan
[\[54a\]]
[\[54a.1\]]la 'tshe ba'i phyir mtshon cha thogs pa'i dgos pa med do/_/gal te gzhan la bsdigs pa'i phyir mtshon cha thogs kyi gsod pa'i phyir ni ma yin no zhe na/_de'i phyir/_rtag tu zhes bya ba la sogs pa smos te/_rtag par rgyun du lus can dang /_srog chags rnams 'joms
[\[54a.2\]]shing bsad par brtson pas mtshon cha thogs par byed pa/_de lta bu de la ni mkhas pa shes rab dang ldan zhing yon tan dang skyon gyi bye brag phyed pa su zhig 'dud cing phyag 'tshal bar byed de/_de dag ni phyag 'tshal ba'i 'os ma yin par ston to/_/ji skad bshad pa'i nyes pa rnams mi mnga'
[\[54a.3\]]bas na bcom ldan 'das nyid mchod par bya ba yin no zhes bstan par bya ba'i phyir/_gang zhig ces bya ba la sogs pa smos pa yin te/_rtse gsum ni dgra bo gzhom par bya ba'i phyir thogs la/_de bzhin du chags pa dang bcas pa'i phyir mchan na chung ma 'jog pa ste/_de pang na gnas
[\[54a.4\]]par byed pa'o/_/gal te pang na bu mo dag thogs pa la ni nyes pa med do zhe na/_'dod pa'i 'dod chags dang bcas shing lha chen po ltar chung ma mchan na gnas pa yang mi mnga' la/_de bzhin du khyab 'jug ltar 'khor lo bsnams par yang mi mdzad cing /_skem byed ltar mdud thung
[\[54a.5\]]bsnams par yang mi mdzad la/_brgya byin ltar rdo rjes dgra bo rnams 'joms shing drag pa yang bsnams par mi mdzad de/_de bzhin stobs bzang ltar gshol yang bsnams par mi mdzad do/_/ci'i phyir mtshon cha 'di dag bsnams par mi mdzad ce na/_nyon mongs pa las rnam
[\[54a.6\]]par grol ba'i phyir te/_'dod chags la sogs pa'i nyon mongs pa'i tshogs las nges par grol zhing yongs su spangs pa zhes bya ba'i don to/_/mkhas pa gzhan la phan 'dogs rnam par brtson/_/zhes bya ba ni/_gzhan gyi dgos pa bsgrub pa la brtson zhing /_thugs rje chen po dang
[\[54a.7\]]ldan pa zhes bya ba'i don to/_/skyabs gyur zhes bya ba ni skyabs su 'gro bar 'os pa'o/_/su zhig gi skyabs su 'os she na/_'jig rten pa rnams kyi'o/_/ci'i phyir skyabs kyi 'os yin zhe na/_ye shes phun sum tshogs pa dang ldan pa dang /_spangs pa phun sum tshogs padang ldan pa'i
[\[54b\]]
[\[54b.1\]]phyir srid pa gsum gyi ston par gyur cing skyabs kyi 'os yin par rjes su dpag par bya'o/_/de su zhig ce na/_drang srong ste drang srong chen po sangs rgyas bcom ldan 'das so/_/de la 'dir ni zhes pa ni sangs rgyas bcom ldan 'das la bdag 'dir skyabs su mchi ba'o/_/de yang 'di la
[\[54b.2\]]brten cing skyabs su 'gro na sdig pa mi dge ba'i dngos po 'jig cing dengs par byed pa'i don gyis na skyabs so/_/gang gi phyir gzhan dag la ni nyes pa yod kyi khyed la ni nyes pa mi mnga' bas de'i phyir skyabs su 'os pa ni khyed nyid yin no zhes gsal bar bya ba'i phyir/_lha chen zhes bya ba la
[\[54b.3\]]sogs pa smos pa yin te/_lha chen po 'dod pa'i 'dod chags kyi dbang du gyur pa'i chung ma yongs su 'dzin cing len par byed do/_/ji lta bu'i lha chen po zhe na/_ngo tsha spangs pa ste/_chags pas ngo tsha dang bral ba'o/_/de yang /_'dod pas ngo tsha 'joms byed de/_/mya ngan gyis brtan
[\[54b.4\]]dga' bas lus/_/nga rgyal gyis ni yon tan rnams/_/rtsa nas 'joms par byed pa yin/_/zhes bshad pa yin no/_/co 'dri zhes bya ba ni/_'tsho bar byed pa'i bdag nyid can te/_zhe sdang gis nye bar gsod pa la sogs pa'i ngang tshul can zhes bya ste/_lha chen po ni skyon de dag dang
[\[54b.5\]]ldan zhing chung ma 'chang bar byed pa yin no zhes bya ba'i don to/_/khyab 'jug ni lhag par gtum pa ste/_snying brtse ba'i yul du gyur pa'i skye bo la yang de la zhi des su gyur pa med de/_lag sman gsad pa'i phyir zhugs pa la sogs pa lta bu'o/_/byas pa chud gson pa ni stobs ldan
[\[54b.6\]]gyis sa gsum byin yang bcings pa thob par byos pa ste/_phan pa chen po byed pa la sa'i 'og tu bcings te gzhag pa ni mi rigs pa'i phyir ro/_/skem byed kyis rang gi gnyen gsad pa ni krung krung zhes bya ba'i ri bo rang gi zhang po yin pa las de gsad pa'i phyir dang /_de yang gzhan gyi
[\[54b.7\]]lag gis bsad pa ma yin gyi rang gis bsad do zhes grag go/_/dka' bzlog ni dka' thub bzlog pa ste/_lha mo u ma'o/_/de ni khro zhing gtum pa yin te/_bud med kyi rigs phal cher brtse ba dang ldan pa yin mod kyi/_u ma ni de lta ma yin no/_/ci'i phyir zhe na/_lha ma yin
[\[55a\]]
[\[55a.1\]]chen po ma he zhes bya ba gsod par byed pa yin pa'i phyir ro/_/ma mo rnams kyang gdug cing gtum pa yin te/_ci'i phyir zhe na/_mi'i sha dang tshil za zhing longs spyod par byed pa yin te/_ma mo de dag kyang gang zhe na/_tshangs pa mo dang /_drag mo dang /_khyab 'jug
[\[55a.2\]]ma dang /_gzhon nu ma dang /_dbang mo dang /_ku be ri dang /_phag mo dang /_tsa muN+Di ste brgyad la ma mo zhes bya'o/_/log 'dren ni bgegs kyi bdag po ste/_tshogs bdag go/_/de ni chang dad che ste/_chang la sred pa'o/_/'di'i gtam ni sngar smras pa yin no/_/stobs bcu ldan pa
[\[55a.3\]]zhes bya ba ni sangs rgyas te/_de la ni lha chen po la sogs pa'i nyes pa rgya chen po dag gi cha cung zad tsam mam/_'ga' yang mi mnga' ste/_des bag chags dang bcas pa'i nyon mongs pa thams cad spangs pa'i phyir nyes pa 'ga' tsam yang mi mnga'o zhes bya ba'i don to/_/khyed ni phyogs
[\[55a.4\]]su lhung bas de skad smra ba yin no zhe na/_de'i phyir bcom ldan de ni zhes bya ba la sogs pa smos pa yin te/_sangs rgyas bcom ldan 'das de ni bdag gi gnyen dang /_nye dur gyur pa ma yin la/_lha chen po la sogs pa gzhan dag ni bdag gi dgra bor gyur pa ma yin no/_/de bzhin du lha
[\[55a.5\]]chen po nas stobs bcu dang ldan pa'i bar de dag gi spyod pa dag kyang mngon sum du mthong ba ma yin mod kyi/_'on kyang de dag gi tshig gi khyad par dang spyod pa'i khyad par gang dag yod pa'i gzhung so sor thos pa las/_sangs rgyas bcom ldan 'das la bdag brten cing skyabs su song la
[\[55a.6\]]gzhan dag spangs pa yin no/_/de ci'i phyir zhe na/_sangs rgyas ni yon tan phul du phyin pa dang ldan pa yin pas de la dad cing dga' ba'i phyir rgyu des na de'i bstan pa la bdag brten cing gnas pa yin no/_/de ltar brtsams pa'i dngos po de nyid gsal bar bya ba'i phyir bde bar gshegs
[\[55a.7\]]pa zhes bya ba la sogs pa smos pa yin te/_'dir bde bar gshegs pa ni bdag gi phar gyur pa ma yin la/_lam gzhan la zhugs pa'i mu stegs can gzegs zan la sogs pa gzhan dag ni dgra bo ma yin no/_/de bzhin du de bzhin gshegs pa des bdag la nor stsal cing gsung
[\[55b\]]
[\[55b.1\]]gis bsgrub pa ma yin la/_gzegs zan dang rkang mig la sogs pas nor gyi dngos po ci yang ma phrogs so/_/de la gzegs zan zhes bya ba ni gzegs ma za zhing dka' thub bsten pas gang gis brtul zhugs kyi dngos grub thob pa ste/_des na gzegs zan gyis ni mu stegs byed brag
[\[55b.2\]]pa'i gzhung brtsams pa yin la/_drang srong rkang mig gis ni dpyod pa pa'i gzhung brtsams pa yin te/_de yang rkang mig ces bya ba ni drang srong 'di lha chen pos u ma bsrung ba'i phyir bzhag pa dang /_de shin tu gzugs bzang bas u ma chags par gyur te/_mdun drang por 'dug
[\[55b.3\]]nas chags pa'i mtshan ma bstan pa dang /_des mig gzhan du bsgyur to/_/de yang der gnas par gyur pa dang /_des kyang mig de las gzhan du bsgyur ba nas/_mig rkang pa gnyis su bzhag pa'i bar du byas so/_/gtam de thos pa dang /_lha chen po mgu bar gyur nas dpyod pa
[\[55b.4\]]pa'i gzhung rtsom pa'i ston par gyur cig ces mchog byin no/_/sogs pa'i sgras ni drang srong ser skya la sogs pa gzung ngo /_/de ltar yin na ci'i phyir khyed phyogs 'dzin pa la gnas zhes rtog pa la/_de'i phyir 'on kyang zhes bya ba la sogs pa smos te/_de ltar dgra dang mdza'
[\[55b.5\]]bshes la sogs pa ma yin na'ang /_sangs rgyas bcom ldan 'das de ni ye shes phun sum tshogs pa dang ldan pas sangs rgyas yin pa dang /_bag chags dang bcas pa'i nyon mongs pa'i phra rgyas spangs pas bcom ldan 'das yin zhing /_sems can gyi don dgos pa mdzad
[\[55b.6\]]pa'i thugs rje chen po dang ldan pas/_'gro ba la gcig tu phan pa mdzad pa yin no/_/de ltar yon tan gsum dang ldan pas sangs rgyas bcom ldan 'das de'i gsung ni dri ma med pa ste/_nyes pa thams cad dang bral ba'i grub pa'i mtha' yin la/_de bzhin du dri ma thams cad
[\[55b.7\]]sel ba yang yin te/_nyon mongs pa'i dri ma thams cad sel zhing 'joms pa'i ngang tshul can yang gsung 'di nyid yin te/_de thos pa tsam gyis nyon mongs pa'i bag la nyal mtha' dag sel bar byed pa yin pa'i phyir ro/_/de la bdag dad pa ni thub pa'i dbang po'i gsung la bdag
[\[56a\]]
[\[56a.1\]]dad cing mos pa dang ldan pa yin no/_/bdag nyid bde bar gshegs pa la mos shing dad pa yod pa nyid du gsal bar bya ba'i phyir/_gang zhig ces bya ba la sogs pa smos te/_de la rtag tu zhes bya ba ni rgyun du'o/_/phan pa ni gzhan gyi don
[\[56a.2\]]te/_de la dgyes shing bzhed pa'i ngang tshul 'di la mnga' bas 'jig rten las 'das pa'i khyad par thob par bzhed pa'i phyir ro/_/de bzhin du rtag par rgyun du 'gro ba rnams la 'jig rten pa'i bde ba'i khyad par rnams kyis ji lta ba bzhin du phan 'dogs par mdzad de/_nyon mongs pas
[\[56a.3\]]bskyod pa'i sdug bsngal gang dag la gang zhig byas na zhi bar 'gyur ba de bcom ldan 'das mdzad la/_de yang su zhig la mdzad ce na/_'gro ba gang zhig sdug bsngal rnam pa mang po dag gis gdungs shing gzir la bcom par gyur pa de bde bar mdzad pa dang /_de bzhin du ston pa gang zhig
[\[56a.4\]]'dus byas dang /_'dus ma byas sam/_dus gsum gyi shes bya'i dngos po mtha' dag lag mthil du bzhag pa'i dngos po bzhin du gsal bar mkhyen pa/_de la dad par bya ba 'os pa yin zhing /_rtag tu phan par dgyes pa la sogs pa'i ngang tshul can gyi drang srong mnyam pa med pa
[\[56a.5\]]ste/_sa gsum na de dang mtshungs pa gzhan med pa'i rgyu mnga' ba de la kho bo yang dad par gyur pa yin te/_dad pa dang ldan pa'i mkhas pa dag ni lam log pa la brten par 'os pa ma yin no/_/gang gi phyir phan par dgyes pa la sogs pa'i yon tan dang ldan pas/_bcom ldan 'das
[\[56a.6\]]de ni bsod nams kyi zhing chen po yin no zhes bstan pa'i phyir snying nas zhes bya ba la sogs pa smos pa yin te/_dad pa dang gus pa la sogs pa'i bsam pa phun sum tshogs pa dang ldan yang sbyor ba med pa'i phyir snying nas dad dam zhes smos pa yin la/_rgyun du sbyor ba med du zin kyang de la
[\[56a.7\]]mchod par byed pa ni ji ltar dga' ba zhes smos pa yin te/_lo bcu tsam 'das pa'am/_lo nyi shu tsam 'das nas 'jug par byed pa'am/_rgyu med par 'jug par byed pa ni ji ltar dga' ba zhes bya ba'am/_yang na tshogs pa dang ldan na ni byed la/_tshogs pa dang mi ldan na ni mi spyod pa'o/_/
[\[56b\]]
[\[56b.1\]]the tshom gyis sam zhes bya ba ni gal te bsod nams yod na ni legs kyi/_med du zin kyang nga'i don chen po nyams par gyur pa med de/_de yang /_'jig rten gzhan la som nyir gyur/_/mkhas pas mi dge spang bya ste/_/gal te med na skyon ci yod/_/yod na med par smra ba bcom/_/
[\[56b.2\]]zhes smos pa lta bu'o/_/gzhan gyi ngor yang rung zhes bya ba ni gal te 'di ni byed la/_kho bo mi byed na chad pa dang smad pa chen po 'thob par 'gyur ro snyam du sems nas 'jug pa'o/_/de ltar bsam pa bzhi po gang yang rung bas mi gang zhig thub pa'i dbang po khyed la phyag bgyid na/_skyes
[\[56b.3\]]bu des kyang lha'i 'byor pa'i bde ba phun sum tshogs pa thob par 'gyur na/_dad pa la sogs pa bsam pa dang sbyor ba phun sum tshogs pas spyod pa lta smos kyang ci dgos zhes bya ba'i don to/_/thub dbang zla ba zhes bya ba ni shin tu zhi ba'i phyir dang /_yid tshim par byed pa yin pa'i phyir
[\[56b.4\]]zla ba dang 'dra bas na/_thub dbang zla ba zhes smos pa yin te/_ji ltar bkres pa rnams la kha zas sam/_skom pa rnams la btung ba dang phrad na bkres pa dang skom pa sel ba dang 'dra bar phun sum tshogs pa thob par byed pa yin no/_/khyab 'jug la dad pa rnams 'di la dad pa yin
[\[56b.5\]]par smra ste/_de yang sngon gyi gtam rgyud kyi nang nas/_rlung gi gtam rnying pa las tshul 'di ltar thos so zhes smra ba dag dgag pa'i phyir/_gna' sngon zhes bya ba la sogs pa smos pa yin te/_'jig rten gsum gyis mchod pa'i sangs rgyas gang yin pa de nyid ni khyab 'jug yin te
[\[56b.6\]]sngar/_nya dang rus sbal phag dang ni/_/zhes bya ba la sogs pa smos pa'i phyir ro/_/de yang khyab 'jug 'dis 'jig rten pa skye ba dang rga ba la sogs pa'i dbang du gyur cing /_gzhan dbang du gyur pa thos nas de'i phyir snying rjes mi 'di rnams bskyab cing gdon par bya'o snyam nas/_rmad du byung
[\[56b.7\]]zhing thams cad mkhyen par gyur pa/_ngo mtshar du gyur pa'i blos snying brtse bas 'di dag 'di las gdon par bya'o snyam nas/_shAkya'i rigs rgyas pa gau ta ma zhes bya ba'i rigs dag par skyes shing /_tshig gzung bar 'os par byas nas 'jig rten 'dir yang sangs rgyas zhes bya bar
[\[57a\]]
[\[57a.1\]]gyur cing /_de kho na nyid ston pa yin la phan par byed pa yang yin no zhes gtam du grags par thos so zhes zer ba de ni de lta ma yin te/_skye bo rmongs shing blun par gyur pa des sa gsum gyi ston pa de kho na nyid ston par mdzad pa dang /_'gro ba thams cad la phan
[\[57a.2\]]'dogs pa ni sangs rgyas bcom ldan 'das yin par shes shing /_ma rtogs pa yin no/_/de yang sangs rgyas ni brgya lam na/_lan 'ga' zhig 'byung ba yin pa'i phyir/_shes pa ma yin te/_ji skad du/_bskal pa bye ba phrag stong dang /_/brgya phrag bye ba dag tu yang /_/sangs
[\[57a.3\]]rgyas sgra yang mi thos na/_/sangs rgyas mthong ba smos ci dgos/_/zhes gsungs pa yin no/_/khyab 'jug 'di ni rtsod pa'i dus su 'byung ba yin pas kho bo cag de la mchod par mi byed pa yin no zhe na/_de'i phyir gang tshe zhes bya ba la sogs pa smos pa yin te/_'dod chags ni rin po
[\[57a.4\]]che la sogs pa la chags shing zhen pa'o/_/zhe sdang ni gzhan la gnod pa bya ba'i sems te/_de 'chang bar byed pa ni dgra bo rnams la sdang bar byed pa'o/_/de bas na 'dod chags dang /_zhe sdang de dag gis lha dang lha ma yin zhes bya ba ni/_bdud rtsi bsten pa dang mi bsten pa'i bye
[\[57a.5\]]brag gi khyad par gyis 'o ma can gyi rgya mtsho bsrubs tshun chad ming 'di gnyis byung bar gyur pa yin no/_/de yang 'di ltar thos te/_tshangs pas bsgo bas phyogs gcig nas ni lha rnams/_phyogs gcig nas ni lha ma yin rnams 'dus nas ri bo man+da ra'i steng nas ni khyab 'jug gis gzung /_
[\[57a.6\]]klu'i rgyal po nor rgyas kyis srub thag byas pa las/_'og nas ni rus sbal gyi rgyab kyis bsten te/_'o ma can gyi rgya mtsho chen po bsrubs par gyur to/_/de nas shin tu 'jigs su rung ba'i dug gi skyes bu nag po brtsegs pa zhes bya ba zhig byung bar gyur pa dang /_de khyab 'jug gis mid par
[\[57a.7\]]gyur pa na dran pa stor te/_sa la 'gyel bar gyur nas cang mi smra bar gnas pa dang /_lha chen pos de las drangs te mgrin par bzhag par gyur to/_/des de'i mgrin pa sngon por gyur to/_/de nas zla ba tshes pa byung bar gyur pa dang /_de lha chen pos blangs te mgo la gzhag go/_/de nas
[\[57b\]]
[\[57b.1\]]dpal mo zhes bya ba byung ste/_rang nyid kyis khyab 'jug blangs te 'dus so/_/de'i 'og tu rta mgrin rings dang /_shing yongs 'du la sogs pa byung ste/_de dag ni brgya byin la sogs pa lha rnams kyis ci rigs par khyer ro/_/de nas bud med shin tu yid du 'ong ba zhig byung ba dang /_
[\[57b.2\]]de dag la khyed su yin zhes dris pa dang /_nga ni chang zhes bya ste/_nga 'thungs na myos pa dang /_brgyal ba dang /_dregs pa la sogs pa'i rnam par 'gyur ba 'byung bar 'gyur ro zhes smras pa dang /_lha ma yin rnams 'jigs nas ma 'thungs pa dang /_lha ma yin zhes bya bar gyur la/_lha
[\[57b.3\]]rnams kyis 'thungs pas ni lha zhes bya bar gyur to/_/bdud rtsi byung ba na snod chen po brgyad gang ba lha ma yin rnams kyis khyer bar gyur pa dang /_lha rnams shin tu yi mug par gyur pa na khyab 'jug gis shin tu yid du 'ong zhing gzugs bzang ba'i bud med kyi gzugs su bsgyur te/_der
[\[57b.4\]]song ba la brgya byin yang mi snang ba'i gzugs kyis nam mkha' la 'dug go/_/de'i tshe lha ma yin rnams kyis 'di ni kho bo cag gi bud med yin no snyam nas/_bdud rtsi'i srung mar gzhag go/_/rang nyid ni khrus la song ste chos kyi bstan bcos las/_ma bkrus dri ma spyod 'gyur bas/_/
[\[57b.5\]]khrus ma byas par zas mi bza'/_/zhes smos pa'i phyir de dag khrus la song ngo /_/skabs der khyab 'jug dang /_brgya byin gyis bdud rtsi brkus te brgya byin gyi khang par khyer ro/_/de rnams khrus byas nas slar log pa dang /_bdud rtsi ma mthong nas de tshol ba la brtson pa na/_lha rnams
[\[57b.6\]]kyis khyer ro zhes thos nas lha rnams ni steng du 'gro ba yin pas/_lha ma yin ma yin pa bden no snyam mo/_/de'i tshe lha rnams bdud rtsi la longs spyod pa'i phyir 'dus pa dang /_sgra gcan 'dzin lha'i cha lugs su bsgyur te/_der zhugs nas bdud rtsi'i skal ba thob pa dang /_nyi mas
[\[57b.7\]]mthong ste/_khyab 'jug la 'di ni sgra gcan 'dzin no zhes smras pa dang /_des 'khor los mgo bcad par gyur la/_'on kyang bdud rtsi la longs spyod cing bldags pas mgo ni deng sang na yang gnas la/_lus lhag ma rnams ni shi bar gyur to/_/de nas sgra gcan 'dzin dang nyi ma
[\[58a\]]
[\[58a.1\]]zhe 'gras par gyur pas/_gang gi tshe/_nyi ma'i dkyil 'khor 'gebs shing sgrib par byed pa yin no zhes gtam du grag go/_/lha dang lha ma yin gyi rin po che 'phrog pa na/_des ji ltar byas pa de brjod par bya ste/_rgyal po gsal ba zhes bya ba las man+ta ka zhes bya ba'i
[\[58a.2\]]nor bu zhig yod par gyur la/_de khyab 'jug gis bslangs pa dang /_ma byin par gyur nas khyab 'jug dpung gi tshogs bcu dgu dang bcas par de'i don du g.yul 'gyed du song ngo /_/gsal ba yang nor bu'i mthu yid la bsams pa tsam gyis dpung gi tshogs stobs che zhing /_pha rol
[\[58a.3\]]gnon pa dang bcas pa nyi shu dang bcas te g.yul bkye ba dang /_de khyab 'jug las rgyal te gyes so/_/dus gzhan zhig na rgyal po gsal ba ri dgas shor du song ba dang /_seng ges bsad do/_/dred kyi bdag po 'dzam bu'i bu zhes bya bas seng ge'i lkog mar nor bu yod pa mthong ste/_de bsad
[\[58a.4\]]nas khyer ro/_/rin po che'i don du khyab 'jug gis rgyal po gsal ba bsad do zhes grags pa ma yin pa byung bar gyur pa dang /_khyab 'jug gis de btsal ba'i phyir lhar bcas btang nas/_des phug gcig gi nang na gzhon nu ma du ba dang /_ma mas spro bsring ba'i phyir smras pa/_gsal ba seng
[\[58a.5\]]ges bsad gyur la/_/seng ge 'dzam bu'i bu yis bsad/_/khyed kyis sa man+ta ka 'di/_/gzhon nu bzang mo ma du zhig_/de lta bu'i gtam zer ba thos nas/_de la bzlas pa dang /_de blang ba'i phyir de nyid pho nyar btang ngo /_/pho nya de shin tu blo dang ldan zhing dka' ba med pas thob par bya ba'i phyir
[\[58a.6\]]'dzam bu'i bu mo khyab 'jug gi don du blangs so/_/dred kyi bdag pos kyang bu mo dang /_nor yang ngas khyed la sbyin par bya'o zhes khas blangs so/_/khyab 'jug khros te smras pa/_bu mos ci zhig bya ste/_'thabs la 'di bsad de dbrog par bya'o/_/lhar bcas kyis smras pa/_nga rgyal brnyas
[\[58a.7\]]dang de bzhin du/_/ngo tsha gzi byin spangs nas ni/_/brtan pas rang don bsgrub bya ste/_/rang don nyams pa gleng pa yin/_/zhes smras pa dang /_des kyang de'i tshig mnyan te/_thams cad thob par byas so/_/'dzam bu'i bu ni lha ma yin yin te/_dred kyi gzugs kyis rnam par rgyu bar byed la/_
[\[58b\]]
[\[58b.1\]]de lta bu'i rin po che yod pa phrogs pa yin no/_/lha rnams kyi rin po che ni ba ri dza ta la sogs pa ste/_de yang brgya byin las phrogs pa yin te/_rin po che phrogs pa'i snyan dngags las gtam du grags pa ltar sbyar bar bya'o/_/chags shing zhen pa'i blo gros 'di la yod pas na chags pa'i
[\[58b.2\]]blo gros te/_des gzhan dag slu ba'i ngan g.yo byas par gyur la/_des kyang sa dag phrogs par gyur pa ste/_dang po stobs ldan gyis sa thams cad dbang du byas par gyur pa las/_de las dbrog par bya'o snyam du chags pa'i blo skyes pas/_gang gi tshe mi'u thung gi gzugs su bsgyur
[\[58b.3\]]te/_sa 'phrogs par gyur la de lta bu'i 'phrog pa po'i rang bzhin can du gyur cing /_de'i tshe 'dod chags la sogs pa'i 'ching ba las ma grol bar gnas pa yin du zin kyang /_skye bo blun po shes rab dang mi ldan pa dag me tog la sogs pa'i mchod pas mchod par byed cing phyag 'tshal
[\[58b.4\]]bar byed pa yin no/_/sangs rgyas bcom ldan 'das nyid ni bag la nyal gyi tshogs rnams las rnam par grol bar gyur kyang skye bo phal cher phyag mi 'tshal te/_sangs rgyas bcom ldan 'das nyon mongs pa'i tshogs las rnam par grol zhing /_dngos po ma lus pa'i don thugs su chud la phyi
[\[58b.5\]]dang nang zhi zhing rnam par dag pa yin du zin kyang /_phyag 'tshal bar mi byed do/_/ci'i phyir zhe na/_rmongs pas zhes bya ba smos te/_mi shes pa'i mun pas khebs pa'i phyir bye brag mi shes pas phyag 'tshal bar mi byed do zhes bya ba'o/_/gzhan yang /_sangs rgyas bcom ldan
[\[58b.6\]]'das nyid bsod nams kyi zhing dam pa yin gyi/_gzhan dag ni de lta ma yin no zhes bstan pa'i phyir/_sa 'di zhes bya ba la sogs pa smos pa yin te/_sa chen po ni shar la sogs pa na gnas pa'i rgya mtsho bzhi po'i tshogs yon tan mang po dang ldan pas/_ska rags ltar kun
[\[58b.7\]]nas bskor te gnas pa de nyid ni khur bu lta bu ste/_'degs par dka' bas na ljid kyis lci bar 'dug cing /_des shin tu snyoms pa ltar gnas pa'i phyir/_lci lci ltar 'dug pa'i sa de lta bu de stobs ldan gyis khyab 'jug la byin du zin kyang /_de'i 'bras bu sdug bsngal
[\[59a\]]
[\[59a.1\]]bas sa 'og tu btson rar bcings pas bsdams pa'i sdug bsngal ba'i gnas skabs thob par gyur pa ste/_nyon mongs shing sdug bsngal bas bcom pa'i gnas skabs thob cing myong bar gyur pa yin no/_/'dir khyad par ni thub pa sangs rgyas bcom ldan 'das la
[\[59a.2\]]sa'i rdul tsam phul bas kyang /_rgyal po mya ngan med pa zhes bya bar gyur pa yin te/_de yang bcom ldan 'das rgyal po'i khab tu bsod snyoms la gshegs par gyur pa dang /_khye'u rgyal ba zhes bya bas mthong ma thag shin tu dad par gyur nas srang bar gyi phyag dar las snyim pa gang phul bar
[\[59a.3\]]gyur pa dang /_bcom ldan 'das kyis nga yongs su mya ngan las 'das nas lo brgya lon pa na khye'u 'di mya ngan med pa zhes bya ba stobs kyi 'khor los sgyur ba'i rgyal por 'gyur ro/_/khye'u rnam par rgyal ba la rjes su yi rang bar byas pas de'i blon po'i mchog shing rta sbas pa zhes bya bar 'gyur ro
[\[59a.4\]]zhes lung bstan to/_/des thob pa'i sa gzhi yang ji lta bu zhe na/_zla ba'i dkyil 'khor rdzogs pa'i 'od zer gyis khyab pa'i sa steng ma lus pa mtha' dag thob cing /_de yang dge ba ste dus ma yin par 'chi ba dang /_mu ge dang /_yams la sogs pa'i gnod pa med pa dag thob par
[\[59a.5\]]'gyur ba'o/_/de ltar na 'di gnyis zhing dang zhing ma yin pa'i khyad par las bsod nams su gyur par ston to/_/khyed ni phyogs su lhung bas de skad smra ba yin no snyam pa la/_de'i phyir bdag ni zhes bya ba la sogs pa smras pa yin te/_kho bo ni rgyu med pa'am/_nyes pa rgyur byas nas
[\[59a.6\]]sangs rgyas kyi phyogs 'dzin cing /_phyogs su lhung ba'ang ma yin la/_drang srong ser skya la sogs mu stegs kyi ston pa rnams la yang sdang zhing gnod par sems pa yang med de/_rgyu med par spyir thams cad du snyoms par nyi ma ltar gnas par bya ba yin pas/_gang dag gi tshig rigs
[\[59a.7\]]pa dang ldan zhing /_tshad mas gzhal bar bzod pa de nyid la ston pa nyid du yongs su gzung bar bya zhing /_de nyid la dam pa rnams skyabs su 'gro bar bya ba yin no zhes bya ba'i don to/_/'jig rten 'di thams cad ni skyabs kyi 'os ma yin te/_'dod chags dang bral ba med pa'i phyir dang /_
[\[59b\]]
[\[59b.1\]]nyon mongs pa'i srin pos kun du bsten pa'i phyir/_tshangs pa'i srin pos gnas su byas pa'i khang pa lta bu yin no zhes dpyod pa dang ldan pa dag 'dod pas/_de'i phyir 'di ltar zhes bya ba la sogs pa smos pa yin te/_bzhi po 'di dag gi nang nas nges par na 'ga' zhig thams cad mkhyen par
[\[59b.2\]]gyur pa yin gyi/_thams cad ni mthar thug pa ma yin te/_de yang ji ltar 'od can rnams kyi nang na nyi ma lta bu dang /_mtsho phran rnams kyi nang na rgya mtsho lta bu dang /_ri bo rnams kyi nang na ri rab lta bur blo dang ldan pa rnams kyi nang na thams cad mkhyen pa ni khyad par du 'phags pa yin gyi/_
[\[59b.3\]]gzhan dag ni shes bya'i don thams cad shes pa ma yin no/_/de bzhin du de'i bstan pa yang 'gro ba la gcig tu phan zhing /_bstan pa'i lugs shin tu rgya che ba yin te/_chos kyi phung po brgyad khri bzhi stong la sogs pa'i bstan pa gang zhig nye bar ston pa de nyid blo dang ldan pas btsal
[\[59b.4\]]bar bya ba yin no/_/ji lta bu'i blos she na/_blo gros zhib mo'i mig gis btsal bar bya ste/_de la blo gros nyid phra mo mthong ba'i mig yin te/_des btsal zhing brtags nas bsten par bya'i/_gzhan dag ni thams cad mkhyen pa ma yin zhing /_phung khrol la mkhas la/_sems
[\[59b.5\]]can rnams la nye bar gnod par byed pa de rnams la bsten zhing ston par bzung ba ci zhig mkho ste/_dgos pa ci zhig byed/_phan pa'i dgos pa ci yang med do zhes bya ba'i don to/_/de ltar na gang zhig la bsten na dgos pa ma lus pa 'grub par 'gyur zhe na/_de'i phyir 'dir gang la zhes bya ba la
[\[59b.6\]]sogs pa smos pa yin te/_ston pa gang la nyon mongs pa'i skyon bag chags dang bcas pa ma lus pa kun yod pa ma yin la/_tshul khrims dang ting nge 'dzin la sogs pa'i yon tan ma lus pa thams cad rnam pa thams cad du yod par gyur na de nyid ni bdag gi ston pa yin zhing /_
[\[59b.7\]]de nyid kho na 'gro ba ma lus pa'i skyabs yin gyi/_gzhan ni ma yin te/_kho bo ni ming tsam ma bzod pa'i phyir de skad du smra ba ma yin gyi/_gzhan du na don gyi nyes pa yod pa yin no/_/des ni 'di skad ston pa yin te/_gal te lha chen po dang /_khyab 'jug dag la ni ji skad bshad pa'i nyes pa
[\[60a\]]
[\[60a.1\]]yod pas de dag ston par gyur pa ma yin no zhes smra ba ni rigs na/_tshangs pa la ni nyes pa 'ga' dang yang ldan pa ma yin pas/_de'i phyir de ni sa ma lus pa'i ston par rigs pa yin no/_/yang na 'di la nyes pa yod na smros shig ce na/_de brjod par bya ste/_yang dag par na
[\[60a.2\]]'dod pa'i khams kyi 'dod chags dang bral ba yang ma yin na/_nyes pa'i dri ma ma lus pa 'di la med do zhes brjod par lta ga la bya ste/_nyes pa de nyid 'di la brgya phrag yod de/_lha 'di gnyis dang tshangs pa mtshungs pa nyid du bshad de/_de yang lha mo u ma bag mar blangs pa'i tshe/_kha khyer
[\[60a.3\]]la bskor ba byed pa na/_de'i gzugs phul du byung ba mthong bas sems shor te brgyal zhing /_tshangs pa khu ba shor bar gyur to zhes grag la/_de nas ngo che bas rkang pas mnyes pas dum bu brgya phrag du mar gyes pa dang /_de las byis pa brtse ba zhes bya ba'i drang srong stong phrag brgyad cu skyes par gyur
[\[60a.4\]]to zhes bshad pa dang /_tshangs pas mchog byin pa las/_sa gsum la sun d+ha dang /_u pa sun d+ha zhes bya ba spun gnyis kyis shin tu gnod pa byas pa dang /_de dag gsad pa'i phyir lha thams cad kyis rang gi lus kyi gzi byin gyi cha bsdus pa las thig le'i mchog ma zhes bya ba sprul la/_
[\[60a.5\]]de ji tsam na tshangs pa la phyag byed pa na de la chags pa'i dbang gis tshangs pas dos bzhir gdong bzhi sprul la/_lha chen pos de'i mgo dbus ma ni bcad par gyur to zhes bya ba la sogs pa 'chol pa'i spyod pa mang du smos pa yin no/_gzhan yang 'di'i ming gi rjes thogs las nyes pa gzhan
[\[60a.6\]]yang 'byung zhing /_gzhan yang khyed rnams ni ngas sprul pa yin zhes log pa nyid du byed pa por yang ston pa yin no zhes bya ba la sogs pa 'di dag gi tshig la nyes pa mang po yod par thos kyi/_bcom ldan 'das kyi bstan pa la ni nyes pa'i dri ma 'ga' yang mnga' ba ma yin no/_/de yang /_
[\[60a.7\]]mos ldan phongs pa las 'don pa/_/'tsho ba'i tshe na mi nus kyi/_/de ni 'chi nas gdon bya zhes/_/lha de smra ba rdzun tshig yin/_/mes ni reg pas mi tshig gi/_/dran na tshig ces gang smra ba/_/gal te tshig de bden gyur dam/_/'di gnyis kyang ni de dang 'dra/_/bcom ldan yang ni de 'dra
[\[60b\]]
[\[60b.1\]]na/_/las kyi bdag nyid can mi gsung /_/nyi mas sa yi gzhi lta bur/_/'gro ba'i rang bzhin gsal bar mdzad/_/'jig rten las min 'bras mi spyod/_/rang gi nyon mongs kyis las bsags/_/dge dang mi dges 'dod mi 'dod/_/'bras skyed sa bon lta bu yin/_/chos kun yongs
[\[60b.2\]]su mkhyen pa dang /_/nyes pa thams cad zad pa dang /_/sems can kun la phan gyur pa/_/de dag thams cad de bzhin gshegs/_/zhes bya ba la sogs pa smos pa yin no/_/don 'di nyid rgya cher bstan pa'i phyir/_/gang la zhes bya ba la sogs pa smos pa yin te/_dpag tu med pa zhes
[\[60b.3\]]bya ba ni tshad med pa'o/_/thugs rje can zhes bya ba ni thugs rje chen po dang ldan pa ste/_de yang lha'i spyan rnam par dag pas 'jig rten ma lus pa la rgyun du rnam par gzigs par mdzad de/_de yang sangs rgyas kyi spyan gyis nyin dus gsum/_mtshan dus gsum du 'jig rten rnams la
[\[60b.4\]]gzigs par mdzad do zhes ji skad smos pa lta bu'o/_/de ltar thugs rje chen po dang ldan pas 'gro ba 'di dag sdug bsngal las gdon par mdzad cing /_skyabs dang rten gyi dam pa yin pas de la skyabs su mchi zhing rten par byed do zhes bya ba'i don to/_/de ltar bstod pa de yongs su bsngo ba'i
[\[60b.5\]]phyir/_pad+ma zhes bya ba la sogs pa smos pa yin te/_sangs rgyas bcom ldan 'das de ni gzugs kyi yon tan phul du byung ba dang ldan pa'i phyir/_ut+pal sngon po kha bye zhing /_'dab ma rgyas pa ltar dkyus ring la mdzes pa'i spyan mnga' ba gang yin pa de la de skad ces bya ste/_gzugs
[\[60b.6\]]kyi sku'i dbang po'i mchog yin pa'i phyir/_spyan gyi mtshan nyid nye bar mtshon pa tsam du smos pa yin no/_/de 'ba' zhig tu ma zad kyi yon tan thams cad kyi gnas su gyur pa yang yin te/_ji ltar chu klung stong phrag du ma 'bab pa'i rten dang gnas ni rgya mtsho yin pa dang 'dra bar yon tan gyi bstod
[\[60b.7\]]pa'i chu klung brgya stong mang po 'byung ba'i gnas dang gzhi ni bcom ldan 'das yin la/_de lta bu'i bstod pa'i gnas su gyur pa de la tshul de ltar bstod cing bsngags pa brjod pa'i bstod pa'i tshig las/_bdag gis dge ba'i rtsa ba bskrun cing bskyed pa cung zad ci mchis pa'i dge ba'i rtsa
[\[61a\]]
[\[61a.1\]]ba 'dis/_/sems can thams cad bla na med pa'i bde ba dang ldan par gyur cig ces smos pa yin te/_'dir nges par legs pa ni bde ba kha na ma tho ba med pa dang /_'gro ba thams cad bde ba dang ldan par gyur cig ces bya ba'i don to/_/skyob la lha las phul byung
[\[61a.2\]]bar/_/bstod pa bdag gis rnam phye bas/_/'di las bsod nams gang bsags pa/_/des ni mya ngan 'das thob shog_/lha las phul du byung ba'i bstod pa'i rgya cher bshad pa/_slob dpon shes rab go chas mdzad pa rdzogs so//_//rgya gar gyi mkhan po dzA ra na da na'i zhal
[\[61a.3\]]snga nas dang /_zhu chen gyi lo tsA ba dge slong rin chen bzang pos bsgyur cing gtan la phab pa'o//[ {D1114}]@##/_/rgya gar skad du/_bud+d+ha s+ya sto tra nA ma/_bod skad du/_sangs rgyas kyi bstod pa zhes bya ba/_'jam dpal gzhon nur gyur pa la phyag 'tshal lo/_/gang gis lhun
[\[61a.4\]]po'i tshad las lhag pa'i dbu ni rab tu byin/_/gang gis rgyu skar bas kyang mang ba'i brgya phrag spyan rnams kyang ni btang /_/sa gzhi dang mnyam rgya mtsho lta bu'i sha dang khrag rnams kyang /_/de ltar dka' ba spyod mdzad sangs rgyas bcom ldan rtag tu phyag 'tshal lo/_/g.yo zhing 'khyug 'gro'i glog
[\[61a.5\]]'dra'i sems ni gang gis dbang du gnas pa dang /_/'jig rten gsum po mi shis rgya mtsho las ni gang gis yang dag sgrol/_/srid 'joms bdud 'jig phyir du gang zhig slar yang srid par 'jug_/de ltar dka' ba spyod mdzad bcom ldan sangs rgyas rtag tu phyag 'tshal lo/_/gang gis snying rje'i
[\[61a.6\]]sdom pa'i khur bus sems can don la dgyes pa'i phyir/_/lha dang lha min 'jig rten gsum po'i gtso bos mi rtog rnam par spong /_/bkres sdug srog chags rnams la brtse ba mchog gnas gang zhig lus rab ster/_/de ltar dka' ba spyod mdzad bcom ldan sangs rgyas rtag tu phyag 'tshal
[\[61a.7\]]lo/_/gang gis snying rjes 'thob pa'i sems can myur du bsgral zhing bskyab pa'i phyir/_/gang zhig phyugs dang nya dang ri dgas 'gro bar dgon pa'i nang du gnas/_/yun ring ngal dang dub pa bzod cing lus rnams kyang ni kun du gtong /_/de ltar dka' ba spyod mdzad bcom ldan sangs rgyas rtag
[\[61b\]]
[\[61b.1\]]tu phyag 'tshal lo/_/gang zhig sems can mang po'i lus kyi nad la sman gyi phyir du ni/_/'gro la byams pa'am snying rje'i dbang gis mchog tu mu ge'i dgon pa ru/_/nags tshal rnams su glang chen lus rnyed gzhan gyi sdug bsngal sel la sbyor/_/de ltar dka' ba spyod mdzad bcom ldan
[\[61b.2\]]sangs rgyas rtag tu phyag 'tshal lo/_/mu ge'i zug rngu zug pa'i dus su dbu la skyes pa'i rin po che/_/bcad nas byin pas bram ze dang ni mi bdag la sogs gnas pa'i phyir/_/kun du de bzhin thugs kyi byid pa sla bas thams cad sems can don/_/de ltar dka' ba spyod mdzad bcom
[\[61b.3\]]ldan sangs rgyas rtag tu phyag 'tshal lo/_/nags rnams so sor gnas mdzad rmi lam bzang pos yang dag smra ba thob/_/ma dang rgyal po pha rol phan pa spyod pa rnams kyi seng ge'i khrir/_/gnyis 'thung mche ba drug par 'khrungs te 'gro ba gang phyir chos rnams kun/_/de ltar dka' ba
[\[61b.4\]]spyod mdzad bcom ldan sangs rgyas rtag tu phyag 'tshal lo/_/sbyin dang tshul khrims yon tan bzod pa'i rang bzhin stobs brtson bsam gtan dang /_/shes rab rab gsung mtshungs par spong ba'i byams dang snying rje'i yon tan gyis/_/'brog dgon gnas pa'i 'gro ba 'dren pa'i ded
[\[61b.5\]]dpon thob cing yang dag rtogs/_/de ltar dka' ba spyod mdzad bcom ldan sangs rgyas rtag tu phyag 'tshal lo/_/'phags ma nor rgyun mas mdzad pa'i sangs rgyas kyi bstod pa rdzogs so//_//rab tu bsngags pa'i gnas chen po bal po yam bu'i grong khyer du sgra'i mkhan po dpal
[\[61b.6\]]rgyal ba'i bzang po dang /_shAkya'i dge slong nyi ma rgyal mtshan dpal bzang pos bsgyur ba'o//[ {D1115}]@#//chos kyi sku la gnas pa'i yon tan thun mong ma yin pa la bstod pa/[#]@##//chos kyi sku la gnas pa'i yon tan thun mong ma yin pa la bstod pa/_de bzhin gshegs pa thams
[\[61b.7\]]cad la phyag 'tshal lo/_/sems can rnams la thugs brtse ba/_/phrad dang bral bar dgongs pa can/_/mi 'bral dgongs shing bde ba can/_/dgongs pa khyod la phyag 'tshal lo/_/sgrib pa kun las nges par grol/_/thub pas 'jig rten kun zil mnan/_/khyod kyi mkhyen pas shes bya
[\[62a\]]
[\[62a.1\]]khyab/_/sems grol khyod la phyag 'tshal lo/_/sems can kun gyi nyon mongs kun/_/ma lus pa dag 'dul mdzad pa/_/nyon mongs sel ba nyon mongs pa/_/brtser bcas khyod la phyag 'tshal lo/_/lhun gyis grub cing chags mi mnga'/_/thogs pa mi mnga' rtag
[\[62a.2\]]tu yang /_/mnyam par gzhag [#]cing 'dri kun gyi/_/lan ldon khyod la phyag 'tshal lo/_/gnas dang gnas pa bshad bya dang /_/tshig dang shes pa ston pa la/_/rtag tu blo gros mi thogs pa/_/ston mchog khyod la phyag 'tshal lo/_/ched du zhu [#]dang de dag gi/_/tshig dang spyod mkhyen 'ongs
[\[62a.3\]]pa dang /_/'gro dang nges 'byung sems can la/_/legs 'doms khyod la phyag 'tshal lo/_/lus can kun gyis khyod mthong na/_/skyes bu mchog tu rtogs par 'gyur/_/mthong ba tsam gyis dad 'gyur bar/_/mdzad pa khyod la phyag 'tshal lo/_/len dang gnas dang gtong ba dang /_/
[\[62a.4\]]sprul pa dang ni bsgyur ba dang /_/ting nge 'dzin dang ye shes la/_/mnga' brnyes khyod la phyag 'tshal lo/_/thabs dang skyabs dang dag pa dang /_/nges 'byung theg pa chen po la/_/sems can rnams la slu [#]ba yi/_/bdud 'joms khyod la phyag 'tshal lo/_/ye shes dang ni spangs pa dang /_/
[\[62a.5\]]nges 'byung bgegs byed ston mdzad pa/_/bdag gzhan don la mu stegs gzhan/_/mi tshugs khyod la phyag 'tshal lo/_/'khor du tshar bcad gsung mdzad pa/_/kun nas nyon mongs gtan spangs la[#]/_/bsrung ba mi mnga' bsnyel mi mnga'/_/tshogs sdud khyod la phyag 'tshal lo/_/
[\[62a.6\]]gshegs bzhugs kun du rtag par yang /_/kun mkhyen ma lags spyod mi mnga'/_/khyod ni yang dag don du na/_/kun mkhyen khyod la phyag 'tshal lo/_/sems can kun gyi don mdzad pa/_/khyon ni dus las yong mi 'da'/_/rtag tu 'bras bu yod mdzad pa/_/mi bsnyel khyod la
[\[62a.7\]]phyag 'tshal lo/_/'jig rten kun la gdugs zhag gcig_/lan drug tu ni gzigs mdzad pa/_/thugs rje che dang ldan pa po/_/phan dgongs khyod la phyag 'tshal lo/_/gshegs dang thugs su chud pa dang /_/mkhyen pa dang ni phrin las kyis/_/nyan thos dang ni rang sangs rgyas/_/
[\[62b\]]
[\[62b.1\]]kun mchog khyod la phyag 'tshal lo/_/byang chub chen po'i rnam pa kun/_/sku gsum [#]dag gis brnyes gyur pa/_/kun du sems can thams cad kyi/_/dogs gcod khyod la phyag 'tshal lo/_/sri ba mi mnga' skyon mi mnga'/_/rnyog pa mi mnga' bzhugs mi mnga'/_/g.yo ba mi mnga'
[\[62b.2\]]chos kun la/_/ma spros khyod la phyag 'tshal lo/_/chos sku la gnas yon tan 'di la bdag gis rab bstod pas/_/yon tan drug ldan sku gsum po ni yongs su rdzogs par ni/_/bdag sogs 'gro ba rnams kyis myur du rtogs par shog_/chos kyi sku la gnas pa'i yon tan thun
[\[62b.3\]]mong ma yin pa la bstod pa/_slob dpon thogs med kyis mdzad pa rdzogs so//_//rgya gar gyi mkhan po dzi na mi tra dang /_shI leN+d+ra bo d+hi dang /_zhu chen gyi lo tsA [#]ba ban+de ye shes sdes bsgyur cing zhus te gtan la phab pa//[ {D1116}]@##/_/rgya gar skad du/_tad+t+wa sta baM/
[\[62b.4\]]bod skad du/_de kho na nyid la bstod pa/_'jam dpal gzhon nur gyur pa la phyag 'tshal lo/_/thogs pa kun las rnam grol ba/_/kha dog bral zhing ma skyes shing /_/rang gi ngo bo 'jig med pa'i/_/sku mnga' de bzhin gshegs phyag 'tshal/_/nyon mongs rags dang phra spangs pa/_/
[\[62b.5\]]bdag gi mi mnga' sgrib pa dag_/dang po yod pas stong pa'i phyir/_/don dam mkha' dkyil 'dra phyag 'tshal/_/rnam rtog sprul ni spangs pas na/_/ci dgyes par ni mdzad gyur pa/_/gter mchog de nyid rtag gzigs pa/_/ngan 'gro 'i rgud pa spangs phyag 'tshal/_/rnam par rtog pa
[\[62b.6\]]thams cad spangs/_/nyid kyis dgyes bdar ma byas sku/_/'khor dang zhi bar ro mnyam sku/_/rnam rtog dri ma med phyag 'tshal/_/yang dang dgongs pas mnal mi mnga'/_/gti mug bral zhing spangs pas bzhugs/_/rtag tu de nyid ma gsal ba/_/rang bzhin mkhas pas shar phyag
[\[62b.7\]]'tshal/_/bsam gtan tshes grangs yongs rdzogs pas/_/mi rnams dga' ba skyed mdzad pa/_/rnam grol zla ba yid 'ong ba/_/lta ngan rab rib sel phyag 'tshal/_/dngos po dngos med gnyis 'das nas/_/rtog pa'i dri ma las grol ba/_/rtsen dor med de sa mnyam gnas/_/
[\[63a\]]
[\[63a.1\]]spos mi mnga' la phyag 'tshal lo/_/dri med chu rlabs bde ba'i rgyu/_/ma lus srog chags 'tsho mdzad pa/_/che zhing mtha' med tshad dang bral/_/de nyid rgya mtsho che phyag 'tshal/_/legs spyan du ma rgyas thob pa/_/dpe med ro zhim yid la 'bab/_/rga shi'i
[\[63a.2\]]'jigs pa med mdzad pa/_/de nyid bdud rtsi la phag 'tshal/_/rang gi yid la brtan ldan yang /_/khyab 'jug dbang phyug tshangs dbang dang /_/lha dang drang srong thabs med pa/_/thabs de skad cig brnyes phyag 'tshal/_/dri med rin thang mnyam med pa/_/ngo bos 'dod rnams
[\[63a.3\]]yongs rdzogs mdzad/_/bsod nams bsags pas dmigs gyur pa/_/yid bzhin byang chub sems phyag 'tshal/_/srid pa'i 'khor bas yongs dub pa'i/_/mchog tu lta ba bde ba'i gnas/_/byang chub yan lag med tog ldan/_/zhi ba'i dpag bsam shing phyag
[\[63a.4\]]'tshal/_/shes bya shes med gnyis med cing /_/pra sbom dbye ba rnams las grol/_/sna tshogs dpe las 'das gyur pa/_/tshig gis brjod mi nus phyag 'tshal/_/rtag tu rgyal zhing bsnyengs mi mnga'/_/gzhan stobs 'joms byed mdud ba med/_/gnyis med sku mnga'
[\[63a.5\]]bsam mi khyab/_/gcig dpa' srid pa 'joms phyag 'tshal/_/bye brag med par dbang 'gyur zhing /_/dngos tshogs skad cig la bsregs pa/_/shin tu drag pa'i rang bzhin gyis/_/rab 'bar de nyid me phyag 'tshal/_/'di ltar yang dag bstod las dge ba gang thob pa'i/_/
[\[63a.6\]]bsod nams des ni 'gro ba ma lus zad 'gyur zhing /_/sems can rnams ni sdug bsngal dag dang bral gyur pa/_/bde ba dang ldan sgrib med mya ngan 'das thob shog_/de kho na nyid la bstod pa shAkya'i dge slong dpal gyi go chas mdzad pa rdzogs so//_//rgya gar gyi mkhan
[\[63a.7\]]po many+dzu shrI b+ha dra dang /_dge slong shAkya 'od kyis bsgyur cing zhus te gtan la phab pa//[ {D1117}]@/_/bdud btul ba la bstod pa bzhugs/_@##/_/dkon mchog gsum la phyag 'tshal lo/_/bsam gtan phyin ci log gis ci zhig dgongs mdzad skad cig
[\[63b\]]
[\[63b.1\]]legs par spyan dbye gzigs/_/lus med mda' yis gzir ba'i skye bo bdag cag skyob pas kyang ni bsrung bar mi mdzad na/_/thugs rje ldan pa phyin ci log gyur khyod las mchog tu ma rung skyes bu gzhan ma mchis/_/phrag dog ldan pa bdud kyi bud med de skad smra yang rgyal
[\[63b.2\]]ba skyob pa byang chub gyur/_/gzhan yang 'dod dbang gis ni kun du gzhu bkang bdud gzhan lag pa myur pa pa Ta ha sgra 'jebs dang ldan/_/dpang po smin ma bskyod dang nyer g.yo lta bur sgeg dang 'dzum dang rol pa med rnams kyis/_/thub dbang skyob pa byang chub ma brnyes par
[\[63b.3\]]du bsam gtan las ni bskyod ma nus pa mthong gyur nas/_/ngo mtshar gyur pas pa spu langs pa'i lus kyis grub pa rnams dang yan lag mchog rnams 'dud/_/ral pa 'khrugs shing lce rnams g.yogs la kun du bltams pas gang gi thugs rnams 'khrul par ma gyur cing /_/rab
[\[63b.4\]]gsal 'dod lha'i bdud rnams rtse mo mchog dag lag thogs glang po rta rnams gdong ldan seng ge dang /_/stag gi gdong rnams rtswa bzhin grangs med gyur pa 'khor ba yis ni gang zhig bsnyengs bar ma gyur pa/_/de ni kun la gnong pa'i nam pa 'dres pa med par skyob pa sangs rgyas thub
[\[63b.5\]]dbang 'jig rten mgon/_/bdud btul ba la bstod pa/_rab dga'i lha'i zhal snga nas mdzad pa rdzogs so//[ {D1118}#]@##/_/rgya gar skad du/_d+harma d+hA tu sta baM[#]/_bod skad du/_chos kyi dbyings su bstod pa/_'phags pa [#]'jam dpal gzhon nur gyur pa la phyag 'tshal
[\[63b.6\]]lo/_/gang zhig kun du ma shes na/_/srid pa gsum du rnam 'khor ba/_/sems can kun la nges gnas pa'i/_/chos kyi dbyings la phyag 'tshal 'dud[#]/_/gang zhig 'khor ba'i rgyur gyur pa/_/de nyid sbyang ba byas pa las/_/dag pa de nyid mya ngan 'das/_/chos kyi sku yang de nyid do/_/
[\[63b.7\]]ji ltar 'o ma dang 'dres pas/_/mar gyi snying po mi snang ba/_/de bzhin nyon mongs dang 'dres pas/_/chos kyi dbyings kyang mi mthong ngo /_/ji ltar 'o ma rnam sbyangs pas/_/mar gyi snying po dri med 'gyur/_/de bzhin nyon mongs rnam [#]sbyangs pas/_/chos dbyings shin tu dri med 'gyur/_/
[\[64a\]]
[\[64a.1\]]ji ltar mar me bum nang gnas/_/cung zhig snang bar mi 'gyur ba/_/de bzhin nyon mongs bum nang gnas/_/chos kyi dbyings kyang mi mthong ngo /_/phyogs ni gang dang gang dag nas/_/bum pa bu ga btod [#]gyur pa/_/de dang de yi phyogs nyid nas/_/'od kyi rang bzhin 'byung
[\[64a.2\]]bar 'gyur/_/gang tshe ting 'dzin rdo rje yis/_/bum pa de ni bcag gyur pa/_/de tshe de ni nam mkha' yi/_/mthar thug bar du snang bar byed/_/chos kyi dbyings ni skye ma yin/_/nam yang 'gag par 'gyur ba med/_/dus rnams kun du nyon mongs med/_/thog ma bar mthar [#]dri ma bral/_/
[\[64a.3\]]ji ltar rin chen baiDUr+ya/_/dus rnams kun du 'od gsal yang /_/rdo yi nang na gnas gyur na/_/de yi 'od ni gsal ma yin/_/de bzhin nyon mongs kyis bsgribs pa'i/_/chos dbyings shin tu dri med pa'ang /_/'khor bar 'od ni gsal ma yin/_/mya ngan 'das na 'od gsal
[\[64a.4\]]'gyur/_/khams yod na ni las byas pas/_/sa le sbram dag mthong bar 'gyur/_/khams med na [#]ni las byas na[#]/_/nyon mongs 'ba' zhig bskyed par zad/_/ji ltar sbun pas g.yogs gyur pas/_/so ba 'bras bur [#]mi 'dod ltar/_/de bzhin nyon mongs kyis g.yogs
[\[64a.5\]]pas/_/de ni [#]sangs rgyas zhes mi brtag_/ji ltar sbun pa las grol na/_/'bras nyid snang bar 'gyur ba ltar/_/de bzhin nyon mongs las grol na/_/chos kyi sku nyid rab tu gsal/_/chu shing snying po med do zhes/_/'jig rten na ni dper byed kyang /_/de yi 'bras bu snying po
[\[64a.6\]]nyid/_/mngar po za bar byed pa ltar/_/snying po med pa'i 'khor ba las/_/nyon mongs gzeb dang bral gyur na/_/de yi 'bras bu sangs rgyas [#]nyid/_/lus can kun gyi bdud rtsir 'gyur/_/de bzhin sa bon thams cad las/_/rgyu dang 'dra ba'i 'bras bu 'byung /_/sa bon med
[\[64a.7\]]par 'bras yod par/_/shes ldan gang gis sgrub [#]par nus/_/sa bon gyur pa khams de nyid/_/chos rnams kun gyi rten du 'dod/_/rim gyis sbyangs par gyur pa las/_/sangs rgyas go 'phang thob par 'gyur/_/dri med nyi ma zla ba yang /_/sprin dang khug rna du ba [#]dang /_/sgra
[\[64b\]]
[\[64b.1\]]gcan gdong dang rdul la sogs/_/sgrib pa lnga yis bsgribs par gyur[#]/_/de bzhin 'od gsal ba yi sems/_/'dod dang gnod sems le lo dang /_/rgod pa dang ni the tshom ste/_/sgrib pa lnga yis bsgribs par gyur[#]/_/ji ltar me yis dag pa'i gos/_/sna tshogs dri mas
[\[64b.2\]]dri ma can/_/ji ltar me yi nang bcug na/_/dri ma tshig 'gyur gos min ltar/_/de bzhin 'od gsal ba yi sems/_/'dod chags la sogs dri ma can/_/ye shes me yis nyon mongs bsreg[# ]/de nyid 'od gsal ma yin no/_/stong pa nyid ni ston pa'i mdo/_/rgyal bas
[\[64b.3\]]ji snyed gsungs pa gang /_/de dag kun gyis nyon mongs ldog_/khams de nyams par byed ma yin/_/sa yi dkyil na yod [#]pa'i chu/_/dri ma med par gnas pa ltar/_/nyon mongs nang na ye shes kyang /_/de bzhin dri ma med par gnas/_/chos dbyings gang phyir bdag ma
[\[64b.4\]]yin/_/bud med ma yin skyes pa'ang [#]min/_/gzung ba kun las rnam grol ba/_/ji ltar bdag ces brtag par bya/_/chags pa med pa'i chos kun la/_/bud med skyes pa dmigs ma yin/_/'dod chags kyis ldongs [#]gdul bya'i phyir/_/bud med skyes pa zhes [#]rab bstan/_/
[\[64b.5\]]mi rtag sdug bsngal stong pa zhes/_/bya ba gsum pos sems sbyong byed/_/mchog tu sems ni sbyong byed pa'i/_/chos ni rang bzhin med pa yin/_/ji ltar sbrum ma'i lto na bu/_/yod kyang mthong ba ma yin pa/_/de bzhin nyon mongs kyis g.yogs pa'i/_/chos kyi dbyings kyang
[\[64b.6\]]mthong ma yin/_/bdag dang bdag gi rnam rtog dang /_/ming gi 'du shes rgyu mtshan gyis/_/rnam rtog bzhi po 'byung ba yang /_/'byung dang 'byung las gyur pas so/_/sangs rgyas rnams kyi smon lam yang /_/snang ba med cing mtshan nyid med/_/so sor rang rig sbyor ldan nyid/_/
[\[64b.7\]]sangs rgyas rtag pa'i chos nyid can/_/ji ltar ri bong mgo yi [#]rwa/_/brtags [#]pa nyid de med pa ltar/_/de bzhin chos rnams thams cad kyang /_/brtags [#]pa nyid de yod ma yin/_/phra rab rdul gyi ngo bo yis/_/glang gi rwa yang dmigs [#]ma yin/_/ji ltar sngon bzhin phyis de bzhin/_/de
[\[65a\]]
[\[65a.1\]]la ci zhig brtag par bya/_/brten nas 'byung bar gyur pa [#]dang /_/brten nas 'gag par 'gyur bas na/_/gcig kyang yod pa ma yin na[#]/_/byis pa [#]ji ltar rtog [#]par byed/_/ri bong ba glang [#]rwa yi dpes/_/ji ltar bde gshegs chos rnams nyid/_/dbu ma nyid du sgrub
[\[65a.2\]]par byed/_/ji ltar nyi zla skar ma'i gzugs/_/dang ba'i snod kyi chu nang du/_/gzugs brnyan mthong bar gyur pa [#]ltar/_/mtshan nyid rdzogs pa'ang de dang 'dra/_/thog ma bar dang mthar dge ba/_/bslu ba med cing brtan pa yi/_/gang zhig de ltar bdag med pa'ang [#]/_/ji ltar bdag
[\[65a.3\]]dang bdag gir brtag_/ji ltar so ga'i [#]dus su chu/_/dro'o [#]zhes ni rjod par byed/_/de nyid grang ba'i dus su ni/_/grang ngo zhes ni brjod pa yin/_/nyon mongs drwa bas g.yogs pa ni[#]/_/sems can zhes ni brjod par bya/_/de nyid nyon mongs bral gyur na/_/sangs rgyas zhes ni brjod par
[\[65a.4\]]bya/_/mig dang gzugs la brten nas ni/_/dri ma med pa'i snang ba 'byung /_/skye med 'gag pa med nyid las/_/chos kyi dbyings ni rab tu shes/_/sgra dang rna ba la brten nas/_/rnam par dag pa'i shes pa gsum/_/mtshan nyid med pa'i chos kyi dbyings/_/rtog dang bcas pas
[\[65a.5\]]thos par 'gyur/_/sna dang dri la brten nas snom/_/de ni gzugs su med pa'i dpes[#]/_/de bzhin sna yi rnam shes kyis/_/chos kyi dbyings la rtog par byed/_/lce yi rang bzhin stong pa nyid/_/ro yi khams kyang dben pa ste/_/chos kyi dbyings kyi ngo bo yin[#]/_/rnam par shes
[\[65a.6\]]pa gnas med pa/_/dag pa'i lus kyi ngo bo dang /_/reg bya'i rkyen gyi mtshan nyid dang [#]/_/rkyen dag las ni grol gyur pa/_/chos kyi dbyings zhes brjod par bya/_/yid gtsor gyur pa'i chos rnams la/_/rtog dang brtag pa rnam spangs nas/_/chos rnams rang bzhin med pa nyid/_/
[\[65a.7\]]chos kyi dbyings su bsgom par bya/_/mthong dang thos dang bsnams pa dang /_/myangs dang reg par gyur pa dang /_/chos rnams de ltar rnal 'byor pas/_/shes na [#]mtshan nyid rdzogs pa yin/_/mig dang rna ba sna dag dang /_/lce dang lus dang de bzhin yid/_/skye mched
[\[65b\]]
[\[65b.1\]]drug po rnam dag pa/_/'di nyid de nyid mtshan nyid do/_/sems nyid rnam pa gnyis su mthong [#]/_/ji ltar 'jig rten 'jig rten 'das/_/bdag tu 'dzin las 'khor ba ste/_/so sor rig na de nyid do/_/'dod chags zad pas mya ngan 'das/_/zhe sdang gti mug zad pa dang /_/de dag
[\[65b.2\]]'gags pa [#]sangs rgyas nyid/_/lus can kun gyi skyabs nyid do/_/shes dang mi shes pa dag las/_/lus 'di nyid la [#]thams cad de/_/rang gi rnam par rtog pas bcings/_/bdag nyid shes na [#]grol bar 'gyur/_/byang chub ring min nye ba [#]min/_/'gro min 'ong ba [#]ma yin zhing /_/
[\[65b.3\]]nyon mongs gzeb gyur 'di nyid la/_/mthong ba dang ni ma mthong yin/_/shes rab mar me la gnas nas/_/mchog tu zhi bar gyur pa yis/_/bdag la brtags pas [#]gnas bya zhes/_/mdo sde'i tshogs las gsungs pa lags/_/stobs bcu'i stobs kyis byis pa rnams/_/
[\[65b.4\]]byin rlabs [#]zla ba tshes pa bzhin/_/nyon mongs can gyi sems can gyis/_/de bzhin gshegs pa mi mthong ngo /_/ji ltar yi [(]dgas [,]dwags [)]rnams kyis ni/_/rgya mtsho skams [#]par mthong ba ltar/_/de bzhin mi shes pas bsgribs pas/_/sangs rgyas rnams ni med par brtags[#]/_/dman
[\[65b.5\]]dang [#]bsod nams dman pa la/_/bcom ldan 'das kyis ci bgyir mchis/_/ji ltar dmus long lag pa ru/_/rin chen mchog ni bzhag pa 'dra/_/sems can bsod nams byas rnams la/_/'od kyis gsal zhing dpal ldan pa'i/_/sum cu rtsa gnyis mtshan 'bar ba/_/
[\[65b.6\]]sangs rgyas de yi mdun na gnas/_/mgon po de yi gzugs kyi skus[#]/_/bskal pa mang por bzhugs nas kyang [#]/_/gdul bya rnams ni gdul ba'i phyir/_/dbyings nyid tha dad gyur pa lags/_/sems kyi yul ni nges rtogs nas/_/der ni shes pa 'jug par gyur/_/so so rang
[\[65b.7\]]rig rnam dag na/_/sa rnams de yi bdag nyid gnas/_/dbang phyug chen po'i gnas mchog dang /_/'og min nyid de rnam mdzes pa/_/shes pa gsum po gcig nyid du/_/'dres par gyur la bdag smra'o/_/byis pa'i nang na yongs [#]mkhyen dang /_/'phags pa'i nang na sna tshogs nyid/_/
[\[66a\]]
[\[66a.1\]]dbang phyug chen po tshe dpag med/_/bskal pa'i tshe yi rgyu gang yin/_/phyi rol sems can khams [#]kyi yang /_/dpag tu med pa'i bskal par ni/_/tshe yang gang gis bsrungs gyur cing /_/srog chags rnams kyi [#]srog gnas pa'i/_/rgyu gang [#]mi zad pa de nyid/_/
[\[66a.2\]]gang gi [#]'bras bu mi zad gang /_/snang ba med pa'i bye brag gis/_/shes rab don du rab tu 'jug_/byang chub ring bar mi bsam zhing /_/nye bar yang ni bsam mi bya/_/yul drug snang ba med par ni/_/yang dag ji bzhin rig gyur pa'o/_/ji ltar 'o ma dang 'dres chu/_/snod gcig na [#]ni
[\[66a.3\]]gnas pa las/_/ngang pa [#]'o ma 'thung byed cing /_/chu ni ma yin de bzhin gnas/_/de bzhin nyon mongs kyis g.yogs nas/_/ye shes lus 'dir gcig gnas kyang /_/rnal 'byor pa yis ye shes len/_/mi shes pa ni 'dor bar byed/_/bdag dang bdag gi zhes 'dzin pas/_/
[\[66a.4\]]ji srid phyi rol rnam brtags [#]pa/_/bdag med rnam pa gnyis mthong [#]na/_/srid pa'i sa bon 'gag par 'gyur/_/gang phyir sangs rgyas mya ngan 'das/_/gtsang ba rtag pa dge ba'i gzhi/_/gang phyir gnyis ni byis pas brtags[#]/_/de yi gnyis med rnal 'byor gnas/_/dka' spyod sna
[\[66a.5\]]tshogs sbyin pa dang /_/tshul khrims sems can don sdud dang /_/sems can phan byed bzod pa ste/_/gsum po 'dis ni [#]khams rgyas 'gyur/_/chos rnams kun la brtson 'grus dang /_/bsam gtan la sems 'jug pa dang /_/rtag tu shes rab bsten [#]pa ste/_/'di yang byang chub
[\[66a.6\]]rgyas byed yin/_/thabs dang bcas pa'i shes rab dang /_/smon lam rnam par sbyangs pa dang /_/stobs la nges [#]nas ye shes te/_/khams rgyas byed pa'i chos bzhi'o[#]/_/byang chub sems phyag mi bya zhes/_/smra ba ngan par [#]smra ba ste/_/byang chub sems dpa' ma byung bar/_/chos kyi sku
[\[66a.7\]]ni 'byung ma yin/_/bur shing sa bon la sdang gang /_/kha ra spyad par 'dod pa des[#]/_/bur shing sa bon med par ni/_/kha ra 'byung bar 'gyur ma yin/_/bur shing sa bon gang bsrungs nas/_/nye bar gnas shing bsgrubs pa las/_/bu ram kha ra hwags rnams ni/_/de las 'byung
[\[66b\]]
[\[66b.1\]]bar 'gyur ba ltar/_/byang chub sems ni rab bsrungs nas/_/nye bar gnas shing bsgrubs pa las/_/dgra bcom rkyen rtogs sangs rgyas rnams/_/de las skye zhing 'byung bar 'gyur/_/ji ltar sA lu'i sa bon sogs/_/zhing pas srung [#]bar byed pa ltar/_/de bzhin theg mchog mos rnams
[\[66b.2\]]la'ang [#]/_/'dren pa rnams kyis srung bar [#]mdzad/_/ji ltar mar ngo'i bcu bzhi la/_/zla ba cung zad [#]mthong ba ltar/_/de bzhin theg mchog mos rnams la'ang [#]/_/sangs rgyas sku ni cung zad mthong /_/ji ltar tshes pa'i zla ba la/_/skad cig skad cig rgyas par mthong /_/de bzhin sa la zhugs
[\[66b.3\]]rnams kyang /_/rim gyis rim gyis 'phel bar [#]mthong /_/ji ltar yar ngo'i bco lnga la/_/zla ba rdzogs par 'gyur ba ltar/_/de bzhin sa yi mthar thug na/_/chos kyi sku yang rdzogs shing gsal/_/sangs rgyas chos dang dge 'dun la/_/rtag tu mos pa brtan po yis/_/sems
[\[66b.4\]]de yang dag [#]skyed byas nas/_/phyir mi ldog par yang [#]yang 'byung /_/nag po'i gzhi ni yongs spangs nas/_/dkar po'i gzhi ni rab bzung bas/_/de tshe de ni nges rtogs pa/_/dga' ba zhes ni mngon par brjod/_/'dod chags la sogs sna tshogs pa'i/_/dri mas rtag tu dri ma
[\[66b.5\]]can/_/dri ma med par [#]gang dag pa/_/dri ma med ces brjod pa yin/_/nyon mongs drwa ba rab 'gags nas/_/dri med shes rab rab gsal bas/_/tshad med pa yi mun pa dag_/sel bar byed pas 'od byed pa'o/_/rtag tu dag pa'i 'od kyis gsal/_/'du 'dzi rnam par spangs pa yi/_/
[\[66b.6\]]ye shes 'od kyis rab bskor bas/_/sa de 'od 'phro can du 'dod/_/rig dang sgyu rtsal bzo gnas kun/_/bsam gtan rnam pa sna tshogs nyid/_/nyon mongs shin tu sbyang dka' las/_/rnam par rgyal bas sbyang dkar 'dod/_/byang chub rnam pa gsum po dang /_/phun sum tshogs
[\[66b.7\]]kun bsdu ba dang /_/skye dang 'jig pa [#]zad pa la/_/sa de mngon du 'gyur [#]bar 'dod/_/'khor lo'i bkod pa [#]rnam kun du/_/'od kyi dra bas rtse ba dang /_/'khor ba'i mtsho yi 'dam rgal [#]bas/_/de la ring du song zhes bya/_/sangs rgyas kyis nges 'di bzung zhing /_/ye shes rgya
[\[67a\]]
[\[67a.1\]]mtshor zhugs pa dang /_/'bad med lhun gyis grub gyur pa[#]/_/bdud kyi 'khor gyis mi g.yos pa'o[#]/_/so so yang dag rig kun la/_/chos ston pa yi 'bel ba'i gtam/_/rnal 'byor pa de mthar son pas/_/sa de legs pa'i blo gros 'dod/_/ye shes
[\[67a.2\]]rang bzhin 'di yi sku/_/dri med nam mkha' dang mnyam pa/_/sangs rgyas rnams kyi 'dzin pa las/_/chos kyi sprin ni kun du 'byung /_/sangs rgyas rnams kyi chos kyi gnas/_/spyod pa'i 'bras bu yongs 'dzin pa[#]/_/gnas ni yongs su gyur pa de/_/chos kyi sku zhes brjod pa
[\[67a.3\]]yin/_/bag chags las grol bsam mi khyab/_/'khor ba'i bag chags bsam du yod/_/khyod ni kun du bsam mi khyab/_/gang gis khyod ni shes par nus/_/ngag gi spyod yul kun las 'das/_/dbang po kun gyi spyod yul min/_/yid kyi shes pas rtogs bya ba/_/gang yang
[\[67a.4\]]rung la phyag 'tshal bstod/_/rim gyis 'jug pa'i lugs nyid kyis/_/sangs rgyas sras po grags chen rnams/_/chos kyi sprin gyi ye shes kyis/_/chos nyid stong pa mthong gyur nas/[ #]/gang tshe sems ni rab bkrus pas/_/'khor ba'i gzeb las 'das gyur nas/_/pad+ma chen po'i rang
[\[67a.5\]]bzhin gyi/_/stan la de ni rab gnas 'gyur/_/'dab ma rin chen du ma'i 'od/_/'dod par bya ba'i ze 'bru can/_/pad+ma bye ba du ma yis/_/rnam pa kun du yongs su bskor/_/stobs bcu po yis yongs su gang /_/mi 'jigs pa yis gang [#]dag ngoms/_/bsam mi khyab pa'i sangs rgyas
[\[67a.6\]]chos/_/spros med rnams las nyams mi mnga'/_/legs par spyad pa'i lam [#]kun gyis/_/bsod nams ye shes rab bsags pa'i/_/zla ba nya la skar ma yis/_/'khor du rnam pa kun gyis bskor/_/sangs rgyas phyag gi nyi ma der/_/dri med rin chen 'bar gyur te/_/sras kyi thu
[\[67a.7\]]bor [#]dbang bskur bas/_/dbang bskur ba ni kun du stsol/_/rnal 'byor chen po der gnas nas/_/rmongs pas dman pa'i 'jig rten rnams/_/sdug bsngal gyis g.yengs 'jigs pa la/_/lha yi spyan gyis gzigs gyur nas/_/de yi sku las [#]'od zer rnams/_/'bad pa med par 'byung
[\[67b\]]
[\[67b.1\]]'gyur te/_/rmongs pa'i mun par zhugs de yi/_/sgo rnams 'byed par mdzad pa yin/_/lhag bcas mya ngan 'das pa rnams/_/lhag med mya ngan 'das par 'dod/_/'dir ni mya ngan 'das pa nyid/_/dri ma med par sems gyur pa'o/_/sems can kun gyi dngos med pa'i/_/ngo bo de
[\[67b.2\]]yang de [#]spyod yul/_/de mthong byang chub sems dbang po[#]/_/shin tu dri med chos kyi sku/_/dri ma med pa'i chos sku la/_/ye shes rgya mtsho gnas gyur nas/_/sna tshogs nor bu ji bzhin du/_/de las [#]sems can don rab [#]mdzad/_/chos kyi dbyings su bstod pa slob dpon chen po [#]klu sgrub kyis
[\[67b.3\]]mdzad pa rdzogs so//_//rgya gar gyi mkhan po kr-iSh+Na paN+Di [#]ta dang /_lo tsA ba [#]tshul khrims rgyal bas bsgyur ba'o//[ {D1119}#]@##/_/rgya gar skad du/_ni ru [#]pa ma sta baM[#]/_bod skad du/_dpe med par bstod pa/_'jam dpal gzhon nur gyur pa la phyag 'tshal lo/_/
[\[67b.4\]]gang zhig lta bas phongs pa yi/_/'jig rten 'di la phan brtson khyod/_/dngos po med pa'i don rig pas/_/dpe med khyod la phyag 'tshal bstod/_/gang zhig khyod kyis [#]cung zhig kyang /_/sangs rgyas spyan gyis ma gzigs pa/_/khyod kyis [#]gzigs pa bla med de/_/de nyid don ni rig pa
[\[67b.5\]]lags/_/don dam pa yi yod pa nyid/_/rtogs dang rtogs bya mi mnga' zhing /_/e ma'o [#]mchog tu rtogs dka' ba'i/_/chos nyid sangs rgyas rnams kyis rtogs/_/khyod kyis cung zhig ma bskyed cing /_/chos rnams bkag pa'ang ma lags la/_/mnyam pa nyid kyi lta ba yis/_/bla
[\[67b.6\]]na med pa'i go 'phang brnyes/_/'khor ba spangs par gyur pa yis/_/mya ngan 'das khyod mi bzhed kyi[#]/_/'khor ba ma dmigs pa nyid kyi/_/zhi de mgon po khyod kyis rtogs/_/khyod kyis kun nas nyon mongs dang /_/rnam byang ro gcig gyur rig pas/_/chos dbyings mngon par dbyer med
[\[67b.7\]]pa/_/kun du rnam par dag par gyur/_/gtso bo khyod kyis 'ga' [#]zhig tu/_/yi ge gcig kyang ma gsungs la/_/gdul bya'i 'gro ba ma lus pa/_/chos kyi char gyis tshim par [#]mdzad/_/mkha' dang mnyam pa'i thugs mnga' khyod/_/phung po khams dang skye mched la/_/chags par gyur
[\[68a\]]
[\[68a.1\]]pa mi mnga' bas/_/chos rnams kun la brten ma lags/_/mgon khyod sems can 'du shes kyis/_/'jug pa kun du mi mnga' yang /_/sdug bsngal gyur pa'i sems can la/_/snying rje'i bdag nyid gyur pa'ang khyod/_/bde dang sdug bsngal de bzhin du[#]/_/
[\[68a.2\]]rtag mi rtag sogs la [#]gtso khyod/_/de lta'i rnam rtog sna tshogs kyis/_/thugs ni chags par gyur ma lags/_/chos rnams gang du'ang 'gro 'ong med/_/de bzhin khyod kyis [#]gshegs pa'ang lags/_/'ga' ru spungs pa ma mchis pa[#]/_/de phyir [#]don dam rig pa'ang lags/_/kun gyi rjes
[\[68a.3\]]su zhugs gyur kyang /_/'ga' ru 'byung ba'ang ma lags la/_/skye dang chos dang sku rnams kyang /_/thub chen khyod kyi bsam mi khyab/_/gcig dang gzhan pa rnams spangs pa/_/brag ca lta bu'i 'gro ba rnams/_/'pho dang 'jig pa rnam [#]spangs pa[#]/_/smad pa med pa [#]khyod kyis rtogs/_/
[\[68a.4\]]rtag dang chad pa dang bral zhing /_/mtshan nyid mtshon bya rnam spangs par/_/gtso bos rmi lam sgyu tshogs [#]bzhin/_/'khor ba nges par rtogs pa lags/_/bag chags gzhir [#]gyur mthar thug pa'i/_/khyod kyis nyon mongs sdig pa spangs/_/nyon mongs nyid kyi rang bzhin yang /_/khyod
[\[68a.5\]]kyis [#]bdud rtsi nyid du bsgrubs/_/dpa' bo khyod kyis [#]gzugs rnams kyi/_/mtshan ma med mthong gzugs med bzhin/_/mtshan gyis 'bar ba'i sku nyid kyang /_/gzugs su spyod yul nyid du mthong /_/gzugs su mthong bas mthong min yang /_/mthong ngo zhes ni rjod par byed/_/chos
[\[68a.6\]]mthong bas ni shin [(]du [,]tu [)]mthong /_/chos nyid mthong ba ma yin no/_/khong stong khyod kyi sku la med/_/sha dang rus pa khrag med kyang [#]/_/nam mkha'i dbang po'i gzhu bzhin du/_/khyod kyi sku ni ston par mdzad/_/sku la bsnyun med mi gtsang [#]med/_/bkres dang skom pa 'byung med kyang /_/khyod ni
[\[68a.7\]]'jig rten rjes 'jug phyir/_/'jig rten spyod pa'ang ston [#]par mdzad/_/las kyi sgrib pa'i skyon rnams ni[#]/_/sdig med khyod kyis [#]kun spangs kyang /_/khyod kyis [#]sems can rjes gzung [#]phyir/_/las spangs par [#]yang rab tu bstan/_/chos kyi dbyings la dbyer med phyir/_/gtso bo theg
[\[68b\]]
[\[68b.1\]]dbyer [#]ma mchis kyang /_/khyod kyi [#]theg pa gsum bstan pa/_/sems can gzhug pa'i ched du lags/_/rtag cing brtan la zhi ba yi/_/chos kyi rang bzhin khyod kyi sku/_/rgyal bas gdul bya 'gro [#]ba'i phyir/_/khyod nyid [#]mya ngan 'das par bstan/_/grangs med 'jig rten khams rnams su/_/
[\[68b.2\]]'das dang bltams dang mngon byang chub/_/'khor ba'ang [#]thar par mos rnams kyi/_/khyod la gus rnams kyis yang [#]mthong /_/mgon po sems pa mi mnga' zhing /_/rnam rtog g.yo ba mi mnga' yang /_/khyod nyid [#]ngang gis 'jig rten la/_/sangs rgyas mdzad pa'ang 'jug par 'gyur/_/
[\[68b.3\]]de ltar bde gshegs yon tan tshad med bsam mi khyab/_/me tog gis brgyan pa las [#]bsod nams gang thob par/_/gyur pa 'di [#]ni sems can ma lus pa 'di dag_/mchog tu rtogs dka' thub pa'i chos kyi snod gyur cig_/dpe med par bstod pa slob dpon 'phags pa [#]klu sgrub kyis
[\[68b.4\]]mdzad pa rdzogs so//_//rgya gar gyi mkhan po kr-iSh+Na [#]paN+Di ta dang /_lo tsA ba dge slong [#]tshul khrims rgyal bas bsgyur ba'o//[ #{D1120}#]@##/_/rgya gar skad du/_lo kA tI ta sta baM[#]/_bod skad du/_'jig rten las 'das par bstod pa/_'jam dpal gzhon nur gyur pa la phyag 'tshal lo/_/
[\[68b.5\]]dben pa'i ye shes rig gyur pa/_/'jig rten 'das khyod phyag 'tshal 'dud/_/gang khyod 'gro la phan pa'i phyir/_/yun ring thugs rjes ngal bar gyur/_/phung po tsam las grol ba yi/_/sems can med par khyod bzhed la/_/sems can ngan la'ang mchog gzhol bar/_/thub pa
[\[68b.6\]]chen po khyod nyid zhugs/[# ]/blo ldan khyod kyi phung de'ang /_/sgyu ma smig rgyu dri za yi/_/grong khyer rmi lam ji bzhin du/_/blo ldan rnams la rab tu bstan/_/gang dag rgyu las byung ba rnams/_/de med par ni yod min pas/_/gzugs brnyan nyid dang mtshungs pa ru/_/gsal bar ci yi
[\[68b.7\]]phyir mi 'dod/_/'byung ba mig gis gzung min [#]pas/_/de dngos mig gi ji ltar yin/_/gzugs nyid gzung bar rab bkag pa/_/gzugs nyid khyod kyis de ltar gsungs/_/tshor bya med par de med pas/_/tshor ba nyid ni bdag med pas/_/tshor ba de yang rang bzhin gyis/_/yod
[\[69a\]]
[\[69a.1\]]pa min [#]par khyod nyid bzhed/_/ming dang don dag tha dad min/_/me yis kha nyid tshig [#]par 'gyur/_/gzhan na'ang rtog [#]pa med 'gyur zhes/_/bden pa gsung ba khyod kyis bstan/_/byed po rang dbang nyid las [#]kyang /_/tha snyad du ni khyod kyis bstan/_/phan tshun
[\[69a.2\]]ltos [#]pa can nyid du/_/krub par khyod ni bzhed pa lags/_/byed po yod min spyod po'ang med/_/bsod nams de min rten 'brel skyes/_/rten [#]nas skyes kyang ma skyes zhes/_/tshig gi bdag po khyod kyis gsung [#]/_/shes pa med par shes bya [#]min/_/de med rnam par shes pa'ang med/_/
[\[69a.3\]]de phyir shes dang shes bya dag_/rang dngos med ces khyod kyis gsung [#]/_/mtshan nyid mtshon bya gzhan nyid na[#]/_/mtshon bya mtshan nyid med par 'gyur/_/tha dad min na'ang med de [#]par/_/khyod kyis gsal po nyid du bstan/_/mtshan nyid mtshan [#]bya rnam bral zhing /_/tshig gis brjod pa
[\[69a.4\]]rnam spangs par/_/khyod kyi [#]ye shes spyan nyid kyis/_/'gro ba 'di dag zhi bar mdzad/_/dngos po yod pa nyid mi skye/_/med pa'ang ma yin yod med min/_/bdag las ma yin gzhan las min/_/gnyis min skye ba [#]ji lta bu/_/yod pa gnas par rigs 'gyur gyi/_/'jig par 'gyur
[\[69a.5\]]ba ma yin no/_/med pa mi gnas par rigs [#]pas/_/'jig par 'gyur ba ma yin no/_/re zhig zhig pa'i rgyu las kyang /_/'bras bu 'byung bar mi rigs la/_/ma zhig las min rmi lam dang /_/'dra ba'i skye ba khyod nyid bzhed/_/zhig dang ma zhig pa dag gis/_/rgyu las 'bras bu 'byung ba dag_/sgyu ma 'byung ba bzhin du
[\[69a.6\]]'byung /_/kun kyang de bzhin khyod kyis gsungs[#]/_/de phyir khyod kyis 'gro 'di dag_/yongs su brtags pa las byung bar/_/kun du shes bya 'byung ba na'ang /_/skye ba med cing 'gag med gsungs/_/rtag la 'khor ba yod ma yin/_/mi rtag pa la'ang 'khor ba med/_/de nyid rig pa'i mchog khyod kyis/_/'khor
[\[69a.7\]]ba rmi lam 'dra bar gsungs/_/sdug bsngal rang gis byas pa dang /_/gzhan gyis byas dang gnyis kas byas/_/rgyu med par ni rtog ge 'dod/_/khyod kyis [#]rten nas 'byung bar gsungs/_/rten cing 'brel par gang 'byung ba/_/de nyid khyod ni stong par bzhed/_/dngos po rang dbang yod
[\[69b\]]
[\[69b.1\]]min zhes/_/mnyam med khyod kyi seng ge'i sgras[#]/_/kun rtog thams cad spang [#]pa'i phyir/_/stong nyid bdud rtsi ston mdzad na/_/gang zhig de la zhen gyur pa/_/de nyid khyod kyis shin tu smad/_/bems po gzhan dbang stong pa nyid/_/sgyu ma bzhin du rkyen 'byung bar/_/mgon po khyod kyis chos kun gyi/_/
[\[69b.2\]]dngos med goms par mdzad pa lags/_/khyod kyis cung zhig ma bskyed cing /_/'ga' yang bkag pa ma mchis la/_/sngon gyi ji ltar phyis de bzhin/_/de bzhin nyid ni thugs su chud/_/'phags pa rnams kyis bstan [#]pa yi/_/bsgom [#]ma zhugs par mtshan med 'di/_/rnam par shes par
[\[69b.3\]]'gar 'gyur ram/_/mtshan ma med la ma zhugs par/_/thar pa med ces gsungs pa'i phyir/_/de phyir khyod kyis theg chen rnams/_/ma lus par ni de nyid bstan/_/bstod pa'i snod khyod bstod pa las/_/bdag gis [#]bsod nams gang thob pa/_/des ni 'gro ba ma lus rnams/_/mtshan
[\[69b.4\]]ma'i 'ching las grol gyur cig_/'jig rten las 'das par bstod pa/_slob dpon 'phags pa klu sgrub kyis mdzad pa rdzogs so//_//rgya gar gyi mkhan po kr-iSh+Na [#]paN+Di ta dang /_lo tsA ba tshul khrims rgyal bas bsgyur cing zhus te gtan la phab pa'o//_//_
[\[69b.5\]{D1121}#]@##/_/rgya gar skad du/_tsit+ta badzra sta baM[#]/_bod skad du/_sems kyi rdo rje'i bstod pa/_'jam dpal gzhon nur gyur pa la phyag 'tshal lo/_/gang gis sems byung dra ba ni/_/sems nyid kyis [#]ni bsal mdzad de/_/sems kyi rmongs pa sel ba yi/_/rang sems de la
[\[69b.6\]]phyag 'tshal lo/_/sems can mos pa sna tshogs rnams/_/tha dad lha yi dmigs pa la/_/rin chen sems ni rnam grol las/_/lha gzhan bsgrub tu yod ma yin/_/sems [#]thob pa ni byang chub ste/_/sems ni 'gro ba lnga po yin/_/bde dang sdug bsngal mtshan nyid dag_/
[\[69b.7\]]sems las ma gtogs cung zad med/_/'gro ba kun gyi [#]mthong ba rnams/_/cung zad bsgom pa'i rnam pa yang /_/de kun sems kyi dra ba ru/_/de nyid gsung bas bstan pa yin/_/rnam par rtog pa spangs pa'i sems/_/rnam par rtog pas bsdos [#]byas pa'i/_/'khor ba rnam rtog
[\[70a\]]
[\[70a.1\]]tsam nyid de/_/rnam rtog med pa thar pa yin/_/de bas kun gyis 'bad pa yis/_/byang chub sems la phyag bya'o/_/sems kyi rdo rje [#]bsgom pa'i phyir/_/de ni byang chub mchog ces bya/_/khams bskyed sems ni lus kyis bcings/_/sems med khams ni bde
[\[70a.2\]]bar [#]'jug_/de phyir sems ni kun du bsrung /_/bde legs sems las [#]sangs rgyas 'byung /_/sems kyi rdo rje'i bstod pa slob dpon klu sgrub kyis mdzad pa rdzogs so//[# {D1122}#]@##/_/rgya gar skad du/_pa ra ma ar+tha sta baM[#]/_bod skad du/_don dam par bstod pa/_'jam
[\[70a.3\]]dpal gzhon nur gyur pa la phyag 'tshal lo/_/skye ba med cing gnas med la/_/'jig rten dpe las shin tu 'das/_/ngag gis brjod pa'i spyod yul min/_/mgon khyod ji ltar bstod [#]par bgyi/_/de lta na yang gang 'dra bas/_/de bzhin nyid don spyod yul gyi/_/'jig rten btags
[\[70a.4\]]pa la gnas nas/_/gus pa chen pos bdag gis bstod/_/skye ba med pa'i ngo bo yis/_/khyod la skye ba yong [#]mi mnga'/_/mgon khyod gshegs dang byon mi mnga'/_/dngos mi mnga' la phyag 'tshal 'dud/_/dngos med ma lags dngos ma lags/_/chad pa ma lags rtag ma
[\[70a.5\]]lags/_/mi rtag ma lags rtag ma lags/_/gnyis mi mnga' la phyag 'tshal 'dud/_/dmar dang ljang dang btsod mdog min/_/ser dang gnag [#]dang dkar ma lags/_/khyod la kha dog yong [#]mi dmigs/_/mdog mi mnga' la phyag 'tshal 'dud/_/chen po ma lags chung ma
[\[70a.6\]]lags/_/ring dang zlum pa [#]ma lags la/_/tshad med pa yi dngos brnyes pa/_/tshad mi mnga' la phyag 'tshal 'dud/_/ring min nya ba ma lags shing /_/nam mkha' ma lags sa ma lags/_/'khor min mya ngan 'das ma lags/_/gnas mi mnga' la phyag 'tshal 'dud/_/
[\[70a.7\]]chos rnams kun la mi gnas pas/_/chos kyi dbyings kyi dngos gyur cing /_/mchog tu zab pa gnyis [#]brnyes pa/_/zab mo khyod la phyag 'tshal bstod[#]/_/de lta'i bstod pas bstod bgyi'am/_/yang na 'dir [#]ni ci zhig bstod/_/chos rnams thams cad stong pa la/_/gang la
[\[70b\]]
[\[70b.1\]]bstod cing gang gis bstod/_/skye dang 'jig pa rnam [#]spangs shing /_/gang la mtha' dang dbus med pa[#]/_/gzung dang 'dzin pa mi mnga' ba[#]/_/'dir ni khyod bstod nus pa gang /_/gshegs dang byon pa mi mnga' zhing /_/'gro spangs bde bar gshegs bstod pa'i[#]/_/bsod nams des
[\[70b.2\]]ni 'jig rten rnams/_/bde gshegs gnas su 'gro bar shog_/don dam par bstod pa/_slob dpon 'phags pa [#]klu sgrub kyis mdzad pa rdzogs so//_//rgya gar gyi mkhan po kr-iSh+Na paN+Di ta dang /_lo tsA ba dge slong tshul khrims rgyal bas bsgyur cing zhus te gtan la phab pa'o//_//
[\[70b.3\]{D1123}# ]@##/_/rgya gar skad du/_kA ya tra [#]ya sto tra nA ma/_bod skad du/_sku gsum la bstod pa zhes bya ba[#]/_/'phags pa 'jam dpal gzhon nur gyur [#]pa la phyag 'tshal lo/_/gcig min du ma ma yin bdag dang gzhan la phan pa phun sum tshogs chen gzhir gyur pa/_/dngos min
[\[70b.4\]]dngos po med pa ma yin mkha' ltar ro gcig rtogs par dka' ba'i rang bzhin can/_/gos pa med cing mi 'gyur zhi la mi mnyam mnyam pa khyab pa can te spros med pa/_/so so rang rig rgyal ba rnams kyi chos sku dpe med gang yin de la bdag phyag 'tshal/_/rang gi 'byor pa 'jig rten las
[\[70b.5\]]'das bsam gyis mi khyab legs mdzad brgya yi 'bras bu ni/_/blo can rnams kyi dga' ba bskyed phyir 'khor gyi nang du sna tshogs rgyas par ston mdzad cing /_/rtag tu dam pa'i [#]chos kyi sgra skad rgya chen 'jig rten kun du 'phro bar mdzad pa po/_/sangs rgyas longs spyod rdzogs sku chos kyi rgyal
[\[70b.6\]]srid gnas pa gang yin de la phyag 'tshal lo/_/sems can rnams ni smin par mdzad phyir la la dag tu me 'bar bzhin du gang snang zhing /_/la lar yang [#]ni rdzogs par byang chub chos kyi 'khor lo rab tu zhi bar gang snang la/_/sna tshogs thabs tshul [#]rnam pa du mar 'jug cing srid pa gsum
[\[70b.7\]]gyi 'jigs sel ba/_/phyogs bcur chub mdzad thub pa rnams kyi sprul sku don chen gang yin de la phyag 'tshal lo/_/sems can don gcig rgyun du mdzad cing bsod nams ye shes chen po dpag med las byung ba'i/_/bde bar gshegs pa rnams kyi sku gsum yid dang tshig gi lam
[\[71a\]]
[\[71a.1\]]las rab tu 'das pa la/_/bdag gis [#]dad pas phyag byas dge ba byang chub sa bon bsags par gyur pa gang yin des/_/sku gsum thob nas 'gro ba 'di dag ma lus byang chub lam la nges par 'dzud [#]par shog_/sku gsum la bstod pa zhes bya ba slob dpon 'phags
[\[71a.2\]]pa klu sgrub kyis mdzad pa rdzogs so//_//rgya gar gyi mkhan po kr-iSh+Na paN+Di ta dang /_lo tsA ba dge slong tshul khrims rgyal bas bsgyur cing zhus te gtan la phab pa'o//_//[{D1124}#]@##/_/rgya gar skad du/_kA ya tra ya sto tra nA ma s+ya bi ba ra nA ma/_bod skad du/_sku
[\[71a.3\]]gsum la bstod pa zhes bya ba'i rnam par 'grel pa/_'phags pa 'jam dpal gzhon nur gyur pa la phyag 'tshal lo/_/bdag nyid chen po'i sku gsum gyi/_/bstod pa klu sgrub kyis mdzad pa/_/gzhan gyi [#]gsol bas bskul bas na/_/ji ltar bkod pa rnam par dbye/_/de la/
[\[71a.4\]]gcig min du ma ma yin zhes bya ba la sogs pa'i tshigs su bcad pa gsum gyis brjod par bya ba dang /_dgos pa dang /_'brel pa dang /_dgos pa'i yang dgos pa brjod par bya ste/_gang gi phyir brjod pa dang /_dgos pa dang /_'brel pa med pa dag la ni so sor rtog pa sngon du
[\[71a.5\]]gtong ba dag len par mi 'gyur ro/_/de'i phyir 'dir ci zhig 'chad par 'gyur zhes 'di la yang dag par rmongs pa dag dran pa 'jug par bya ba'i phyir brjod par bya ba bshad do/_/bshad pa don med par rtog pa dag nges par 'jug par bya ba'i phyir dgos pa bstan to/_/thabs med par
[\[71a.6\]]dogs pa bsal ba'i phyir 'brel pa bshad de/_gzhan du na thabs med pa dag la ji ltar 'jug par 'gyur/_/de la 'dir sku gsum ni brjod par bya ba'o/_/de'i rang gi ngo bo nyid bshad pa ni dgos pa ste/_de'i rang gi ngo bo nyid bshad pa'i phyir tshigs su bcad pa 'di byas so/_/de
[\[71a.7\]]bas na dgos pa dang tshigs su bcad pa dag rjod [#]pa dang brjod par bya ba'i mtshan nyid du 'brel pa'am/_tshig dang tshig can 'brel pa'am/_thabs dang thabs las byung ba'i mtshan nyid du 'brel pa'am/_sgrub pa dang bsgrub [#]par bya ba'i mtshan nyid du 'brel ba'am/_bya ba dang byed pa'i mtshan
[\[71b\]]
[\[71b.1\]]nyid du 'brel ba ni 'brel ba'o/_/de nas 'bad pa dang rtsol ba'i brtson 'grus dang ldan par rang nyid kyis sku gsum gyi don dang bya ba mthar phyin pa ni dgos pa'i yang dgos pa yin par shes par bya ste/_'di ni re zhig don gyi spyi yin no/_/da ni yan lag gi don brjod par bya ste/_gcig
[\[71b.2\]]min du ma ma yin zhes bya ba la sogs pa la/_gcig dang du ma ni gcig dang du ma ste/_gnyis [#]ni gnyis med pa nyid do/_/du ma ni mang po nyid de/_gcig dang du mar ma gyur pa'i chos kyi sku gang yin pa de la bdag phyag 'tshal lo zhes bya ba'i tha tshig go/_/ci'i phyir gcig kyang ma yin la du ma
[\[71b.3\]]yang ma yin zhe na/_de'i phyir gzod ma nas ma skyes pa'o zhes 'byung bas na gang thog ma nyid nas ma skyes pa de la gcig dang du ma'i gnas skabs su bya bar mi nus te/_nam mkha' ltar yongs su chad pa med pa'i ngo bo nyid do/_/chos thams cad kyang de bzhin nyid las byung bas na/_de'i phyir
[\[71b.4\]]gang zhig gang las byung bar gyur pa ste/_gang gis sna tshogs pa'i gzugs su gyur pa de ma mthong ste/_sA [#]lu la sogs pa'i sa bon las ni sA [#]lu'i 'bras bu'o/_/de bzhin du stong pa nyid las gang zhig 'byung bar 'gyur ba ni rtag pa dang chad par mi 'gyur te/_gang gi phyir kun du rtog pa ma lus
[\[71b.5\]]pa dang bral ba'i rgyal ba thams cad kyis kyang stong zhing sgyu ma dang 'dra bar gzigs so/_/gzhan yang khyad par du bya ba'i phyir bdag dang gzhan la phan pa phun sum tshogs chen gzhir gyur pa zhes bya ba smos te/_bdag dang gzhan ni bdag dang gzhan te/_de dag la phan pa phun sum tshogs pa'i
[\[71b.6\]]gzhir gyur pa ni mngon par mtho ba dang /_nges par legs pa'i mtshan nyid can gyi phun sum tshogs pa chen po'i gzhir gyur pa zhes bya ba'i don to/_/gang gi phyir chos kyi dbyings gcig dang du ma dang bral ba'i ngo bo thog ma dang tha ma med pa stong pa nyid du bshad na/_ji ltar na bdag dang gzhan la phan pa
[\[71b.7\]]phun sum tshogs pa chen po'i gzhir gyur pa yin zhe na/_nyes pa med de/_'di ltar ma rig pa'i bag chags kyi stobs kyis [#]snod dang bcud kyi tshul du gnas pa ltar bdag dang gzhan la phan pa phun sum tshogs pa chen po'i gzhir gyur pa yin te/_rmi lam la sogs pa'i shes pa bzhin no/_/gal te ma
[\[72a\]]
[\[72a.1\]]rig pa'i bag chags dang chos kyi dbyings thog ma dang tha ma med pa'i ngo bo de yang ma rig pa'i bag chags su gyur pa ni gla rtsi la sogs pas bsgos pa bzhin te/_dngos po rnams kyi chos nyid ni de lta bu'o/_/de bas na bdag dang gzhan la phan pa phun sum tshogs pa'i gzhir
[\[72a.2\]]gyur pa yin no/_/gzhan yang dge ba'i bshes gnyen dang phrad cing lam bzang po rnyed pas ma rig pa'i bag chags glo bur ba ring du byas shing yongs su dag par gyur pa ni gser dang zangs kyi dri ma dang bral ba bzhin te/_'di la yon tan dang nyes pa len cing spong ba yod pa yin no/_/de ci'i phyir zhe na/_/
[\[72a.3\]]yang dag pa'i don rtogs pa kho na tsam du zad de/_de'i phyir/_'di la bsal bya ci yang med/_/gzhal [#]bar bya ba gang yang med/_/yang dag nyid la yang dag lta[#]/_/yang dag mthong na rnam par grol/_/zhes gsungs pa gang 'di ltar rkyen dang ldan pa ni kun nas nyon mongs par thal bar 'gyur gyi
[\[72a.4\]]ma skyes pa skye bar ni ma mthong ngo /_/skyes pa 'gag pa dag las kyang cung zad skye ba med de/_mya ngan las 'das pa ni mar me dang mtshungs so/_/gzhan yang khyad par du bya ba'i phyir/_dngos min dngos po med [#]ma yin/_/zhes bya ba smos te/_dngos po ni gzugs su yod pa'o/_/de
[\[72a.5\]]med par gyur pa ni dngos po med pa ste/_gnyi ga las ldog par 'gyur bas na/_dngos min dngos po yod pa ma yin/_/zhes bya ba [#]ste yod pa dang med pa dang dbus las 'das par gyur pa'o/_/de nyid kyis nam mkha' ltar ro gcig pa ste/_nam mkha' ltar zhes bya ba ni nam mkha' dang 'dra bar ro
[\[72a.6\]]gcig cing mnyam pa'i rang bzhin du gang gyur pa de ni nam mkha' ltar ro gcig ces bya'o/_/de nyid kyis na rtogs par dka' ba'i rang bzhin can te/_dngos po dang dngos po med pa gnyi ga dang gzhan las btsal ba dang bral ba nyid do/_/de bas na gos pa med pa ste/_'dod chags la
[\[72a.7\]]sogs pa'i nyes pa'i dri ma dang bral ba nyid do/_/de nyid kyis na [#]mi 'gyur ba ste rang gi ngo bo nyid la mi 'pho ba'o/_/zhi ba ni nyon mongs pa thams cad zhi bar gyur pa'o/_/mi mnyam pa ni mtshungs pa med pa'o/_/mnyam pa ni chos thams cad kyi gzhir mtshungs par gyur pa'o/_/khyab
[\[72b\]]
[\[72b.1\]]pa can ni thams cad du song bar gyur pa'o/_/spros pa med pa ni spros pa thams cad dang bral bar gyur pa'o/_/khyad par du bya ba gzhan yang so so rang rig ces bya ba ste/_sems can rnams kyi so so rang gis rig par gyur pa gzhon nu ma'i bde ba dris pa bzhin no/_/dpe med pa ni dpe las
[\[72b.2\]]'das par gyur pa ste/_de skad du yang /_mtshungs pa 'ga' yang yod min te/_/tshig lam pa yang gang zhig yod/_/cung zad nye ba'am ring ba ni/_/'ga' yang yod pa ma yin no/_/'dren pa mnyam pa med gyur pa/_/de la dper bya gang zhig gzhal/_/skabs 'byed gzhi dang bral ba yi/_/mnyam med khyod la phyag
[\[72b.3\]]'tshal lo/_/zhes bshad pas so/_/de lta bu'i chos kyi sku ste chos kyi lus de la bdag phyag 'tshal lo/_/ji lta bu su la zhe na/_rgyal ba rnams te shes bya ma lus pa thugs su chud pas thugs byin gyis brlabs pa la lus dang yid kyis phyag 'tshal lo zhes bya ba'i don to/_/rang gi 'byor ba
[\[72b.4\]]ni khams gsum pa thams cad kyi dbang phyug chen po'i mtshan nyid do/_/khyad par ji lta bu zhe na/_'jig rten las 'das pa ste 'jig rten las rgal ba'o/_/bsam gyis mi khyab pa ni sems kyi yul las ring du gyur pa'o/_/legs mdzad brgya yi 'bras bu zhes bya ba ni sbyin pa la sogs pa
[\[72b.5\]]pha rol tu phyin pa rnams yun ring por nye bar bsags pa las skyes pa'o/_/gang gi zhe na/_blo can rnams kyi ste/_byams pa dang /_mthong ba don yod dang /_ngan song thams cad spong ba dang /_mya ngan thams cad nges par 'joms pa'i blo gros la sogs pa'o/_/ci'i phyir zhe na/_dga'
[\[72b.6\]]ba bskyed pa'i phyir te rab tu mgu ba'i rgyur ro/_/'khor ni byang chub sems dpa'i tshogs te de rnams kyi nang du'o/_/sna tshogs pa ni rnam pa du ma'o/_/rgyas par ston par mdzad pa zhes bya'o/_/sems can mos pa sna tshogs pa dag gi bsam pa'i khyad par gyi dbang du mdzad nas bye brag du
[\[72b.7\]]mar 'chad par mdzad pa'o/_/rtag tu dam pa'i chos kyi sgra skad rgya chen 'jig rten kun du 'phro bar mdzad pa po/_/zhes bya ba ni shin tu rgya che ba'i dam pa'i chos kyi gsung ngo /_/thams cad du 'jug pas na rgya che ba'o/_/de nyid kyis na de rgyun mi 'chad par spro bas na shin tu mang zhing rgya che
[\[73a\]]
[\[73a.1\]]ba la sogs pa'i dam pa'i chos ston cing gsung bar 'gyur ba de la de skad ces bya'o/_/sangs rgyas zhes bya ba ni chos kyi de kho na nyid ji lta ba bzhin du brnyes shing thugs su chud pa'o/_/longs spyod rdzogs sku zhes bya ba ni rdzogs par longs spyod pa'i sku ste/_sa bcu'i dbang phyug
[\[73a.2\]]gi byang chub sems dpa' rnams la rnam pa sna tshogs pa'i chos ston pa la sogs pas longs spyod par mdzad pa'o/_/de'i phyir khyad par gzhan yang chos kyi rgyal srid chen po la bzhugs pa gang yin zhes bya ba smos te/_chos kyi srid kyang yin la chen po yang yin pas na chos kyi rgyal srid chen
[\[73a.3\]]po ste khams gsum pa thams cad kyi bdag po'o/_/de la gnas pa'i sku gang yin pa de la de skad ces bya'o/_/de ltar tshigs su bcad pa gnyis kyis sku rnam pa gnyis po'i rang gi ngo bo nye bar bstan nas/_sprul pa'i sku'i ngo bo bstan pa'i phyir/_sems can rnams ni smin par mdzad
[\[73a.4\]]phyir la la dag tu me 'bar bzhin du gang snang zhing /_/zhes bya ba la sogs pa smos te/_sems can rnams ni [(]srogs [,]srog [)]chags rnams so/_/ci'i phyir zhe na/_smin par mdzad pa'i phyir te yongs su smin pa'i don du'o/_/gang gis dus la la dag tu me dang 'dra zhing byin za bzhin du kun nas 'bar
[\[73a.5\]]bar snang zhing 'od dang ldan pas rab tu 'bar bar snang ba'o/_/gnas gang du snang zhe na/_smras pa/_rdzogs par byang chub ces pa ste/_byang chub pa nyid du'o/_/chos kyi 'khor lo ni bA rA Na sIr [#]drang srong smra ba ri dgas kyi nags [#]su'o/_/rab tu zhi bar gang snang la/_/zhes pa ni gyad kyi nye 'khor
[\[73a.6\]]shing sA la zung gi tshal du yongs su mya ngan las 'das pa chen po ston pa'o/_/khyad par ci zhig ce na/_sna tshogs thabs tshul rnams kyis zhes bya ba ste/_sangs rgyas dang /_rang sangs rgyas dang /_nyan thos dang /_byang chub sems dpa' dang /_tshangs pa dang /_brgya byin dang /_dbang phyug
[\[73a.7\]]chen po la sogs pa rnam pa sna tshogs pa'i bdag nyid du ston pa'o/_/bye brag ji lta bu zhe na/_rnam pa du mar 'jug cing zhes pa ste/_gdul bya sna tshogs pa rnam pa du ma'i rjes su 'jug par mdzad pa'o/_/khyad par ci zhig ce na/_srid pa gsum gyi 'jigs sel [#]zhes bya ba ste/_'dod pa
[\[73b\]]
[\[73b.1\]]dang gzugs dang gzugs med pa ste srid pa gsum gyi sems can rnams kyi skye ba la sogs pa'i nyes pa ring du mdzad pa ni 'jigs pa sel ba'o/_/gzhan yang khyad par du bya ba'i phyir phyogs bcur chub mdzad thub pa rnams kyi sprul sku don chen zhes bya ste/_phyogs bcur chub par
[\[73b.2\]]mdzad pa ni phyogs bcu po rnams su rjes su khyab pa'o/_/thub pa ni sku dang gsung thub pa dang ldan pas na thub pa ste sangs rgyas bcom ldan 'das so/_/don chen ni mngon par mtho ba dang nges par legs pa'i 'bras bu stsol ba'am thob par mdzad pa ste/_de lta bu'i sprul pa'i sku gang
[\[73b.3\]]yin pa de la phyag 'tshal lo zhes slob dpon klu sgrub kyis gsungs pa yin no/_/de ni 'di skad du ston par 'gyur te/_gang gis bdag nyid kyis bsod nams dang ye shes kyi tshogs yongs su rdzogs par mdzad nas/_gnas kyi mchog dga' ldan gyi gzhal yas khang na bzhugs pa byang
[\[73b.4\]]chub sems dpa' dam pa tog dkar pos thugs kyi rang bzhin gyis byams pa dang /_snying rje dang /_dga' ba dang /_btang snyoms dang /_bsam gtan bzhi bsgoms pa'i rim gyis rnal 'byor chen po'i gnas 'og min du mngon par byang chub pa rnam pa lnga'i rim pas yang dag par sangs
[\[73b.5\]]rgyas so/_/de nas sprul pa'i skus de bzhin gshegs pa [#]thams cad longs spyod rdzogs pa'i skus bzhugs pa dang /_ri rab chen po'i steng du rdo rje nor bu rin po che'i gzhal yas khang gi rtse mor gshegs te/_dkyil 'khor rnam pa bzhir mngon par sprul par mdzad nas/_slar yang
[\[73b.6\]]dga' ldan gyi [#]gnas mchog tu bzhugs pa'i dam pa tog dkar po dang gcig tu gyur nas lhums su 'jug pa dang /_bltams pa dang /_btsun mo'i nang na rol pa mdzad par bstan pa dang /_mtshan mo mngon par byung ba dang /_dka' ba mdzad pa dang /_byang chub kyi snying por gshegs pa
[\[73b.7\]]dang /_bdud btul ba dang /_mngon par byang chub pa dang /_chos kyi 'khor lo bskor ba nas ji srid du yongs su mya ngan las 'das pa chen po'i bar gyis 'gro ba ma lus pa'i don mdzad par rab tu ston pa'i sprul pa'i sku la bdag lus dang ngag dang yid kyis phyag 'tshal lo zhes bya ba'i don to/_/
[\[74a\]]
[\[74a.1\]]de nyid kyi phyir na/_'og min gnas ni nyams dga' bar/_/gtsang ma'i gnas kyi steng bzhugs te/_/yang dag sangs rgyas der sangs rgyas/_/sprul pa dag ni 'dir sangs rgyas/_/zhes bya ba gsungs pas so/_/de ltar tshigs su bcad pa gsum gyis sku gsum bstan
[\[74a.2\]]nas/_gzhan yang smon lam byed par 'dod pa'i phyir sems can don gcig rgyun du mdzad cing zhes bya ba la sogs pa smos te/_sems can gyi don ni srog chags rnams kyi 'dod pa'i don rab tu sgrub ces bya ba'i don yin pas na/_'gro ba'i don gcig rgyun du mdzad pa gang yin pa de ni sems
[\[74a.3\]]can gyi don gcig rgyun du mdzad pa ste/_de lta bu'i sems can gyi don mdzad pa de la phyag byas pas zhes bya bar sbyar ro/_/yon tan ji lta bu dang ldan zhe na/_bsod nams ye shes chen po dpag med las byung ba'i/_/zhes bya ba smos te/_bsod nams dang ye shes chen po ni pha rol tu phyin pa
[\[74a.4\]]drug dang ldan pa'o/_/de yongs su chad pa med par bsags pa ni dpag tu med pa ste/_bsod nams dang ye shes chen po dpag tu med pa las byung ba ni de las skyes pa'o/_/de su zhig ce na/_bde bar gshegs pa ste mdzes par gshegs pa'am slar mi ldog par gshegs pa'i chos can
[\[74a.5\]]nyid yin pas na bde bar gshegs pa'o/_/yang na nyid kyi don mthar phyin pas na bde bar gshegs pa'o/_/rnams kyi sku gsum ni chos kyi sku dang /_longs spyod rdzogs pa'i sku dang /_sprul pa'i sku zhes bya ba'i sku gsum pa'o/_/de bas na de'i yon tan gyi khyad par ji lta zhe na/_yid dang
[\[74a.6\]]tshig gi lam las rab tu 'das pa zhes bya ba ste/_dmigs su yod pa'i yid kyi yul las shin tu 'das pa'i don to/_/de lta bur gyur pa la mos pa'i dad pas 'dud cing phyag byas pa las so/_/bdag gis dge ba byang chub sa bon zhes bya ba ni byang chub pa'i sa bon ni byang chub kyi sems
[\[74a.7\]]zhes bya ba'i don to/_/de bsgrubs shing bsags pa'o/_/des na de'i bsod nams kyi tshogs gang yin pa des chos dang longs spyod rdzogs pa dang /_sprul pa'i mtshan nyid can gyi sku gsum thob cing reg nas 'gro ba ma lus shing lhag ma med pa dag byang chub kyi lam la 'dzud pa ste/_byang
[\[74b\]]
[\[74b.1\]]chub pa'i lam ni byang chub lam ste/_'phags pa'i lam yan lag brgyad pa'i lam chen po de la rab tu 'dzud cing 'god par shog cig ces bya ba'i don to/_/bstod pa'i rgyal po mkhas shing yon tan phul byung spyod yul ba/_/shin tu nyams med rgya chen snying po don gyi tshogs sbas pa/_/bdag
[\[74b.2\]]gis 'dir ni lo 'dab rtse tsam blangs nas rnam bshad kyis/_/mchog tu mkhas shing don gyi rjes 'brang 'dir ni tshad ma yin/_/slob dpon klu sgrub kyis mdzad pa'i sku gsum la bstod pa zhes bya ba'i 'grel pa rdzogs so//_//rgya gar gyi mkhan po shrad+d+hA [#]ka ra warma dang /_bod kyi lo tsA ba ban+de
[\[74b.3\]]rin chen bzang pos gsar du bsgyur cing zhus pa lags so//[ {D1125}#]@##/_/rgya gar skad du/_satwa A [#]ra dA na sta baM[#]/_bod skad du/_sems can mgu bar bya ba'i bstod pa/_'jam dpal dbyangs la phyag 'tshal lo/_/nga la gus pa sems can don te gus pa gzhan
[\[74b.4\]]dag min/_/gang gis snying rje ma btang de yis nga la gus pa ste/_/snying rje btang nas gnas par gyur pa lhung ba gang yin pa/_/de ni de las snying rjes bslang bar nus kyi gzhan gyis min/_/gang gis [#]snying rje sems can la ni rjes su zhugs gyur pa/_/des ni nga yang mnyes byas des ni bstan pa'i
[\[74b.5\]]khur yang bzung /_/tshul khrims thos pa snying rje dag dang blo dang gsal ba dag_/gang la yod pa des ni rtag tu bde bar gshegs pa mchod/_/nga nyid sems can phan 'dogs gyur pas grub 'di brnyes pa ste/_/sems can kho na'i don du nga yis sku 'di yang dag bzung /_/sems can rnams
[\[74b.6\]]la yid kyis gnod par sems de gang gi phyir/_/nga la mi ltos pas na de'i don ston par mi 'gyur ro/_/[#]sems can phan pa chung yang des ni mchod pa 'byung 'gyur te/_/gang gis yid ni mgu bar byed pa mchod pa yin pas so/_/gnod pa'i bdag nyid can nam gzhan la rnam par 'tshe ba'ang
[\[74b.7\]]rung /_/legs par sbyar nas mchod par gyur kyang des ni mchod mi 'gyur/_/chung ma dag dang bu dang 'byor dang rgyal srid chen po dang /_/sha rnams dang ni khrag dang tshil dang mig dang lus rnams kyang /_/gang la brtse ba'i dbang du byas nas nga yis [#]yongs btang ba/_/des na de la gnod pa byas
[\[75a\]]
[\[75a.1\]]na nga la gnod byas 'gyur/_/des na sems can phan pa byas na nga la mchod pa'i mchog_/sems can gnod pa byas pa nga la shin tu gnod pa'i mchog_/bde dang sdug bsngal nga dang sems can mtshungs par myong bas na/_/sems can rnams la 'tshe bar byed de nga yi slob ma ji
[\[75a.2\]]ltar yin/_/sems can rnams la brten [#]nas sangs rgyas mnyes dang dge ba byas/_/sems can mang po'i don la rab gnas pha rol phyin pa thob/_/sems can don la brtson pa'i yid kyis bdud kyi stobs kyang bcom/_/sems can rnams la de lta de ltar spyad pa des na nga sangs rgyas/_/
[\[75a.3\]]skye ba skye bar gces par gyur pa'i gnyen 'dra srog chags med gyur na/_/dngos po gang la 'dir ni snying rje byams las dmigs pa nges par 'grub/_/btang snyoms dga' ba la sogs dngos po'i yul dang rnam par thar la sogs gang la/_/gang gi don du snying rje de la 'bad pa'i yid
[\[75a.4\]]kyis bzod pa yun rings bsgoms/_/glang po la sogs 'gro ba sems can rnams nyid du ma nga yis sbyin pa byas/_/sems can rnams nyid snod nyid du yang nye bar gyur pas nga yis sbyin pas bsdus/_/sems can rnams nyid sna tshogs dngos por gyur pas nga yi snying rje 'phel
[\[75a.5\]]bar gyur/_/gal te sems can rnams nyid bsrung ma byas na gang gi don du don 'di bsgrubs/_/gal te sems can med na 'khor bar nyon mongs mi bzad rab tu mang po las/_/skye ba brgyud par gnod pa mtshungs pa med las gang la brten nas phan 'di bsgrubs/_/bde bar gshegs kyi
[\[75a.6\]]bdag nyid chen po ngo mtshar che ba 'khor ba'i rgyan gyur 'di/_/gal te nga la sems can rnams la brtse med gyur na gang gi don du nye bar bsgrubs/_/ji srid nga yi bstan pa 'gro ba rnams la phan pa 'dir ni 'bar gyur pa/_/de srid gzhan la mchog tu phan par 'dod pa khyed kyis gnas par
[\[75a.7\]]gyis/_/thos pas nga yis legs par spyad pa sems can don la mi skyo thos bgyid la/_/skyo ba med par lus 'di las ni snying po dag ni blang bar gyis/_/byang chub sems dpa'i sde snod ba tshwa'i chu klung zhes bya ba'i lung las bcom ldan 'das kyis nyan thos chen po bcu drug la bka' stsal pa/
[\[75b\]]
[\[75b.1\]]sems can mgu bar bya ba'i bstod pa slob dpon klu sgrub kyis tshigs su bcad pa'i sgo nas bsdus pa rdzogs so/_/rgya gar gyi mkhan po [#]chen po dI paM [#]ka ra shrI dz+nyA na dang /_lo tsA ba dge slong tshul khrims rgyal bas bsgyur cing zhus te gtan la phab pa'o//_//
[\[75b.2\]{D1126}]@##/_/rgya gar skad du/_ma hA badzra d+ha ra sto tra/_bod skad du/_rdo rje 'chang chen po'i bstod pa/_phyags bcu nam mkha'i mthas klas pa na bzhugs pa'i rdzogs pa'i sangs rgyas thams cad dang /_rdo rje lha mo dang /_byang chub sems dpa' dang /_khro bo'i rgyal po la sogs pa rnams
[\[75b.3\]]la phyag 'tshal lo/_/de nas bya chub sems dpa' chen po phyag na rdo rjes bcom ldan 'das rdo rje 'chang chen po la bstod pa'i rgyal po 'dis bstod par gyur to/_/kun rdzob bden pa la phyag 'tshal/_/don dam khyod la phyag 'tshal lo/_/bden gnyis dbyer med la phyag 'tshal/_/rdo rje'i sku
[\[75b.4\]]khyod la phyag 'tshal/_/sku dang gsung dang thugs ni dag_/sku ni gdod nas nam mkha'i sku/_/rnam par mi rtog dmigs pa med/_/rang bzhin med pa khyod phyag 'tshal/_/dge dang mi dge'i rnam rtog dang /_/yid la byed dang sems pa med/_/rang bzhin gyis ni nam mkha'i tshul/_/
[\[75b.5\]]rdo rje sems dpa' khyod phyag 'tshal/_/'khor ba'i sgrub pas 'khor gyur pa'i/_/phung po lnga ni rnam par dag_/sangs rgyas lnga yi ngo bo nyid/_/nam mkhar gnas pa khyod phyag 'tshal/_/yongs su mi shes 'khor ba yi/_/rgya mtshor 'khyams pa'i lus can phyir/_/yongs shes skya ba
[\[75b.6\]]'dzin pa yi/_/ded dpon khyod la phyag 'tshal lo/_/rtag dang mi rtag sogs rnams la/_/rtag dang mi rtags sogs rnams kyis/_/rnam dag lam ston la mkhas pa/_/rdo rje slob dpon khyod phyag 'tshal/_/rang gi sde dang gzhan gyi sde/_/lta ba'i rims kyis btab pa yi/_/nad pa rnams
[\[75b.7\]]ni gso mdzad pa/_sman pa'i rgyal po khyod phyag 'tshal/_/sna tshogs rnam par rtog pa yi/_/'dam gyis ma gos gtsang ba'i sku/_/'od gsal bar ni ngang gis gnas/_/pad+ma chen po khyod phyag 'tshal/_/zhes pa nam mkha' chen po'i rgyud las 'byung ba/_rdo rje 'chang chen po'i bstod pa/_phyag na
[\[76a\]]
[\[76a.1\]]rdo rjes mdzad pa rdzogs so//_//rje btsun gnas brtan chen po dpal rdo rje 'chang gi sku can spyan snga nas kyi bka' bzhin zha lu lo tsA ba d+harma pA las dpal gdan sa thel gyi yang dgon du bsgyur ba'o//[ {D1127}#]@##/_/rgya gar skad du/_
[\[76a.2\]]pra dz+nyA pA ra mi ta sto traM[#]/_bod skad du/_shes rab kyi pha rol tu phyin ma'i [#]bstod pa/_bcom ldan 'das ma shes rab kyi pha rol tu phyin ma [#]la phyag 'tshal lo/_/gang khyod sku kun nyes med la/_/nyes med rnams kyis gzigs mdzad pa/_/dpag med shes rab pha rol phyin/_/rnam par
[\[76a.3\]]mi rtog phyag 'tshal 'dud/_/nam mkha' bzhin du gos med cing /_/spros pa med cing yi ge med/_/bsam yas khyod mthong gang yin pa/_/des ni de bzhin gshegs pa mthong /_/'phags ma yon tan phyug khyod dang /_/sangs rgyas 'gro ba'i bla ma rnams/_/khyad par yod par ma
[\[76a.4\]]'khums te/_/zla ba dang ni zla 'od bzhin/_/gus la byams ma sangs rgyas kyi/_/chos kyi sngon 'gro khyod brtan nas/_/thugs rje'i bdag nyid mnyam med pa'i/_/bdag nyid chen por bde blag 'gro/_/lan cig tsam yang bsam dag pas/_/khyod la tshul bzhin blta ba dang [#]/_/des kyang mthong
[\[76a.5\]]ba don yod kyi/_/dngos grub nges par thob par 'gyur/_/gzhan don mngon dga'i bdag nyid can/_/dpa' bo dag ni thams cad kyi/_/gso mdzad bskyed par mdzad pa ste/_/khyod ni byams ma'i yum lags so/_/gang slad sangs rgyas 'jig rten gtso/_/thugs rje can rnams khyod kyi sras/_/
[\[76a.6\]]de yi slad du dge ma khyod/_/sems can kun gyi phyi mo lags/_/pha rol phyin pa dri med pa/_/kun gyis ma smad pa khyod kyi/_/dus kun rjes su 'brang lags pa/_/rgyu skar rnams kyis zla ris bzhin/_/gdul bya'i 'gro ba la brten nas/_/de dang de bzhin gshegs rnams kyis/_/khyod nyid
[\[76a.7\]]gcig pu tshul mang du/_/sna tshogs mtshan gyis bsngags pa mdzad/_/zil pa'i chu yi thigs pa rnams/_/nyi ma'i 'od dang mjal ba bzhin/_/rgol ba rnams kyi rtsod dang skyon/_/khyod dang mjal na 'jig par 'gyur/_/khyod nyid byis pa rnams la ni/_/skrag byed mthong na 'jigs pa dang /_/
[\[76b\]]
[\[76b.1\]]mkhas pa rnams la dbugs 'byin pa/_/skyed pas mthong na zhi ba lags/_/khyod mgon gang la khyod la yang /_/mngon par chags pa mnga' min na/_/de la yum gcig [#]ji ltar na/_/gzhan la 'dod chags zhe sdang 'byung /_/khyod ni gang nas ma byon zhing /_/gang du yang ni mi gshegs
[\[76b.2\]]pas/_/gnas ni thams cad dag tu yang /_/mkhas pa rnams kyis dmigs ma lags/_/gang khyod de ltar ma 'khums nas/_/bsam pa yis ni bsgrubs pa dang /_/bsgrubs pa las ni rnam grol ba/_/de 'dir rmad byung chen po lags/_/khyod nyid mthong na 'ching 'gyur zhing /_/ma mthong
[\[76b.3\]]na yang 'ching bar 'gyur/_/khyod nyid mthong na grol 'gyur zhing /_/ma mthong na yang grol bar 'gyur/_/e ma ya mtshan cher 'ong ma/_/grags ldan ma khyod bzang mo lags/_/shin tu rtogs dka' sgyu ma bzhin/_/snang zhing mi snang ba yang lags/_/sangs rgyas rang sangs rgyas rnams dang /_/
[\[76b.4\]]nyan thos rnams kyis nges bsten ma/_/khyod nyid gcig pu thar pa'i lam/_/de ltar gzhan dag med par nges/_/lus can rnams la phan don du/_/tha snyad mdun du mdzad nas ni/_/brtse bas 'jig rten mgon rnams kyis/_/khyod bstan ma bstan par yang gda'/_/'dir khyod bstod
[\[76b.5\]]par sus rngo thogs[#]/_/mtshan ma med cing gos pa med/_/ngag gi yul kun las 'das ma/_/gang khyod 'gar yang rten mi mnga'/_/de ltar gda' yang kun rdzob tu/_/bdag cag ngag lam 'di 'dra bas/_/khyod ni bstod byar mi gda' na'ang /_/bstod pas shin tu mya ngan 'das/_/shes
[\[76b.6\]]rab pha rol phyin bstod las/_/bdag gis [#]dge ba gang bsags pa/_/de yis 'jig rten ma lus pa/_/shes rab pha rol phyin gzhol shog_/shes rab kyi pha rol tu phyin ma'i bstod pa slob dpon 'phags pa klu sgrub kyis mdzad pa rdzogs so//_//kha che'i paN+Di ta thig le bum pa
[\[76b.7\]]dang /_lo tsA ba blo ldan shes rab kyis bsgyur ba'o//[ {D1128}#]@##/_/rgya gar skad du/_a tsin+ta sta baM[#]/_bod skad du/_bsam gyis mi khyab par bstod pa/_'jam dpal gzhon nur gyur pa la phyag 'tshal lo/_/gang zhig dngos po rten 'byung rnams/_/ngo bo med pa
[\[77a\]]
[\[77a.1\]]nyid du gsungs/_/ye shes mnyam med bsam mi khyab/_/dpe med de la phyag 'tshal lo/_/ji ltar khyod kyis theg chen la/_/nyid kyis chos la bdag med rtogs/_/de bzhin blo dang ldan rnams la/_/thugs rje'i dbang gis bstan pa mdzad/_/rkyen rnams las ni
[\[77a.2\]]'brel 'byung ba/_/ma skyes lags par khyod kyis gsungs/_/nga bo nyid kyis de ma skyes/_/de phyir stong par rab tu bstan/_/ji ltar 'di na sgra brten nas/_/brag ca kun du 'byung ba ltar/_/sgyu ma smig rgyu bzhin du yang /_/de bzhin srid pa kun du 'byung /_/sgyu ma dang ni smig rgyu dang /_/
[\[77a.3\]]dri za'i grong khyer gzugs brnyan dang /_/rmi lam gal te ma skyes na/_/mthong ba la sogs dpe med 'gyur/_/ji ltar rgyu rkyen las byung ba/_/de dag byas pa can du bzhed/_/de bzhin rkyen las byung ba kun/_/mgon po khyod kyis de ltar gsungs[#]/_/byis pa gang dag ci brjod pa/_/bgyis
[\[77a.4\]]pa zhes bgyid de mchis te/_/chad pa stong pa 'dra ba lags/_/don bzhin ma lags rab tu bstan/_/gang tshe byas pa'i dngos ma skyes/_/de tshe da ltar byung ba yi/_gang zhig pas na 'das par 'gyur/_/ma 'ongs pa yang ji ltar ltos/_/rang las dngos pa skye ba med/_/gzhan
[\[77a.5\]]dang gnyis ka las ma yin/_/yod yin med min yod med min/_/de tshe gang las gzhan zhig 'byung /_/ma skyes pa la rang bzhin med/_/de phyir gang las kun du 'byung /_/rang bzhin dngos po med grub pas/_/gzhan las kyang ni 'byung ba med/_/rang nyid yod na gzhan yod 'gyur/_/
[\[77a.6\]]gzhan nyid yod na rang nyid yod/_/de dag ltos [#]pa can du grub/_/pha rol tshu rol bzhin du gsungs/_/gang tshe ci la'ang mi ltos [#]pa/_/de tshe gang la gang zhig 'byung /_/gang tshe ring la mi ltos [#]pa/_/de tshe thung sogs ga la mchis/_/ji ltar gcig sogs ma mchis pa/_/'das dang ma 'ongs
[\[77a.7\]]la sogs pa/_/nyon mongs rnams kyang de bzhin te/_/yang dag log pa'ang rang las ci/_/dngos gang rang las ma mchis na/_/de tshe thams cad ci zhig mchis/_/gzhan zhes brjod pa gang lags te/_/rang gi rang bzhin med na min/_/gang tshe gzhan gyi dngos med pa/_/de tshe
[\[77b\]]
[\[77b.1\]]dngos rnams rang bzhin med/_/de tshe gzhan dngos dngos 'dzin pa/_/don gyi theg pa ci zhig mchis/_/gdod ma nyid nas mnyam gyur pa/_/rang bzhin gyis kyang mya ngan 'das/_/yang dag par ni ma skyes lags/_/de slad chos rnams khyod kyis gsungs/_/blo ldan khyod kyis
[\[77b.2\]]gzugs la sogs/_/ngo bo nyid med par bstan pa/_/dbu ba chu bur sgyu la sogs/_/smig rgyu chu shing 'dra ba lags/_/dbang po rnams kyis gang dmigs de/_/gal te yang dag mchis gyur na/_/byis pas yang dag rig par 'gyur/_/gang tshe yang dag shes pas ci/_/
[\[77b.3\]]dbang po rnams ni bems po dang /_/tshad ma nyid kyang ma yin dang /_/lung ma bstan pa nyid dang ni/_/log par yongs shes khyod kyis gsungs/_/gang gis ci zhig ma rtogs pa/_/yang dag ji bzhin thugs chud nas/_/des na 'jig rten mi shes pas/_/bsgribs pa zhes kyang
[\[77b.4\]]khyod kyis gsungs/_/yod ces pa ni rtag[#] par lta/_/med ces pa ni chad par lta/_/des na mtha' gnyis bral ba yi/_/chos de khyod kyis bstan pa mdzad/_/des na chos rnams mu bzhi dang /_/bral bar khyod kyis bka' stsal lags/_/rnam shes bya ba'ang [#]ma lags la/_/rmi
[\[77b.5\]]lam mig 'phrul las byung dang /_/zla [#]gnyis la sogs mthong ba [#]bzhin/_/'gro ba 'byung ba de dngos su/_/ma byung de bzhin khyod kyis gzigs/_/ji ltar rgyu las rmi lam na/_/'byung ba mthong ba de bzhin du/_/dngos po thams cad 'byung ba bzhin/_/'jig pa'ang de bzhin bzhed
[\[77b.6\]]pa lags/_/de bzhin chags sogs sdug bsngal dang /_/'khor ba sdug bsngal kun nyon mongs/_/tshogs rdzogs pa dang thar pa yang /_/rmi lam 'dra bar khyod kyis gsungs/_/de bzhin skyes dang ma skyes dang /_/'ongs pa dang ni song ba yang /_/de bzhin bcings grol ye shes
[\[77b.7\]]la/_/gnyis 'dod yang dag rig ma lags/_/gang las skyes pa yod ma lags/_/de la mya ngan 'das gang yod/_/sgyu ma'i glang po 'dra bas na/_/don du gzod [#]nas zhi ba nyid/_/skyes pa nyid na'ang ma skyes pa/_/sgyu ma'i glang po ji bzhin bzhed/_/de bzhin thams cad skyes
[\[78a\]]
[\[78a.1\]]pa'am/_/yang dag par ni ma skyes lags/_/'jig rten mgon po dpag med kyis/_/sems can dpag tu ma mchis pa/_/so sor mya ngan 'das mdzad kyang /_/de dag gis kyang gang ma bkrol/_/thub chen gang phyir sems can rnams/_/rang las ma skyes de yi
[\[78a.2\]]phyir/_/gang yang gang gis ma bkrol zhes/_/de skad khyod kyis gsal bar gsungs/_/ji ltar sgyu ma mkhan gyis byas/_/dngos po stong pa de bzhin du/_/byas pa thams cad dngos stong gzhan/_/khyod gsung de bzhin byed pa po/_/byed pa po yang gzhan gyis bgyis/_/byas
[\[78a.3\]]pa can du 'gyur ba lags/_/yang na de yi bya ba byed/_/byed pa por ni thal bar 'gyur/_/'di dag thams cad ming tsam zhes/_/khyod kyis gsang [#]ni bstod de gsungs/_/brjod pa las ni gzhan gyur pa/_/brjod par bgyi ba yod ma mchis/_/de phyir chos rnams thams cad ni/_/
[\[78a.4\]]rtog pa tsam zhes khyod kyis gsungs/_/gang gis stong par rnam rtog pa'i/_/rtog pa yang ni med ces gsungs/_/dngos dang dngos med gnyis 'das pa/_/la lar ma 'das pa yang lags/_/shes pa med cing shes bya'ang med/_/med min yod min gang lags dang /_/gang
[\[78a.5\]]yang gcig min du ma'ang min/_/gnyis ka ma yin ci yang [#]med/_/gzhi [#]med pa dang mi gsal dang /_/bsam mi khyab dang dpe med dang /_/gang yang mi skye mi 'gag dang /_/chad pa med cing rtag med pa/_/de ni nam mkha' 'dra ba lags/_/yi ge ye shes spyod yul min/_/de ni rten
[\[78a.6\]]cing 'brel par 'byung /_/de ni stong par khyod bzhed lags/_/dam pa'i chos kyang de lta bu/_/de bzhin gshegs pa'ang de dang mtshungs/_/de ni de nyid don dang ni/_/de bzhin nyid dang rdzas su bzhed/_/de ni yang dag mi slu [#]ba/_/de rdzogs pas na sangs rgyas brjod/_/sangs
[\[78a.7\]]rgyas rnams dang chos dbyings dang /_/des na don du tha mi dad/_/bdag nyid dang ni gzhan rnams dang /_/des na mnyam par khyod bzhed lags/_/dngos po rnams las stong gzhan min/_/de med par yang dngos po med/_/de phyir rten cing 'byung ba'i dngos/_/stong pa lags par
[\[78b\]]
[\[78b.1\]]khyod kyis bstan/_/rgyu dang rkyen las byung ba'ang lags/_/gzhan gyi [#]dbang las kun rdzob ste/_/gzhan gyi dbang zhes rab tu gsungs/_/dam pa'i don ni bcos ma yin/_/ngo bo nyid dang rang bzhin dang /_/yang dag rdzas dngos yod pa'ang lags/_/brtags pa'i dngos po med pa nyid/_/
[\[78b.2\]]gzhan gyi dbang ni yod ma lags/_/brtags [#]pa'i dngos po yod ces pa/_/sgro 'dogs lags par khyod kyis gsungs/_/byas pa chad nas med ces pa/_/chad pa lags par khyod kyis gsungs/_/yang dag shes pas chad pa med/_/rtag pa nyid kyang med par bshad/_/'gro ba
[\[78b.3\]]dngos pos stong pa lags/_/de slad smig rgyu 'dra bar bzhed/_/ji ltar ri dgas skom chu ni/_/chad med rtag pa yod ma yin/_/de bzhin 'gro ba thams cad kyang /_/chad med rtag pa med par gsungs/_/gang la rdzas shig skye 'gyur ba/_/de la chad sogs 'jig [#]pa 'byung /_/de la
[\[78b.4\]]'jig rten mtha' yod dang /_/mtha' med par yang 'gyur ba lags/_/shes pa yod pas shes bya bzhin/_/shes bya yod pas de shes bzhin/_/gang tshe gnyis ka ma skyes par/_/rtogs pa de tshe ci zhig yod/_/de ltar sgyu ma la sogs dpe/_/sman pa'i mchog gis gsal bstan
[\[78b.5\]]nas/_/lta ba thams cad 'gog byed pa'i/_/dam pa'i chos ni bstan pa lags/_/ngo bo med pa nyid bstan pa/_/de ni yang dag dam pa lags/_/dngos po'i gdon gyis zin rnams kyis[#]/_/gso ba de ni bla na med/_/des na chos kyi mchod sbyin pa/_/mchod sbyin rim pas rtag rgyun du/_/
[\[78b.6\]]'jig rten gsum po sbyin sreg mdzad/_/dngos 'dzin 'jigs pa gcod bgyid cing /_/mu stegs ri dgas 'jigs bgyid pa/_/bdag med seng ge'i nga ro'i sgra/_/rmad byung de ni khyod kyis gsungs/_/stong pa nyid dang ches zab pa'i/_/chos kyi rnga chen brdungs [#]pa lags/_/ngo bo
[\[78b.7\]]nyid med sgra [#]bo che'i/_/chos kyi dung ni bus pa lags/_/sangs rgyas bstan pa bdud rtsi yi/_/chos kyi rdzas ni gsungs pa lags/_/chos rnams kun gyi [#]ngo bo nyid/_/nges pa'i don to zhes kyang bstan/_/gang yang skye dang 'gag la sogs/_/sems can srog la sogs bstan pa/_/
[\[79a\]]
[\[79a.1\]]de ni bkri don kun rdzob tu/_/mgon po khyod kyis bstan pa lags/_/shes rab pha rol phyin mtsho yi/_/pha rol gang gis rang phyin te/_/bsod nams yon tan rin chen phyug/_/mgon khyod yon tan pha rol phyin/_/de ltar dpe med bsam mi khyab/_/'gro ba'i mgon po bstod
[\[79a.2\]]pa yis/_/bdag gis bsod nams gang thob des/_/'gro ba khyod dang mtshungs par shog_/bsam gyis mi khyab par bstod pa slob dpon chen po klu sgrub kyi zhal snga nas mdzad pa rdzogs so//_//[{D1129}#]@##/_/rgya gar skad du/_ru ta sti sta baM[#]/_bod skad du/_bstod
[\[79a.3\]]pa las 'das par bstod pa/_'jam dpal gzhon nur gyur pa la phyag 'tshal lo/_/bla med lam las gshegs pa yi/_/de bzhin gshegs pa bstod 'das kyang /_/gus shing spro ba'i sems kyis ni/_/bdag gis bstod 'das bstod par bgyi[#]/_/bdag dang gzhan dang
[\[79a.4\]]gnyis ka las/_/rnam par dben pa'i dngos gzigs kyang /_/khyod kyi thugs rje sems can las/_/ma log pa ni ngo mtshar lags/_/ngo bo nyid kyis ma skyes shing /_/tshig las 'das pa'i spyod yul gyi/_/chos rnams khyod kyis gang bstan pa/_/de ni khyod kyi ngo mtshar lags/_/
[\[79a.5\]]phung po khams dang skye mched rnams/_/khyod kyis bsgrags par mdzad lags kyang /_/de dag yongs su 'dzin pa ni/_/slad kyis kyang ni bzlog par mdzad/_/gang zhig rkyen las de ma mchis/_/dngos rnams rkyen las ji ltar skye/_/de skad mkhas pa khyod gsungs pas/_/spros
[\[79a.6\]]pa rnams ni bcad pa lags/_/gang dag tshogs las rab grub na/_/tshogs pa rgyu las 'byung mthong ba/_/de dag mtha' gnyis brten par ni/_/khyod kyis shin tu gzigs pa lags/_/dngos po rkyen la brten grub par/_/khyod ni shin tu bzhed pa lags/_/de ltar byas pa'i skyon lags
[\[79a.7\]]par/_/'di ltar ston pa khyod kyis gzigs/_/gang nas kyang ni mchi ma lags/_/gang du yang ni mchis ma lags/_/dngos po thams cad gzugs brnyan dang /_/mtshungs par khyed ni bzhed pa lags/_/lta ba thams cad spang ba'i phyir/_/mgon po khyod kyis stong pa gsungs/_/
[\[79b\]]
[\[79b.1\]]de yang yongs su btags pa ste/_/dngos su mgon po khyod mi bzhed/_/stong dang mi stong bzhed ma lags/_/gnyis kar khyod dgyes ma lags te/_/de la rtsod pa ma mchis par/_/khyod kyis [#]gsung chen spyod pa lags/_/gzhan min dngos po yod min zhing /_/gzhan min gnyis min
[\[79b.2\]]zhes kyang gsungs/_/gcig dang gzhan nyid spangs pas na/_/ji lta bur yang dngos ma mchis/_/gal te skye sogs gsum mchis na/_/'dus byas mtshan nyid mchis par 'gyur/_/de dag gi yang skye la sogs/_/gsum pa tha dad 'gyur ba lags/_/skye sogs gsum po so so ni/_/
[\[79b.3\]]'dus byas las la nus ma lags/_/gcig la gcig tu 'dus pa rnams/_/phrad par yang ni mchis ma lags/_/de ltar mtshan gzhi mtshan ma mchis/_/de ltar grub pa ma lags pas/_/'dus byas grub pa ma lags na/_/'dus ma byas lta ga la grub/_/smra ba'i seng ges de skad
[\[79b.4\]]du/_/khyod nyid gsungs na seng ge yis/_/'bigs byed glang chen smra rnams kyi/_/rgyags pa bsal bar gyur pa bzhin/_/lam zhugs gnod pa sna tshogs dang /_/lta ba'i lam ngan mi rten [#]ltar/_/khyod la brten nas yod pa dang /_/med pa nyid la'ang rten [#]ma lags/_/khyod kyis dgongs
[\[79b.5\]]nas gsungs pa dang /_/gang dag gis ni de ltar rtogs/_/de dag khyod kyis dgongs gsungs pa/_/phyir zhing rtogs par bgyi mi 'tshal/_/dngos kun mya ngan 'das mtshungs par/_/de ltar gang gis rnam shes pa/_/de tshe de la ji lta [#]bur/_/ngar 'dzin kun du 'byung bar 'gyur/_/de ltar
[\[79b.6\]]yang dag rig pa'i mchog_/de nyid rig pa khyod bstod pa'i/_/bdag gis [#]bsod nams gang yin des/_/'jig rten yang dag rig mchog shog_/bstod pa las 'das par bstod pa slob dpon chen po 'phags pa klu sgrub kyi zhal snga nas mdzad pa rdzogs so//_//
[\[79b.7\]{D1130}#]@##/_/rgya gar skad du/_ni rut+ta sta baM[#]/_bod skad du/_bla na med pa'i bstod pa/_'jam dpal gzhon nur gyur pa la phyag 'tshal lo/_/gang gis [#]tshu rol pha rol spangs/_/shes bya'i rang gi ngo bo mchog_/ye shes rdzu 'phrul stobs kyis bsal[#]/_/bla med de la phyag 'tshal
[\[80a\]]
[\[80a.1\]]bstod/_/gang la mkhyen dang mi mkhyen med/_/rnal 'byor pa dang tha mal dang /_/gang la bsgom dang mi bsgom med/_/bla med de la phyag 'tshal lo/_/gang zhig gcig pu ye shes gsal/_/ma lus shes bya yongs su gcod/_/de ltar mnyam zhing gzhal med pa/_/
[\[80a.2\]]bla med de la phyag 'tshal lo/_/gang zhig rags dang phra ba dang /_/lci ba dang ni yang ba'i rdul/_/sbrul gyi rkang pa'i rang bzhin med/_/bla med de la phyag 'tshal lo/_/gang gis srin bu'i stobs kyis ni/_/gang zhig thang la mchi ba ltar/_/gang gis [#]snang bas mun bsal ba/_/bla
[\[80a.3\]]med de la phyag 'tshal lo/_/gang zhig sprul ldan rdzu 'phrul gyis/_/gar mkhan rkang pa bskyod pa la/_/gang gis [#]lam gzigs lam mkhyen pa/_/bla med de la phyag 'tshal lo/_/gang zhig gis ni cha shas dang /_/don stong min te gnyis ka spangs/_/thams cad mkhyen pa dbang
[\[80a.4\]]phyug gtso/_/bla med de la phyag 'tshal lo/_/shin tu nyes pa rnam spangs shing /_/dri ma'i bdag nyid las ring ba/_/dngos dang dngos po med spangs pa/_/bla med de la phyag 'tshal lo/_/bla na med pa'i bstod pa slob dpon chen po 'phags pa klu sgrub kyi zhal snga nas mdzad pa rdzogs so//_//
[\[80a.5\]{D1131}#]@##/_/rgya gar skad du/_Ar+ya b+haT+wA ra ka many+dzu shrI pa [#]ra ma ar+tha [#]stu ti nA ma/_bod skad du/_'phags pa rje btsun 'jam dpal gyi don dam pa'i bstod pa zhes bya ba/_'jam dpal gzhon nur gyur pa la phyag 'tshal lo/_/byon pa ma lags bzhud mi mnga'/_/bzhengs pa ma lags
[\[80a.6\]]bzhugs mi mnga'/_/'jig rten pa las shin tu 'das/_/tshig las 'das pa'i spyod yul lags/_/mgon po khyod la ji ltar bstod/_/'on kyang 'jig rten btags [#]rten gyis/_/khyod ni ci 'dra de bzhin du/_/bdag gis gus pas bla ma bstod/_/ngo bo nyid kyis ma skyes te/_/khyod
[\[80a.7\]]la skye ba yong mi mnga'/_/mgon po gshegs dang byon mi mnga'/_/dngos med khyod la phyag 'tshal bstod/_/khyod la dngos dang dngos med min/_/chad pa ma lags ther zug min/_/khyod rtag ma lags mi rtag min/_/gnyis med khyod la phyag 'tshal bstod/_/dmar dang ljang dang le
[\[80b\]]
[\[80b.1\]]brgan dang /_/ser dang dkar dang gnag ma lags/_/khyod la kha dog yong mi mnga'/_/mdog bral khyod la phyag 'tshal bstod/_/khyod ni che dang chung ba dang /_/sbom dang phra ba khyod min te/_/ring dang thung ba'i khams ma lags/_/tshad med khyod la phyag 'tshal bstod/_/shes pas
[\[80b.2\]]srid la mi gnas shing /_/snying rjes zhi la mi gnas te/_/mya ngan 'das dang 'khor mi gnas/_/mi gnas khyod la phyag 'tshal bstod/_/chos rnams kun la mi gnas shing /_/chos kun rtogs par thugs su chud/_/mchog tu zab pa nyid brten [#]pa/_/zab pa khyod la phyag 'tshal bstod/_/de
[\[80b.3\]]ltar bstod na bstod bgrang gi/_/gzhan du khyod la ji ltar bstod/_/chos rnams thams cad stong pa la/_/su la bstod cing su yis bstod/_/mtha' ma mchis shing dbus ma mchis/_/gzung dang 'dzin pa rnam spangs pa'i/_/rtog bral khyod la phyag 'tshal bstod/_/bla ma
[\[80b.4\]]mgon po 'jam dbyangs kyi/_/don dam yang dag mtshan brjod pa'i/_/bsod nams 'di yis 'jig rten 'di/_/bde bar gshegs pa 'dra bar shog_/'phags pa rje btsun 'jam dpal gyi don dam pa'i bstod pa zhes bya ba slob dpon chen po [#]klu sgrub kyi zhal snga nas mdzad pa
[\[80b.5\]]rdzogs so//[ {D1132}#]@##/_/rgya gar skad du/_Ar+ya many+dzu shrI b+haT+TA ra ka kA ru Na sto tra/_bod skad du/_rje btsun 'phags pa 'jam dpal gyi snying rje la bstod pa/_/'jam dpal gzhon nur gyur pa la phyag 'tshal lo/_/nyes pa ma lus pa rnams rab bsal zhing /_/
[\[80b.6\]]thub pa'i grags pas 'gro ba ma lus khyab/_/dpal ldan rab tu brtan [#]pa'i sku mnga' ba/_/dpal ldan khyed la rtag tu phyag 'tshal lo/_/bos shing bos shing 'gro ba ma lus pa/_/phongs pa 'di dag kun las khyed skyob mdzad/_/bdag ni sdug bsngal gyur kyang dman khyed ces/_/ci
[\[80b.7\]]yi phyir na nges par sel mi mdzad/_/bcom ldan khyod ni rtag par thams cad la/_/rnam pa kun du thams cad gsol grag na/_/bdag la mthong ba tsam yang ma stsal bas/_/de phyir bdag ni shin tu skal dman lags/_/yon tan ldan zhing nyes pa sel mdzad pa/_/blo bzang 'gro
[\[81a\]]
[\[81a.1\]]kun skyob par brtson gyur na/_/bdag blo khyed la mngon du zhen na yang /_/phongs pas gdungs pa nyid du ci phyir 'gyur/_/thugs rje'i bdag nyid ldan pa khyed kyi ni/_/pad+ma lta bu dag pa'i spyan gnyis kyis/_/'gro ba phan par mdzad kyang bdag sdug par/_/ma gzigs pa ni
[\[81a.2\]]kyai ma sdug bsngal lo/_/khyed kyis yid 'jigs dbugs 'byin mdzad pa yi/_/phyag gi pad+ma ring du rtag rkyong yang [#]/_/skal nyes pa yi tsha bas de yang ni/_/thag ring du ni mi snang nyid du 'gyur/_/khyed kyi snyan ni ma nyams gtsang ba dag_/gnyis kyis kyang ni lus la sdug bsngal gyis/_/gzir
[\[81a.3\]]te spyan sngar 'o dod 'bod gyur kyang /_/bdag gi dman pa ci phyir gsan ma gyur/_/rnam pa kun du thugs rjes drangs khyed kyis/_/dmyal bar song ba'i 'gro rigs bde mdzad na/_/sdig can bdag la bcom ldan 'das kyis ni/_/thugs rje de yang brtse ba mi mnga' gyur[#]/_/'jig rten dman la
[\[81a.4\]]phan par mdzad pa yi/_/khyod la gzhon nu'i rol pa 'di mnga' na/_/gang 'dir bdag ni sdug bsngal gyis gzir kyang /_/bskyab par mi mdzad sdig can bsam pas nyes/_/'di na sdug bsngal can ni gang yin zhes/_/glen gang gang gis phun tshogs zad gyur ces/_/de ltar rnam par rgyu zhing skyob
[\[81a.5\]]mdzad kyang /_/bdag phongs ma gzigs kye ma ngo mtshar che/_/gang zhig la ni tshig sbyin gang zhig la/_/'phral du phun tshogs rgya chen sbyin bya zhes/_/de ltar brtson pa khyed kyi mkhyen rab kyis/_/ci yi phyir na bdag la skyob mi mdzad/_/khyed la dad par gyur pa su mi bde/_/khyed dang bsod nams
[\[81a.6\]]dman pa zhig ma mchis/_/bdag ni khyed la dad kyang sdug bsngal bar/_/ci phyir gyur ces ngo mtshar rnam par 'khrungs/_/sdug bsngal gcod mdzad sman pa chen po ni/_/gang de [#]khyed kyang bdag la spong mdzad na/_/bsod nams bcom pa bdag gis gzhan su la/_/skyabs su mchi bar bgyi ba khyed kyis
[\[81a.7\]]gsungs/_/'gro la rtag tu bu gcig 'dra ba yi/_/brtse ba'i thugs ni mnga' zhing sgrol spyod pa/_/khyed kyang gal te bdag gnod mi sel na/_/de tshe bdag ni mgon med bcom pa lags/_/bcom ldan khyed ni dran pa tsam gyis ni/_/'gro la 'bras bu mnyam med kun stsol na/_/bdag ni
[\[81b\]]
[\[81b.1\]]bsnyen bkur bgyid kyang bdag gi phyogs/_/rnam pa kun du phyi bshol ci phyir mdzad/_/de ltar smre gsol ba yis khyod yon tan/_/cha tsam brjod las bdag gis dge bsags pa/_/gang yin des ni 'gro la bsod nams dag_/rgya cher rang bzhin grub pa'i bum pa bzang /_/yid bzhin
[\[81b.2\]]nor bu lta bu gzugs sku yi/_/zhabs gnyis rgyu ba'i dpag bsam 'dra ba yi/_/khyod kyi gzhon nu'i lus su bdag gyur cing /_/skye ba kun du bdag po nyid gyur cig_/rje btsun 'phags pa 'jam dpal gyi snying rje la bstod pa slob dpon 'phags pa klu sgrub kyis mdzad pa rdzogs so//_//
[\[81b.3\]{D1133}#]@##/_/rgya gar skad du/_aSh+Ta ma hA s+thA [#]na tsai t+ya [#]sto tra/_bod skad du/_gnas chen po brgyad kyi mchod rten la bstod pa/_'jam dpal gzhon nur gyur pa la phyag 'tshal lo/_/'gro ba'i bla ma gcig pu lum+bIr [#]bltams/_/ser skya'i grong khyer gzhi ru gnas par mdzad/_/yon tan
[\[81b.4\]]rin chen bye bas brgyan pa yi/_/bde gshegs mchod rten rnams la phyag 'tshal lo/_/ma ga d+hA [#]yi byang chub shing drung du/_/chu bo nai rany+dza na zhes bya ba'i/_/'gram bzhugs mchod rten yon tan rgya che ba/_/byang chub rten du gyur la phyag 'tshal lo/_/ka shi ka yi bA rA Na sI [#]ru/_/chos kyi 'khor
[\[81b.5\]]lo rnam grol rmad byung ni[#]/_/nyon mongs sgrib pa rnam par gcod mdzad pa/_/ye shes mchod rten bzhi [#]la phyag 'tshal lo/_/mnyan du yod par gzhan stobs tshar bcad nas/_/dze ta'i tshal du cho [#]'phrul chen po bstan/_/sa gsum dgongs pa mchog tu bsgrub mdzad pa/_/mu stegs
[\[81b.6\]]pham mdzad mchod rten phyag 'tshal lo/_/grong khyer dam pa mchog ni gsal ldan du/_/lha rnams gnas gshegs bla na med par babs/_/zhabs la tshangs dbang cod pan gyis mchod pa/_/sum cu'i lhas mchod mchod rten phyag 'tshal lo/_/dge 'dun dbyen du sngar gyur las/_/
[\[81b.7\]]ston pa'i nyan thos rab mthun pa/_/rgyal po'i khab kyi 'od ma'i tshal/_/byams ngos mchod rten phyag 'tshal lo/_/sku tshe 'du byed btang ba las/_/slar yang sku tshe byin brlabs pa/_/rnam grol yangs pa can gyi ni/_/byin brlabs mchod rten phyag 'tshal lo/_/ku sha'i grong du 'gro ba
[\[82a\]]
[\[82a.1\]]rnams/_/dge ba la ni sbyor mdzad cing /_/'gran med gyad gnas zung gi tshal/_/mchod rten mya ngan 'das phyag 'tshal/_/shAkya thub mchod rten brgyad po dag[# ]/phyogs bcu gzhan dang gzhan rnams na/_/bzhugs pa'i chos sku kun la 'dud/_/zhi la rtag tu spyis phyag
[\[82a.2\]]'tshal[#]/_/'di ltar spros pa kun bral dpe med rtag cing dag pa'i ngo bo nyid/_/sangs rgyas chos sku mkha' ltar 'gro ba la khyab yang dag phyag 'tshal bas/_/bsod nams gangs ri'i kha dog ltar dkar bdag gi rgyud la gang bsags pa/_/des ni sems can ma lus ting [#]'dzin bde rtogs byang chub
[\[82a.3\]]thob par shog_/gnas chen po brgyad kyi mchod rten la bstod pa/_slob dpon chen po 'phags pa klu sgrub kyis mdzad pa rdzogs so//[# {D1134}#]@##/_/rgya gar skad du/_aSh+Ta ma hA s+thA [#]na tsai t+ya [#]sto tra/_bod skad du/_gnas chen po brgyad kyi mchod rten la bstod pa/_'jam dpal gzhon nur
[\[82a.4\]]gyur pa la phyag 'tshal lo/_/dang po byang chub mchog tu thugs bskyed nas/_/bskal pa grangs med gsum du tshogs bsags te/_/byang chub snying por sangs rgyas bdud ni btul/_/byang chub chen po'i mchod rten phyag 'tshal lo/_/chos kyi gzhir gyur ser skya'i grong khyer du/_/sgyu ma'i
[\[82a.5\]]yum las zas gtsang shAka rigs 'khrungs/_/sku bzhengs sta zur g.yas la [#]tshangs pa [#]bzhes/_/bkra shis 'byung ba'i mchod rten phyag 'tshal lo/_/bA rA Na sI [#]la sogs bsod snyoms gshegs/_/gzugs can snying po'i glang chen smyon pa rnams/_/phyag gi sor [#]mo'i stobs kyis
[\[82a.6\]]btul nas kyang /_/grong khyer 'dul mdzad mchod rten phyag 'tshal lo/_/ne gsing dag tu bsnyel so mdzad pa'i tshe/_/ha lu many+dzus sbrang rtsi phul nas kyang /_/khron par dus byas sum cu rtsa gsum skyes/_/thugs rje 'byung ba'i mchod rten phyag 'tshal lo/_/tshangs pas 'khor lo phul
[\[82a.7\]]nas 'khor lo bskor/_/mu stegs ston pa drug ni stobs kyis btul/_/sprul pa'i grangs kyis lha mi tshim mdzad pa'i/_/cho 'phrul bstan pa'i mchod rten phyag 'tshal lo/_/dga' bo la sogs klu yi tshogs rnams kyis/_/bsnyen bkur 'bul ba'i [#]bu mos 'o ma drangs/_/bka' [#]dang
[\[82b\]]
[\[82b.1\]]'jig rten ma lus tshar gcod pa/_/nyer zhi rgyal ba'i mchod rten phyag 'tshal lo/_/byang chub sems dang rang sangs rgyas rnams dang /_/nyan thos dgra bcom tshogs kyis yongs bskor te/_/sdom dang tshul khrims la ni rab bkod pa'i/_/rnam par dag pa'i mchod rten phyag 'tshal lo/_/sems
[\[82b.2\]]can mi rtag 'dul ba'i dgongs pa dang /_/lha las babs nas mdzad pa kun gyi mthar/_/tsun das gsol btab zla gsum nas mthar phyin/_/mya ngan 'das mdzad mchod rten phyag 'tshal lo/_/gnas chen po brgyad kyi mchod rten la bstod pa/_/slob dpon chen po klu sgrub kyis [#]mdzad pa
[\[82b.3\]]rdzogs so//[ {D1135}#]@##/_/rgya gar skad du/_dwI da sha kA ra nA ma na ya [#]sto traM/_bod skad du/_mdzad pa bcu gnyis kyi tshul la bstod pa[#]/_sangs rgyas shAkya thub pa la phyag 'tshal lo/_/gang gis dang por byang chub thugs bskyed nas/_/bsod nams ye shes tshogs
[\[82b.4\]]gnyis rdzogs mdzad cing /_/dus 'dir mdzad pa rgya chen 'gro ba yi/_/mgon gyur khyod la bdag gis bstod par bgyi/_/lha rnams 'dul mdzad 'dul ba'i dus mkhyen nas/_/lha las babs nas glang chen ltar gshegs te/_/rigs la gzigs nas lha mo sgyu 'phrul gyi/_/lhums
[\[82b.5\]]su zhugs par mdzad la phyag 'tshal lo/_/zla ba bcu rdzogs shAkya'i sras po ni/_/bkra shis lum+bi'i [#]tshal du bltams pa'i tshe/_/tshangs dang brgya byin gyis btud mtshan mchog ni/_/byang chub rigs su nges la [#]phyag 'tshal lo/_/gzhon nu stobs ldan mi yi [#]seng ge des/_/aM ga [#]ma ga d+hA ra [#]ni
[\[82b.6\]]sgyu rtsal bstan/_/skye bo dregs pa can rnams tshar bcad nas/_/'gran zla med par mdzad la phyag 'tshal lo/_/'jig rten chos dang mthun par bya ba dang /_/kha na [#]ma tho spang phyir btsun mo yi/_/'khor dang ldan mdzad thabs la mkhas pa yis/_/rgyal srid skyong bar mdzad la phyag 'tshal lo/_/
[\[82b.7\]]'khor ba'i bya ba snying po med gzigs nas/_/khyim nas byung ste mkha' la gshegs nas kyang /_/mchod rten rnam dag drung du nyid la nyid/_/rab tu byung bar mdzad la phyag 'tshal lo/_/brtson pas byang chub 'grub par dgongs nas ni/_/nai rany+dza na'i 'gram du lo drug tu/_/dka' ba
[\[83a\]]
[\[83a.1\]]spyad mdzad brtson 'grus mthar phyin nas/_/bsam gtan mchog brnyes mdzad la phyag 'tshal lo/_/thog ma med nas 'bad pa don yod phyir/_/ma ga d+h+wa [#]yi byang chub shing drung du/_/skyil krung mi g.yo mngon par sangs rgyas nas/_/byang chub rdzogs par mdzad la phyag
[\[83a.2\]]'tshal lo/_/thugs rjes 'gro la myur du gzigs nas ni/_/bA rA Na sI [#]la sogs gnas mchog tu/_/chos kyi 'khor lo bskor nas gdul bya rnams/_/theg pa gsum la 'god mdzad phyag 'tshal lo/_/gzhan gyi rgol ba ngan pa tshar bcad nas/_/mu stegs ston pa drug dang lhas byin
[\[83a.3\]]sogs/_/'khor [#]mo 'jig gi yul du bdud rnams btul[#]/_/thub pa g.yul las rgyal mdzad phyag 'tshal lo/_/srid pa gsum na dpe med yon tan gyis/_/mnyan du yod par cho 'phrul chen po bstan/_/lha mi 'gro ba kun gyis [#]rab mchod pa/_/bstan pa rgyas par mdzad la phyag 'tshal lo/_/
[\[83a.4\]]le lo can rnams myur du bskul bya'i phyir/_/rtswa mchog grong gi sa gzhi gtsang ma ru/_/'chi med rdo rje lta bu'i sku bshig [#]nas/_/mya ngan 'da' bar mdzad la phyag 'tshal lo/_/yang dag nyid du 'jig pa med phyir dang /_/ma 'ongs sems can bsod nams thob bya'i phyir/_/de nyid du
[\[83a.5\]]ni ring bsrel mang sprul nas/_/cha brgyad sku gdung mdzad la phyag 'tshal lo/_/de ltar bstan pa'i bdag po bcom ldan gyi/_/mdzad pa'i tshul la mdo tsam bstod pa yis[#]/_/dge bas 'gro ba kun gyi spyod pa yang /_/bde gshegs nyid kyi spyod dang mtshungs par shog_/mdzad pa
[\[83a.6\]]bcu gnyis kyi tshul la bstod pa zhes bya ba slob dpon chen po 'phags pa [#]klu sgrub kyis mdzad pa rdzogs so//[ {D1136}#]@##/_/rgya gar skad du/_ban da na [#]sto tra nA ma/_bod skad du/_phyag 'tshal ba'i bstod pa zhes bya ba/_de bzhin gshegs pa thams cad la phyag 'tshal lo/_/
[\[83a.7\]]gnod byed 'dod chags zhe sdang dang /_/srid 'khor rmongs chen dra [#]ba spangs/_/mchog sbyin mdzad pa rgyal ba mchog_/mchog byung sangs rgyas bdag phyag 'tshal/_/yang dag thugs chud rdzogs sangs rgyas/_/lha dang lha min mchod byas pa/_/'jig rten gsum gyi bla ma la/_/mi
[\[83b\]]
[\[83b.1\]]pham mnyam pa med gyur cing /_/bdud stobs pham mdzad bdag phyag 'tshal/_/shAkya'i rgyal po'i sras su 'khrungs/_/gdung ni nyi ma'i rigs su grags/_/dpa' bo rmad byung sangs rgyas ni/_/yon tan tshogs ni bsdus pa la/_/lha mi rlung lhas mchod phyag 'tshal/_/gser gyi
[\[83b.2\]]ri bo'i rtse 'dra'i sku/_/pad+ma'i 'dab ma'i spyan mnga' ba/_/gser gyi mdog dang ldan gyur cing /_/sum cu rtsa gnyis mtshan dang ldan/_/shis ldan mtshan bzang phyag 'tshal lo/_/me dang glog dang me stag dang /_/nyi zer stong ldan dkyil 'khor can/_/gang gis stobs ni brgyan
[\[83b.3\]]gyur pa/_/mnyam med stobs ldan phyag 'tshal lo/_/dpal ldan mchog ni 'bar ba yi/_/bsod dang dul bar yang dag ldan/_/thub pa'i dbang po mchog gyur pa/_/yang dag byang chub brnyes pa la/_/ches dregs phyag byas phyag 'tshal lo/_/gang zhig sems can phan
[\[83b.4\]]mdzad cing /_/bde ba'i don phyir snying rjes 'jug_/yang dag don la zhugs gyur pas/_/mya ngan 'das grong gshegs phyag 'tshal/_/'dis ni lto 'phye mi 'am ci/_/lha dang lha min phyag byas pa/_/bdag gis rgyal ba bstod pa las/_/bsod nams bdag gis gang bsags pa/_/
[\[83b.5\]]des ni sems can thams cad kyang /_/byang chub khong du chud par shog_/phyag 'tshal ba'i bstod pa slob dpon 'phags pa klu sgrub kyis mdzad pa rdzogs so//[ {D1137}#]@##/_/rgya gar skad du/_na rag ud+d+ha ri [#]nA ma/_bod skad du/_dmyal ba nas 'don pa zhes bya ba/_'jig rten mgon
[\[83b.6\]]po la phyag 'tshal lo/_/'khor ba'i rgya mtsho chen por ni/_/dbul ba'i 'dam du bying ba la/_/yongs su mkhyen pa bskyed nas ni/_/de bzhin gshegs kye bdag la skyobs/_/bdag ni rab rib khang par zhugs/_/mgon med sdug bsngal nyams su myong /_/bdag ni gnyen gyi tshogs kyis spangs/_/
[\[83b.7\]]de bzhin gshegs kye bdag la skyobs/_/pha dang ma dang sring mo dang /_/bu dang chung ma mdza' bshes mo/_/mig 'phrul lta bur bdag gis 'khums/_/de bzhin gshegs kye bdag la skyobs/_/bdag 'dir 'khor 'dab rnams kyi phyir/_/las gang legs dang nyes byas pa/_/de yis
[\[84a\]]
[\[84a.1\]]bdag ni gcig pur gyur/_/de bzhin gshegs kye bdag la skyobs/_/khron [#]rnying mi bzad chen po dang /_/gting med rgya mtsho dag rnams su/_/mgon po bdag cag long gyur na/_/de bzhin gshegs kye bdag la skyobs/_/rgya mtsho chen po rgal ba yi/_/gru ni gog por
[\[84a.2\]]zhugs pa ltar/_/bdag gis kyang ni rgal dkar 'khums/_/de bzhin gshegs kye bdag la skyobs/_/chos dang chos min ma 'tshal zhing /_/bgrod dka' bgrod min mi rig [#]pas/_/'di ni sems med shing dang 'dra/_/de bzhin gshegs kye bdag la skyobs/_/pha bsad
[\[84a.3\]]pa dang ma bsad pa/_/kho bos mtshams med lnga bgyis pa/_/mi bzad rab rib mun par 'khums/_/de bzhin gshegs kye bdag la skyobs/_/bdag gis mchod rten 'jig par bgyis/_/dge 'dun dkor ni rnam par 'joms[#]/_/bdag gis sems can 'tshe bar bgyis/_/de
[\[84a.4\]]bzhin gshegs kye bdag la skyobs/_/'jig rten 'di na bde ma [#]mchis/_/'jig rten pha rol 'tshal ma gyur/_/las kyi srad bus dkris pas na/_/de bzhin gshegs kye bdag la skyobs/_/de yi gson pa 'di 'dra ba[#]/_/mkha' la ka shi'i me tog ni/_/rlung gis btab nas 'phyan pa
[\[84a.5\]]bzhin/_/de bzhin gshegs kye bdag la skyobs/_/'brog dgon dang ni tsher ma yi/_/ljon shing mang po rten [#]med pa/_/de na bdag gis [#]lam ma mthong /_/de bzhin gshegs kye bdag la skyobs/_/nyes pa med par phyugs rnams dang /_/ri dgas mang po mdas bsad pas/_/de tshe bdag ni rgyal
[\[84a.6\]]por rlom/_/de bzhin gshegs kye bdag la skyobs/_/sems can dmyal bar 'tshed pa na/_/skyob pa 'ga' yang yod ma mchis/_/gang la skyabs su mchi bar bgyi/_/bdag la skyob par su zhig 'gyur/_/sman pa rnams kyi sman pa'i rgyal/_/nad rnams thams cad gso mdzad pa/_/khams
[\[84a.7\]]gsum rgyu dang mi rgyu ba/_/skyob byed 'jig rten mgon po lags[#]/_/dmyal ba nas 'don pa zhes bya ba slob dpon chen po klu sgrub kyis mdzad pa rdzogs so[#]//[ {D1138}]@##/_/rgya gar skad du/_bar+Narta bar+Na b+ha ga ba to bud+d+hA sto tra a shAkya sta ba nA ma/_bod skad du/_sangs rgyas bcom
[\[84b\]]
[\[84b.1\]]ldan 'das la bstod pa bsngags par 'os pa bsngags pa las bstod par mi nus par bstod pa zhes bya ba/_dkon mchog gsum la phyag 'tshal lo/_/zhing dang zhing min ma 'tshal te/_/sgra tsam gyi ni rjes 'brangs nas/_/bdag gis nongs te sngon chad ni/_/bsngags min bsngags pa
[\[84b.2\]]brjod pa gang /_/ngag gi 'dam gyis gos pa de/_/thub pa bsod nams 'bab kyis stegs/_/bzhud pa khyod la rten bcas nas/_/rab tu bkru ba 'di brtsam mo/_/'di ni bdag gis mchog tshogs la/_/gti mug ldongs pas nongs bgyis gang /_/sdig pa de yi nongs pa dag_/sel bar
[\[84b.3\]]bgyid pa'i bsang byed lags/_/bdag ni mya ngan 'das bar du/_/khyod kyi gsung dang khyod kyi ni/_/yon tan brjod pa gang lags pa'i/_/tshig lam gnyis las nyams ma gyur/_/gtam 'di tsam zhig snying por bas/_/de las gzhan don ma mchis pas/_/smra na 'di nyid smra bar
[\[84b.4\]]shog_/yang na bdag ni mi smrar shog_/khyod kyi chos ni kho na dang /_/khyod mnyam khyod ni nyid la mnga'/_/de slad chos gzhan thams cad ni/_/khyod las khyad du khor ma lags/_/gal te sangs rgyas chos rnams ni/_/bsam pa bgyis na thams cad kyi/_/phul du phyin gyur
[\[84b.5\]]dngos po gzhan/_/mi gtsang nyid dang 'dra bar gyur/_/khyod 'dra 'ga' yang ma mchis na/_/lhag pa lta zhig smos ci 'tshal/_/khyod pas khyad par cung zad kyis/_/dman pa tsam yang 'ga' ma mchis/_/'dren pa khyod la gang zhig gis/_/dper brjod dpe ni ma mchis pas/_/
[\[84b.6\]]dpe yi glags ni spangs pa'o/_/dpe med khyod la phyag 'tshal lo/_/sangs rgyas chos ni gzhal las phyir/_/de las gzhan pa'i gang zag ni/_/rnam grol 'dra ba thob rnams kyang /_/khyod dang khyad par shin tu che/_/stod pa tsam du 'dra slad du/_/su zhig khyad par ma 'tshal nas/_/
[\[84b.7\]]ba spu'i bu ga stong pa ni/_/chung ngu nam mkha' dag dang bsgrun/_/grangs med pa la su zhig bgrang /_/tshad med pa la su zhig 'jal/_/khyod kyi yon tan grangs dang ni/_/mthu la dpogs pa ma mchis so/_/ji ltar dpag bsam shing gi tshal/_/'byams klas nang du 'khyams pa ltar/_/
[\[85a\]]
[\[85a.1\]]bdag ni khyod la legs spyad kyis/_/ngoms ma 'tshal te mtha' mi rtogs/_/yon rten rnams kyi yon tan mtsho/_/khyod kyi de bzhin gshegs chos rnams/_/gal te bstan du mchis gyur na/_/nam mkhar yang ni shong mi 'gyur/_/khyod kyi mngon sum bsnyen bkur
[\[85a.2\]]ba/_/sangs rgyas chos kyi sde dpon po/_/nyan thos kun gyi tog gyur pa/_/zab mo rjes su sgrogs pa la/_/kun mkhyen nyid phyir bcom ldan gyis/_/rmas na ma mtshal zhes gsol pas/_/sangs rgyas chos kyi zab mo nyid/_/bas ma 'tshal bar bshad pa lags/_/gal te gtso bo de
[\[85a.3\]]dag kyang /_/khyod la nus pa rdugs lags na/_/bdag 'dra srid pa mi gtsang ba'i/_/srin bus bsam skabs ga la mchis/_/sA la'i shing chen khyod nyid kyi/_/yon tan yal ga thugs brtse bas/_/btud pa rnams la skye bo 'di/_/cung zad 'ju ba tsam du bas/_/char sprin tshogs ni
[\[85a.4\]]chen po yis/_/char gyi rgyun rnams phab pa las/_/so ga'i tsha bas gdungs pa yi/_/khug rtas 'tshal na'ang ci zhig 'tshal/_/ma dros pa yi mtsho las ni/_/chu bo chen po bzhi 'bab kyang /_/de zad bgyid par mi nus na/_/gzhan dag 'bab pas smos ci 'tshal/_/rin chen 'byung khungs
[\[85a.5\]]rnams kyis ni/_/'jig rten rgyas bgyis pas ma 'tshal/_/mgon khyod yon tan brjod pa'ang /_/bdag ni de 'dra kho nar sems/_/bsgrims nas khyod kyi bstan nyid las/_/yon tan me tog rnams btus te/_/rang gi me tog dag gis ni/_/shing bzhin khyod la me tog gsol/_/
[\[85a.6\]]rang gi dbyig gi 'byung khungs bzhin/_/rang gi mtshon rtsis ri lta bur/_/rang gi dri yis tsan+dan bzhin/_/rang gi chu yis mtsho lta bur/_/rang las byung ba'i gser nyid kyis/_/gser 'byung ba yi rin chen bzhin/_/khyod bstan nyid las btus pa yi/_/yon tan rnams kyis khyod mchod
[\[85a.7\]]do/_/nam mkha'i dkyil nas zla 'od thams cad du/_/'phros pa ril gyis 'bab 'gyur pa yin la/_/zla 'od sa stengs bab pas kha phye na/_/me tog ku mu ta tshal mi rgyas min/_/de bzhin yon tan dpag med chu ldan pa/_/rgyal ba'i bsngags pa rgya mtsho mtha' med la/_/de yi phyogs
[\[85b\]]
[\[85b.1\]]gcig brjod pas dad ldan pa'i/_/skye bo'ang 'dod pa'i 'bras bur mi ldan min/_/sangs rgyas bsngags pa brjod tshig 'bras bu yod/_/skye ba'i zong brin bder 'gyur gegs med lam/_/tshangs pa'i theg 'gyur dad sogs yon tan gyi/_/rtsa ba'i ser rme de la sogs pa yod/_/dbang
[\[85b.2\]]po rab tu dad par gzhol gyur cing /_/sangs rgyas bstod pa'i gzhung la brtson pa rnams/_/skad cig re rer chos rgyun 'byung ba gang /_/kun mkhyen min pas cung zad bzung mi nus/_/mthu bdog mi rtag par yang zhugs gyur pa/_/dal 'byor 'di yang shin tu dka' ba las/_/gang
[\[85b.3\]]dag las 'di la ni mi brtson pa/_/de las bslus par gyur pa gzhan ci yod/_/sangs rgyas bcom ldan 'das la bstod pa bsngags pa 'os pa bsngags pa las bstod par mi nus par bstod pa zhes bya ba ste le'u dang po'o//_//bcom ldan khyod ni zhal bzhugs tshe/_/bdag ni
[\[85b.4\]]dad dbang gzhol gyur pa/_/gang slad thugs rjes brlan pa yi/_/sangs rgyas spyan gyis gzigs mdzad pa/_/khyod kyi thugs rje de nyid ni/_/yid la mchis pa mngon bgyis nas/_/phyag bgyir 'os pa khyod la bdag_/mngon sum bzhin du phyag 'tshal lo/_/kun mkhyen ma lags gang gis
[\[85b.5\]]kyang /_/kun mkhyen khyod ko ji ltar rtogs/_/bdag nyid che rgyas bdag nyid kyis/_/mkhyen pa khyod la phyag 'tshal lo/_/'di lags 'di 'dra'o zhes bgyir khyod/_/bdag 'dra ba yi yul ma lags/_/gang lags gang 'dra'ang mi bsngo ste/_/khyod 'dra ba la phyag 'tshal lo/_/mgon
[\[85b.6\]]po khyod ni nyid dang 'dra/_/rgyal rnams ci 'dra khyod dang 'dra/_/gang gzhan 'ga' 'ang ma mchis pa/_/de 'dra khyod la phyag 'tshal lo/_/ji ltar khyod ni nyid kyis mkhyen/_/ji ltar khyod ni khyod 'dras mkhyen/_/ji ltar khyod gzhan ma 'tshal ba/_/de 'dra khyod la phyag 'tshal lo/_/ji ltar khyod
[\[85b.7\]]ni bdag nyid kyis/_/thugs rje stobs bcu la sogs kyi/_/yon tan rnams kyis bsgrags mdzad pa/_/de 'dra khyod la phyag 'tshal lo/_/deng nas bzung nas khyod kyi ni/_/yon tan 'byung gnas snying po dag_/de nyid las ni mngon btus nas/_/ci nus khyod la phyag 'tshal lo/_/
[\[86a\]]
[\[86a.1\]]dgra bcom khyod la phyag 'tshal 'dud/_/mchod 'os khyod la phyag 'tshal 'dud/_/rigs pa khyod la phyag 'tshal 'dud/_/khyod la 'dud cing phyag 'tshal lo/_/rdzogs pa'i sangs rgyas rin chen te/_/rin chen chos kyi rang bzhin lags/_/dge 'dun rin chen 'byung
[\[86a.2\]]gnas te/_/rin chen gsum tshogs khyed la 'dud/_/mchod 'os khyod ni rin chen te/_/thugs kyi dgongs pa'ang rin chen lags/_/dam chos rin chen 'byung gnas te/_/kun nas rin chen khyod la 'dud/_/rin chen kun gyi mchog gyur pas/_/rin chen thams cad zil gyis gnon/_/rin
[\[86a.3\]]chen kun gyi 'byung gnas pa/_/yang dag rin chen khyod la 'dud/_/phyag 'tshal rin chen thugs khyod la/_/phyag 'tshal rin chen chos khyod la/_/phyag 'tshal thams cad rin chen la/_/srid med bsgom pa goms mdzad pas/_/thub pa kun gyi mchog gyur pa/_/phyag bgyir 'os pa'i dgra
[\[86a.4\]]bcom pa/_/khyod la gus par phyag 'tshal lo/_/'gal bar bgyis pa gang lags pa/_/yang dag mtha' la gnas pa po/_/dge sbyong gi ni mthar phyin pa/_/bla med khyod la phyag 'tshal lo/_/rnam pa thams cad phun tshogs pas/_/mdzes pa gzhan kun zil gnon cing /_/dus
[\[86a.5\]]rnams kun tu dga' mdzad pa/_/sangs rgyas pad+ma khyod la 'dud/_/kha dog bzang la dri zhim zhing /_/blta na sdug la mi rings pa/_/rdzogs pa'i sangs rgyas pad+ma dkar/_/kha bye khyod la phyag 'tshal lo/_/bde ba'i snying khu rab sbyangs pa/_/bzhed dgur reg pa brnyes pa po/_/skyid par
[\[86a.6\]]bskrun pa'i dge sbyong ni/_/rab gzhon khyod la phyag 'tshal lo/_/'o brgyal 'bras bu mchis gyur pas/_/mthar phyin mtha' dag brnyes nas ni/_/dam pa gsung par dam bcas pa'i/_/dge sbyong khyod la phyag 'tshal lo/_/tshangs spyod brten cing rig byed dang /_/rig byed kun gyi
[\[86a.7\]]yan lag mkhyen/_/rig dang zhabs kyis bsangs pa yi/_/tshangs pa khyod la phyag 'tshal lo/_/'phags pa'i chos ni ma 'phrogs shing /_/'phags pa'i phrin las phul du byung /_/'jig rten slob dpon bya ba mdzad/_/'phags pa khyod la phyag 'tshal lo/_/thugs ni dka'
[\[86b\]]
[\[86b.1\]]thub brtul zhugs dag_/yang dag blangs pas gtsang mar mdzad/_/sdig pa thams cad bkrus gyur pa/_/khrus mdzad khyod la phyag 'tshal lo/_/mnga' bdag mchog ni brnyes gyur cing /_/sems can thams cad zil gyis gnon/_/seng ge'i nga ro sgrogs mdzad pa/_/seng ge
[\[86b.2\]]khyod la phyag 'tshal lo/_/rtog pa brjod pa'i rjen shul che/_/dam chos spo la bsten pa mdzad/_/chos gzhan thams cad 'jig pa po/_/glang chen khyod la phyag 'tshal lo/_/chos nyid shin tu dka' ba'i lam/_/khyod min gzhan gyis mi bzod pa/_/gsal mdzad gshegs pa 'jig
[\[86b.3\]]rten gyi/_/lam gyur khyod la phyag 'tshal lo/_/des la shin tu dul gyur bzod/_/shugs dang mdog bzang stobs dang ldan/_/yan lag rdzogs pa'i sku mnga' ba/_/cang mkhyen khyod la phyag 'tshal lo/_/phyogs dang 'bab stegs spyod yul mkhyen/_/brtan la gya gyur bzhud mi mnga'/_/
[\[86b.4\]]khyu mchog gnas ni brnyes pa yi/_/khyu mchog khyod la phyag 'tshal lo/_/gdul ba'i thabs ni mtha' dag la/_/mkhas shing le lo mi mnga' ba/_/skyes bu 'dul ba'i kha lo sgyur/_/mchog rab khyod la phyag 'tshal lo/_/gang slad khyod bstan ma mchis na/_/skal ba can yang don ma mchis/_/
[\[86b.5\]]de slad kun gyi tshangs spyod du/_/gyur pa khyod la phyag 'tshal lo/_/yon tan phun sum ldan pa kun/_/yang dag shin tu yongs rdzogs pas/_/dge ba'i chos la 'dun pa kun/_/rgyun bcad khyod la phyag 'tshal lo/_/nyid kyi don ni yongs rdzogs shing /_/gzhan gyi don la mngon brtson pa/_/dam
[\[86b.6\]]chos bdud rtsi stsol ba po/_/tshim par mdzad pa khyod la 'dud/_/'jigs pa du mas 'jigs gyur pa/_/pha rol min pa'i mu spangs nas/_/chu bo chen po legs rgal zhing /_/pha rol gshegs pa khyod la 'dud/_/nyon mongs nad ni kun sel cing /_/zug rngu thams cad 'byin mdzad pa/_/rig
[\[86b.7\]]sngags 'chang ba grub pa po/_/sman pa'i gtso bo khyod la 'dud/_/mchog dang mchog min lam mkhyen cing /_/zhi ba'i phyogs ni ston par mdzad/_/grub dang bde ba skyed pa yi/_/ded dpon khyod la phyag 'tshal lo/_/rtag tu mun pa sel mdzad cing /_/rtag tu spyan ni 'byed par mdzad/_/rtag tu
[\[87a\]]
[\[87a.1\]]mi bsnyel chos mnga' ba/_/shin tu bzhengs pa khyod la 'dud/_/dri ma'i 'dam ni nges bkrus pas/_/dam chos dri ma med pa'i chu/_/mchog tu rnam par byang ba po/_/shin tu rnam dag khyod la 'dud/_/sdig dang bsod nams spangs gyur cing /_/stong pa nyid kyis bsgos pa'i
[\[87a.2\]]bdag_/phan dang gnod pa bgyid snyoms pa/_/shin tu chags bral khyod la 'dud/_/kun nas nyon mongs bag chags kun/_/nges par bsal bas dri med thugs/_/rnam thar sgrib pa mi mnga' ba/_/shin tu rnam grol khyod la 'dud/_/blta bas mi ngoms gzugs mnga' zhing /_/sku
[\[87a.3\]]ni 'od kyis lhag ger mdzes/_/blta bya kun gyi nang na ni/_/blta na sdug mchog khyod la 'dud/_/skyes bu chen po'i mtshan rnams ni/_/dpe byad bzang po'i tshogs bcas pa/_/sum cu rtsa gnyis dang ldan pas/_/blta bar 'os pa khyod la 'dud/_/sangs rgyas chos ni bla med pa/_/mi
[\[87a.4\]]'jigs pa dang stobs sogs kyis/_/'gro ba'i nang du sgra bsgrags pa/_/dga' bar 'os pa khyod la 'dud/_/'phags chos dkar po bla med pa/_/goms par bya ba rnams kyis ni/_/sku gnyis po dag bsgos gyur pa/_/bsgom par bya ba khyod la 'dud/_/sku gsung thugs kyi phrin
[\[87a.5\]]las rnams/_/shin tu rnam par byang gyur pas/_/tshul khrims bsrungs pa las 'das pa/_/gtsang sbra dag pa khyod la 'dud/_/nyon mongs pa yi brjod pa spangs/_/zhi ba'i las kyi mtha' la dgongs/_/mi gsung dang du bzhes mdzad pa/_/thub pa zhi ba khyod la 'dud/_/bde
[\[87a.6\]]ba dang ni sdug bsngal gyis/_/thugs mi 'phrogs la brtan pa'i thugs/_/thams cad zil gnon sems can gyi/_/snying po mchog gyur khyod la 'dud/_/kun la rnam pa thams cad dang /_/rten gyi blo dang dgongs pa dag_/legs par gnas phyir mi bsnyel ba'i/_/chos can khyod
[\[87a.7\]]la phyag 'tshal lo/_/'jig rten 'das kyi yon tan phyug_/'jig rten zang zing rnam par 'jig_/'jig rten snang bar mdzad pa po/_/'jig rten mgon po khyod la 'dud/_/bshes dang dgra dang bar mar snyoms/_/sems can kun la phan dgongs pa/_/rjes su brtse bar mdzad pa po/_/
[\[87b\]]
[\[87b.1\]]thugs rje chen po khyod la 'dud/_/chos kyi 'du shes kun rdzogs pa/_/skyob pa mngon shes chen po mnga'/_/byas mkhyen ma byas mkhyen pa po/_/thams cad mkhyen pa khyod la 'dud/_/glags kyi skabs ni kun spangs shing /_/kun nas 'ching ba bcad gyur pa/_/shes rab
[\[87b.2\]]gsal bar mdzad pa po/_/sred pa gsal ba khyod la 'dud/_/mnyes par bgyi 'os phyag bgyir 'os/_/brgal bar 'os min nongs mi mnga'/_/'bad de mchod par bgyi 'os pa/_/rigs pa gsum ldan khyod la 'dud/_/phan pa ma lags sel mkhas shing /_/phan pa
[\[87b.3\]]skyed par mngon brtson pa/_/gcig tu brtse bar gzhol ba yi/_/bshes gnyen dam pa khyod la 'dud/_/skye dgu lam log zhugs pa rnams/_/rtag tu dam pa'i lam la ni/_/mngon phyogs mdzad par mngon brtson pa/_/rtsa lag dam pa khyod la 'dud/_/go 'phang mkhyen pa rnams
[\[87b.4\]]kyi phul/_/khyod kyis go 'phang mchog brnyes nas/_/rkang gnyis rnams kyi mchog gyur pa/_/de las go 'phang 'phags ma mchis/_/go 'phang bla na med brnyes nas/_/sdug bsngal thams cad sel mdzad cing /_/ma chags nyer len mi mnga' ba'i/_/rkang gnyis mchog
[\[87b.5\]]gyur khyod la 'dud/_/khyod kyi bstan la ma brten par/_/'gas kyang de nyid mi mthong bas/_/'jig rten long ba lta bu yi/_/mig tu gyur pa khyod la 'dud/_/sa stengs gdugs ni ma mchis na/_/zhugs mchis mar me'ang mchis gyur la/_/rgyu skar nor bu zla ba dag_/mchis
[\[87b.6\]]kyang gsal ba rdzogs mi 'gyur/_/snang ba de dang gzhan dang ni/_/de bas khyad par ches 'phags pa/_/mchis kyang khyod ni mi bzhugs na/_/'gro ba snang ba mchis ma lags/_/de ltar 'jig rten ma rig pa'i/_/mun nag thibs po'i ling tog gis/_/bsgribs pa'i sems ldan
[\[87b.7\]]smag gyur pa'i/_/sgron mar gyur pa khyod la 'dud/_/chos la blo gros ma byang bas/_/phan pa'ang phan par ma 'tshal zhing /_/gnod pa'ang gnod par ma 'tshal la/_/byang ba'ang khyod la brten nas 'gyur/_/byis pa phal cher gnod pa dag_/dor bar 'tshal la phan pa spong /_/phan
[\[88a\]]
[\[88a.1\]]pa gnyer yang ma 'tshal bas/_/gnod pa so sor bsten par bgyid/_/de dag thabs ni ston mdzad phyir/_/khyod la brten nas gnyis ka yang /_/yang dag ji bzhin rtogs 'gyur bas/_/sman par gyur pa khyod la 'dud/_/gtso khyod gang gi blar gyur pa/_/de yang 'jig
[\[88a.2\]]rten bla ma lags/_/de slad bla ma rnams kyi yang /_/blar gyur bla ma khyod la 'dud/_/'jig rten mkhas pas mchod pa yang /_/yid ches ngo bo khyod la mchod/_/mchod 'os rnams kyis mchod bya ba/_/mchod 'os dam pa khyod la 'dud/_/bsngags 'os bsngags pa gang lags
[\[88a.3\]]pa'i/_/skye bo des kyang khyod bsngags te/_/bsngags par 'os pa rnams kyis kyang /_/bsngags par bgyi ba khyod la 'dud/_/lha rnams kyang ni khyod la 'dud/_/khyod la drang srong rnams kyang 'dud/_/phyag bgyir 'os pa rnams kyis kyang /_/'dud par bgyi ba khyod la 'dud/_/sems
[\[88a.4\]]dang bcas pa su zhig ni/_/bsod nams zhing ni dpag med pa/_/'dud 'os khyod la phyag bgyid pas/_/nam zhig na ni ngoms par 'gyur/_/de ltas khyod la phyag 'tshal 'dud/_/'dud par 'os pa khyod la 'dud/_/phyag gi rgyun ni mi 'chad par/_/rtag tu khyod la phyag 'tshal lo/_/
[\[88a.5\]]rtag tu dam pa'i spyod pa mdzad pa lam dang ldan/_/byas dang ma byas thob pa yang dag rig pa mkhyen/_/mchod pa che mnga' phyag bgyir 'os pa mtshungs med pa/_/'dud par 'os pa'i dgra bcom khyod la phyag 'tshal lo/_/dpe med yid 'ong sku mnga' khyod la phyag 'tshal lo/_/mchog tu
[\[88a.6\]]gsung snyan mngon sgrogs khyod la phyag 'tshal lo/_/dri med rnam dag thugs mnga' khyod la phyag 'tshal lo/_/yon tan tshogs bsgoms bdag nyid khyod la phyag 'tshal lo/_/zhing zhes bsam pas sangs rgyas la 'dud pa/_/dri ma med la bkra shis thams cad kyis/_/char yang
[\[88a.7\]]mi phod mchod sbyin kun gyis min/_/dka' thub brtul zhugs min te khrus kun min/_/thub pa'i dbang po la 'dud pa/_/snyan par grags shing dpal du byed/_/sdig pa thams cad drungs nas 'byin/_/gzi brjid dag kyang rnam par 'phel/_/dgra rnams thams cad sel bar byed/_/
[\[88b\]]
[\[88b.1\]]'jig rten dag na mi rnams kyi/_/rgyud ni bde 'gror nges byed cing /_/nges mthar zhi ba'i 'bras bur smin/_/de ltar yon tan mang bsams shing /_/lus kyang 'jig pa'i ngang bsams na/_/mkhas gang sangs rgyas phyag 'tshal las/_/lus kyi las gzhan spyad par byed/_/
[\[88b.2\]]'chi bdag sel bar byed pa yi/_/bstan pa 'di ni nub gyur cing /_/kun nas mun pas khebs gyur na/_/gang zhig la ni bkur sti bya/_/de lta bas na mtshungs med pa'i/_/mchod pa bya ba smyur te gyis/_/ma 'ongs pa yi 'jigs pa dag/_/da lta nyid nas byung zin to/_/sangs rgyas
[\[88b.3\]]bcom ldan 'das la bstod pa bsngags par 'os pa bsngags pa las phyag 'tshal ba zhes bya ba ste le'u gnyis pa'o//_//nyi ma'i gnyen gyur nyi ma yi/_/'od pas shin tu 'od gsal ba/_/phyag bya kun gyi rab dang mchog_/phyag 'os phyag bgyis khyod la 'dud/_/stobs
[\[88b.4\]]chen dpa' bo chen po ba/_/mngon shes che la mthu yang che/_/g.yul ngor mda' chen 'phen mdzad pa/_/dga' ston chen po khyod la mchod/_/'jig rten mchod 'os mchod 'os mchog_/'jig rten mchod pas mchod pa po/_/mchod pa'i snod ni bla med pa/_/mchod par 'os pa
[\[88b.5\]]khyod la mchod/_/mchod dang mkhyen pas rtogs pa brnyes/_/dgongs pa nga rgyal bag mi mnga'/_/rjed 'os khyod la nga rgyal gyi/_/sems bor nas ni rjed par bgyi/_/gus bgyid ma gus pa la snyoms/_/'jig rten gus pas mchod bgyis pa/_/khyod la bkur stir gzhol ba
[\[88b.6\]]yi/_/dbang po gus par bkur sti bgyid/_/khyod dang 'dra ba 'ga' ma mchis/_/lhag pa ma byung 'byung mi 'gyur/_/de slad sems can kun la khyod/_/dgra zin snyoms pa'i mnyam med lags/_/ma 'dres 'phags pa'i gdung las byung /_/sangs rgyas kun dang skal ba
[\[88b.7\]]mnyam/_/mdog dang shes rab snang ba yis/_/phyogs rnams snang bar mdzad de 'khrungs/_/sum cu rtsa gnyis mtshan dang ldan/_/'dom gang 'od kyi 'od zer sba/_/mtshon dang mthun pa'i dpe byad bzang /_/brgyad cus 'bar ba'i gzi brjid can/_/rgyal chen dpal dang ldan pa'i sku/_/
[\[89a\]]
[\[89a.1\]]kun gyi mdzes pa zil gnon pa/_/'jig rten snang bar mdzad nas ni/_/nyi ma gzhan zhig lta bur bzhugs/_/bcom ldan dus kun rtogs pa'i chos/_/rnam kun 'byung gnas thams cad ni/_/phyag mthil skyu ru ra lta bur/_/khyod kyi thugs ni spyod yul gyur/_/chos rnams
[\[89a.2\]]g.yo dang mi g.yor bcas/_/gcig dang sna tshogs so so la/_/mkha' la rlung dag rgyu ba bzhin/_/khyod kyi thugs ni thogs mi mnga'/_/bya ba mdzad pa khyod kyis ni/_/ji ltar thugs bskyed tsam gyis su/_/khyod la bzhed dgur kun 'grub pa/_/de ltar chos dbyings legs thugs chud/_/
[\[89a.3\]]dge mthar phyin pa khyod la ni/_/sbyor byung dge ba 'ga' mi mnga'/_/khyod ni gang zhig bzhed na yang /_/bzhed pa tsam la rag las so/_/chos rnams kyi ni chos yod dang /_/chos nyid dang ni chos kyi mthu/_/so sor rgyu dang bcas gnas shing /_/rkyen dang 'bras bur bcas pa dag_/khams
[\[89a.4\]]dang dbye ba tha dad bcas/_/skye dang 'jig bcas rgyas pa de/_/thams cad so sor rnam kun du/_/kun mkhyen khyod kyis mkhyen gzhan min/_/khyod la shin tu bsgribs pa'ang mngon/_/shin tu ring ba'ang nye ba ste/_/shin tu 'dzings pa'ang sal gyis dag_/shin tu mthon po'ang dma'
[\[89a.5\]]ba lags/_/shin tu gnag pa'ang snang bar bcas/_/shin tu the tshom gnas kyang ngos/_/shes bya shin tu zab mo yang /_/khyod la sa ler gda' ba lags/_/dbang po chen po'i glang chen gyi/_/rked bcings gser las bgyis pa ltar/_/chos nyid shin tu zab mos kyang /_/khyod ni 'o
[\[89a.6\]]brgyal 'gyur ma lags/_/chos kyi nang na chags bral ltar/_/nges 'byin nang na drang po ltar/_/phun tshogs nang na sangs rgyas ltar/_/khyod ni sems can kun gyi mchog_/rnam grol nang na mi g.yo ltar/_/rigs pa'i nang na chos nyid ltar/_/shes rab nang na kun mkhyen ltar/_/
[\[89a.7\]]khyod ni lus can kun gyi mchog_/dag pa'i nang na rnam grol ltar/_/de nyid nang na stong pa ltar/_/dka' thub nang na bzod pa ltar/_/khyod ni srog chags kun gyi mchog_/gzugs kyi nang na khyod sku ltar/_/sems kyi nang na khyod thugs ltar/_/chos kyi nang na khyod chos ltar/_/khyod
[\[89b\]]
[\[89b.1\]]ni srog chags kun gyi mchog_/sangs rgyas bcom ldan 'das la bstod pa bsngags par 'os pa bsngags pa las/_thams cad mkhyen pa nyid grub pa zhes bya ba ste le'u gsum pa'o//_//bde bar gshegs pa khyod gcig pu/_/chos gcig chos kun snang
[\[89b.2\]]mdzad pa/_/rnam pa thams cad mkhyen pa yis/_/de dang ldan gyi gzhan ma lags/_/khyod 'ba' zhig gi ye shes kyis/_/shes bya mtha' dag khyab lags kyi/_/khyod las gzhan pa thams cad kyi/_/shes bya kho na lhag pa lags/_/rgyu rkyen 'di
[\[89b.3\]]las 'bras bu 'di/_/'di las 'di ni ma yin zhes/_/gnas dang gnas min nges pa kun/_/khyod kyis mkhyen gyi gzhan gyis min/_/las chos yang dag blangs pa yi/_/rnam smin dus ni thams cad pa/_/sa kun rtogs pa thams cad ni/_/rnam kun khyod mkhyen gzhan gyis min/_/
[\[89b.4\]]rnal 'byor sa ni ma lus pa/_/kun nas nyon mongs rnam bzhag dang /_/rnam par byang bcas zab mor bcas/_/khyod gcig kho nas thugs su chud/_/dbang po mchog dang mchog min pa/_/chung dang 'bring dang chen po dang /_/cha shas dbye ba mtha' yas pa/_/khyod las gzhan
[\[89b.5\]]gyis rtogs ma mchis/_/mthun par 'gyur ba gang lags dang /_/mi mthun 'gyur ba gang lags pa/_/mi yi mos pa sna tshogs kun/_/khyod gcig kho nas thugs su chud/_/'jig rten 'di khams sna tshogs te/_/sna tshogs khams nyid mtha' dag ni/_/sna tshogs khams
[\[89b.6\]]dbye khyod gcig pus/_/mkhyen gyi gzhan gyis ma lags so/_/rgyu dang rkyen ni sna tshogs las/_/sna tshogs mngon par 'grub pa ni/_/kun du 'gro ba'i lam stobs kyis/_/thams cad khyod kyis thugs su chud/_/thog med srid par byung ba dang /_/tha ma med par 'byung 'gyur gang /_/
[\[89b.7\]]de la khyod kyi ye shes ni/_/mngon sum bzhin du gzigs pa 'jug_/sngon gyi mtha' dang phyi ma'i mtha'/_/'jig rten yang dag 'grub pa dang /_/de bzhin nying mtshams sbyor ba ni/_/mtha' yi bar bzhin khyod kyis gzigs/_/nye 'am yang na ring yang rung /_/ji ltar khyod la mngon
[\[90a\]]
[\[90a.1\]]sum pa/_/de ltar sgrib pa bag chags dang /_/bcas te khyod kyis spangs pa lags/_/dngos 'di yongs su ma mkhyen cing /_/nyon mongs 'di yi bag chags ni/_/lhag ma lus zhes mi bsnyad pa'i/_/go 'phang de ni khyod kyis brnyes/_/khyod kyis bar du gcod
[\[90a.2\]]gsungs gang /_/nges par de dag bar du gcod/_/khyod kyis lam bstan gang lags pa/_/de gcig kho na nges par 'byin/_/de yis bar gcod mi nus she'am/_/de yis nges 'byin mi 'gyur zhes/_/gzhan gyi klan ka cha shas kyang /_/de la srid pa ma mchis so/_/khyod kyis
[\[90a.3\]]rgyal bgyi ma rgyal min/_/shes bya mi snang bgyis ma mchis/_/dbang phyug khyod nyid kun mkhyen cing /_/kun rgyal lags kyi gzhan ma lags/_/stobs ldan 'jigs mi 'gyur bas khyod/_/mi bsnyengs gang lags rigs lags na/_/mthu mnga' bzhin du 'ga' la yang /_/khyad du
[\[90a.4\]]mi gsod gang de rmad/_/log pa'i nga rgyal can 'ga' zhig_/dregs dang 'bral bar mdzad pa gang /_/gdul ba yi ni thabs tsam ste/_/des ni stobs snyems yod ma lags/_/'jig rten dag na stobs ldan pas/_/kun las rgyal zhes gang brjod pa/_/de ni gzhan la bstod par bas/_/
[\[90a.5\]]go 'phang de ni khyod la rdzogs/_/'dren pa khyod la chos mthun par/_/'gas kyang rgal bar nus ma lags/_/klan ka btsal 'os ma lags te/_/nongs mi mnga' ba'i bde ba brnyes/_/nongs mi mnga' bas gang las kyang /_/bzhi ni bsrung bar bgyi mi 'tshal/_/bzhi po yongs su
[\[90a.6\]]rdzogs slad du/_/khyod la sus kyang glags mi thod/_/kun la mi thogs blo gros can/_/dgongs pa kun du nye bar gnas/_/kun la thugs rje snyoms pa po/_/thugs ni kun la chags mi mnga'/_/shes bya'i rgya mtsho kun rgal ba/_/bag chags thams cad gtan nas spangs/_/bar chad
[\[90a.7\]]kun gyi khyad par mkhyen/_/nges par 'byin pa kun la mkhas/_/kun gyi bsam pa mkhyen pa po/_/gdul ba thabs kyi pha rol gshegs/_/nyon mongs sna tshogs thams cad kyi/_/gnyen po la yang bsnyengs mi mnga'/_/khyod la brten nas smra ba po/_/byis pa shed bye ma gyur
[\[90b\]]
[\[90b.1\]]gang /_/de ni ma rig mun pa yi/_/tshang tshing mi bzad mthu lags so/_/khyod kyi bka' la brten nas kyang /_/bral bar ma gyur gang lags pa/_/de dang de sgrib ces bgyi ste/_/de dang de sgrib mi zad lags/_/sangs rgyas bcom ldan 'das la bstod pa bsngags par 'os pa
[\[90b.2\]]bsngags pa las stobs dang mi 'jigs pa la bstod pa zhes bya ba ste le'u bzhi pa'o//_//ji ltar thub pa khyod kyi bka'/_/nyes dmigs brjod ldan thos pa ltar/_/'khor ba'i sdug bsngal mi bzad pa'i/_/me yi kun du spar kyang ni/_/'gro ba mi shes go bgos pa/_/de
[\[90b.3\]]ltar skyo bar 'gyur ma lags/_/de ltar mgon po khyod kyi bka'/_/mngon sum pas kyang don gsal rab/_/chos nyid zab mo gting yangs pa/_/bshad pas sa ler gyur lags pas/_/khyod kyi bka' ni snrel zhi yi/_/cho 'phrul dag kyang mdzad pa lags/_/tshig gi mtha' ni mi
[\[90b.4\]]mthong zhing /_/don gyi gting yang mi dpogs la/_/phan tshun rjes su zhugs pa ni/_/de las ya mtshan che ci mchis/_/smra ba'i dam pa khyod kyi bka'/_/rnam grangs du ma nyid mchis shing /_/zlos bu yang ni ma mchis la/_/sbyor ba'i lugs kyang rigs pa lags/_/smra ba'i
[\[90b.5\]]dam pa khyod kyi bka'/_/gnas pa bzhi yi yon tan ldan/_/lung bstan bzhi yi rten gyur kyang /_/don du gnyis su 'gyur ma mchis/_/gnang ba dang ni dgag pa la/_/khyod bka' la lar gcig tu nges/_/la lar nges pa ma lags la/_/phan tshun 'gal ba'ang ma mchis
[\[90b.6\]]so/_/chos kyi de nyid don slad du/_/rtsod pa med pa'i go 'phang gzhi/_/rigs 'thad yon tan bzang po yis/_/ngan smra thams cad sun 'byin pa/_/gcig tu don dam la gzhol la/_/kun rdzob la yang skyon ma mchis/_/bden pa gnyis dang mi 'gal bas/_/khyod kyi
[\[90b.7\]]bka' ni rigs pa 'byung /_/nyon mongs med la gcig tu 'jam/_/nyon mongs can la nges bslang yang /_/khyod kyi bka' ni bsnyen pa dang /_/srid pa'i skyon dang ldan ma lags/_/rnam par byang ba'i rjes mthun la/_/de yi phyogs su lhung mi mnga'/_/kun nas nyon
[\[91a\]]
[\[91a.1\]]mongs dgrar gyur la/_/mi bzod mi mnga' khyod kyi bka'/_/smod pa'i tshig ni brgyas gang yang /_/phyar ka gtong ba'i skyon ldan min/_/rab tu bsngags pa'i tshig phyung kyang /_/'ga' la'ang rten pa mnga' ma lags/_/bsnan dang dor ba mi mnga' la/_/bsdus
[\[91a.2\]]dang rgyas pa dang yang ldan/_/brtags shing 'thad par 'gyur lags la/_/dang po nas kyang mi bzang min/_/shin tu snyan gsung chags mi 'gyur/_/mang la snying po ma mchis min/_/sna tshogs pa la don ma 'khrugs/_/bka' ni ngo mtshar mang po lags/_/gsung gi
[\[91a.3\]]bdag po khyod kyi bka'/_/yid 'phrog mdzad la zhen mi mnga'/_/gzi byin can la gnod mi 'gyur/_/khyab la ngan pas rtogs ma lags/_/ba spu dag kyang ldang bgyid cing /_/rdul yang kun du 'thon par bgyid/_/lus rnams dag ni ston bgyid cing /_/'dar ba dag kyang
[\[91a.4\]]skyed par bgyid/_/lha yi 'jig rten skyo bgyid cing /_/sgra yang kun du sgrogs par bgyid/_/sa ni rnal mar gnas pa yang /_/rnam pa drug tu g.yo bar bgyid/_/thog med dus nas goms pa yi/_/lus can rang bzhin bzlog mdzad cing /_/rang bzhin 'dris pa ma lags pa/_/
[\[91a.5\]]gzhan ni snying la 'jog par mdzad/_/rang gi nyes pas mi 'gal la/_/yid ni gdung bar bgyid dang 'dra/_/rigs pas zhugs pa mkhas rnams la/_/bdud rtsi'i char pa bab pa bzhin/_/khyod kyi bka' ni thog ma dang /_/bar dang tha mar dge ba dag_/thos dang sems dang sgom pa
[\[91a.6\]]na/_/de sgrub pa la bdud rtsir 'gyur/_/mos pa du ma dang ldan pa/_/mang po 'khod par gyur pa la/_/gsung gcig bka' ni stsal ba las/_/du ma lta bur snang 'gyur te/_/kun gyis 'di ni bdag gi ched/_/kho na'o snyam du go ba gang /_/de las ya mtshan che ci mchis/_/de las
[\[91a.7\]]ngo mtshar che ci mchis/_/chos nyid 'dor bar mi mdzad la/_/'jig rten kun rdzob dang yang mthun/_/rjes su sgrogs par mdzad bzhin du/_/cig shos rnam par bsgom pa'ang mdzad/_/kun nas nyon mongs rnam byang mchis/_/las dang las kyi 'bras bu'ang mchis/_/de ldan
[\[91b\]]
[\[91b.1\]]byed du 'jug pa dang /_/byed pa ma mchis khyod kyi bka'/_/de ni lha dang mir bcas pa'i/_/'jig rten dag gis mngon thos nas/_/chu yi zla ba g.yo ba bzhin/_/so sor rab tu g.yos par gyur/_/bzang dang ngan pa nyid du na/_/'byung bar 'gyur ba tha dad pa/_/thams cad
[\[91b.2\]]rkyen la rag las na/_/byed po ci ga mchis 'gyur ram/_/'ga' la rang dbang nyid mchis na/_/byed por 'gyur na de mi rigs/_/de lta lags pas chos kun la/_/byed po med par khyod kyis gsungs/_/lha dang bcas pa'i 'jig rten la/_/chos 'di stong pa nyid kyi ni/_/
[\[91b.3\]]seng ge sgra yis rnga brdungs nas/_/mtshams bcad bgyis te gnas pa lags/_/de yis nyi ma'i 'od bzhin du/_/'jig rten snang bar bgyis pas na/_/de las gzhan pa'i tshig kun ni/_/shin tu cir yang ma rung gyur/_/sangs rgyas bcom ldan 'das la bstod pa
[\[91b.4\]]bsngags par 'os pa bsngags pa las gsung rnam par dag pa la bstod pa zhes bya ba ste le'u lnga pa'o//_//chos rnams thams cad bdag med pa/_/'dus byas thams cad skad cig ma/_/mya ngan 'das zhi zhes bgyi ba/_/mtshan nyid 'di gsum chos kyi rgya/_/smra
[\[91b.5\]]ba kun gyi yul min pa/_/mi phyed khyod kyis gzhag pa mdzad/_/ji skad brjod kyang 'jig rten na/_/rang bzhin las ni gang zhig 'da'/_/gal 'dzin pa yis shags la ni/_/goms par bgyis kyang su zhig gis/_/me nyid grang ba lta bur ni/_/de nyid gzhan du bgyi
[\[91b.6\]]bar nus/_/nam mkha' thogs pa med pa la/_/'ga' yis rma phyin 'gyur srid kyi/_/chos kyi phyag rgya 'di la ni/_/chos dang mthun par 'gal ma lags/_/chos nyid de nyid mkhyen khyod kyi/_/bka' la nag po chen po dag_/bstan pas 'di ni mchis grags kyi/_/smra ba gzhan
[\[91b.7\]]la mchis ma lags/_/tha dad lta la brten pa yis/_/'jig rten rnams ni rtsod par ltung /_/khyod ni gcig pus rtsod med pa'i/_/gnas kyi go 'phang thugs su chud/_/long ba rnams ni rtsod gyur kyang /_/mig can gzugs rnams mthong ba ni/_/ji ltar rtsod par mi 'gyur ba/_/de
[\[92a\]]
[\[92a.1\]]nyid khyod dang byis pa'i dpe/_/chos bzhin gsung ba khyod la ni/_/'ga' dang lhan cig rtsod mi mnga'/_/legs par smra phyir mkhas dang min/_/khyad du gsod phyir mi mkhas min/_/'dod pa rnams ni mi snang gyur/_/lta ba'i dra ba rab tu bcom/_/gzhi ma mchis na
[\[92a.2\]]ci slad khyod/_/gzhi ma mchis pa rtsod par 'gyur/_/rgyal thabs brnyes pa khyod lta bu'i/_/brtan pa ci zhig rtsod pa mdzad/_/'od zer stong ldan ro lta bu'i/_/mun dang lhan cig ci zhig 'gyed/_/mkha' la lcag gis 'ju ba bzhin/_/brtsad pas khyod la brdzi mi 'gyur/_/rlung gis bzlog
[\[92a.3\]]phyogs gtor ba'i rdul/_/'thor ba nyid la 'bab cing 'go_/'jig rten rnams ni rtag par ltung /_/yang dag ji bzhin spyod yul khyod/_/de slad phyin ci log gyur pa/_/mang po rnams dang khyod mi mtshungs/_/dper na lcags dang gser bzhin du/_/log par mngon par zhen rnams
[\[92a.4\]]dang /_/mngon zhen mi mnga' khyod du ni/_/lhan cig bsgrun du ga la mchis/_/byis pa rnams ni ma 'tshal te/_/mgon po phan dang bde bzhed pa/_/de min khyod la bsngo bgyid pa/_/bdag gis bdag nyid brlag par bas/_/bdag gis bdag nyid me 'bar ba'i/_/phreng ba 'khrigs par mi bsngo
[\[92a.5\]]yi/_/rgyal ba thub pa med pa yi/_/gzi byin can la bsngor mi rung /_/khyod la 'dir brgal dus btab nas/_/khyod kyis slar gzhan dus btab pa/_/brtod pa dam pos btags pa bzhin/_/stan las ldang bar nus ma mchis/_/khyod kyis tshogs par bden smra'i bu'i/_/rgol ba'i
[\[92a.6\]]mche ba bcag pas na/_/pha rol rgol ba thams cad kyi/_/rwa yad bcag pa nyid du 'gyur/_/pha rol rgol ba kha cig ni/_/khyod dang 'phrad nas 'dud par bgyid/_/kha cig thag ring slar ldog ste/_/gzhan dag spyan sngar zhum nas mchis/_/kha cig khyod kyis dam pa'i chos/_/bdud rtsi'i rgyun
[\[92a.7\]]gyi char phab pas/_/yang dag sgrub pa phun sum gyis/_/dam pa'i chos la bsten par bgyid/_/kye ma mgon po thugs rje'i bdag_/kyi hud gti mug nyon mongs ngan/_/kyi hud sred pa rnam par 'phro/_/kyi hud nga rgyal phung bar byed/_/dam chos ma yin 'di gsum gyis/_/skye bo 'di ni kun
[\[92b\]]
[\[92b.1\]]dkrugs te/_/mi bzad rgyun gyis bdas pa bzhin/_/khyod kyi gzhung dang bral bar bgyid/_/'di yig ni yis lta ba dang /_/the tshom la sogs nye nyon mongs/_/so sor lam gyi bar gcod pa/_/kun nas nyon mongs thams cad 'phel/_/ka la ping ka'i skad thos nas/_/khwa yi sgra la
[\[92b.2\]]chags med ltar/_/khyod kyi chos kyi ro myong na/_/gzhan gyi tshig la chags mi 'gyur/_/gang dag chos la sgyu bshams nas/_/khyod kyi bka' la zhugs gyur pa/_/ngan don thos pa de la'ang de/_/rnga mo sbrang rtsi bzhin du 'gyur/_/bden zhing go sla don dang ldan/_/bsam pa dang ni cho 'phrul
[\[92b.3\]]bcas/_/zad mi shes la mdor 'dus pa/_/gcig tu mthu ni chen por ldan/_/snying po mchog ldan ro mchog ldan/_/rnam grangs ldan zhing thabs dang ldan/_/yongs su rdzogs la ma 'dres pa/_/gzi brjid dang ldan grags dang ldan/_/de 'dra'i yon tan dang ldan pa'i/_/khyod gsung
[\[92b.4\]]thos pa su zhig ni/_/de las bzlog pa gzhan gyi tshig_/rul pa lta bu snom par bgyid/_/sdug bsngal yang rung bde yang rung /_/don dang mi ldan gang yin pa/_/de ni yongs su spang bya zhing /_/bzlog pa bsten par bya bar gsungs/_/'dod dang mi 'dod bsten pa la/_/de ltar khyad
[\[92b.5\]]par gsungs khyod kyi/_/lam mal thang chad smra ba rnams/_/ji lta bur na rjes 'brang 'gyur/_/spyad pa rnams la khyod kyis ni/_/'di yi ched du bstan pa gang /_/de nyid khyod kyi bka' dang ni/_/gzhan gyi tshig gi mtshams rdzogs pa/_/khyod kyi bka' dang gzhan gyi tshig_/ji
[\[92b.6\]]ltar khyad par che zhugs pa/_/dug dang bdud rtsi de lta min/_/mun dang snang ba'ang ma lags so/_/khyod kyi bka' dang gzhan gyi tshig_/ji ltar khyad par rgyang chad pa/_/mtho ris ngan song de ltar min/_/zil dngar bkus te bor ba'ang min/_/de ni tshig tsam snying po ste/_/'di ni
[\[92b.7\]]tshig dang tshig don ldan/_/de yis khyod kyi bka' dang ni/_/gzhan gyi tshig gi khyad par bshad/_/bde bar gshegs pa khyod dang ni/_/smra de rnams kyi khyad par gang /_/de nyid khyod kyi bka' dang ni/_/gzhan gyi tshig gi mtho dman lags/_/ji ltar srid dang thar pa'i chad/_/de ni dpyad
[\[93a\]]
[\[93a.1\]]du med pa ltar/_/dpa' bo khyod kyi bka' dang ni/_/gzhan tshig khyad kyang de dang 'dra/_/'jug dang ldog pa gang lags pa/_/kun nas nyon mongs rnam byang gang /_/de nyid dpa' bo khyod bka' dang /_/gzhan gyi tshig gi khyad par lags/_/'di ni gcig pu de bzhin nyid/_/
[\[93a.2\]]de ni slu chos 'ba' zhig na/_/khyod kyi bka' dang gzhan gyi tshig_/de las khyad zhugs gzhan ci 'tshal/_/'di ni gcig pu dge la de/_/gcig tu bar chad bgyid lags na/_/khyod kyi bka' dang gzhan gyi tshig_/de las mi 'dra ci zhig mchis/_/de yis bsgos shing nyer bsgos pa/_/'di yis
[\[93a.3\]]dag par bgyid 'gyur ba/_/de nyid mgon po khyod bka' dang /_/gzhan gyi tshig gi khyad par lags/_/de kun dam pa ma yin brdol/_/'di gcig legs gsungs de yi slad/_/khyod kyi bka' dang gzhan gyi tshig_/brtsan dang mi brtsan nges pa lags/_/sangs rgyas bcom ldan 'das la
[\[93a.4\]]bstod pa bsngags par 'os pa bsngags pa las rtsod pa mi mnga' bar bstod pa zhes bya ba ste le'u drug pa'o//_//'jug pa dang ni ldog pa la/_/'gro 'di'i rang bzhin gang lags dang /_/lha dang bcas pa'i 'jig rten kun/_/so sor gang las mi 'da' ba'i/_/lugs mthun
[\[93a.5\]]lugs dang mi mthun pa/_/tshig bcu gnyis kyi yi ge gnyis/_/de ni dam chos nyi ma yi/_/nyi ma mchod pa'i 'os su bstan/_/de nyid rdzus te skye ba yi/_/srid gcig yan lag ma tshang bas/_/ji bzhin yan lag so so la/_/bzhi ru bsgres pas gsum mchod lags/_/de nyid yan lag tshang
[\[93a.6\]]ba las/_/yi ge bcu gnyis tshig dag gis/_/bden pa'i lugs su snga ma bzhin/_/bsgres na rab tu 'gro ba lags/_/tshangs pa 'di ni khyod bstan la/_/gang dag ji bzhin bsten bgyid pa/_/bram ze de dag tshangs 'gyur ba'i/_/gsang gsum mthun pa'i tshangs pa lags/_/tshangs
[\[93a.7\]]pa'i tshul dang tshangs pa dang /_/tshangs tshul 'bras bu tshangs pa'i don/_/tshangs mchog khyod kyi bstan pa las/_/gzhan la mchis pa ma lags so/_/tshangs pa'i tshul ni ma mchis par/_/'ga' yang bram zer 'gyur ma lags/_/drang po yi ni lam 'di yang /_/gzhan ni 'ga' la'ang
[\[93b\]]
[\[93b.1\]]ma mchis so/_/rig dang zhabs su ldan pa ni/_/tshangs pa lags par bram zes bshad/_/reg pa de dang zhabs de yang /_/khyod kyi bstan las gzhan la min/_/slob dang mi slob rig pa de/_/zhabs ni de thob bgyid pa lags/_/gzhan la chos kyi lam de ni/_/ming yang mchis pa
[\[93b.2\]]ma lags so/_/gang zhig goms par bgyis pa yis/_/rigs kun bram zer 'gyur bgyid pa/_/bdud rtsi'i sgo ni ring zhig nas/_/bcad pa khyod kyis dbye ba mdzad/_/lta ba ngan dang yid gnyis kyis/_/zin pa bram zer ci zhig 'gyur/_/khyod kyi gzhung lugs ma gtogs par/_/
[\[93b.3\]]gzhan gyis mdud pa 'di mi chod/_/bram ze tshangs pa'i bu yin te/_/snying dang kha las skyes zhes pa/_/'jig rten gyi ni grags pa de/_/khyod la 'bras bu bcas par gyur/_/tshangs khyod tshangs lam khyod la mnga'/_/khyod ni bram ze'i khyu mchog ste/_/nye bar 'dren dang ston pa'ang khyod/_/
[\[93b.4\]]khyod ni dus mchod mdun na 'don/_/khyod kyis legs par bstan pa yi/_/bram ze mi gtsang 'gyur ma lags/_/nye bar drangs pa'i bram ze yang /_/tshangs pa'i tshul las ltung mi 'gyur/_/khyod bstan las gzhan 'ga' la yang /_/bram zer 'gyur ba'i chos ma mchis/_/tshangs pa
[\[93b.5\]]yi ni mchod pa dang /_/tshangs pa'i lam yang mchis ma lags/_/tshangs pa'i bden pa gsum dang ni/_/tshangs pa'i mtshan nyid rnam gsum dang /_/tshangs pa'i mchog rab gsum dang ni/_/tshangs pa'i rigs kyang mchis ma lags/_/'jig rten legs bshad ji snyed pa/_/
[\[93b.6\]]thams cad khyod kyi bstan las 'byung /_/skyon med mngon par brjod pa 'di/_/bde gshegs kho na'i ma 'dres pa/_/khyod las gzhan pa gang dag cig_/ngag la skyon med gda' ba de/_/thams cad chos kun mkhyen khyod kyi/_/legs par gsungs pa'i bram ze lags/_/srin
[\[93b.7\]]bus zos pa'i yi ge ltar/_/'di las gzhan pa'i legs bshad gang /_/de ni lcags las gser bzhin du/_/de la 'tsham pa ma lags so/_/e raN+Da yi shing khrod du/_/tsan+dan sa mchog bzhag pa ltar/_/ltag 'og 'gal ba de la de/_/mchis par su zhig yid ches 'gyur/_/
[\[94a\]]
[\[94a.1\]]gang zhig nim pa'i shing la ni/_/a mra'i 'bras bu smin btags pa/_/de las skyes zhes yid ches te/_/gzhan la legs bshad yod sems grang /_/ma la ya las tsan+dan bzhin/_/khyod las gzhan la lhar bcas pa'i/_/'jig rten 'di na legs bshad
[\[94a.2\]]pa'i/_/rin chen 'byung ba ma mchis so/_/sangs rgyas bcom ldan 'das la bstod pa bsngags par 'os pa bsngags pa las tshangs pa dang mthun par gsung bar bstod pa zhes bya ba ste le'u bdun pa'o//_//brgya la res 'ga' gang zhig gis/_/mi gsung thugs las chud dgyes
[\[94a.3\]]pa/_/rang byung bse ru lta bu rnams/_/rnam par 'gying zhing bzhud gyur pa/_/nyams par 'gyur ba'i lam mang bas/_/rtags par yang ni rab dga' ba/_/mya ngan 'das pa'i lam de ni/_/khyod kyis lam chen srol du btod/_/de ni glang po che rnams ltar/_/dga' mgur gzhon nu dag dang ni/_/
[\[94a.4\]]stobs dang blo ni sor gnyis pa'i/_/bud med kyis kyang goms par bgyis/_/de ni gzi byin ldan pa'i mchog_/khyod la bsten pa'i cho 'phrul te/_/sangs rgyas kyi ni ma 'dres pa/_/mthu dpag med pa'i gzi byin lags/_/kun nas nyon mongs sbrul dag gis/_/rnam pa du mar zin rnams la/_/
[\[94a.5\]]khyod ni spyi yi gnyen po yi/_/skyon med 'byung gnas ma 'dres pa/_/'dod chags la sogs 'bags rnams la/_/skyon ni skyon med mdzad khyod kyis/_/mi sdug sgom pa la sogs pa'i/_/chos kyang rab tu bstan pa mdzad/_/khyod kyis lam gyi tshogs kyi chos/_/dge ba zag bcas bstan mdzad
[\[94a.6\]]pas/_/dngos po rnams kyi nang gi ni/_/phan tshun khyad par dag kyang bsten/_/de yang nye ba'i nyon mongs dang /_/'bags phyir spyi yi rnam pas bcom/_/dur khrod mgal ba'i yog pa ltar/_/de dag ye shes me la bsregs/_/byang chub pa yi snga rol du/_/'jug pa bde ba'i rgyu chos
[\[94a.7\]]bstan/_/de nas byang chub brnyes nas ni/_/ldog pa bde ba'i chos kyang bstan/_/sangs rgyas nas kyang dge ba'i chos/_/zag bcas de dag ma bshad min/_/phal cher mya ngan 'das pa yi/_/rgyu mthun nyid du yongs su bsngos/_/khyod kyis gang las 'gro ba dag_/ma drangs rgud pa
[\[94b\]]
[\[94b.1\]]de gang mchis/_/gang dang 'jig rten ma sprad pa'i/_/phun tshogs de yang gang zhig mchis/_/khyod kyis yid gnyis mdud pa bcad/_/lta ba ngan pa'i tsher ma dkrugs/_/sred pa'i dug gi lcug ma bsregs/_/khro ba'i dug kyang thams cad bcom/_/ma rig pa yi ling tog bsal/_/nga rgyal
[\[94b.2\]]gyi ni rgyal mtshan bsgyel/_/sems kyi tha ba rnams kyang bcom/_/rnam par 'ching ba rnam par gtubs/_/mdud pa thams cad rnam par bkrol/_/chu bo la ni gzings kyang bcas/_/khyod kyis chu bo rnams kyi gzhi/_/mtsho chen gang lags de yang bskams/_/skyon dang snyigs ma yon po
[\[94b.3\]]dag_/sems la mi mngon 'khras bgyid pa/_/kun nas nyon mongs dug shing gi/_/rtsa ba khyod kyis drungs nas phyung /_/phyin ci log gis 'tshal ba yi/_/ngan pa'i lam ni thams cad bcad/_/'chi med bgrod pa gcig pa yi/_/dpal ldan lam ni drang po phya/_/gzhan dag gdul bar
[\[94b.4\]]bgyi ba yi/_/skyon brgyad las ni nges drangs nas/_/'dod pa'i yan lag brgyad ldan pa/_/cang shes bzang po'i gnas su bkod/_/kun nas nyon mongs srin 'khrug pa'i/_/mi gtsang rgyun nas drangs nas kyang /_/nyon mongs min pa'i yan lag can/_/dri med chu la 'phyo ru stsal/_/
[\[94b.5\]]'chal ba'i tshul khrims skyon bsal nas/_/tshul khrims kyi ni byug pas byugs/_/ngo tsha shes dang khrel yod pa'i/_/dri med gos kyis dgab pa mdzad/_/dam pa'i chos rgyan dkar po ni/_/spa ba dag gis brgyan mdzad nas/_/de dag bsam gtan seng ge'i khri/_/chen po'i rkyen du 'bab
[\[94b.6\]]la bzhag_/byang chub yan lag me tog ni/_/zag med dri zhim rnams kyis gtor/_/chos kyi dga' ba 'phags pa'i ros/_/zang zing med pas tshim par mdzad/_/srid pa'i bran ni 'tshe mang ba/_/thog ma med pa las bton nas/_/nyid kyi sras po gtan du ni/_/nyams pa med pa kho nar
[\[94b.7\]]mdzad/_/gzhan dag ma 'ongs dus na ni/_/rang rgyal ba yi snod du mdzad/_/gzhan dag theg pa chen po yi/_/rgyal tshab mchog tu dbang yang bskur/_/chos kun gyi ni tshig mkhyen cing /_/don rnams kun gyi gzhi la mkhas/_/skad kyi dbye ba kun mkhyen cing /_/phyogs rnams kun du spobs
[\[95a\]]
[\[95a.1\]]dang ldan/_/nga ni mgon med khyed rnams kyi/_/grogs su gyur pa zhes sgrogs shing /_/thugs rje chen pos 'gro ba ni/_/mtha' dag 'khyud pa bzhin du bzhugs/_/ston pa thugs rje che mnga' ba/_/brtse bar ldan zhing thugs brtser mdzad/_/der brtson le lo mi mnga' ba/_/
[\[95a.2\]]khyod dang 'dra ba gzhan su mchis/_/khyod ni sems can kun gyi mgon/_/spyi yi rtsa lag bzang po lags/_/mgon du khyed bzhugs ma 'tshal bas/_/de slad skye bo bying bar gyur/_/gang zhig yang dag blangs nas ni/_/tha shal bas kyang grogs nus pa/_/grogs byed pa yi chos dag ni/_/
[\[95a.3\]]khyod las gzhan pa 'gas mi rtogs/_/phyi yi yan lag stobs kun ni/_/khyod kyis yang dag bsgrubs lags te/_/nang gi stobs dag ma tshang bas/_/byis pa rnams ni sdug bsngal sten/_/'jig rten spyod pa med dang sbyar/_/chos nyid zab pa dang yang sbyar/_/dman la mos pa nyid
[\[95a.4\]]dang sbyar/_/lam ni ngan pa mang dang sbyar/_/thog med dus nas goms pa yi/_/brel ba ngang gi 'byung dang sbyar/_/bsgom pa 'bad pa chen pos kyang /_/thob par dka' ba dang sbyar na/_/'jig rten du ni khyod lta bu/_/chos dkar yang dag blang ba yi/_/dngos po gsal bar ston pa'i rtsa/_/
[\[95a.5\]]bzang po gal te ma byung na/_/'gro kun mun par 'gyur lags te/_/mi 'dod tshor ba byung ba yis/_/nyam thag 'o dod cher 'bod pa'i/_/ngan song rang bzhin kho nar 'gyur/_/khyod la gang gis 'gro rnam gsum/_/de ni gzhan gyis sgrub par bas/_/khyod ni dgra bshes bar ma la/_/bshes
[\[95a.6\]]mchog nyid du rtse bar mdzad/_/sangs rgyas bcom ldan 'das la bstod pa bsngags par 'os pa bsngags pa las phan par mdzad par bstod pa zhes bya ba ste le'u brgyad pa'o//_//bgo bsha' mdzad pa'i chos nyid ni/_/khyod gcig pu la rdzogs mnga' yi/_/gzhan la phan gdags
[\[95a.7\]]bgyi ba la/_/skye bo gzhan ni tshogs shing mchis/_/khyod kyi slob ma bsdu ba yi/_/dngos la mkhas par gda' ba gang /_/de yang rdzogs par mi mkhas pas/_/khyod kyi cha shas rjes su 'brang /_/bcom ldan khyod kyi zang zing gi/_/bgo bsha' srog gi bar lags te/_/dam pa'i
[\[95b\]]
[\[95b.1\]]chos kyi bgo bsha' ni/_/slob dpon dpe mkhyud bral ba lags/_/khyod ni bgo bsha' bgyi ba'i las/_/bla na med pa'i mdzad pa po/_/phun sum thams cad rdzogs mnga' ba/_/khyod ni btang bar bgyi ma lags/_/'gro ba phal cher mi bzad pa/_/gzhan la gnod pa bgyid par dga'/_/
[\[95b.2\]]khyod ni 'jig rten rang bzhin te/_/rgyun las bzlog pa'i phyogs su 'jug_/byas pa gzo gang de dag nyung /_/phan 'dogs bgyi ba 'ga' tsam ste/_/de yang phal cher re ba can/_/khyod gcig dag pa'i chos can lags/_/phan btags pa yis khyod mi 'jug_/gnod pa bgyis pas
[\[95b.3\]]ldog ma lags/_/skal pa mchis zhes thams cad la/_/khyod ni mnyam pa nyid du 'jug_/mtshan mo me tog ku mu da/_/kha 'bye 'gyur zhing pad+ma zum/_/nyin par pad+ma kha 'bye zhing /_/cig shos zum par 'gyur mod kyi/_/'on kyang nyi ma zla ba yi/_/'od la phyogs su lhung ma mchis/_/
[\[95b.4\]]de nyid khyod kyis byis pa dang /_/mkhas pa dag la bstan pa'i dpe/_/gang tshe mgon khyod mdzad pa ni/_/thams cad gzhan don kho nar bas/_/dpag med phan pa mdzad pa po/_/khyod la lan cis lon par 'gyur/_/sems can dar bar mi 'gyur ba'i/_/sgrub pa khyod la 'ga' mi mnga'/_/
[\[95b.5\]]khyod kyi dbugs phyung tsam yang ni/_/'gro la phan dang bde ba skyed/_/sangs rgyas dbugs ni phyung ba'i ngad/_/dri kun zil gyis gnon mdzad pa/_/tshor na zhe 'gras gyur pa yang /_/khyod la dang ba bskyed par bgyid/_/sangs rgyas dbugs kyi dad bab na/_/bag med pa yi lha rnams kyang /_/
[\[95b.6\]]lha yi yul yang spangs nas ni/_/'dul ba dag la mngon phyogs 'gyur/_/khyod las dam pa'i chos mnyan pas/_/thams cad tshim par 'gyur ma 'tshal/_/de slad dam pa'i don du na/_/khyod nyid ngoms 'gyur tshim mdzad lags/_/skye dgu rnams la char bzhin du/_/khyod ni mkhas
[\[95b.7\]]pa kun gyi gsos/_/'di ltar khyod kyi gsos 'gyur gang /_/de dang de ni mchis ma lags/_/dgrongs par 'tshal ba rnams la yang /_/khyod kyi phan dgongs ci 'dra ba/_/de blo ma sbyangs byis pa yis/_/yid ches bgyi bar nus ma lags/_/khyod ni sdang ba rnams la yang /_/legs pa ci
[\[96a\]]
[\[96a.1\]]'dra sgrub mdzad pa/_/sa de yid la smon pa'i yang /_/yul las 'das par gyur pa lags/_/la la phan 'dogs mdzad pa yi/_/ro mchog rtogs pa de dag kyang /_/khyod kyi chos kyi bgo skal la/_/spyod par 'gyur ba'i gnyen lags so/_/gal te sems can
[\[96a.2\]]'di dag gis/_/khyod mnga' thugs rje'i dgongs pa 'tshal/_/khyod kyi bstan pas 'tsho bzhin du/_/kun du 'bar ba'i mer yang 'jug_/gang slad bdud kyi dgras thebs pas/_/rtogs par mi 'gyur de slad du/_/khyod kyi bstan las 'gal bgyid pa'i/_/byis pa rnams ni bdag
[\[96a.3\]]nyid 'gums/_/khyod kyi bstan las gzhan phyogs pa/_/g.yang sa chen po'i mun pa dang /_/yongs su gdung ba myong ba rnams/_/kye ma yun ring 'khyam par 'gyur/_/khyod kyi chos la mi phyogs pa'i/_/skye bo gti mug gis ldongs pa/_/srid rtse'i bar du son nas kyang /_/sdug bsngal
[\[96a.4\]]yang 'byung srid pa sgrub/_/khyod kyi bstan pa'i rjes 'gro ba/_/bsam gtan dngos gzhi ma thob kyang /_/bdud kyi mig ras btsa' bzhin du/_/srid pa dag ni zlog par bgyid/_/khyod kyis dang por lha bu yi/_/bdud kyi me tog rgyal mtshan bsnyal/_/de nas nyon mongs bdud kyi ni/_/nga rgyal
[\[96a.5\]]rgyal mtshan mthon po brtib/_/khyod kyis byang chub ma brnyes par/_/'dod khams dbang phyug las rgyal te/_/byang chub bar chad med lam la/_/khams gsum dbang phyug las rgyal lo/_/dbang phyug khyod nyid 'jig rten 'dir/_/dpa' bo rnams kyi dpa' rab ste/_/nyon mongs dbang gyur skye bo
[\[96a.6\]]la/_/dpa' ba'i rab tu gang zhig rtsi/_/khyod kyis rang gzhan gnyis ga yi/_/rgyud la nyon mongs sde bcom pas/_khyod las dpa' mchog gzhan dang ni/_/mi bzad g.yul rgyal gzhan ma mchis/_/sangs rgyas bcom ldan 'das la bstod pa bsngags par 'os pa bsngags pa las lan mi lon
[\[96a.7\]]par bstod pa zhes bya ba ste le'u dgu pa'o//_//spyan gyi yon tan mthon mthing dang /_/dkar gnag gsum pe gang lags pa/_/de la gtsor bcas 'jig rten gyi/_/yon tan rnams kyis khyad mi khor/_/sgros gang dpal gyis bla na med/_/'og ma dpal mnga' gnyis ka yang /_/'byung
[\[96b\]]
[\[96b.1\]]dang 'byung ba las gyur pa'i/_/phun sum tshogs pa bla na med/_/de dag 'ga' zhig ma mchis na/_/zla mthun 'ga' yang ma mchis pas/_/gong ma gang gis ltag gnas gyur/_/'og ma'ang gang gi gzhi bor 'gyur/_/khyod kyi sgros ni dpal gyi gnas/_/phan tshun 'tsham par gyur pa 'di/_/
[\[96b.2\]]e ma'o legs par zung du 'brel/_/e ma'o 'phrod pa bla na med/_/ston pa'i dus na g.yo 'gyur zhing /_/gsal ba nyid la g.yo mi mnga'/_/tshems kyi zla ba shar ba'i dpal/_/nang nas bag tsam gda' 'gyur ba/_/nyid kyi gnas nas 'byung ba'i sgra/_/me tog bzhin du 'grems mdzad
[\[96b.3\]]cing /_/gzhan gyis nye bar bskyed rnams kyi/_/'gro ba'i lam la phan 'dogs pa/_/zangs zhun 'od 'dra 'di dag gi/_/dpal 'bar 'di yi thad na ni/_/bim pa'i 'bras bu mtshams sprin dang /_/ut+pal dmar mdzes ro dang 'dra/_/khyod kyi sgros ni mdzes bskyod pa/_/gang gis mthong ba
[\[96b.4\]]de dag gi/_/legs par mig rnyed de dag gis/_/mthong ba'ang 'bras bu mchis pa lags/_/mgon po mu tig phreng bas min/_/kun da ku mu ta phreng min/_/gangs can rtse mo sbrengs pa'i lus/_/zla ba'i 'od kyis bab pas min/_/ston ka'i chu bo sun 'byin pa/_/mkha' 'gro dkar
[\[96b.5\]]po'i phreng bas min/_/sprin med mkha' la lhag ge ba/_/ston ka'i zla ba tshes pas min/_/dul ba khyod kyis tshems rnams kyi/_/phreng ba 'od gsal dkar 'di la/_/mar me'i 'od kyis nyi 'od bzhin/_/cha shas su yang phod ma lags/_/rdo rje myu gu'i phreng ba la/_/'phags pa'i chos
[\[96b.6\]]kyi bdud rtsi'i ros/_/brlan pas bsgos pa 'di dang ni/_/'dra bar 'gyur ba'i dngos ci mchis/_/ku mu da zla kun da sogs/_/dkar po'i dper brjod bzhi pa dag_/khyod kyi tshems phreng byung gyur nas/_/thabs ni shor ba lta bur gda'/_/'jig rten du ni 'di byung bas/_/dkar po dang
[\[96b.7\]]ni mdzes pa yi/_/rdzas rnams thams cad ma lus pa/_/dri ma can dang 'dra bar gyur/_/khyod kyi ljags dang sgros bar na/_/'di dag thags bzangs gnas pa ni/_/rtogs dang zhi ba'i bar dag na/_/rnam par grol ba bzhin du mdzes/_/khyod kyi dpal gyis 'gro ba 'di/_/tshems kyi phreng
[\[97a\]]
[\[97a.1\]]bas zil mnan par/_/gzigs nas rgyal bar gyur to zhes/_/ru mtshon lta bur mche ba bsgreng /_/khyod kyi mche ba mnyam la zlum/_/mdzes shing rtse mo rno dkar ba/_/dpe kun thabs kyis mnan nas ni/_/'bar ba bzhin du gnas pa lags/_/zla ba tshes pa 'jig rten na/_/
[\[97a.2\]]yon por gsal gyur gang lags te/_/khyod kyi mche ba mi yo zhing /_/mdzes pa'i lus can rnams kyis bgyis/_/tshes pa'i gnas skabs mche ba yis/_/nya ba zhal ras bzang po yis/_/kham pa 'phral bas 'khyil pas ni/_/'dom gang 'od kyis zil mnan te/_/thub pa zla ba khyod kyi ni/_/
[\[97a.3\]]gzugs kyi yon tan phun tshogs pas/_/zla ba'i yon tan phun sum kun/_/gnas skabs kun du nyams par bgyi/_/bde bar gshegs pa khyod kyi sku/_/gser gyi pad+mo'i snying po ltar/_/ba spu g.yas 'khyil nyag re ba/_/'jam la dri med gyen du 'khrungs/_/snum la ma 'dzings ma 'khrugs
[\[97a.4\]]pa/_/in+d+ra nI la'i rngams lta bur/_/sngon pos rin chen bskyil ba ni/_/phra mo lta bur spras par gda'/_/skyes bu glang chen khyod kyi ni/_/glang po che mtshan ma 'dres gang /_/nang dang phyi yi dri ma yis/_/shin tu nye bar ma gos gang /_/khyod kyi yan lag rgyan 'dra gang /_/yan lag mdzes pa de
[\[97a.5\]]legs te/_/lhad med gser las blugs pa yi/_/khor yug lta bur gnas pa lags/_/rang gi dbyibs ni mdzes pa yi/_/cang shes gtso bo thams cad kyi/_/skyes kyi mtshan ma mdzes pa dag_/zil gyis mnan te gnas pa gang /_/mgon po tshangs spyod gnas slad dang /_/dbyibs
[\[97a.6\]]kyang shin tu mdzes slad du/_/khyod kyis sba ba nyid lags shing /_/sba bar bgyi ba min pa'ang lags/_/thugs rjes the tshom can rnams la/_/khyod kyis mtshan ma gzhan tshul gyis/_/sprin mthongs zla ba'i gzugs lta bur/_/shin tu lan mang bstan pa gang /_/ngo tsha shes dang khrel yod ri/_/
[\[97a.7\]]mi g.yo bskyod pa ltar mdzad nas/_/thugs rje chen po'i mig gis ni/_/blo yi yul du mdzad pa gang /_/dal gyis 'bab pa'i pad+ma ni/_/cung zad kha bye'i ze ba'i tshogs/_/mgon po yan lag mdzes khyod kyi/_/mdzes pa de la des mi bskyod/_/dpal ldan zla ba nya ba la/_/'khyil par gnas
[\[97b\]]
[\[97b.1\]]pa mchis na yang /_/'on kyang yan lag mchog khyod kyi/_/dpe yi gzhi bor rdzogs mi 'gyur/_/bsod nams brgya phrag rgya chen gyi/_/las kyis sprul pa mdzes lam la/_/de las gzhan pa'i sems pa yis/_/'phangs pas yong yang rjes slebs sam/_/nyid kyi sbubs dang na bza' dang /_/
[\[97b.2\]]sdom pas shin tu bkab kyang ni/_/mtshan gzhan phun sum tshogs pa yis/_/gsal bar gyur pa lta bu lags/_/yan lag dam pa ldan khyod kyi/_/yan lag mchog gyur de la ni/_/mgos btud yid rab dang ba dang /_/ngag gis kyang ni mchod pa bgyi/_/dad par bgyi ba rnams kyi mchog
[\[97b.3\]]blta bas mi ngoms khyod la ni/_/gal te khong khro bgyid mchis na/_/mun nag tha shal ngan pa lags/_/sangs rgyas bcom ldan 'das la bstod pa bsngags par 'os pa bsngags pa las sku'i phyogs gcig la bstod pa zhes bya ba ste le'u bcu pa'o//_//sems can rnams kyi
[\[97b.4\]]mos pa ni/_/khams rnams ji bzhin gnas lags pas/_/re zhig bdag gi bsam pa ni/_/yangs pa'i ljags la rgya cher dang /_/su zhig mgo dang yid dang ni/_/ngag gis ljags yangs mchod mi bgyid/_/de ni gsung rab 'di kun gyi/_/yum ste rin chen bskrun pa lags/_/
[\[97b.5\]]bdag la gtso bo khyod kyi ni/_/mdzad pa bla med thams cad kyi/_/nang na yangs pa'i ljags 'di ni/_/bla na med pa'i phul du gda'/_/'gro la bstan pa rab sgrogs pa/_/chos kyi phrin las mdzad slad du/_/rgyal po bzhin du mtshan kun gyi/_/nang na gtso bo lags par gnas/_/gzhan gyi
[\[97b.6\]]the tshom bcad slad du/_/gang zhig zhal nas mngon phyung na/_/ston gyi mtshams sprin tshogs lta bur/_/zhal ras zla ba khebs pa lags/_/de ltar yangs shing mdzes pa de/_/tshems kyis gtams pa'i zhal nang du/_/dog pa med par gnas pa yang /_/de las ya mtshan che ci mchis/_/
[\[97b.7\]]de ni nges par dpag med pa'i/_/mthu can bzang po de yi ni/_/shin tu 'jam pa nyid dang ni/_/mnyen pa nyid kyi mthu lags so/_/khyod zhal 'brug sgra sgrogs pa na/_/'dzam bu'i chu gser zhun ma ltar/_/zangs bzhu ba yi 'od lta bur/_/glog phreng 'gyu ba lta bur mdzad/_/bslab
[\[98a\]]
[\[98a.1\]]pa bzang po phun sum gyi/_/rgyal thabs lta bu brnyes nas ni/_/khyod kyi zhal nas bag yangs su/_/gnas gzhan dag tu rol zhing spyod/_/gang gi dri zhim tshor nas 'di/_/me tog gsung ba zhes sgrogs pa/_/gsung gi me tog skyon med pa/_/de dag 'dis ni
[\[98a.2\]]'grems par mdzad/_/de nyid slad du rgyal khyod las/_/mchog tu snyan pa'i gsung snyan 'byung /_/de yi dri rab zhim pas khyod/_/snyan pa gsung zhes rnam par grags/_/gang gi mthu yis khyod 'dra ba/_/bdud rtsi stsol bar rab grags pa/_/gdams ngag rjes su ston pa de/_/
[\[98a.3\]]'di nyid la ni rag las so/_/gang gis lhar bcas 'jig rten du/_/chos kyi 'khor lo bskor ba de/_/nyid kyi 'o brgyal mi gzigs pa/_/dge ba 'di yis bgyis pa lags/_/gang gis rin chen bkram pa ltar/_/legs par bshad pa brgyas bkang nas/_/'jig rten 'di ni snang
[\[98a.4\]]bgyis pa/_/de ni 'di yi mthu lags so/_/rigs dang spyad par mngon brjod pa/_/chos kun gsung ba'i 'phags pa ste/_/dpag bsam ljon pa'i lcug ma ltar/_/rin chen sna tshogs 'bras bu stsol/_/ljags yangs med par 'jig rten na/_/kun mkhyen nyid ldan spobs pa ni/_/so so
[\[98a.5\]]yang dag rig pa yi/_/spobs pa'i khur ni su yis bskur/_/khyod kyis dgongs te de la ni/_/chos ni gang dang gang bshad pa/_/'di ni snyom las mi mnga' bar/_/me tog bzhin du phreng bar brgyud/_/gal te 'di yis ma bstan na/_/khyod la kun mkhyen mngar sus 'tshal/_/thugs rje
[\[98a.6\]]chen pos mnga' bar sus/_/yon tan gzhan yang mngar sus 'tshal/_/bstan pa dag ni ma mchis na/_/khyod 'dra'i mkhas pa mngon mi 'gyur/_/bstan pa yang ni ljags yangs la/_/gzhung la dngos grub bzhin du rten/_/rnam pa sna tshogs chos gsung zhing /_/rnam pa sna tshogs ro
[\[98a.7\]]bstang yang /_/'dam rdzab kyis ni nam mkha' bzhin/_/ro la chags pas gos mi mnga'/_/mi gsung bzhugs pa'i rjes su mthun/_/gsung ba la yang skyon mi mnga'/_/mi mthun chos ni gnyis ka la/_/gcig tu yang ni mthun pa lags/_/mi gsung bzhugs na spro mi mdzad/_/
[\[98b\]]
[\[98b.1\]]ston par mdzad la skyo mi mnga'/_/cang mkhyen nyid kyi dge ba ste/_/thams cad la ni snyoms par 'jug_/'di ltar thams cad gsung spyod la mi/_/chos rnams 'ba' zhig bka' stsol ba/_/spyod pa la ni 'jug par mtshar/_/rigs pa la yang gzhol bar mtshar/_/'byung ba las gyur
[\[98b.2\]]bsod nams dang /_/chos gsung ba yi rang bzhin gyis/_/sangs rgyas pa yi dri zhim pa/_/gnyis kyis rtag tu bsgos pa lags/_/mig gi spyod yul dag pa dang /_/bsod nams snyan pa'i rang bzhin gyis/_/shin tu rnam par grags pa yi/_/snyan pa gnyis kyi phyogs su
[\[98b.3\]]grags/_/gang gis skyon kun med pa 'di/_/zhal nas phyung ba mthong gyur pa/_/skye bo de dag mig dang ldan/_/mig de dag kyang dpal dang ldan/_/gang gis de yi gsung snyan pa/_/mngon sum rna ba'i snyim pa yis/_/bdud rtsi'i rgyun dang 'dra 'thungs pa/_/mkhas pa de dag ches
[\[98b.4\]]dpal ldan/_/sgra rnams brgyan par mdzad pa bzhin/_/sgra yis sa rnams brgyan pa bzhin/_/bshad pa mdzad na khyod kyi zhal/_/shin tu sba bar mdzad pa bzhin/_/'di ni nyid mdzes yon tan gyis/_/thub pa khyod kyi zla zhal ni/_/'jig rten rgyan du gyur pa yang /_/lhag pa'i rgyan
[\[98b.5\]]du gyur par gda'/_/mdog dang dbyibs dang snyan gsung dang /_/shin tu 'jam pa nyid kyi mthus/_/ljags yangs lta bu gzugs can gyi/_/rdzas ni 'ga' yang ma mthong ngo /_/gal te lha mo dbyangs ldan ma/_/de ni gzugs can 'ga' mchis na/_/skyon kun med pa'i yan lag
[\[98b.6\]]can/_/ljags yangs 'di ni de lags grang /_/yangs pa'i ljags kyi chos kyi rnga/_/kun du rdung bar zhugs pa'i tshe/_/lha dang mi yi sgra rnams ni/_/thams cad ro bro med par 'gyur/_/ston pa khyod dang ljags 'di dang /_/bla na med pa'i bka' 'di ni/_/nyon mongs dug kun
[\[98b.7\]]'joms pa yi/_/yan lag gsum ldan sman gyi mchog_/sangs rgyas bcom ldan 'das la bstod pa bsngags par 'os pa bsngags pa las ljags la bstod pa zhes bya ba ste le'u bcu gcig pa'o//_//khyod dang 'dra ba'i zhing dag ni/_/'jig rten gsum na ma mchis
[\[99a\]]
[\[99a.1\]]te/_/khyod ni sbyin gnas rnams kyi mchog_/gral gtsang mdzad pa'i gtsang ma lags/_/nam mkha' mthar thug ma mchis pa'i/_/chu dang zhing dag ji lta bar/_/khyod la sman gnod bgyid pa yi/_/rnam par smin pa thug ma mchis/_/gang dag khyod la bar
[\[99a.2\]]mar gnas/_/de yang re zhig tshad med pa'i/_/mun pas bsgos pas ma rung na/_/skye bo log bgyid smos ci 'tshal/_/ji ltar bla med yon gyi gnas/_/khyod la yang dag sgrub bgyid pa/_/las gang lags pa de yi ni/_/dar ba'i mthar thug mi mthong la/_/yang dag sgrub pa'i
[\[99a.3\]]mthar byon pa/_/khyod la log par zhugs pa gang /_/las de rgud pa'i mthar yang ni/_/de bzhin thug pa ma mchis so/_/gang gis rnam pa thams cad du/_/stobs ldan khyod la ma btsas pa/_/rab tu mtshams ni mi zin pa'i/_/ma rabs mi rtag nyid reng na/_/kye ma'o 'khor ba
[\[99a.4\]]bdag nyid ngan/_/kye ma'o mya ngan 'das pa zhi/_/khyod 'dra'i thugs rje'i bdag nyid can/_/mnga' mchis pa'ang de ru gshegs/_/ma 'ongs 'jigs pa rnams kyang gsungs/_/chos kyi tshul yang bshad pa mdzad/_/'khor ni rnam pa bzhi po yang /_/mi 'jigs pa dag thob par
[\[99a.5\]]mdzad/_/lam bzang 'di ni bsrung slad du/_/blo gros sbyangs pa bgyis gyur pa/_/'od srung che dang kun dga' dang /_/de la sogs pa bskos mod kyi/_/'jig rten gyi ni mig gcig pu/_/dri ma med pa khyod zum na/_/snang ba mchis kyang 'jig rten 'di/_/mun pas khebs dang 'dra
[\[99a.6\]]ba lags/_/bde bar gshegs pa bde gshegs kyi/_/bka' 'di'ang mchis la khyod kyi sras/_/sras kyi dam pa slob pa dang /_/mi slob 'di yang mchis mod kyi/_/'gro ba'i mgon khyod mi bzhugs na/_/gza' skar gsal bas mtshan pa yi/_/nam mkha' zla bas stong pa
[\[99a.7\]]bzhin/_/shin tu brlag gis ma mchis so/_/khyod mi bzhugs na gsung rab 'di/_/klu 'phos pa yi mtsho yi dpal/_/ring po mi thogs 'jig pa ltar/_/'tsham pa'i snying po dang bral bas/_/yon tan gzi yang mi spa la/_/cho ga gzhan dang lugs gzhan gyis/_/'phan
[\[99b\]]
[\[99b.1\]]dang rma yang phyung lags pas/_/lus kyi brjid kyang yal du cha/_/sangs rgyas mnga' dbang bskur ba rnams/_/yongs su mya ngan 'das bsams na/_/srid pa ral gri 'bar 'dra la/_/su zhig 'jigs par mi bgyid lags/_/sangs rgyas bcom ldan 'das la bstod pa
[\[99b.2\]]bsngags par 'os pa bsngags pa las srid pa las skyo ba skyed par bstod pa zhes bya ba ste le'u bcu gnyis pa'o//_//sangs rgyas bcom ldan 'das la bstod pa bsngags par 'os pa bsngags pa zhes bya ba slob dpon ma ti tsi tras mdzad pa rdzogs so//_//rgya gar
[\[99b.3\]]gyi mkhan po sarba dz+nyA de ba dang /_zhu chen gyi lo tsA ba ban+de dpal brtsegs rak+Shi tas bsgyur cing zhus te gtan la phab pa//_//snyan ngag rtsom la skal chen po/_/khyod la brten nas bdag gi blo/_/dbyar ka yi ni chu bo ltar/_/chung bu'ang shin tu 'phel bar 'gyur/_/mi yi
[\[99b.4\]]rnyed pa rnyed dka' dang /_/lce 'di rnyed par gyur nas ni/_/mgon po'i yon tan sgrogs byed pa'i/_/rang la phan pa su mi byed/_/khyod sku mtshan gyis spras gyur pa/_/mdzes gyur mig gi bdud rtsi ni/_/sprin med ston ka'i nam mkha' la/_/skar ma'i tshogs kyis spras pa 'dra/_/
[\[99b.5\]]thub pa gser gyi mdog ldan pa/_/chos gos kyis g.yogs mdzes gyur pa/_/gser gyi ri bo'i rtse mo ni/_/mtshams kyi sprin gyis dkris pa 'dra/_/mgon khyod rgyan gyis ma brgyan yang /_/zhal gyi dkyil 'khor mdangs gang yin/_/zla ba'i dkyil 'khor rgyas gyur pa/_/sprin
[\[99b.6\]]dang bral la de ma mchis/_/khyod kyi zhal gyi pad+ma dang /_/pad+ma nyi mas kha phye ba/_/bung bas mthong na pad+ma ni/_/the tshom dpyad thag la 'ju 'gyur/_/khyod zhal gser gyi mdog ldan par/_/tshems dkar mdzes par gyur pa ni/_/gser gyi ri gseb ston ka yis/_/zla zer dri med zhugs
[\[99b.7\]]pa 'dra/_/mchod 'os khyod kyi phyag g.yas ni/_/'khor lo'i mtshan gyis mdzes gyur pa/_/'khor bas skrag pa'i mi rnams la/_/phyag gis dbugs 'byin mdzad pa lags/_/thub khyod gshegs par gyur pa'i tshe/_/zhabs gnyis dpal gyi pad+ma 'dras/_/sa gzhi 'di ni bris gyur
[\[100a\]]
[\[100a.1\]]pa/_/pad+ma can gyis ji ltar mdzes/_/khyod ni gshegs stabs mnyam med de/_/glang chen mchog ni myos pa dang /_/ngang pa chung mar ldan pa'am/_/khyu mchog pas kyang brtan par gshegs/_/tshul khrims phung pos sku che zhing /_/ting 'dzin shing gis rnam par
[\[100a.2\]]brgyan/_/ye shes 'bab chus khyab gyur pa/_/rgyu ba'i gangs can ri bo lags/_/yon tan rgya mtsho khyod gang gi/_/lus kyis khyod la reg gyur pa/_/lha dang mi yi mchod gyur pa'i/_/'bab stegs su ni de de mdzad/_/khyod kyi gnas ni grub pa'i zhing /_/mthong bas sems dag gyur
[\[100a.3\]]lags na/_/dag par 'dod pa'i mkhas pa rnams/_/sgra ngan zhing gis ci zhig bya/_/khyod ni pha rol phyin drug dang /_/ldan pas yang dag mdzes gyur pa/_/zla ba rgyas par gyur ba ni/_/smin drug gis ni brgyan pa 'dra/_/gdul bya'i skye bo pad+ma ni/_/gnyid log khyod kyis sad mdzad pa/_/
[\[100a.4\]]nyi ma shar bar gyur pa yis/_/pad+ma kha byer byed pa 'dra/_/nyon mongs dug gis zin gyur la/_/khyod ni ye shes sman stsol ba/_/mche ba'i dug can gyis zin la/_/'gro skyob kyi ni dug bsal mtshungs/_/khyod kyi ye shes nags me yis/_/lta ba'i dra ba bsregs gyur pa/_/nags mes
[\[100a.5\]]shin tu 'bar ba yis/_/shing gi lcug phran bsregs dang mtshungs/_/ye shes rang bzhin 'bar ba yis/_/thub khyod nyi mas nyon mongs pa'i/_/rang bzhin 'dam ni skems mdzad pa/_/'di ni nyi ma'i 'od dang mtshungs/_/khyod kyi gsung gis mi yi sems/_/bya ba ma yin las
[\[100a.6\]]bzlog pa/_/kha lo sgyur chen zhags pa yis/_/ba glang mo 'khrul zlog dang mtshungs/_/gal te re ba khyod gcig pu/_/nyon mongs 'ching ba las grol na/_/'on kyang gzhan dag grol mdzad pas/_/phal cher mchod 'os nyid du 'gyur/_/khyod kyi gsung gi 'od zer gyis/_/nyon
[\[100a.7\]]mongs kyis gdungs tshim mdzad pa/_/sos ka'i tsha bas gdungs pa la/_/mtshan mo'i zla zer ji bzhin no/_/gdul bya'i skye bo chos kyis ni/_/skom gdungs khyod zhal rtog pa ni/_/khug rta skom gyis gdungs pa ni/_/dbyar gyi char sprin tshogs ltar mtshungs/_/khyod gsung chos
[\[100b\]]
[\[100b.1\]]kyi sgra yis ni/_/gdul bya kun la dga' mdzad pa/_/snyan pa'i glu yi sgra yis ni/_/ri dgas 'gro ba'ang sdod dang mtshungs/_/skyabs 'dod gang dag skyabs 'os pa/_/khyod la skyabs su mi mchi ste/_/mu stegs la ni skyabs 'gro ba/_/skyabs med yun ring sdug bsngal 'gyur/_/
[\[100b.2\]]brgya byin mig ni stong gis kyang /_/de nyid mthong bar ma gyur gang /_/khyod kyis ye shes spyan gyis de/_/gzigs shing gzhan la'ang ston par mdzad/_/bstan bcos ngas shes rlom pa can/_/rtsod pa smra ba mang po ni/_/khyod kyi gzigs pas zhum gyur cing /_/bung ba lta bur
[\[100b.3\]]rnam par 'khor/_/khyod kyi gsung ni gcig tsam gyis/_/pha rol tshar gcod mdzad pa na/_/gzhan dag mi smra'i tshul gnas pa/_/dgun gyi khu byug lta bu lags/_/khyod kyi slob ma bzang po'i shing /_/dge ba'i me tog ches rgyas pa/_/dpyid ka'i shing ni me tog gis/_/brgyan
[\[100b.4\]]pa lta bur mdzes pa lags/_/thub pa khyod kyi blo gros mdas/_/shes bya'i 'ben ni phug gyur te/_/dga' byed grong na gzhu rgyal gyis/_/sngon chad phug par ma gyur to/_/mkhas par rlom pa'i dregs pa can/_/khyod kyi thar lam ma 'tshal bas/_/srid pa'i dgon par 'khyams
[\[100b.5\]]gyur pa/_/'brog stong dmus long tshogs dang mtshungs/_/las 'bras yod dam med 'gyur zhes/_/'jig rten pa ni the tshom skye/_/dge ba'i las kyi dpang por ni/_/gyur pa khyod sku 'di lags so/_/yon tan rgya mtsho khyod yon tan/_/mthar thug bdag gis mi rtogs te/_/
[\[100b.6\]]nam mkha' bai DUr+ya sngo mdog_/bya yis mtha' rtogs mi 'gyur mtshungs/_/sangs rgyas bcom ldan 'das la bstod pa bsngags par 'os pa bsngags pa las dpe las bstod pa zhes bya ba ste le'u bcu gsum pa'o//_//sangs rgyas bcom ldan 'das la bstod pa
[\[100b.7\]]bsngags par 'os pa bsngags pa zhes bya ba slob dpon ma ti tsi tras mdzad pa rdzogs so//_//rgya gar gyi mkhan po pad+mA ka ra dang /_lo tsA ba dge slong rin chen bzang pos bsgyur ba'o//[ {D1139}]@##/_/rgya gar skad du/_tri rat+na maM ga la sto traM/_bod skad du/_dkon
[\[101a\]]
[\[101a.1\]]mchog gsum la bkra shis kyi bstod pa/_dkon mchog gsum la phyag 'tshal lo/_/thub pa rab tu dag pa'i gser zhun mdog 'dra 'dom gang 'od kyi dkyil 'khor can/_/pad+ma rgyas 'dra'i spyan mnga' zhal ras zla 'dra dbu skra bung ba'i mdog lta bu/_/tshangs pa brgya
[\[101a.2\]]byin ku be+e ra dang bdud kyi cod pan pad+ma'i zhabs gtugs pa/_/sangs rgyas nyi ma shin tu dri med dam chos 'od zer 'byung la phyag 'tshal lo/_/shin tu che ba'i sangs rgyas nyi ma rigs pa'i 'od zer 'phro ba de nyid las/_/dam pa'i chos kyi 'od zer gang dag rnam par 'phros pas phyogs
[\[101a.3\]]kun gsal mdzad cing /_/gang gis 'jig rten rgyun du gnyid kyis log pa 'di dag yang dag sad mdzad pa/_/gang zhig rtogs pas thub rnams zhi bar gshegs pa'i dam chos de la phyag 'tshal lo/_/de bzhin gshegs pa nyi ma'i 'od zer de dag nyid kyis rgyas mdzad grags pa gang /_/thos
[\[101a.4\]]pa'i rdzing bu tshul khrims dri zhim byang chub yan lag rnams kyi sdong bu mdzes/_/bsam gtan gzugs med dag gi chu bsil rnam dag mya ngan 'das pa'i snying po bzang /_/sa steng dge 'dun pad+ma'i tshal rgyas dag la gus pas legs par mchod phyag 'tshal/_/dkon mchog gsum la
[\[101a.5\]]bkra shis kyi bstod pa slob dpon ma tri tsi Tas mdzad pa rdzogs so//_//rgya gar gyi mkhan po bi d+yA ka ra siM ha pra b+ha dang /_zhu chen gyi lo tsA ba ban+de dpal brtsegs rak+Shi tas bsgyur cing zhus te gtan la phab pa//[ {D1140}]@##/_/rgya gar skad du/_saM myag
[\[101a.6\]]saM bud+d+hA lak+Sha Na sto traM/_bod skad du/_yang dag par rdzogs pa'i sangs rgyas kyi mtshan la bstod pa/_dkon mchog gsum la phyag 'tshal lo/_/lha dang lha min rnams kyis rgya cher mchod gyur cing /_/bcom ldan mdzes pa yid 'ong mtha' yas dang ldan pa'i/_/zas gtsang
[\[101a.7\]]rigs rnams kyi ni rgyan gyi mchog gyur pa/_/gangs ri lta bur rgya cher mdzes la phyag 'tshal lo/_/gang zhig khu byug bung ba sngon po lta bur 'jam gnag 'khyil cing mdzes pa'i dbu/_/gser gyi ri ngos tsam pa ka dang ldong ros lta bur dpral ba dri ma med/_/gangs dngul ku mu da dang
[\[101b\]]
[\[101b.1\]]pad rtsa mu tig zla 'od las lhag mdzod spu dkar/_/gtso ma'i gser gyi kha dog lta bur 'phyang zhing rab tu mdzes pa'i snyan/_/in+d+ra nI la bung ba sprin gnag dang 'dra smin ma dri med 'jam/_/shangs kyi gzangs mtho rab mdzes smin ma rgyas pa lta bur mkhur tshos dmar/_/mchu
[\[101b.2\]]ni bim pa gzhon bzhin 'gram pa seng ge dang 'dra kos ko'i dkyil 'khor mdzes/_/mnyam la thags bzangs tshems mnga' ut+pal rgyas pa'i 'dab ltar dkyus ring mnyen pa'i ljags/_/ngang pa khu byug ka la ping+ka lta bur zab cing yid du 'ong ba'i ngag_/lha rnga mtshog dang 'brug
[\[101b.3\]]dang tshangs dbyangs lta bur snyan cing dri ma med pa'i gsung /_/zlum rgyas mgul ni dung 'dra yangs shing rgyas pa'i thal gang mtho/_/gser sbyangs dang 'dra dri med gser gyi ri ngos mtshungs shing phrag gong dri ma med/_/sum cu rtsa gsum glang po'i sna 'dra btso ma'i gser gyi kha dog
[\[101b.4\]]lta bu'i phyag_/mdzes par 'khyil zhing bkra shis lcags kyu nya dang 'khor lo dag gis phyag mthil mtshan/_/bung ba'i lus dang khu byug mdog 'dra ba spu re re nas g.yas legs par 'khyil/_/gser gyi ri rtse pad+ma rA ga myu gu 'thon pas khyab pa dang 'dra ba/_/mchog gi rab
[\[101b.5\]]mchog pad+ma rA ga lta bu dbus nas lte ba g.yas phyogs 'khyil/_/mdoms kyi sba ba sbubs nub pus mo'i lha nga'i dkyil 'khor 'bar 'bur med cing mnyam/_/gser gyi chu shing 'dzam bu na de dang ni gser gyi ta la 'dra ba'i brla/_/legs skyes rim gyis pra zhing rab mdzes
[\[101b.6\]]seng ge ri dgas lta bur rje ngar zlum/_/ngang pa'i rgyal po dang 'dra mnyam la dra bas 'brel zhing rab tu mdzes pa'i zhabs/_/dal zhing brtan la mi g.yo seng ge dang ni glang po'i stabs 'dra mdzes par gshegs/_/ngos dmar mtshams kyi nyi ma dmar bas khyab pa lta bur 'od
[\[101b.7\]]zer rnam par 'phro/_/gser dang nor bu chu shel lta bur mdzes shing yid du 'ong ba'i sku/_/dri med nyi ma dbang po'i gzhu 'dra bcom ldan g.yas phyogs gshegs pa'i sku/_/rdzu 'phrul rkang pa'i zhabs brtan yang dag brtson 'grus mdzes pa'i snam logs can/_/bcom
[\[102a\]]
[\[102a.1\]]ldan seng ge mchod byas lha dbang klu dang mi yi dbang pos phyag byas zhabs/_/bdud kyi bu mos zur mig blta bas gang zhig mi g.yo ting 'dzin ri ltar brtan/_/dpa' bo'i mtshon gyis mi bsnyil cod pan gyis gtugs dbang chen rnams la mgos phyag
[\[102a.2\]]'tshal/_/de ltar bcom ldan 'das la bdag gis mngon par bstod pa bgyis pa las/_/bdag gis dge ba gang bsags des ni 'gro kun sangs rgyas myur 'grub shog/_//yang dag par rdzogs pa'i sangs rgyas kyi mtshan la bstod pa snyan dngags mkhan chen po
[\[102a.3\]]slob dpon ma ti tsi Tas mdzad pa rdzogs so//[ {D1141}]@##/_/rgya gar skad du/_e kot+ta ri ga sta ba/_bod skad du/_gcig las 'phros pa'i bstod pa/_/'phags pa 'jam dpal la phyag 'tshal lo/_/chos gcig la ni mngon dgyes shing /_/nags su gcig
[\[102a.4\]]pur bzhugs pa dang /_/'jig rten rnams kyi mig gcig gyur/_/'jig rten mig gcig phyag 'tshal lo/_/rkang gnyis rnams kyi mchog gyur pa/_/bden pa gnyis ni rnam par bsgoms/_/grogs gnyis pa ni mi mnga' ba/_/gnyis med gsung la phyag 'tshal lo/_/ting
[\[102a.5\]]'dzin gsum dang ldan pa dang /_/dkon mchog gsum po cha mnyam zhing /_/sdug bsngal gsum gyi chu las rgal/_/'jig rten gsum 'tsho phyag 'tshal lo/_/bstan pa rnam pa bzhi po dang /_/bsam gtan bzhi yi rnam pa can/_/sbyor ba bzhi dang rnam bral ba/_/bden
[\[102a.6\]]bzhi mkhyen la phyag 'tshal lo/_/phung po lnga yi chags bral zhing /_/dbang po lnga ni rnam par bsgoms/_/yan lag lnga dang rnam bral ba/_/'gro lnga gcod la phyag 'tshal lo/_/dbang drug chu bo la gnas shing /_/rgyun drug la ni rnam par gnas/_/pha rol phyin drug yongs su
[\[102a.7\]]rdzogs/_/mngon shes drug la phyag 'tshal lo/_/byang chub yan lag rin chen bdun/_/'phags pa'i nor bdun stsol ba po/_/yan lag bdun dang rnam bral ba/_/srid bdun gtso la phyag 'tshal lo/_/yan lag brgyad las byung ba yi/_/gang zag brgyad ni ston mdzad cing /_/
[\[102b\]]
[\[102b.1\]]'jig rten chos brgyad spangs pa po/_/mi khom brgyad 'joms phyag 'tshal lo/_/gnas dgu'i chags las rnam grol zhing /_/khong khro dgu ni rnam par spangs/_/shin tu sbyangs pa dgu brnyes pa/_/sa dgu mkhyen la phyag 'tshal lo/_/'phags pa'i dge 'dun bcu chos
[\[102b.2\]]can/_/sgrib pa bcu ni gcod par mdzad/_/'phags pa'i gnas bcu la dgyes pa/_/stobs bcu ldan la phyag 'tshal lo/_/de ltar 'phags pa stobs bcu ldan la tshig gis mchod pa'i phyir/_/bstod pas der ni bdag gis dge ba'i rtsa ba gang thob pa/_/des 'dir dmyal
[\[102b.3\]]dang yi dgas dud 'gro'i sdug bsngal gyis khyab pa'i/_/'gro ba srid pa'i rgya mtsho las ni rgal ba'i rgyur gyur cig_/gcig las 'phros pa'i bstod pa slob dpon ma ti tsi Tas mdzad pa rdzogs so//[ {D1142}]@##/_/rgya gar skad du/_su ga ta pany+tsa triM sha ta rat+na nA ma mA la
[\[102b.4\]]sto traM/_bod skad du/_bde bar gshegs pa sum cu rtsa lnga'i bstod pa mtshan rin po ches spras pa/_dkon mchog gsum la phyag 'tshal lo/_/sangs rgyas gtso la phyag 'tshal lo/_/skyobs pa'i chos la phyag 'tshal lo/_/dge 'dun che la phyag 'tshal lo/_/gsum la rtag tu
[\[102b.5\]]skyabs su mchi/_/sangs rgyas kun gyis gdul dka' ba/_/snyigs ma lnga yi rtsod dus 'dir/_/brtson 'grus drag pos sangs rgyas pa/_/shAkya thub la phyag 'tshal lo/_/rdo rje lta bu'i ting 'dzin gyis/_/snying po byang chub mchog brnyes pa/_/bdud dpung rdo rje snying po yis/_/
[\[102b.6\]]rab tu 'joms la phyag 'tshal lo/_/rin chen sku las 'od 'phros pas/_/ngan song sdug bsngal zhi mdzad cing /_/bdud rnams rnam par skrag mdzad pa/_/rin chen 'od 'phro phyag 'tshal lo/_/ji ltar klu chen dbang po yis/_/gling rnams char gyis tshim byed ltar/_/stong gsum
[\[102b.7\]]chos kyi char 'bebs pa/_/klu dbang rgyal la phyag 'tshal lo/_/dpa' bo khyod kyi bstan pa 'dis/_/bdud dang mu stegs skrag mdzad cing /_/gdul bya kun mkhyen 'god mdzad pa'i/_/dpa' bo'i sde la phyag 'tshal lo/_/thugs rjes gzhan don rab bsgoms pas/_/nyid kyi
[\[103a\]]
[\[103a.1\]]sku srog gtong ba la/_/'gums pa sos ltar rab dgyes pa/_/dpal dgyes la yang phyag 'tshal lo/_/mkhas pa rnams la don snang mdzad/_/bar ma'i rgyud rnams smin mdzad cing /_/tha ma'i nyon mongs sreg mdzad pa/_/rin chen me la phyag 'tshal lo/_/
[\[103a.2\]]sangs rgyas kun dang skal pa mnyam/_/chos kyi shes rab snang ba yis/_/phyogs rnams snang bar mdzad de 'khrungs/_/rin chen zla 'od phyag 'tshal lo/_/sku ni blta bas mi ngoms shing /_/'dom gang 'od kyis sa le ba/_/gang gis khyod mthong skal ldan pas/_/mthong ba don
[\[103a.3\]]yod phyag 'tshal lo/_/sku gsung thugs ni rin chen mchog_/dri med spros bral sangs rgyas pas/_/'gro kun nyon mongs gdung ba sel/_/rin chen zla ba phyag 'tshal lo/_/dam chos dri ma med pa'i chus/_/thog mar bdag nyid dag mdzad nas/_/gzhan dag mchog tu dag mdzad
[\[103a.4\]]pa/_/dri med dpal la phyag 'tshal lo/_/bsod nams byas pa'i tshogs dag ni/_/sems can kun la yongs bsngo bar/_/thub pa khyod kyis ston mdzad pa/_/dpal sbyin la yang phyag 'tshal lo/_/rig dang zhabs su ldan pa po/_/tshangs pa lags par bram zes bzhed/_/
[\[103a.5\]]rig dang zhabs de khyed la mnga'/_/tshangs pa'i mtshan la phyag 'tshal lo/_/tshangs pa'i zhabs bzhi rab bsgoms shing /_/tshangs spyod 'bras bu mchog brnyes pa/_/tshangs pas 'khor lo bskor bar bskul/_/tshangs pas byin la phyag 'tshal lo/_/thugs ni dka'
[\[103a.6\]]thub brtul zhugs dag_/yang dag blangs pa gtsang mar mdzad/_/nyon mongs sdig pa 'khrud mdzad pa/_/chu yi lha la phyag 'tshal lo/_/'jig rten pa dag bde byed mchod/_/bde byed klu chen ma dros mchod/_/chu lha des kyang khyod mchod pas/_/chu lha'i lha la phyag 'tshal lo/_/'dren
[\[103a.7\]]pa kun gyis mchod gyur cing /_/khyod ni mtshungs med rab zhi bas/_/'gro ba kun gyi dpal mdzad pa/_/dpal bzangs la yang phyag 'tshal lo/_/khyod la rgol ba'i nyon mongs pa/_/do gal byed pa thams cad kyang /_/tsan+dan spangs pa ltar bsil mdzad/_/tsan+dan dpal
[\[103b\]]
[\[103b.1\]]la phyag 'tshal lo/_/rgyal ba'i dpal dang gzi brjid ni/_/sus kyang 'gran par mi bzod de/_/mig gis nyi ma'i dkyil 'khor bzhin/_/gzi brjid mtha' yas phyag 'tshal lo/_/thub pa'i 'od zer rab byung bas/_/nga rgyal khengs pa zhi mdzad cing /_/dman rnams spro
[\[103b.2\]]ba bskyed par mdzad/_/'od dpal la yang phyag 'tshal lo/_/e ma mya ngan 'das pa zhi/_/khyed 'dra thugs rje'i bdag nyid can/_/mnga' brnyes pa yang bde gshegs pas/_/mya ngan med dpal phyag 'tshal lo/_/sred pa med pa goms mdzad cing /_/'dren pa kun gyi
[\[103b.3\]]mchog gyur pa/_/stobs chen thams cad zil gnon pa/_/sred med bu la phyag 'tshal lo/_/rnam pa kun gyi mchog ldan pas/_/mdzes pa gzhan kun zil gyis gnon/_/mtshan dang dpe byad rab rgyas pa/_/me tog dpal la phyag 'tshal lo/_/tshangs pa'i dbyangs dang 'od
[\[103b.4\]]zer gyis/_/'jig rten thams cad khyab mdzad pa/_/tshangs pa'i 'od zer rnam par rol/_/mngon par mkhyen la phyag 'tshal lo/_/'od kyis gang la reg pa yang /_/tshags med bde ba rab rgyas pas/_/pad+ma'i 'od zer rnam par rol/_/mngon par mkhyen la phyag 'tshal lo/_/
[\[103b.5\]]thub pa'i bsod nams 'od zer gyis/_/'gro rnams zang zing tshim mdzad pa/_/khyad par 'phags pa'i nor sbyin pa/_/nor dpal la yang phyag 'tshal lo/_/dran pa rnams la mnga' brnyes pas/_/thogs pa med cing rab mkhyen pa/_/gang gis khyod dran phongs sel bas/_/dran
[\[103b.6\]]pa'i dpal la phyag 'tshal lo/_/thub pas chos kyi 'khor lo bskor/_/snyan pa'i ba dan sa gsum grags/_/yon tan grangs med mtshan gyi dpal/_/shin tu yongs bsgrags phyag 'tshal lo/_/stobs dang dbang po mchog brnyes pas/_/nag po'i phyogs rnams phan mdzad de/_/
[\[103b.7\]]dbang po'i spyi btud dbang po'i tog_/rgyal mtshan rgyal la phyag 'tshal lo/_/dngos por sgrogs pa'i tog gi pa/_/phra zhib ye shes rdo rje yis/_/seng ges glang po ji bzhin du/_/shin tu rnam gnon phyag 'tshal lo/_/bdag gzhan nyon mongs sde bcom pas/_/khyed las dpa'
[\[104a\]]
[\[104a.1\]]mchog gzhan ma mchis/_/'dod pa'i dbang phyug g.yul las rgyal/_/shin tu rnam rgyal phyag 'tshal lo/_/bgrod pa gcig pa'i lam chen du/_/'gro kun ded dpon rab mdzad de/_/bdud dang ngan song 'jigs las sgrol/_/rnam par gnon
[\[104a.2\]]gshegs phyag 'tshal lo/_/thub pa'i rdzu 'phrul rmad byung bas/_/sprul pa bye ba dpag med 'gyed/_/gdul bya kun la snang gyur pas/_/kun snang bkod la phyag 'tshal lo/_/mu stegs thar pa phyir ldog cing /_/nyan thos zhi ba phyogs gcig la/_/khyod kyi sa mchog rin chen
[\[104a.3\]]rnams/_/pad+ma ltar gnon phyag 'tshal lo/_/bsod nams tshogs las rin po che/_/ye shes tshogs rdzogs pad+ma'i gdan/_/sku gsum lhun grub rab tu bzhugs/_/ri dbang rgyal la phyag 'tshal lo/_/bde bar gshegs pa sum cu rtsa lnga'i mtshan/_/rin chen spras pa'i
[\[104a.4\]]bstod pa 'di brjod pas/_/thub pa'i dbang po'i spyod pa ci 'dra bar/_/bdag gi spyod kyang de dang 'dra bar shog_/bde bar gshegs pa sum cu rtsa lnga'i bstod pa mtshan rin po ches spras pa zhes bya ba slob dpon ma ti tsi Tas mdzad pa rdzogs so//[ {D1143}]@##/_/rgya gar skad du/_
[\[104a.5\]]pa da s+ya aSh+Ta ka sto traM/_bod skad du/_tshig brgyad pa'i bstod pa/_'jam dpal gzhon nur gyur pa la phyag 'tshal lo/_/zla rgyas zhal 'dra khyu mchog 'dra ba'i spyan/_/seng ge'i sgra 'dra glang po'i stobs 'dra zhing /_/ri dbang rgyal brtan rgya mtsho 'dra ba'i thugs/_/lha dbang bla ma'i
[\[104a.6\]]thugs dbang phyag 'tshal lo/_/spyan gsum spyan legs pad+ma ltar yangs spyan/_/gnod sbyin klu yi mi 'dras gzigs mdzad cing /_/thar pa thob mdzad spyan ni dkyus ring ba/_/spyan stong gzigs pa khyod la phyag 'tshal lo/_/lha mchog du ma'i yan lag mchog gis btud/_/
[\[104a.7\]]btso ma'i gser ltar 'bar sku mchod 'os sku/_/mtshan bzangs mdzes pas rnam par brgyan pa'i sku/_/bde gshegs de la spyi bos phyag 'tshal lo/_/blo gros rgyas shing gser ltar dri ma med/_/blo gros grags shing mkhas pa'i blo dang ldan/_/sangs rgyas mkha' ltar dri med spyan
[\[104b\]]
[\[104b.1\]]mnga' ba/_/dpa' bo mi g.yo blo mnga' de la 'dud/_/smra ba'i mchog gyur snyan pa'i don gsung pa/_/yang dag don gsung 'dul ba'i don gsung zhing /_/smra ba'i dbang phyug rgol bas mi bskyod gsung /_/bden bzhi gsung ba'i rgyal la phyag 'tshal lo/_/gzhan du mi 'dul
[\[104b.2\]]'dul ba'i don du 'dul/_/nyon mongs spong sogs rnams par dag pas 'dul/_/thub pa tshul spyod chen pos legs par mdzad/_/snyoms shing mdzes pa'i tshems ldan mgon la 'dud/_/bsod nams dpag med bsags pas sku mdzes la/_/'dom gang 'od kyi dkyil
[\[104b.3\]]'khor 'bar ba'i sku/_/gser sbyangs btso ma lta bur dri med sku/_/srid las grol sku rgyal la phyag 'tshal lo/_/'khor los zhabs gnas mchog gi mtshan ldan zhabs/_/lha dbang spyi bos legs pa rab tu btud pa'i zhabs/_/zhabs sor dra bas legs brgyan mdzes pa'i zhabs/_/
[\[104b.4\]]dpal be'u g.yung drung gis mtshan zhabs la 'dud/_/tshig brgyad pa'i bstod pa dge bsnyen mtha' yas lhas mdzad pa rdzogs so//[ {D1144}]@##/_/rgya gar skad du/_tri rat+na sto traM/_bod skad du/_dkon mchog gsum gyi bstod pa/_dkon mchog gsum la phyag
[\[104b.5\]]'tshal lo/_/sangs rgyas gtso la phyag 'tshal lo/_/skyob pa'i chos la phyag 'tshal lo/_/dge 'dun che la phyag 'tshal lo/_/gsum la rtag tu bdag phyag 'tshal/_/tshogs chen gnyis rdzogs mkhyen bzhi sku gsum grub/_/rnam rtog mi mnga' ci yang sa le mkhyen/_/chos
[\[104b.6\]]sku mkha' 'dra gzugs sku mdzes sku la ldan/_/sangs rgyas dpag bsam 'dra la phyag 'tshal lo/_/chos nyid rgyu mthun gsung rab bcu gnyis dang /_/chos la skye 'gag med cing spros las dben/_/de la dmigs te yon tan kun grub pa/_/legs rgyu dam pa'i chos la phyag 'tshal
[\[104b.7\]]lo/_/nyon mongs sgrib dang shes bya'i sgrib pa dag_/gnyen pos rim par bsal nas sar bzhugs shing /_/sems can don mdzad sangs rgyas zhing sbyong ba/_/'phags pa'i dge 'dun che la phyag 'tshal lo/_/dkon mchog gsum gyi bstod pa slob dpon chen po ma ti tsi Tas
[\[105a\]]
[\[105a.1\]]mdzad pa rdzogs so//[ {D1145}]@##/_/rgya gar skad du/_tri rat+na sto tra br-ib+hi/_bod skad du/_dkon mchog gsum la bstod pa'i 'grel pa/_bcom ldan 'das 'jam dpal gzhon nur gyur pa la phyag 'tshal lo/_/srid pa gsum gyi bla ma dkon
[\[105a.2\]]mchog gsum la phyag 'tshal ba la sogs pa ni 'gro ba rnams kyi mngon par 'dod pa'i 'bras bu mtha' dag skyed pa'i rgyu yin pas na de'i phyir de dag la phyag 'tshal lo/_sangs rgyas gtso la phyag 'tshal lo/_/zhes bya ba la sogs pa gsungs te/_ma 'dres pa dang mtshungs
[\[105a.3\]]par ldan pa'i ma rig pa dag ma lus par spangs pa ni sangs rgyas te gnyid rab tu sangs pa bzhin no/_/yang na nyon mongs pa can ma yin pa'i mi shes pa spangs pas shes bya mtha' dag la blo rgyas pas rgyas pa ste pad+ma rab tu rgyas pa lta bu'o/_/de ltar na de dag gi ni spangs pa
[\[105a.4\]]dang ye shes phun sum tshogs pas bstod pa ste/_nyid kyi don phun sum tshogs pa'o/_/gzhan gyi don phun sum tshogs pa'i dbang du byas te/_gtso zhes smos pa las sa gsum gyi dbang phyug chen por gyur pas na gtso bo ste/_de dag ma lus pas 'don pas lci ba ni gzugs la
[\[105a.5\]]la lci bar gyur pas srong gi mgo gnon pa lta bu'o/_/des ni thams cad zil gyis mnan nas 'dul zhes bstan par 'gyur ro/_/yang na phyin ci ma log pa'i yon tan rin po che sbyin pas na bla ma ste/_de la phyag 'tshal lo zhes bya ba ni sgo gsum gyi rab tu 'dud par byed pa'o/_/
[\[105a.6\]]skyob pa'i chos la phyag 'tshal lo/_/zhes bya ba la 'dis ngan 'gro dang srid par sdug bsngal ba las skyob cing sdug bsngal sel la bde ba sbyin pas na skyob pa zhes bya'o/_/de nyid kyis na chos te rnam par ltung ba las 'dzin pas so/_/de yang gang gis don dam pa'i chos de
[\[105a.7\]]rtogs na slar ngan song dang 'khor bar mi ltung ba'i phyir ro/_/de rtogs pa'i rgyud pa'i rgyu ni bstan pa'i chos yin la/_dngos kyi rgyu ni lam gyi chos yin pas de dag la yang btags te 'dzin pa zhes brjod do/_/yang na skyob pa zhes bya bas ni gzhan la phan 'dogs pa phun sum tshogs
[\[105b\]]
[\[105b.1\]]pa bstan la/_chos zhes bya ba ni rang gi mtshan nyid rnam par dag pa 'dzin pa phun sum tshogs pa bstan to/_/de la phyag 'tshal lo zhes bya ba ni snga ma bzhin no/_/dge 'dun che la phyag 'tshal lo/_/zhes bya ba ni 'di dag lha'i bu'i bdud dag gis kyang ston pa dang lta ba las mi phyed
[\[105b.2\]]pas na dge 'dun te/_de la ston pa las mi phyed pa ni shes nas dad pa thob pas so/_/lta ba las mi phyed pa ni bdag med pa'i ye shes rnam par dag pa thob pa'i phyir ro/_/de la nyan thos dang rang rgyal ba dang /_byang chub sems dpa' yang rung ste/_kun du sbyor ba gsum
[\[105b.3\]]spangs pa'i 'phags pa rnams ni slob pa dang mi slob pa yang rung ste dge 'dun no/_/yang dag par rdzogs pa'i sangs rgyas ni shes bya'i sgrib pa mtha' dag kyang spangs la/_bsod nams kyi tshogs mtha' dag kyang rdzogs pas dge 'dun gyi nang du bgrang bar bya ba ma yin la/_sa
[\[105b.4\]]gsum gyi 'gro ba dam pa dang slob pa dang mi slob pa thams cad kyis mchod par 'os pas dgra bcom pa chen po zhes ni bya'o/_/de ltar mi phyed pa ni rang gi don thob pa yin la/_gzhan gyi don thob par byed pa'i phyir che zhes smos so/_/'di dag gzhan gyi yon sbyong ba che bas na chen
[\[105b.5\]]po ste/_phul ba dang yongs su longs spyod pa gnyis kyis 'gro ba'i rdzas las byung ba'i bsod nams mchog 'phel ba'i phyir te/_de yang slob pa dang mi slob pa de dag ni ci rigs par sred pa'i cha shas lhag ma lus zas dang gos la sogs pa la 'dun pa'i 'dod chags phra mo bsgom
[\[105b.6\]]pas spang bar bya ba yod pa dang /_sngon gyi rnam par smin pa'i 'bras bu phung po lnga 'dzin pas zas la sogs pas da dung gso dgos pas longs spyod kyi/_sangs rgyas dang chos ni de lta ma yin pas so/_/de dag la phyag 'tshal lo zhes bya ba ni snga ma dang 'dra'o/_/gsum po de dag
[\[105b.7\]]la rtag tu bdag phyag 'tshal zhes bya ba ni don go sla'o/_/de ltar phyag 'tshal ba'i rnam par smin pa'i 'bras bu ni sangs rgyas kyi mtshan bzang po thams cad kyi gtso bo spyi gtsug bltar mi mthong ba 'thob pa'o/_/rgyu mthun pa'i 'bras bu la myong ba rgyu mthun ni 'khor bar skye ba na mgo
[\[106a\]]
[\[106a.1\]]bo gdugs lta bur 'gyur ba dang /_dkon mchog gsum la phyag 'tshal ba la dga' bar 'gyur ba'o/_/dbang gi 'bras bu ni phyi rol gyi dngos po yid du 'ong ba rnams de'i shes pa'i yul du 'dud pa ltar snang zhing dgyed pa dang gzung du mi rung ba ltar snang bar
[\[106a.2\]]mi 'gyur ro/_/de ltar dkon mchog gsum la bstod pa mdor gsungs pa de dag rab tu gsal bar bstan pas 'gro ba dam pa rnams de bas kyang shas cher dad par bya ba dang /_rang gi tshogs dri ma med pa bsags pa'i phyir slob dpon ma ti tsi Ta'i zhal snga nas bstod pa gsungs pa/_
[\[106a.3\]]tshogs chen gnyis rdzogs mkhyen bzhi sku gsum grub/_/ces bya ba la sogs pa brjod pa yin te/_'dis rdzogs par byed pas na tshogs te/_sbyin pa la sogs pa pha rol tu phyin pa drug go/_/de dag nyid chen po ste rang bzhin dpag tu med pa dang /_bskal pa dpag tu med pa
[\[106a.4\]]dang /_yul dpag tu med pa la bsags pa'o/_/gnyis zhes bya ba ni bsod nams dang ye shes so/_/de yang sbyin pa dang tshul khrims dang /_bzod pa ni bsod nams te/_bsam gtan dang shes rab ni ye shes so/_/brtson 'grus ni de gnyis kar gtogs so zhes
[\[106a.5\]]'phags pa dgongs pa nges par 'grel ba las gsungs so/_/de gnyis rdzogs pa ni bskal pa chen po grangs med pa dang por sbyor ba'i lam sbyangs shing gnyis par sa bdun pa'i bar dang /_gsum par sa bcu pa'i bar du sbyangs shing dag par byas pa ni rdzogs shing mthar
[\[106a.6\]]thug par 'gyur ba'o/_/des ni rgyu khyad par can bsags pa bstan nas/_de ni 'bras bu bstan pa'i phyir mkhyen bzhi zhes bya ba la sogs pa smos te/_mkhyen bzhi ni me long lta bu'i ye shes la sogs pa bzhi'o/_/de la me long lta bu'i ye shes ni kun gzhi rnam shes gnas gyur
[\[106a.7\]]pa shes bya thams cad la thogs pa med par mkhyen pa'i ye shes so/_/mnyam pa nyid kyi ye shes ni nyon mongs pa can gyi yid gnas gyur pa bdag med pa la bdag med par mkhyen pa'i ye shes so/_/so sor rtog pa'i ye shes ni yid kyi rnam par shes pa gnas gyur pa kun rdzob kyi
[\[106b\]]
[\[106b.1\]]dngos po ma lus pa pad+ma'i 'dab ma ltar ma 'dres par mkhyen pa'o/_/bya ba grub pa'i ye shes ni sgo lnga'i rnam par shes pa gnas gyur pa 'gro ba rnams gdul ba'i bya ba gang yin pa ma lus pa mdzad pa mkhyen pa'o/_/de dag bsdus pa ni sku gsum grub ces bya bas bstan te/_de
[\[106b.2\]]yang bsod nams kyi tshogs chen po'i 'bras bu ni/_gzugs kyi sku gnyis 'grub la/_ye shes kyi tshogs po po'i 'bras ba ni chos kyi sku 'grub pa'o/_/de la me long lta bu'i ye shes ni chos kyi sku gzung ba dang 'dzin pa las grol ba rang bzhin gyis 'od gsal ba tsam gyi ye shes so/_/
[\[106b.3\]]de'i chos stobs bcu dang mi 'jigs pa bzhi la sogs pa ye shes tha dad pa du ma tshogs pas na chos kyi tshogs yin la/_chos kyi sku zhes bya ba ni kA ya'i sgra tshogs la 'jug pas so/_/ye shes de yang dngos su na longs spyod rdzogs pa'i sku thugs gnyis su med pa'i ye shes so/_/so
[\[106b.4\]]sor rtog pa dang mnyam pa nyid kyi ye shes ni longs spyod rdzogs pa'i sku ste/_de yang sku de'i nang gi ye shes skye mched tha dad pa la rag las pa las grol ba kun rdzob sna tshogs mkhyen pa dang skur bstan pas gang 'dul bar 'os pa 'dul ba'o/_/des ni 'dir sangs rgyas rnams kyi sku thams
[\[106b.5\]]cad kyi gzhi ni rnam par smin pa'i sku ste/_de'i mi rtog pa'i ye shes dang /_sgo lnga'i ye shes kyi 'od zer gyi snang ba las chos dang sprul pa'i skur bzhag cing /_de gnyis kyi rten ye shes dang bcas pa de nyid longs spyod rdzogs pa'i sku zhes brjod do/_/yang na bsod nams kyi tshogs mtha' yas
[\[106b.6\]]pa las grub pa'i lus khyad par can dang /_de'i 'od zer gzugs khyad par can du snang ba ni gzugs kyi sku gnyis te/_gang mig gi yul du gyur pa de nyid gzugs so/_/rang bzhin gyis 'od gsal bar snang ba'i ye shes ni gtso bo ste/_sna tshogs shes pa dang /_bdag med par shes pa
[\[106b.7\]]yang ye shes kyi tshogs las byung bar brjod par bya'o/_/de las gzhan pa bdag med pa tsam de ni don dam pa'i chos dkon mchog tu bzhag gi sangs rgyas su ni mi gzhag ste/_de ni rgyal ba rnams kyi ye shes kyi yul yin la/_thob par bya ba'i 'bras bur gzhag par bya'o/_/des na rang gi
[\[107a\]]
[\[107a.1\]]mtshan nyid dang ldan pa'i sku ni gsum kho nar brjod par bya'o/_/de ni sku gsum po de'i bdag nyid las dang /_dpe dang /_mtshan nyid kyis gsal bar bstan pa'i phyir/_rnam rtog mi mnga' ci yang sa le mkhyen/_/zhes bya ba la sogs pa gsungs te/_rnam par rtog pa'i
[\[107a.2\]]rigs gsum mam bzhi dang bral ba'i phyir rnam par rtog pa mi mnga' ba ste/_gnyis su 'dzin pa mtha' dag drungs nas phyung ba'i ye shes chen po'o/_/de'i phyir mi mnga' zhes bya ba'i dgag pa 'di ni ma yin par dgag pa ste/_rnam par rtog pa'i rigs de dag ni yod pa ma yin la/_des
[\[107a.3\]]dben pa'i ye shes rang bzhin gyis 'od gsal ba ni mnga' bas so/_/des na des ci yang rung ste chos ci yang rung ba rdul phra rab dang ri rab la sogs pa de dag sa le zhes bya ba rab tu gsal bar mkhyen pa ste/_ji ltar mkhyen zhe na/_sgra'i spyi'i rnam par rtog pa'i sgro btags pa dang skur ba
[\[107a.4\]]btab pa dang bral zhing phan tshun mi sgrib la thogs pa med cing mun pa med la shel dang lhang tsher ltar gsal ba'i rnam par dbyer med par mkhyen te/_de nyid ye shes de'i las yin no/_/de'i dpe bstan pa ni chos sku mkha' 'dra zhes bya ste/_'dus ma byas nam mkha' thogs pa med cing mi
[\[107a.5\]]sgrib pa ltar me long lta bu'i ye shes kyang shes bya thams cad la thogs pa med cing sgrib pa med la/_dmigs pa dang rnam pa yongs su ma chad par snang ba'o zhes bya ba'i don to/_/'dir ye shes lhag ma gsum ni gzugs la sogs pa dang /_gang zag la bdag med pa tsam dang /_
[\[107a.6\]]'dul ba'i 'gro ba'i bsam pa dang bag la nyal la sogs pa dang 'dul ba'i thabs shes pas yul so sor nges pa'i ye shes yin la/_ye shes 'di ni yul de dag dang bcas pa'i ye shes de dag nyid chos can du gyur pa dang /_de'i chos nyid rang bzhin gyis 'od gsal ba spyi'i mtshan
[\[107a.7\]]nyid du gyur pa ste/_chos can dang chos nyid du bcas pa mtha' dag mkhyen par gyur pa'o/_/gzugs sku mdzes sku ldan zhes bya ba ni mtshan dang dpe byad rab tu 'bar ba'i longs spyod rdzogs pa dang /_sprul pa'i sku'o/_/sangs rgyas kyi don ni sngar bstan pa bzhin no/_/dpag bsam
[\[107b\]]
[\[107b.1\]]'dra zhes bya ba ni sku gsum char gyi dpe ste/_'gro ba rnams kyis ji ltar sems kyis dpags shing bsams pa ltar yid la re ba yongs su rdzogs par byed pas na lha'i dpag bsam gyi shing chen po rnam pa bzhi po dang 'dra ba ste/_bsod nams dpag bsam shing khyod de ring gang las
[\[107b.2\]]byung /_/zhes bstod pa gsungs pa lta bu'o/_/de yang sku de dag gsum char yang sngon gyi smon lam gyi sa bon dpag tu med pa 'dzin pa'i rang bzhin du gnas pas/_sngon ji ltar smon lam btab pa bzhin du da ltar gdul bya'i don 'bad pa med par 'byung ba yin la/_khyad par du
[\[107b.3\]]gzugs kyi sku ni mthu thogs pa med par byang chub sems dpa' dang /_nyi tshe ba'i gang zag dang 'gro ba yongs su smin par byed pa la dngos su yang 'jug go/_/kha cig na re gzugs sku zhes bya ba ni spyir bstan pa yin la/_mdzes skur ldan zhes bya ba ni longs spyod rdzogs pa'i
[\[107b.4\]]sku'o_/dpag bsam 'dra zhes bya ba ni sprul pa'i sku'o/_/sangs rgyas zhes bya ba ni sku gsum char gyi dbang du byas pa'o zhes zer ro/_/de lta bu'i sku gsum po de dag la lus zhing gi rdul snyed du mos par sprul te phyag 'tshal lo zhes bya ba ste/_tshig gi don snga ma ji lta ba bzhin no/_/chos
[\[107b.5\]]nyid rgyu mthun gsung rab bcu gnyis dang /_/zhes bya ba ni bstan pa'i chos la bstod pa ste/_chos nyid ces bya ba la chos nyid bdag rnam pa gnyis kyis dben pa stong pa nyid de/_bdag med pa dang bdag dang bral ba'i mtshan nyid 'dzin pa rang bzhin gyis 'od gsal ba'i spyi'i mtshan nyid don
[\[107b.6\]]dam pa'i ngo bo'o/_/de'i rgyu mthun pa bstan pa'i chos bdag med par ston pa'i gsung rab ste/_'dir mthun pa'i rgyu ni rgyu mthun pa ste bskyed par rung ba dang /_thob par nus pa'o/_/de la skyed par rung ba ni rgyu des phyin ci ma log par yongs su grub pa'i ye shes skyed pa'o/_/thob par
[\[107b.7\]]nus pa ni ye shes de skyes pas mi 'gyur ba'i yongs su grub pa de bzhin nyid de thob par nus pa'o/_/de dag ni rab tu phul du byung ba'i gsung yin pas gsung rab ste/_phyi rol pa'i tshig la ni snga ma lta bu'i rung ba dang /_nus pa med pas rab ma yin no/_/bcu gnyis ni mdo'i sde dang /_dbyangs
[\[108a\]]
[\[108a.1\]]kyis bsnyad pa'i sde dang /_lung du bstan pa dang /_tshigs su bcad pa dang /_ched du brjod pa dang /_gleng gzhi dang /_rtogs pa brjod pa dang /_de lta bu byung ba dang /_skyes pa'i rabs dang /_shin tu rgyas pa dang /_rmad du byung ba dang /_gtan la phab pa'i sde zhes bya ba ste/_
[\[108a.2\]]de dag dang po ni ston pa'i zhal nas grag pa'o/_/de'i 'og tu ni gang zag gi blo la gnas pa'o/_/de'i 'og tu glegs bam la bris pa'o/_/de yang dang por de la dmigs nas thos pa dang bsams pa las byung ba'i shes rab skye zhing de nas bsgoms pas chos nyid de thob pas mthun
[\[108a.3\]]pa'i rgyu brgyud pa nyid du nges pa'o/_/de bas na slob dpon ba su ban d+hus rnam bshad rigs par bshad pa/_ston pa'i zhal nas byung ba skye bo'i mig gi rab rib zhi bar mdzad pa bkra shis kyi/_/'byung gnas sems la zhog cig gang phyir 'di ni lus can rnams kyi rna ba'i bdud rtsi
[\[108a.4\]]dang /_/nyon mongs pa yi nang kun sel bar mdzad pa yin pas de don yang dag bsam par gyis/_/rgyu 'di rnams kyis rtag tu gus par sangs rgyas kyi ni gsung dag mnyan par bya ba'i rigs/_/zhes so/_/chos la skye 'gag med cing spros las dben/_/de la dmigs te yon
[\[108a.5\]]tan kun grub pa/_/zhes bya ba ni don dam pa'i chos la bstod pa ste/_/chos ni dam pa'i chos so/_/de la don dam par skye ba dang 'gag pa med cing gzhan yang spros pa ste rtag pa dang /_chad pa dang /_'ong ba dang /_'gro ba dang /_gcig pa dang /_tha dad pa'i spros pa de dag las dben
[\[108a.6\]]pa'o/_/de yang dam pa'i chos ni bdag med pa'i rang bzhin yin la/_spros pa de dag ni bdag tu 'dzin pa'i dbang gis btags pa tsam du zad pas na bdag tu 'dzin pa log ma thag tu de dag kyang ldog la/_bdag med pa'i ngang la de dag dang po nas kyang med kyi btags pa glo bur bar zad
[\[108a.7\]]pa'o/_/de ltar spros pa dang bral ba bdag med pa de la bdag med par shes rab rnam pa gsum gyis dmigs pas bdag tu 'dzin pa la sogs de ma thag tu 'jig rten las 'das pa'i yon tan thun mong ba rgyun du zhugs pa la sogs pa 'phags pa'i 'bras bu rnam pa du ma dang /_thun mong ma yin
[\[108b\]]
[\[108b.1\]]pa stobs dang mi 'jigs pa la sogs pa'i yon tan kun grub pas na 'phags pa'i gang zag rnams ni 'dus ma byas las rab tu byung ba'o zhes gsungs pa lta bu'o/_/legs rgyu dam pa'i chos la zhes bya ba ni lam gyi chos la bstod pa ste/_/de la legs pa ni nges par legs pa ste nye bar zhi
[\[108b.2\]]ba'i bde ba'o/_/de'i rgyu ni skyed par byed pa ste/_des bdag med pa'i ye shes bskyed la/_des kyang nges par legs pa de thob pas so/_/'dis zad pa dang mi skye ba shes pa'i sngon du rdo rje lta bu'i ting nge 'dzin skyes pa de ni legs rgyu mthar thug pa yin la/_des mjug btul ba mthong ba'i
[\[108b.3\]]lam gyi bar gyi ye shes ni legs rgyur rig par bya'o/_/de nyid dam pa ste/_'phags pa rnams kyis nyams su myong bar gyur pa dang /_ltung ba las 'dzin pas na dam pa'i chos zhes bya'o/_/de la phyag 'tshal lo zhes bya ba ni snga ma bzhin no/_/nyon mongs sgrib dang shes bya'i sgrib
[\[108b.4\]]pa dag_/gnyen pos rim par bsal nas sar zhugs shing /_/zhes bya ba la sogs pa ni 'phags pa'i dge 'dun la bstod pa ste/_de la sems kun nas nyon mongs par byed pas na nyon mongs pa ste/_'dod chags la sogs pa drug go/_/de dag nyid sgrib pa ste/_zad pa dang mi skye ba
[\[108b.5\]]shes pa'i ye shes la sgrib cing mthong ba'i gegs byed pas so/_/shes bya ni chos kyi dbyings kun du 'gro ba rang bzhin gyis 'od gsal ba'o/_/de la sgrib pa ni rjod par byed pa sgra'i spyi la yod par 'dzin pa ste/_dngos su na gzung ba dang 'dzin pa'i rnam par rtog pa'i rigs ji snyed
[\[108b.6\]]pa'o/_/sgrib pa de gnyis ka yang rab tu dbye ba mang po dang ldan pas na dag ces pa mang po'i tshig can no/_/gnyis pos zhes bya ba ni bdag med pa gnyen shes pa'i ye shes kyis so/_/rim par bsal nas zhes bya ba ni de dag cig car mi spong gi dang po mthong spang spong la/_/de'i
[\[108b.7\]]'og tu bsgom pas spang bar bya ba spong ba'i phyir ro/_/de las 'bras bu thob pa bstan pa ni sar zhugs shing zhes bya ba ste/_sa ni 'jig rten las 'das pa'i sa ste/_brgyad pa dang /_mthong ba dang /_bsrabs pa dang /_'dod chags dang bral ba dang /_byas pa rtogs pa dang /_rang
[\[109a\]]
[\[109a.1\]]sangs rgyas kyi sa la zhugs pa dang /_yang rab tu dga' ba dang /_dri ma med pa nas chos kyi sprin gyi bar la zhugs pa'o/_/'dir bden pa bzhi rnam pa bcu drug dag yid la byed pa'i ye shes kyi skad cig bcu drug gis phra rgyas brgyad cu rtsa brgyad spangs pas mthong
[\[109a.2\]]ba'i lam la brgyad pa'am rab tu dga' ba'i sa pa'o/_/de'i 'og tu tshul de nyid kyi bsgom pas spang bar bya ba bcu spangs pa las ni nyan thos dang rang rgyal ba'i sa lhag ma dag gzhag ste/_'dod pa'i rnam pa gsum pa'i bar dang /_rnam pa drug pa dang /_dgu pa dang /_srid rtse'i
[\[109a.3\]]dgu pa zad pa las mthor ba dang /_bsrabs pa dang /_'dod chags dang bral ba dang /_byas pa rtogs pa'i sa pa'o/_/cig car kho nar spangs pa dang lam rdzogs pa ni bse ru lta bu'i sa'o/_/byang chub sems dpa'i sa lhag ma rnams ni pha rol tu phyin pa rnams yongs su
[\[109a.4\]]rdzogs pa las rnam par gzhag par rig par bya zhing /_de dag gi nyon mongs pa'i sgrib pa bsgom pas spang bar bya ba ni rdo rje lta bu'i ting nge 'dzin gyis cig car spong la/_shes bya'i sgrib pa ni sa re re la yang rim gyis spang ngo /_/la la ni nyon mongs pa'i sgrib pa yang sa re re la rim gyis
[\[109a.5\]]spong ste/_spong byed ni chos la bdag med pa'i ye shes kyis so zhes zer ro/_/de ltar ye shes kyi tshogs la gnas pa bshad nas/_da ni bsod nams kyi tshogs la gnas pa bstan pa'i phyir/_sems can don mdzad sangs rgyas zhing sbyong ba/_/zhes smos te/_sems can rnams kyi
[\[109a.6\]]don ni dgos pa ste bde ba dang phan pa'o/_/de dag mdzad pa ni bsdu ba'i dngos po dang /_tshad med pa dang /_pha rol tu phyin pa dag gis ji ltar nus par byed pa'o/_/sangs rgyas rnams kyi zhing ni snod dang bcud do/_/de dag sbyong ba ni rgyal ba'i yum las gsungs pa ltar te/_sems can
[\[109a.7\]]gos ngan pa dag mthong na bdag gi sangs rgyas kyi zhing der sems can rnams lus gos dang rgyan gyis brgyan par gyur cig ces smon lam gdab par bya'o/_/me tog dbul na bdag gi sangs rgyas kyi zhing der dus thams cad pa'i me tog rab tu rgyas par gyur cig ces smon lam gdab
[\[109b\]]
[\[109b.1\]]par bya'o zhes bya ba la sogs pa'o/_/mdor na sangs rgyas kyi zhing ni smon lam gyi mthus sbyong bar rig par bya'o/_/'phags pa'i dge 'dun che la zhes bya ba la/_sdig pa mi dge ba'i chos las ring du song bas 'phags pa ste/_dge 'dun ni sngar bshad pa bzhin no/_/che ba ni grangs
[\[109b.2\]]dang yon tan gyis che ba ste/_grangs mtha' yas pa dang /_legs par zhugs pa la sogs pa'i yon tan chen po mnga' ba'i phyir ro/_/phyag 'tshal lo zhes bya ba ni bstod pa dang bcas pa'i lus kyi yan lag thams cad rab tu 'dud pa'o/_/de ltar yon tan mtha' dag 'dus pa'i
[\[109b.3\]]dkon mchog gsum la phyag 'tshal nas de dag la skyabs su song na ngan song rnams su mi skye bar lha'i gnas su skye ste/_gsum la skyabs su 'gro ba ni chos snang ba'i sgo ste/_ngan 'gro las yang dag par 'da' ba'o zhes gsungs pa dang /_'di ltar shin tu dang ba'i sems dang yid
[\[109b.4\]]gzhungs pas gzhan du ma yengs pa'i yid gsal bas sangs rgyas sam chos sam dge 'dun la skyabs su song na/_de 'chi ba'i dus byas nas bde 'gro mtho ris kyi 'jig rten zur na gnas pa zhes bya ba der shin tu dang ba'i sems dang skyabs su song ba'i rgyus skye bar 'gyur ro/_/der
[\[109b.5\]]skyes nas kyang de'i lus gzi brjid dang ldan zhing /_lus rang gi 'od kyis brgyan la bde bar gnas par 'gyur ro zhes gsungs pa lta bu'o/_/gal te phyag 'tshal ba dang skyabs su song ba'i dge ba de yongs su bsngo ba dang ldan na ni ji ltar bsngos pa'i thar pa'i rgyur 'gyur bar rig par
[\[109b.6\]]bya'o/_/de ltar nyes pa kun spangs shing /_/yon tan mtha' yas gter gyur pa/_/dkon mchog gsum gyi bstod pa'i tshig_/cung zad bshad pas dge ba'i tshogs/_/gang thob de yis 'gro ba rnams/_/sangs rgyas sa la gnas par shog_/dkon mchog gsum la bstod pa'i 'grel
[\[109b.7\]]pa slob dpon rgyal ba'i sras kyis mdzad pa rdzogs so//_//rgya gar gyi mkhan po dz+nyA na shAn+ti dang /_bod kyi lo tsA ba ban+de dpal gyi lhun po'i sdes bsgyur cing zhus te gtan la phab pa'o//[ {D1146}#]@##/_/rgya gar skad du/_tri rat+na sto traM[#]/_bod skad du/_dkon
[\[110a\]]
[\[110a.1\]]mchog gsum gyi bstod pa/_dkon mchog gsum la phyag 'tshal lo/_/dmigs med chos kyi sku/_/longs spyod rdzogs pa'i sku/_/cir yang sprul sku la/_/gus pas phyag 'tshal lo/_/rnam dag chos kyi dbyings/_/sgrub pa'i 'phags lam brgyad/_/bstan [#]
[\[110a.2\]]pa'i gsung rab la/_/gus pas phyag 'tshal lo/_/byang chub sems rnams dang /_/dgra bcom dag la sogs/_/rang sangs rgyas rnams la/_/gus pas phyag 'tshal lo/_/dkon mchog gsum gyi bstod pa slob dpon dbyig gnyen gyis mdzad pa rdzogs so//_//
[\[110a.3\]{D1147}]@##/_/rgya gar skad du/_sha ta pany+tsa sha ti ka nA ma s+ya sto tra/_bod skad du/_brgya lnga bcu pa zhes bya ba'i bstod pa/_dkon mchog gsum la phyag 'tshal lo/_/gang zhig la ni nyes pa kun/_/gtan nas yong ye mi mnga' zhing /_/gang la'ang rnam pa thams cad du/_/
[\[110a.4\]]yon tan thams cad gnas gyur pa/_/gal te sems shig yod na ni/_/de nyid la ni skyabs 'gro zhing /_/de bstod de ni bkur ba dang /_/de yi bstan la gnas pa'i rigs/_/thams cad mkhyen pa yon tan kun/_/mnga' la de yang nyam mi mnga'/_/nyes pa bag chags
[\[110a.5\]]bcas de yang /_/skyob pa gcig pu la mi mnga'/_/bcom ldan 'das kyi sku dang ni/_/gsung dang thugs kyi phrin las la/_/zhe 'gras gyur pa gang gis kyang /_/chos dang ldan par glags mi rnyed/_/rgya mtshor gnya' shing bu ga ru/_/rus sbal mgrin pa chud pa ltar/_/dam
[\[110a.6\]]chos dga' ston cher bcas pa'i/_/mi nyid bdag gis thob nas ni/_/mi rtag nyid dang rjes 'brel zhing /_/las kyi klags la dogs bcas pa/_/bdag gi lce 'di nyid kyis go/_/snying po ci phyir blang mi bya/_/de ltar thub pa'i yon tan kyi/_/yul lta grangs med shes mod kyi/_/
[\[110a.7\]]rang gi don la gus pa yis/_/de yi phyogs gcig bsgrims te brjod/_/gang gi yon tan grangs dag dang /_/mthu la thug pa ma mchis la/_/rmad byung phrin las dpag med can/_/rang byung khyod la phyag 'tshal lo/_/'di snyed bgyi ba'i mtha' med na/_/'di ltar lags zhes
[\[110b\]]
[\[110b.1\]]ci zhig smos/_/khyod kyi yon tan slad du bdag_/bsod nams snyam nas spyi brtol skyes/_/bstod pa gleng bslang ba ste le'u dang po'o//_//spyod dam mi spyod snyam pa yi/_/rnam par rtog pa rnam spangs nas/_/'gro ba 'di ni nyam thag ces/_/khyod bdag nyid kyis zhal
[\[110b.2\]]gyis bzhes/_/khyod ni ma bcol lags mdzad pa/_/khyod ni rgyu med bzhin du byams/_/khyod ni ma 'dris mdza' bshes te/_/'brel pa med pa'i gnyen 'dun lags/_/nyid kyi sha yang stsol mdzad na/_/dngos po gzhan lta smos ci 'tshal/_/legs mdzad khyod kyis srog kyang ni/_/
[\[110b.3\]]slong ba'i skye bo rnams la btang /_/nyid kyi sku dang srog dag gis/_/lus can gshed mas zin rnams kyi/_/lus dang srog kyang khyod kyis ni/_/lan brgya phrag du bslu ba mdzad/_/ngan 'gros bsnyengs slad ma lags la/_/bzhed pa'i 'gro ba'ang sgrub ma lags/_/dgongs pa
[\[110b.4\]]dag pa 'ba' zhig gis/_/khyod kyis tshul khrims goms par mdzad/_/rtag tu gya gyu rnam spangs shing /_/drang brtan rnams ni rtag bsten pas/_/yongs su dag pa'i las rnams kyis/_/khyod ni gzhi rten gcig pur gyur/_/sdug bsngal mang pos gzir ba na/_/khyed
[\[110b.5\]]kyis dge ba'i thugs kyis ni/_/nyon mongs rnams la sran btsugs nas/_/skye bo nyon mongs can la brtse/_/khyod kyis gzhan gyi don slad du/_/sku srog btang nas dgyes gyur gang /_/de 'dra srog chags 'gums pa las/_/sos pa rnams la'ang byung ma gyur/_/khyod ni lan
[\[110b.6\]]'ga' ma lags par/_/gtubs kyang sdug bsngal mi dgongs par/_/gshed ma bgyid pa'i sems can la'ang /_/gtso bo thugs rjer gyur pa gang /_/khyod kyi thugs ni rin po che/_/rdzogs pa'i byang chub sa bon te/_/dpa' khyod kho nas snying por mkhyen/_/de gzhan skye bos
[\[110b.7\]]'ol mi mchi/_/dka' spyad las ni ma bgyis par/_/go 'phang rnyed dka' mi 'thob ces/_/de slad nyid la'ang ma gzigs par/_/khyod kyi brtson 'grus legs par spel/_/khyad par 'phags par bgyi ba la/_/khyod la thang lhod 'ga' ma byung /_/de slad khyod kyi khyad par rnams/_/
[\[111a\]]
[\[111a.1\]]thog drung rim pa dbyer ma mchis/_/thugs ni thugs rje chen po dang /_/rtag tu rjes su 'brel slad du/_/ting 'dzin 'bras bur bcas pa yi/_/shin tu bde la'ang khyod ma chags/_/gzhan dang thun mong ma lags pa'i/_/bde ba gang de gya nom yang /_/dam
[\[111a.2\]]pa'i spyod ldan khyod 'dra la/_/gnod par bas kyi sman ma mchis/_/'dres pa las ni legs bshad nyid/_/snying po skyon med nyi tshe zhig_/khyod kyis kun bzhes thugs la bzhag_/nyes bshad dug bzhin yongs su spangs/_/rin chen snying po mkhyen khyod kyis/_/legs
[\[111a.3\]]bshad srog gis 'jal ba na/_/skye ba de dang de dag tu/_/byang chub slad du dpa' rtsal bstan/_/de slad grangs med gsum dag tu/_/khyod ni de ltar brtson pa na/_/brtson 'grus 'ba' zhig grogs gyur pas/_/go 'phang bla na med pa brnyes/_/rgyu la bstod pa ste le'u gnyis
[\[111a.4\]]pa'o//_//mtho la phrag dog mi mdzad cing /_/dma' la rngan can mi mdzad la/_/mnyam la 'gran pa mi mnga' bas/_/khyod ni 'jig rten gtso bor gyur/_/khyod ni yon tan rgyu rnams la/_/mngon bgyis 'bras bu rnams la min/_/yang dag sgrub pa de nyid kyis/_/
[\[111a.5\]]khyod kyi yon tan pha mthar phyin/_/ji ltar khyod kyi zhabs rdul yang /_/bsod nams skye ba mched 'gyur ba/_/de ltar khyod kyis legs spyad pas/_/bdag nyid rab tu bskrun pa mdzad/_/nyes pa nyams smad rtsa nas bton/_/yon tan spel nas rnam par sbyangs/_/gzhung
[\[111a.6\]]lugs bzang po des na khyod/_/grub mchog lhag par brnyes pa lags/_/ji ltar bdag gi rgyud la de/_/bag chags lhag ma'ang ma lus pa/_/de ltar rnam pa thams cad du/_/nyes pa khyod kyis rab tu bcom/_/ji ltar gzhan la de dag dang /_/'dra ba tsam yang mi
[\[111a.7\]]gda' ba/_/de ltar khyod kyis bsags bsags nas/_/bdag nyid la ni yon tan bsgrubs/_/'jig rten pa yi dpe dngos kun/_/gegs bgyid pa dang sgrib pa can/_/re zhig pa dang nyi tshe ba/_/shin tu rnyed par sra ba lags/_/khyod kyis yon tan bla med la/_/gegs bgyid
[\[111b\]]
[\[111b.1\]]ma mchis rtogs ma mchis/_/brtan pa dang ni rgyun chags pas/_/dpe lta mchis par ga la 'gyur/_/gang tshe khyod kyi dgongs pa'i dkyil/_/gting dang pha rol med brtags na/_/rgya mtsho zab pa nyid kyang ni/_/gnag rjes lta bur sa ler gda'/_/chos rnams kun gyis mi bskyod
[\[111b.2\]]pa/_/khyod kyi brtan pa mngon bsams na/_/sa yi brtan pa nyid kyang ni/_/shir sha'i ge sar rtse ltar chung /_/thub pa khyod kyi ye shes kyi/_/snang bas mi shes rab rib dag_/'joms pa'i thad na nyi ma yang /_/me khyer tsam du'ang mi spyod do/_/khyod kyi gsung thugs mdzad spyod rnams/_/
[\[111b.3\]]dag pa'i gan na ston zla dang /_/chu dang nam mkha'i dag pa rnams/_/dri ma can ni lta bur gda'/_/'jig rten legs pa gang ci'ang rung /_/thams cad bsngos na'ang der bas te/_/nyon mongs 'jig rten chos rnams kyis/_/sangs rgyas chos la khyad mi khor/_/rin chen chos gang brnyes
[\[111b.4\]]nas khyod/_/mchog tu gyur pa de nyid dang /_/khyad du bsgrun zhing de dang ni/_/khyod dang bsgrun ldom kho nar bas/_/gang la spyi tsam bstun nas ni/_/cung zad brjod par bgyid pa de/_/smra ba po yi rang dga' dang /_/thabs dang gcam bu tsam du bas/_/dpe med pa la bstod pa ste le'u gsum
[\[111b.5\]]pa'o//_//khyod ni bdud las rnam rgyal te/_/'gro kun dad par mdzad pa yang /_/bdag gis chos nyid rjes bsams na/_/chen po ltar gang ma mthong ngo /_/sdang bas rgol bar rtsol byed pa/_/mang po'ang gzhom par bya ba ni/_/khyad par gnas la brten pa yi/_/bzod pa'i tshegs
[\[111b.6\]]su mtshar mi che/_/gang tshe bdud rnams mngon btul ba/_/de yi nub mo kho na la/_/nyon mongs shin tu che spangs pa/_/de nyid rmad du byung ba lags/_/'od zer phreng ba stong ldan pa'i/_/nyi mas mun bsal gang lags dang /_/dpa' bo khyod kyis mu stegs las/_/rgyal bar mdzad pa
[\[111b.7\]]ci zhig mtshar/_/'dod chags bral bas chags bcas dang /_/zhe sdang bral bas zhe sdang can/_/gti mug bral bas rmongs pa ste/_/gsum pos rtag tu gsum dag btul/_/dam chos rab tu bstod pa dang /_/dam chos ma lags smod mdzad kyang /_/dam pa dag dang tha ma la/_/
[\[112a\]]
[\[112a.1\]]khyod ni chags dang khro mi mnga'/_/dgra bcom pa dang mu stegs la/_/rjes su chags dang khong khro bar/_/khyod kyi thugs ni mi 'gyur na/_/khyod la bstod du ci zhig mchis/_/yon tan rnams la'ang ma chags la/_/yon tan can la'ang bzhed mi mnga'/_/kye ma'o
[\[112a.2\]]khyod kyi thugs stobs ni/_/rab dang yongs su dag pa lags/_/dbang po rnams ni rab dang ba/_/dus rnams rtag tu mi nyams pas/_/khyod thugs rtag tu dang ba dag_/mngon sum gyur pa bzhin du gda'/_/rang bzhin dam pa legs gsungs dang /_/mdzad spyod bzang pos
[\[112a.3\]]bsgrags pas na/_/khyod kyi blo gros dgongs pa dag_/rnam dag byis pa'i bar la grags/_/rmad du byung ba'i bstod pa ste le'u bzhi pa'o//_//nye bar zhi la yid du 'ong /_/'bar la gnod pa mdzad mi mnga'/_/dul la rngom brjid che ba yis/_/sku 'dis su zhig dad mi
[\[112a.4\]]mdzad/_/khyod kyi sku de gang gis na/_/lan brgyar mthong dang gang zhig gis/_/dang por mthong ba de gnyis ka_/'dra bar mig ni mgu bar mdzad/_/khyod kyi sku ni mdzes pa'i phyir/_/blta bas mi ngoms rang bzhin pas/_/mthong ngo cog ni phyi phyir zhing /_/dga' ba bskyed
[\[112a.5\]]par mdzad pa lags/_/rten gyi yon tan dag dang ni/_/brten pa'i yon tan phan tshun du/_/'tsham pas khyod kyi sku dang ni/_/yon tan phun tshogs mchog dang ldan/_/mtshan dang dpe byad bzang 'bar ba/_/khyod kyi sku las ma gtogs pa/_/de bzhin gshegs pa'i yon tan
[\[112a.6\]]'di/_/gzhan gang zhig la legs gnas 'gyur/_/khyod sku rten pa'i yon tan la/_/nga dpal che zhes gsung gsung ltar/_/de yi yon tan rnams kyang slar/_/des legs bkod ces gsungs pa 'dra/_/sku la bstod pa ste le'u lnga pa'o//_//'gro ba 'di dag
[\[112a.7\]]thams cad ni/_/khyad med nyon mongs rnams kyis bcings/_/khyod ni 'gro ba'i nyon mongs dag_/dgrol slad yun ring thugs rjes bsdams/_/dang por khyod la phyag bgyi'am/_/'on te gang gis 'khor bar khyod/_/skyon mkhyen yun ring de lta bur/_/bzhugs mdzad thugs rje
[\[112b\]]
[\[112b.1\]]che la bgyi/_/dben pa'i bde ba spang gyur khyod/_/mang po'i nang du bzhugs pa gang /_/de khyod thugs rjes dus 'das pa/_/glags shig thod nas bgyis par bas/_/rig pa yis ni mtsho nang nas/_/klu bzhin khyod kyi thugs rje yis/_/dgon pa zhi gnas grong gi mthar/_/gdul ba'i don
[\[112b.2\]]gyi slad du drangs/_/nyer zhi mchog la gnas bzhin du/_/thugs rje gtso dang ldan pas na/_/rol mo mkhan gyi sgyu rtsal yang /_/khyod kyi zhabs kyi 'dor bar mdzad/_/rdzu 'phrul seng ge'i sgra dang ni/_/nyid kyi yon tan brjod pa gang /_/de ni bzhed spyod mi mnga' ba/_/khyod kyi thugs rjes
[\[112b.3\]]bstan pa lags/_/gzhan gyi don du rab bzang gi/_/nyid kyi don la brtse med pas/_/mgon po khyod nyid 'ba' zhig la/_/thugs rjes thugs rje mdzad ma gyur/_/'di ltar res 'ga' brtan pas gang /_/gzhan don bsgrub pa mdzad slad du/_/khyod ni lan brgyar phyogs dag tu/_/
[\[112b.4\]]gtor ma bzhin du btang ba lags/_/de ltar khyod la gnod mdzad kyang /_/nongs pa can du mi rtsi bas/_/khyod kyi bzhed pa kho na dang /_/mthun 'jug pa ni lags par gda'/_/thugs la bstod pa ste le'u drug pa'o//_//tshig bzang ba dang don che dang /_/bden pa dang ni snyan pa dang /_/
[\[112b.5\]]zab gsal gnyis ka'i don ldan dang /_/bsdus dang spros pa dang ldan pa/_/khyod kyi gsung ni de lta bu/_/khyod kyi dgra bos thos na yang /_/thams cad mkhyen pa lags so zhes/_/su zhig nges pa skye mi 'gyur/_/mang po ril gyis snyan pa lags/_/bcos ma 'ga' tsam snyan pa
[\[112b.6\]]lags/_/khyod kyi gsung don grub pas kyang /_/thams cad legs gsungs kho na lags/_/khyod kyi gsung ni rnam brtags na/_/gang zhig 'jam dang rtsub pa dang /_/gang yang de gnyis ldan pa dag_/thams cad ro gcig nyid du 'gyur/_/e ma'o shin tu yongs dag pa'i/_/phrin
[\[112b.7\]]las rnams kyang rab tu bzo/_/de yis rin chen gsung rnams kyi/_/snod 'di 'dra ba 'di bgyis so/_/khyod zhal blta na rab sdug pa/_/de las mnyan na snyan pa yi/_/gsung 'di dag ni zla ba las/_/bdud rtsi 'dzag pa bzhin du gda'/_/khyod kyi gsung ni 'dod chags kyi/_/rdul
[\[113a\]]
[\[113a.1\]]rab zhi mdzad char sprin 'dra/_/zhe sdang sbrul ni gdon pa'i phyir/_/nam mkha' lding dang 'dra ba lags/_/yang dang yang du mi shes pa'i/_/rab rib 'joms pas gdugs dang 'dra/_/nga rgyal ri bo mngon 'joms pas/_/brgya byin mtshon cha 'dra ba lags/_/
[\[113a.2\]]don gzigs pas ni mi slu ba/_/nongs mi mnga' phyir rjes su mthun/_/legs par sbyar bas ge sla ste/_/khyod kyi gsung ni legs gsum ldan/_/re zhig dang por khyod kyi gsung /_/nyan pa rnams kyi yid 'phrog mdzad/_/de nas yid la bsam bgyis na/_/rdul dang mun pa
[\[113a.3\]]dag kyang sel/_/phongs pa rnams kyi dbugs 'byin cing /_/bag med rnams ni skrag par mdzad/_/bde ba can dag skyo bgyid pas/_/khyod gsung kun dang 'tsham par 'jug_/mkhas pa rnams kyi dga' ba skyed/_/bar ma rnams kyi blo yang spel/_/tha ma'i rab rib rnam 'joms
[\[113a.4\]]pas/_/gsung 'di skye bo kun la sman/_/lta ba dag las dgar mdzad cing /_/mya ngan 'das par nye bar 'dren/_/nyes pa sel mdzad khyod kyi gsung /_/yon tan rnams kyi char yang 'bebs/_/kun la ma thogs thugs mnga' zhing /_/dgongs pa'ang kun du nyer gnas pas/_/
[\[113a.5\]]de slad khyod kyis lung bstan kun/_/thams cad la yang slu mi mnga'/_/gang slad yul min dus min dang /_/snod min rnams su mi 'jug pa/_/de slad khyod gsung don mchis te/_/brtson 'grus legs par brtsams pa bzhin/_/gsung la bstod pa ste le'u bdun pa'o//_//
[\[113a.6\]]bgrod pa gcig dang thabs bde dang /_/legs par 'brel dang nyes pa med/_/thog ma bar dang mthar dge bas/_/khyod kyi bstan 'dra gzhan la med/_/khyod kyi gzhung lugs de lta bu/_/gcig pu phangs la lta chags pas/_/byis pa gal te smod bgyid na/_/lta dang 'dra ba'i
[\[113a.7\]]dgra ma mchis/_/gzhan ni 'gro ba'i don slad du/_/sdug bsngal mang bstar gang lags pa/_/de bsams khyod bstan ngan na yang /_/gnas par bgyi ba la thug na/_/phan pa gsung zhing phan mdzad pa/_/khyod kyi bstan pa ci smos te/_/mgo la zhugs ni 'bar bas kyang /_/ci yi
[\[113b\]]
[\[113b.1\]]slad du sgrub mi bgyid/_/khyod kyi bstan pas rang dbang dang /_/byang chub bde dang zhi ba dang /_/khyod kyi yon tan bsngags pa dang /_/legs pa bzhi po 'di kun thob/_/dpa' bo khyod kyi bstan pa 'di/_/mu stegs thams cad skrag mdzad la/_/bdud ni sems khong chud mdzad cing /_/
[\[113b.2\]]lha dang mi rnams dbugs kyang 'byin/_/'chi bdag bstan pa khams gsum gyi/_/sa chen dag na spyod bgyid pa/_/mi thogs bzlog pa ma mchis pa'ang /_/khyod kyi bstan pas zil gyis mnan/_/khyod kyi bstan pa'i lugs 'tshal ba/_/dga' na bskal par yang gnas la/_/gang
[\[113b.3\]]du bdud kyis mi rdzi ba/_/der yang dga' mgur rab tu mchi/_/lung gi don ni bsam pa dang /_/bsgom dang gus par mnyan pa yi/_/dus gsum cha dbye khyod kyi ni/_/bstan las gzhan la mchis ma lags/_/drang srong skyes mchog khyod kyi bstan/_/de ltar legs pas khyab 'di la/_/ma
[\[113b.4\]]gus gang lags de las ni/_/sdug bsngal chen po'ang ci zhig mchis/_/bstan pa la bstod pa ste le'u brgyad pa'o//_//khyod thos pas ni spro ba skye/_/mthong bas dad pa skye bar 'gyur/_/khyod gsung thos pas dga' 'gyur te/_/bstan pas rnam par grol bar mdzad/_/khyod kyi
[\[113b.5\]]sras kyis mgu bar 'gyur/_/'phel bas skye dgu rnams kyang dga'/_/gshegs pa na ni phan 'dogs mdzad/_/ldog pa na ni rgud par 'gyur/_/bsgrags pas sdig pa 'phrog par mdzad/_/khyod dran pas ni rangs par 'gyur/_/btsal bas blo gros skye 'gyur te/_/yongs su shes pas
[\[113b.6\]]rnam par 'dag_/khyod la bsu bas dpal du byed/_/bsten pas blo gros mchog tu 'gyur/_/bsten na 'jigs pa med par mdzad/_/bsnyen bkur bgyis pas bde bar 'gyur/_/tshul khrims phun sum tshogs pas dag_/bsam gtan phun sum tshogs pas dang /_/shes rab phun
[\[113b.7\]]tshogs mi 'khrugs pas/_/khyod ni bsod nams mtsho chen lags/_/khyod sku bltar 'os rin chen te/_/legs gsungs mnyan 'os rin chen lags/_/chos ni spyad 'os rin chen pas/_/khyod ni rin chen 'byung gnas lags/_/khyod ni chu bos bdas pa'i gling /_/smas pa'i
[\[114a\]]
[\[114a.1\]]bdag nyid skyob pa ste/_/srid pa'i 'jigs pas nyen pa'i skyabs/_/thar 'tshal rnams kyi 'dren pa lags/_/tshul khrims dag phyir snod kyi mchog_/zhing gshin 'bras bu phun sum tshogs/_/srog chags kun la phan mdzad phyir/_/grogs kyi phul yang
[\[114a.2\]]khyod lags so/_/phan 'dogs mdzad pas mdza' bshes te/_/'grogs na bde phyir snying du sdug_/zhi phyir gcig tu yid du 'ong /_/yon tan kun mnga' mchod 'os khyod/_/sdig pa med pas yid dang 'thad/_/sku gsung bzang bas dga' bar mdzad/_/don kun 'grub phyir
[\[114a.3\]]dpal yangs te/_/yon tan legs rten bkra shis lags/_/smon lam la bstod pa ste le'u dgu pa'o//_//khyod ni rngan then bgyid la skul/_/chom rkun bgyid pa tshar yang gcod/_/gya gyu can rnams rnal du 'god/_/dal bus bgyid la gzhen skul 'debs/_/dul
[\[114a.4\]]ba rnams ni lam la sbyor/_/dmu rgod rnams la btang snyoms mdzad/_/de slad skyes bu 'dul ba yi/_/kha lo sgyur ba bla med mchog_/khyod ni nyam thag rnams la brtse/_/bde bar gnas la phan par dgyes/_/phongs par gnas la thugs rje bas/_/kun la phan par
[\[114a.5\]]bzhed pa lags/_/khyod ni dgra bo rnams la'ang byams/_/nyams par gyur la phan 'dogs mdzad/_/gtum po rnams la thugs brtse bas/_/khyod ni ya rabs rmad cig lags/_/phan 'dogs bgyid slad pha ma dag_/gal te bla mar 'tshal na go/_/khyod ni lhag par phan
[\[114a.6\]]'dogs pas/_/bla ma nyid gyur smos ci 'tshal/_/rang gi don la mi lta bas/_/nyid kyi dgra bo ltar gyur cing /_/g.yang sa'i mun na gnas rnams la/_/ra ba lta bur gyur pa'ang khyod/_/'jig rten gnyis kar sman gdags dang /_/'jig rten las ni 'da' slad du/_/mun par
[\[114a.7\]]gyur pa'i 'jig rten la/_/khyod kyis shes rab snang bar mdzad/_/yul la nye bar spyod pa na/_/lha mi'i spyod pa tha dad kyang /_/chos kyi longs spyod thun mong bas/_/khyod la dbye ba mi mnga'o/_/bcom ldan khyod kyis skye ba dang /_/na tshod rigs dang yul dang ni/_/dus kyi skyon
[\[114b\]]
[\[114b.1\]]med chos rnams kyis/_/'di dag kun la sman yon btags/_/khyod kyi nyan thos srid bral zhing /_/ya mtshan 'dzin pa med rnams la'ang /_/lha rnams thal sbyar smon bgyid cing /_/ya mtshan che ba lta bur mchod/_/e ma'o sangs rgyas 'khor ba yi/_/nyid gur gyur pa byung
[\[114b.2\]]ba brjid/_/des ni mi yang lha rnams kyis/_/smon par bya ba nyid du gyur/_/lam la 'jug pa la bstod pa ste le'u bcu pa'o//_//mnyel dang zhe bde nyams gyur dang /_/skye bo ngan dang 'grogs pa dang /_/mi mthun pa dang mang po yi/_/skyon yang yon tan bzhin dgongs
[\[114b.3\]]shing /_/'gro ba'i don slad ma chags pa'i/_/thugs kyis brtson pa gang mdzad pa/_/sangs rgyas rnams kyi sangs rgyas kyi/_/chos nyid bcom ldan de rmad do/_/bshos kyang phal pa gsol mdzad cing /_/res 'ga' smyung ba dag kyang mdzad/_/nyam nga'i shul du'ang gshegs
[\[114b.4\]]mdzad cing /_/rad rod can du'ang mnal ba mdzad/_/mgon khyod gtso bor gyur lags kyang /_/gdul bya rnams la byams slad du/_/sku ngas brngo dang gcam tshul dang /_/skad dang cha lugs sgyur ba'ang mdzad/_/kun gyis dga' mgur rang don phyir/_/bran bzhin bskor bar bsgrims
[\[114b.5\]]pa las/_/mgon khyod rtag tu bdag nyid la/_/mnga' ma mchis pa'ang ma lags so/_/khyod la gang dang gang du yang /_/ji skad bskul ba'ang mi spong ste/_/nyid kyi sgrub pa bzang po las/_/'da' bar 'gyur ba ma mchis so/_/ji ltar khyod ni gnod bgyid la/_/phan pa lhur mdzad
[\[114b.6\]]de lta bur/_/skye bo dag ni phan bgyid la'ang /_/phan pa de ltar lhur mi bgyid/_/khyod ni gnod bgyid dgra bo la/_/phan pa mdzad pa'i bshes lags te/_/rtag tu skyon dag tshol ba la/_/yon tan 'ba' zhig tshol ba lags/_/khyod ni gang na dug bcas shing /_/zhugs dang bcas par
[\[114b.7\]]spyan drangs pa/_/der ni brtser bcas gshegs pa dang /_/khyod la bdud rtsi can du gyur/_/bzod pas mi snyan brjod pa dang /_/'khu ba dag ni bde legs kyis/_/mi snyan smra la bden pas te/_/khyod kyis sdang ba byams pas btul/_/thog ma med dus goms pa yis/_/mi yi rang
[\[115a\]]
[\[115a.1\]]bzhin mang po yang /_/khyod kyis ngan song rnam bzlog nas/_/skad cig nyid la yongs su bsgyur/_/dka' ba mdzad pa la bstod pa ste le'u bcu gcig pa'o//_//rtsub pa dang 'jam bgyis pa dang /_/'jungs pa rnams ni gtong phod dang /_/gtum pa des
[\[115a.2\]]par bgyis pa gang /_/de ni khyod kyi thabs mkhas lags/_/dga' bo'i dbang po nyer zhi dang /_/nga rgyal khengs pa 'dud pa dang /_/sor mo'i phreng ba'ang zhi bgyis na/_/su zhig ngo mtshar bskyed mi bgyid/_/khyod kyi chos kyi ros tshim pas/_/gser las bgyis pa'i mal spangs
[\[115a.3\]]nas/_/ran mang bting ba'i gnas mal du/_/brten rnams bsod nyams nyal bar bgyid/_/khyod kyis dus dang bsam mkhyen pas/_/res 'ga' zhus na'ang mi gsung la/_/spros gyur gzhan la bstan pa dang /_/drung du gshegs nas bshad pa'ang mdzad/_/dri med gos la tshon
[\[115a.4\]]bzhin du/_/thog mar sbyin sogs gtam dag gis/_/sems la spro ba bskyed nas ni/_/phyi nas chos ni bstan pa mdzad/_/'khor ba mi bzad gting nas ni/_/'gro ba nyon mongs drang slad du/_/khyod kyis gang zhig ma stsal ba'i/_/thabs dang spyod pa de ma mchis/_/sku yi cha lugs
[\[115a.5\]]rnam mang dang /_/gsung gis so so'i skad bzhin du/_/gdul bya'i bsam pa tha dad pa/_/de dang der ni khyod kyis mdzad/_/de dag kun kyang dag pa dang /_/mi 'gal ba dang mchod 'os dang /_/brjid dang lha mi rnams la ni/_/sman 'dogs bkur ba sha stag lags/_/smra dang
[\[115a.6\]]bgyid pa phal cher ni/_/legs par rdo thogs ma lags kyi/_/bden par gsung ba khyod la ni/_/de gnyis gzhan du gda' ba lags/_/bdag nyid dag pa 'ba' zhig gis/_/khyod kyis 'gro ba'i dpal zhing mdzad/_/'di ltar rnam pa 'di 'dra'i zhing /_/'jig rten gsum na
[\[115a.7\]]mchis ma lags/_/thog med srid pa nyam nga bar/_/snga nas gcig tu nyams pa yi/_/sems can kun la sman slad du/_/khyod ni de ltar brtson pa lags/_/mkhas pa la bstod pa le'u bcu gnyis pa'o//_//gang gis khyod drin lan lon pa'i/_/sgrub de mchis
[\[115b\]]
[\[115b.1\]]snyam mi bgyid de/_/skye bo gang dag mya ngan 'das/_/de dag gis kyang lan ma lon/_/khyod kyi chos la gnas de dag_/rang don kho na bgyid par bas/_/de yi slad du 'o brgyal gang /_/de la lan go ci zhig lon/_/khyod ni sems can gnyid log pa'i/_/rgyud la gzigs pa'i
[\[115b.2\]]zhugs tse ba/_/bag med gyur pa rnams kyi ni/_/grogs bzang bag dang bcas pa lags/_/khyod kyis nyon mongs gzhom pa bshad/_/bdud kyi g.yo dag bstan pa mdzad/_/'khor ba'i rang bzhin mi bzad brjod/_/'jigs pa med pa'i phyogs kyang bstan/_/phan dgongs
[\[115b.3\]]thugs rje can gyis ni/_/sems can rnams la bgyi 'tshal ba/_/gang zhig khyod kyis ma mdzad pa/_/gzhan go ci zhig mchis lags kye/_/gal te chos ni 'di dag dang /_/spo ba zhig tu btub na ni/_/gdon mi 'tshal bar khyod kyis ni/_/lha sbyin la brten kun la'ang stsol/_/de
[\[115b.4\]]slad 'gro la brda sprod pa/_/'gro ba'i mgon po khyod kyis ni/_/'di na phan tshun byed pa po/_/med pa skad du nges par gsungs/_/'jig rten rnams la thugs brtse bas/_/yun rings sa stengs dam chos bshad/_/'jig rten gsum phan 'dogs nus pa'i/_/slob ma dam pa'ang
[\[115b.5\]]mang du bskrun/_/mngon du gdul bya'i tshogs kyang ni/_/mdzes bzangs yan chad btul lags pas/_/da go khyod la sems can gyi/_/bu lon lhag ma ci mchis na/_/'di ltar rdo rje'i ting 'dzin gyis/_/sku gdung til 'bru bzhin blags nas/_/mjug tu'ang khyod kyis shin tu ni/_/
[\[115b.6\]]dka' spyad yal bar ma dor ro/_/gzugs kyi sku dang chos 'di dag_/gzhan don kho nar mdzad do zhes/_/'jig rten yid ches dka' 'di la/_/khyod kyis mya ngan 'das pa bstan/_/de slad chos sku ma lus pa/_/sras kyi mchog la gtad mdzad de/_/gzugs sku til 'bru ltar
[\[115b.7\]]bshig nas/_/khyod ni yongs su mya ngan 'das/_/e ma'o gnas pa e ma'o tshul/_/e ma'o yon tan e ma'o sku/_/sangs rgyas kyi ni chos rnams la/_/ya mtshan mi che 'ga' ma mchis/_/phan 'dogs mdzad cing blta na sdug_/sku gsung phrin las zhi gyur pa/_/khyod la'ang
[\[116a\]]
[\[116a.1\]]sdang bar rab bgyid pa'i/_/rmongs pa mi bzad pa la gzigs/_/bsod nams rgya mtsho rin chen gter/_/yon tan 'byung gnas chos kyi tshogs/_/khyod la sems can gang 'dud pa/_/de dag la yang phyag 'tshal legs/_/mgon khyod yon tan mi bas kyang /_/
[\[116a.2\]]bdag gi zho sha bas 'tshal bas/_/des na 'jigs pa mchis slad du/_/glo ba la ni bcags bzhin mchis/_/khyod kyi rang gi ngo bo nyid/_/tshad ma mchis la bsam mi khyab/_/bstan min grangs kyang ma mchis pa/_/khyod bdag nyid kyis mkhyen lags grang /_/mtsho chen chab ni
[\[116a.3\]]bas par ma gyur kyang /_/skye bo'i gdung ba rab tu zhi bgyid ltar/_/khyod kyi yon tan cha tsam ma bsgrags kyang /_/bdag ni mchog tu glo pa dga' zhing mchis/_/bdag gis thub la dad pas spobs skyes pa'i/_/dge ba'i las 'di'i 'bras bu 'khrungs pa yis/_/ngan rtog rlung dmar
[\[116a.4\]]'tshubs pas dkrugs pa yi/_/'gro ba'i sems ni rnal du gnas par shog_/bu lon med par bstod pa ste le'u bcu gsum pa'o//_//brgya lnga bcu pa'i bstod pa slob dpon mkhas pa chen po bram ze rta dbyangs kyis mdzad pa rdzogs so//_//rgya gar gyi mkhan po shrI shrad+d+haka
[\[116a.5\]]ra wa r+m+ma dang /_lo tsA ba shAkya blo gros kyis bsgyur cing zhus te gtan la phab pa'o//[ {D1148}]@##/_/rgya gar skad du/_sha ta pany+tsa sha ti ka nA ma s+ya sto tra TI ka_/bod skad du/_brgya lnga bcu pa zhes bya ba'i bstod pa'i 'grel pa/_dkon mchog gsum la phyag 'tshal lo/_/
[\[116a.6\]]spel mar bstod pa phyogs glang pos/_/zab mo nye bar bshad pa ni/_/brgya ni lnga bcu pa yi don/_/rmad byung de las rnam shes nas/_/rgyal ba la ni gus pa yi/_/dga' byed snyan pa'i dge slong gis/_/de yi phyogs la dad pa yis/_/rnam par dbye ba rab tu bya/_/de la 'dir
[\[116a.7\]]brgya lnga bcu pa'i bstod pa re zhig dang por gleng bslang ba dang /_rgyu dang 'bras bu dang /_sman 'dogs pa'i sgo nas bstod pa dang /_bcu gsum du rab tu bstan pa ni 'di lta ste/_gleng bslang ba'i bstod pa dang /_pha rol tu phyin pa drug gi rgyu thun mong ma yin pa'i phyir gcig tu byas nas
[\[116b\]]
[\[116b.1\]]rgyu la bstod pa'o/_/'bras bu la bstod pa ni dpe med pa la sogs pa'i dbye bas rnam pa gsum ste/_dpe med pa la bstod pa dang /_rmad du byung ba la bstod pa dang /_sku la bstod pa zhes bya ba'o/_/sman 'dogs pa'i bstod pa ni snying rje la sogs pa'i dbye bas rnam pa brgyad de/_
[\[116b.2\]]thugs rje la bstod pa dang /_gsung la bstod pa dang /_bstan pa la bstod pa dang /_smon lam la bstod pa dang /_lam la 'jug pa la bstod pa dang /_dka' ba mdzad pa la bstod pa dang /_mkhas par bstod padang /_bu lon med pa la bstod pa zhes bya'o/_/de rnams kyi bsdus
[\[116b.3\]]ba'i tshigs su bcad pa dag ni/_gleng bslang bstod dang rgyu la ni/_/rnam drug 'bras bu dpe med dang /_/rmad du byung dang de bzhin sku/_/sman 'dogs rnam brgyad de yang ni/_/thugs rje gsung dang bstan pa dang /_/smon lam dang ni lam 'jug dang /_/dka' mdzad nyid dang mkhas pa dang /_/
[\[116b.4\]]bu lon med dang bcu gsum mo/_/bstod pa bcu gsum po de rnams kyi re re'i bshad pa yongs su rdzogs pa ni phyis bshad par bya'o/_/de la gleng bslang ba zhes bya ba ni dang por brtsam pa'o/_/gleng bslang ba der don gang dang gang gis bshad pa zhes bya ba bstan pa dang /_rgyu la bstod
[\[116b.5\]]pa la sogs pa rnams la yang tshigs su bcad pa gang gis don gang bshad pa de yang rab tu bshad par bya'o/_/re zhig gleng bslang ba'i bstod pa'i tshig gi don ni de bzhin gshegs pa la skyabs su 'gro ba la sogs pa'i mchod 'os nyid dang /_de bzhin gshegs pa'i rgyu nyid dang de
[\[116b.6\]]bzhin gshegs pa'i nyes pa ma lus pa zad pa rjes su dpag pa dang /_yon tan ma lus pa mi shes pas kyang bcom ldan 'das la yon tan gyi phyogs gcig tsam gyis bstod pa dang phyag 'tshal ba'i yon tan gyi phyogs tsam bshad pa zhes bya'o/_/'dir yang bsdus pa'i tshigs
[\[116b.7\]]su bcad pa ni/_ston la skyabs 'gro sogs mchod 'os/_/nyes pa med pa rjes su dpag_/yon tan mtha' yas kyang ni chas/_/bstod pa 'dir ni phyag 'tshal phyogs/_/de la gang la'ang rnam pa thams cad du zhes bya ba rgyas par bshad pa'i phyir tshigs su bcad pa gnyis brtsam
[\[117a\]]
[\[117a.1\]]par bya ste/_gang zhig la ni nyes pa kun/_/gtan nas yod ye mi mnga' zhing /_/gang la'ang rnam pa thams cad du/_/yon tan thams cad gnas gyur pa/_/gal te sems shig yod na ni/_/de nyid la ni skyabs 'gro zhing /_/de bstod de ni bkur ba dang /_/de
[\[117a.2\]]yi bstan la gnas pa'i rigs/_/gang zhig la ni nyes pa kun/_/zhes smros pa la/_de nyid la ni skyabs su 'gro ba'i rigs zhes bya ba la sogs pa'i tshig dang sbyar ro/_/gang zhig ces bya ba ni thun mong gi sgra yin yang don gyis sangs rgyas bcom ldan 'das kho na la 'jug go/
[\[117a.3\]]gang gi phyir nyes pa thams cad zad pa dang yon tan ma lus pa dang ldan pa ni gzhan med pa de'i phyir 'di ltar bshad de/_thams cad mkhyen la yon tan kun/_/mnga' la de yang nyams mi mnga'/_/nyes pa bag chags bcas de yang /_/skyob pa gcig pu la mi mnga'/_/
[\[117a.4\]]zhes bya'o/_/nyes pa zhes bya ba ni 'dod chags la sogs pa ste/_nyes pa byed pa zhes bya ba'i phyir ro/_/yang na lus dang ngag dang yid kyi rgyud la nyes pa byed pa ni snod ma yin par byed pa zhes bya bas na nyes pa'o/_/mi mnga' zhes bya ba ni mi mnga' ba ste/_skyon du gyur pa ma brnyes
[\[117a.5\]]pa'i phyir ro/_/yod ye zhes bya ba ni bcom ldan 'das kyi spangs pa phun sum tshogs pas ngo mtshar ba gsal bar byed pa'o/_/yang na tshig kha bskang ba'i phyir tshig gi phrad do/_/gang zhig la nyes pa mi mnga' ba de skyabs su 'gro ba la sogs pa'i mchod 'os pa zhes bya'o/_/phyi
[\[117a.6\]]rol gyi 'dod chags dang bral ba dang /_slob pa rnams la nyes pa med pa'i phyir skyabs su 'gro ba la sogs pa'i mchod 'os su thal bar 'gyur zhes pas na/_de bsal bar bya ba'i phyir 'di bshad de/_thams cad ces bya ba ni ma lus pa zhes bya ba'i don to/_/gal te phyi rol gyi 'dod
[\[117a.7\]]chags dang bral ba de rnams kyi nyes pa med na yang de bzhin du srid pa'i rtse mo'i nyes pa nges par ma spangs pa'i phyir dang /_slob pa po rnams kyi yang ji lta bar sbyor bas khams gsum dang /_gnyis dang gcig gi thob pa'i bsgom pas spang bar bya ba rnams ma spangs pa'i phyir ro/_/dgra
[\[117b\]]
[\[117b.1\]]bcom pa rnams la yang khams gsum gyi nyes pa med na de rnams kyang skyabs su 'gro ba la sogs pa'i mchod 'os su thal bar 'gyur zhes pas na bshad pa/_gtan nas zhes bya ba ni dus thams cad du'o zhes bya ba'o/_/don gang yin zhe na/_gal te dgra bcom pa rnams la yang
[\[117b.2\]]nyes pa thams cad med mod kyi gtan nas med pa ni ma yin te/_yongs su spangs pa'i dus su yod pa dang /_dgra bcom pa rnams kyis yongs su ma spangs pa'i chos can yin pa'i phyir ro/_/'o na rang sangs rgyas rnams la yang nyes pa thams cad gtan nas med pas de la
[\[117b.3\]]yang skyabs su 'gro ba'i mchod 'os su thal bar 'gyur ro zhes bya bas na de rnams las kyang khyad par du bya ba'i phyir bshad pa/_rnam pa thams cad ces bya ba ni rnam pa thams cad kyis zhes bya ba'i don to/_/gang gi phyir de rnams kyis rnam pa thams cad du 'dod chags pa la sogs
[\[117b.4\]]pa spangs par ma gyur te/_de rnams kyis bag chags ma spangs pa'i phyir ro/_/de bas na de rnams kyang skyabs su 'gro ba la sogs pa'i mchod 'os ma yin no/_/bcom ldan 'das la yang nyes pa thams cad ni gtan nas rnam pa thams cad du mi mnga'o/_/de'i phyir na nyes pa ma
[\[117b.5\]]lus pa shin tu mi mnga' ba'i slad du bcom ldan 'das kho na la skyabs su 'gro ba la sogs pa'i mchod 'os pa yin no zhes bshad do/_/gang zhig la ni nyes pa kun mi mnga'/_/zhes bya ba ni bshad pa'i go rims kyis tshigs su bcad pa 'di ltar gdon na rjes su mthun par
[\[117b.6\]]mi 'gyur ro zhes pas na/_tshigs su bcad pa dang rjes su mthun pa'i phyir na gtan nas dang /_rnam pa thams cad ces bya ba ni go rims su gdon pa'o/_/phyi rol gyi ri bo la sogs pa'i dngos po rnams la yang gtan nas rnam pa thams cad du nyes pa med na de rnams la yang
[\[117b.7\]]skyabs su 'gro ba la sogs pa'i mchod 'os su thal bar 'gyur zhes pas na/_de dag dgag par bya ba'i phyir/_bshad pa thams cad nas rnam pa thams cad du zhes bya ba ni yon tan thams cad ces bya ba dang sbyar ro/_/yang yon tan thams cad gang zhe na/_nyan thos dang thun
[\[118a\]]
[\[118a.1\]]mong du nyon mongs pa med pa dang smon lam gyi ye shes la sogs pa'o/_/thun mong ma yin pa rnams kyang ma 'dres pa dang /_stobs dang /_mi 'jigs pa la sogs pa'o/_/de rnams kyang chung ngu dang /_'bring la sogs pa'i dbye bas ni ma yin te/_'on kyang
[\[118a.2\]]chen po nyid la gnas pa zhes bya bas na bshad pa/_rnam pa thams cad ces bya ba ni khyad par thams cad kyis zhes bya ba'i don to/_/khyad par 'phags par bgyi ba la/_/khyod la thang lhod 'ga' ma byung /_/de slad khyod kyi khyad par rnams/_/thog drung rim pa dbyer ma mchis/_/zhes pa gang
[\[118a.3\]]'chad par 'gyur ba'o/_/gang la zhes bya ba ni don gyis bcom ldan 'das kho na dang sbyar ro/_/'ang zhes bya ba'i sgra ni khyad par gyi rgyu gsal bar byed pa'o/_/nyes pa ma lus pa zad par gyur pa dang /_yon tan gyi khyad par ma lus pa dang ldan pa'i phyir de nyid la ni skyabs su 'gro ba'i rigs
[\[118a.4\]]so zhes bya ba ni rgyas pa'o/_/gnas gyur zhes bya ba ni yang dag par gnas pa ste/_bzhed pa tsam gyi phyir dang /_mngon du gyur pa'i nus pa yin pa'i phyir ro/_/yon tan ni sngar bshad pa ste/_nyes pa'i gnyen por bgrang zhing goms par byas na zhes bya ba'i phyir ro/_/bshad pa ni 'di
[\[118a.5\]]yin te/_nyes pa med pa tsam gyis yon tan med pa skyabs mi nus so/_/skyabs kyi don ni skyabs kyi don zhes bya ste grub pa'i mtha'o/_/ri bo la sogs pa de rnams kyang yon tan med pa'o/_/bcom ldan 'das ni nyes pa mi mnga' ba dang /_yon tan dang ldan pa'o/_/de bas na de nyid
[\[118a.6\]]skyabs su 'gro ba la sogs pa'i mchod 'os pa yin gyi ri bo la sogs pa ni ma yin zhes bya'o/_/de nyid kyi phyir mang po skyabs su 'gro ba ni/_ri bo dag dang nags tshal dang /_/skyed mos tshal dang shing drung dang /_/mi rnams 'jigs pas bsdigs pa yi/_/skyabs 'gro 'di ni mchog ma
[\[118a.7\]]yin/_/skyabs 'gro 'di ni dam pa min/_/de la skyabs su 'gro bas ni/_/sdug bsngal kun las grol mi 'gyur/_/zhes bcom ldan 'das kyis gsungs pa'o/_/gal te rnam pa thams cad du yon tan gnas par gyur pas bcom ldan 'das nyan thos la sogs pa rnams las khyad
[\[118b\]]
[\[118b.1\]]par du gyur pa'i phyir skyabs su 'gro ba la sogs pa'i mchod 'os pa yin na yang de bzhin du spangs pa phun sum tshogs pas kyang bcom ldan 'das bstod par 'gyur ro zhes bya bas na/_gtan nas rnam pa thams cad du/_/zhes bya ba la sogs pa'i tshigs su bcad pas bshad do/_/
[\[118b.2\]]de zhes bya ba ni sngar bshad pa'i nyes pa thams cad mi mnga' ba dang /_yon tan thams cad dang ldan pa yang ngo /_/nyid ces bya ba ni nges par gzung ba'o/_/nges par gzung ba gang yin pa na/_skyabs su 'gro ba la sogs pa'o/_/de ltar gyur ba las gzhan pa ni skyabs su 'gro ba
[\[118b.3\]]la sogs pa'i snod ma yin no zhes bya ba'o/_/skyabs 'gro zhing zhes bya ba ni skyabs khas blangs pa'i phyir ro/_/skyabs kyi don ni skyabs kyi don/_/zhes sngar bshad de/_des ni yid kyi las la spro bar byed do/_/de bstod ces bya ba ni yang dag par gyur pa'i yon tan la bstod pa'o/_/
[\[118b.4\]]'gro ba'i rigs zhes bya ba ni thams cad la sbyar ro/_/des ni ngag gi las la spro bar byed do/_/de ni bkur ba dang zhes bya ba ni thal mo sbyar ba la sogs pas bsnyen bkur bya zhes par dgongs pas so/_/des ni lus kyi las la spro bar byed do/_/de'i bstan la gnas zhes bya ba ni
[\[118b.5\]]lus dang ngag dang yid dag gis des bkag pa mi spyad pa dang /_rjes su gnang ba sgrub par byed pa'o/_/de lta bus ni bcom ldan 'das kyi bstan pa la gnas par 'gyur te/_des ni sgrub pa la spro bar byed do/_/rigs pa zhes bya ba ni rigs pa las ma 'das pa ste/_rigs
[\[118b.6\]]pa dang mthun pa zhes bya ba'i don to/_/gal te sems shig yod na ni/_/zhes bya ba ni bdag nyid la phan pa'i sems gzung bar bya ste/_gtso bo yin pa'i phyir ro/_/bdag la phan par sems pas na zhes bya'o/_/gzhan du na phyugs rnams la yang sems yod de/_de rnams
[\[118b.7\]]kyis ni nyes pa dang yon tan brtag pa'i nus pa dman pas bdag la phan par mi sems pa'o/_/de bas na bdag la phan par sems pa gang yin pa des ni nyes pa thams cad mi mnga' ba dang /_yon tan thams cad dang ldan pa la skyabs su 'gro ba bya ba dang /_de'i bstan pa
[\[119a\]]
[\[119a.1\]]la gnas par bya'o zhes bstan to/_/de lta bas na tshigs su bcad pa de gnyis kyis ni ston pa la skyabs su 'gro ba la sogs pa'i mchod 'os bstan to/_/dgongs pa gang gis slob dpon 'di nyid kyis skyabs su 'gro ba la sogs pa'i mchod 'os pa 'di lta
[\[119a.2\]]bus gsal bar byas so zhes bya ba bshad par bya ste/_'dir yang slob dpon phyogs kyi glang pos zhar la bstan to/_/kha cig na re skyabs su 'gro ba la sogs pa'i mchod 'os pa mi shes pas 'di skad zer te/_de ring gang la skyabs su mchi/_/ji srid bdag la sems yod
[\[119a.3\]]na/_/gang gi bstan la gnas pa dang /_/gang bstod gang la bsnyen bkur bgyi/_/zhes bya ba de'i phyir/_gtan nas rnam pa thams cad du/_/zhes bya ba rgyas par slob dpon gyis bshad do/_/'dir yang 'di ltar 'chad par 'dod pas gang gi phyir 'jigs pa dang bcas pa'i
[\[119a.4\]]'jig rten pas skyabs su 'gro ba la sogs pa'i mchod 'os pa tshol bar byed pa de rnams gang la 'jigs pa gang gis 'di nyid smras pa zhes bya'o/_/'di nyid spel ma'i spel mar gnas brtan shAkya blos bshad pa ni/_'bar zhing tsha ba'i 'dod chags sogs/_/me yis lus ni
[\[119a.5\]]bsregs gyur cing /_/skye mched kun la gnod byed pa'i/_/dmyal bar yid ni skrag gyur pas/_/de ring gang la skyabs su mchi/_/zhes pa ni rgyas pa'o/_/bshad pa ni 'di yin te/_'dod chags la sogs pa'i mes yang dag par gdungs pa'i lus dang ldan pa dbang po kun la
[\[119a.6\]]gnod pa'i dmyal ba las yid skrag nas skyabs su 'gro ba la sogs pa'i mchod 'os pa tshol bar byed pa dag gi dbang du byas nas/_gtan nas rnam pa thams cad du/_/zhes bya ba ni rgyas par bshad do/_/skyabs su 'gro ba la sogs pa'i mchod 'os pa de dang 'dra ba gang yin zhe na/_
[\[119a.7\]]mngon sum du ma bshad pa de'i phyir 'di bshad par bya ste/_/thams cad mkhyen la yon tan kun/_/mnga' la de yang nyams mi mnga'/_/nyes pa bag chags bcas de yang /_/skyob pa gcig pu la mi mnga'/_/nyes pa bag chags bcas de zhes bya ba la/_bag chags dang bcas
[\[119b\]]
[\[119b.1\]]par 'jug pa zhes bya ba ni bag chags bcas pa ste nyes pa'o/_/de la bag chags zhes bya ba gang yin zhe na/_de la gsung rab la mkhas pa kha cig ni ji ltar me tog dang bcas pa'i til rnams kyi dri dang ldan pa'i me tog bsal na yang de dang 'dra ba'i dri gzhan 'byung zhes zer ro/_/yang
[\[119b.2\]]na ji ltar lu gu rgyud du sprel ba las grol ba'i skyes bus yun ring por goms pa'i dbang gis sngar gyi 'gro ba dang 'dra bar 'gro ba de bzhin du nyes pa spangs par gyur na yang 'phags pa nyan thos rnams kyi nyes pa'i bud shing bstan pa'i phyir dang /_'phags pa'i lam gyi me myur ba ma
[\[119b.3\]]yin pa'i phyir seng ldeng gi bud shing gi dman pa'i mes bsregs pa'i sol ba dang 'dra ba nyes pa dang mtshungs pa sems dang sems las byung ba'i khyad par lung du ma bstan pa rgyud la lhag mar gyur pa gang yin pa de ni bag chags zhes bya'o/_/gang gi phyir de bzhin du 'phags pa shA
[\[119b.4\]]ri'i bu'i chags pa'i bag chags thos pa ni gang gi tshe gnas brtan mod gal gyi bu chen po'i yan lag dang nying lag bram ze rab tu byung ba dbyig pa'i gtsug phud can gyis dbyug pas brdegs shing bu ram gyi shing dang 'dra bar brdungs pa de'i tshe rgyal po ma skyes dgras de sman pa dag la
[\[119b.5\]]gtad de zhag bdun gyis 'di sos par gyis shig_/gzhan du na khyod kyi rnyed pa kun du dbral bar bya'o zhes pa na/_slob dpon de yang rgan pa'i phyir dang /_shin tu brdegs pa'i phyir gso bar ma nus pa de'i phyir yongs su mya ngan las 'da' bar dogs par gyur to/_/de'i yang yongs
[\[119b.6\]]su mya ngan las 'da' bar 'dod pa'i dgongs pa shes nas thog ma med pa'i dus kyi rgyud la bag chags kyi lhag ma dang ldan pa 'phags pa shA ri'i bu dge slong khri phrag bdun gyi 'khor dang bcas pa snga dro yongs su mya ngan las 'das so/_/de'i 'chi ba bzod ma nus pas gnas brtan
[\[119b.7\]]mod gal gyi bu chen po dge slong stong phrag bdun cu rtsa drug dang bcas pa yongs su mya ngan las 'das zhes bya'o/_/chu bo gang+gAs kyang de'i nyin la gtsug lag khang khyer bas na gnas brtan pi lin+da'i bus gzugs 'tshong ma rengs par gyur cig ces chu bo gang+gA la smras so/_/de ni tshe
[\[120a\]]
[\[120a.1\]]snga ma la bram ze yin pas na de ni de'i nga rgyal gyi bag chags so/_/de bas na skye bo'i rtsod pas chu bo gang+gA la dmod pa dor ro zhes bya ste/_de'i phyir na de dang 'dra ba'i bag chags dang bcas pa zhes bya'o/_/des bas na nyon mongs ba'i bud shing dman pa'i phyir dang /_
[\[120a.2\]]'phags pa'i lam gyi me shin tu rno ba'i phyir mar dang til mar gyi rno ba'i mes bsregs pa'i dngos po dang 'dra ba'i skyon ni mi mnga' ste spangs pa'i phyir ro/_/gang gi yin zhe na/_skyob pa zhes bya bar bshad do/_/ji ltar bdag gi rgyud la de/_/bag chags lhag ma'ang ma lus pa/_/
[\[120a.3\]]de ltar rnam pa thams cad du/_/nyes pa khyod kyis rab tu bcom/_/zhes de ltar 'chad par 'gyur te/_gang zhig la ni de lta bu'i nyes pa med pa dang /_'di lta bu'i yon tan mnga' ba de ni skyabs su 'gro ba la sogs pa'i mchod 'os pa thar pa 'dod pa rnams kyis khas blangs so/_/de
[\[120a.4\]]bzhin du yang bcom ldan 'das kyi ni ji ltar bshad pa'i nyes pa mi mnga' ba dang yon tan kho na mnga' ba zhes bya'o/_/de yang zhes bya ba ni ji ltar bshad pa'i rnam pa can gyi nyes pa gzung ngo /_/nyes pa zhes bya ba'i don ni bshad zin te/_mi mnga' ba zhes bya ba yang ngo /_/gcig pu zhes
[\[120a.5\]]bya ba ni nges par 'dzin pa'o/_/gcig kho na yin gyi gnyis pa ni ma yin no/_/gcig gang zhe na/_bshad pa/_skyob pa'i dbang thob pa zhes bya ba'i don to/_/bcom ldan 'das gcig pu chos rnams la skyob pa zhes bya ste/_skyob pa gzhan med do zhes bya bas na de ltar gsungs pa'o/_/
[\[120a.6\]]yang na ta spri khams ni skyong ba'i don te nges par Ni ni'i rkyen can no/_/des na gdul bya'i dus 'das nas nges par skyob par byed pas na/_skyob pa zhes bshad do/_/chu srin gyi gzhi rgya mtshos kyang /_/dus ni shin tu 'da' byed la/_/gdul bya'i sems can rnams kyi ni/_/dus las
[\[120a.7\]]sangs rgyas 'da' mi mdzad/_/ces de bzhin du gsungs pa'o/_/kun zhes bya ba ni yon tan dang sbyar ro/_/thams cad mkhyen pa zhes bya ba ni thams cad mkhyen cing thams cad mkhyen par gyur pas na thams cad mkhyen pa ni yon tan dang ye shes kyi khyad par ro/_/yang na thams
[\[120b\]]
[\[120b.1\]]cad mkhyen pa zhes bya ba ni drug pa'i mtha' can te skyob pa dang sbyar ro/_/de yang zhes bya ba ni yon tan no/_/nyams mi mnga' zhes bya ba ni mi 'gyur ba'i ngang tshul can no/_/des ni ston pa'i chos nyid mi nyams pa bstan to/_/yang na nyams pa mi mnga' ba ni nyes pa mi mnga' ba skyob pa
[\[120b.2\]]thams cad mkhyen pa zhes bya'o/_/de'i yon tan la bstod pa brjod pas ni bcom ldan 'das kho na la bstod pa dang sbyar ro/_/de'i phyir na nyes pa bag chags dang bcas pa ma lus pa spangs pa dang /_yon tan thams cad phun sum tshogs pa mnga' ba yang bcom ldan 'das la
[\[120b.3\]]skyabs su 'gro ba la sogs pa'i mchod 'os pa'i rgyu bshad do/_/bcom ldan 'das la nyes pa bag chags dang bcas pa yang mi mnga' ba zhes ji ltar rtogs par 'gyur zhe na bshad pa/_'dir rjes su dpag pa bshad par bya ste/_bcom ldan 'das kyi sku dang ni/_/gsung dang
[\[120b.4\]]thugs kyi phrin las la/_/zhe 'gras gyur pa gang gis kyang /_/chos dang ldan par glags mi rnyed/_/zhe 'gras gyur pas mi rnyed ces bya ba ni rgyas pa'o/_/mi zhes bya ba ni dgag pa bshad pa'o/_/bcom ldan 'das kyi la glags mi rnyed ces bya ba dang 'dir sbyar ro/_/kyang zhes bya ba
[\[120b.5\]]ni gang gi zhes bya ba'i don la'o/_/gang du mi rnyed ce na bshad pa/_/sku dang gsung dang thugs kyi phrin las zhes bya ba ni sku dang gsung dang thugs zhes bya ste/_sku gsung thugs so/_/phrin las kyi sgra ni re re dang sbyar ro/_/gang gis mi rnyed ce na bshad pa/_zhes 'gras pa zhes bya ba ni rgyas pa'o/_/
[\[120b.6\]]rtog pa chung ba 'ba' zhig tu ma zad kyi 'on kyang skyon tshol bal gzhol bas kyang zhes bya ba'i don to/_/char dus kyi zla ba bzhi'i bar du bcom ldan 'das kyi thad du 'dug pa phyi ma'i mis skyes bu chen po'i mtshang btsal bar bya ba'i phyir dang /_tshul bzhin ma yin pa rnams dpyad par bya ba'i phyir
[\[120b.7\]]yang bcom ldan 'das kyi 'dod chags la sogs pa'i nyes pa tsam yang ma mthong ngo zhes bya ba ni mdo'i don to/_/'o na mdzes ma rab tu byung ba la brten pas mu stegs pa gzhan gyis glags rnyed do zhes bya bas na/_bshad pa/_chos dang ldan pa zhes bya ba ni chos kyi sgra ni bden pa la 'jug pa'o/_/
[\[121a\]]
[\[121a.1\]]nges na bshad pa ni 'di yin te/_bden pa dang bcas par 'jug pa gang yin pa des ni glags mi rnyed do/_/gang gis bden pa spangs nas bcom ldan 'das la smod par byed pa de la dgag pa lta smos ci dgos/_de bzhin du de bzhin gshegs pa bltams pas mu stegs pa
[\[121a.2\]]de rnams rnyed pa dang bkur sti ma rnyed pas mdzes ma rab tu byung ba rang gis bsad nas bcom ldan 'das la mi bsngags pa'i gtam bsgrags pa ni dge sbyong gau ta mas 'di ni bsnyen bkur byed du bcug nas bsad do zhes bya ba'o/_/de nas mu stegs pa kha cig rnyed pa dang bkur sti rnyed pas
[\[121a.3\]]'thab krol mkhan gyi mu stegs pa gzhan la smras pa/_mdzes ma khyed cag rang gis bsad na dge sbyong gau ta ma la smod dam zhes pa rgyal po gsal rgyal gyis thos nas yul nas bskrad do/_/de bzhin du tsi tsa dka' thub ma'i mi bsngags pa'i dpe brjod par bya'o/_/rnyed pa zhes
[\[121a.4\]]bya ba ni 'thob pa'o/_/gang gis zhes bya ba ni zhe 'gras pa dang sbyar ro/_/bcom ldan 'das zhes bya ba ni de bzhin gshegs pa la mchod pa'i tshig go/_/glags zhes bya ba ni skyon tshol ba dang /_nyes pa 'dzin pa zhes bya ba'i tha tshig go/_/gal te nyes pa yod na de las byung ba'i sku
[\[121a.5\]]dang gsung dang thugs kyi phrin las kyi tshul dang mi mthun pa'i spyod pa tshol na su zhig gis rnyed par 'gyur ba ste/_de bas na de bzhin gshegs pa la nyes pa mi mnga'o/_/de lta bus ni bcom ldan 'das kyi nyes pa zad pa'i rjes su dpag pa bstan nas/_bstod pa bya ba'i dgos pa
[\[121a.6\]]bshad par bya ste/_'khor ba thog ma med par lce gcod pa dang /_ngan song du skye ba la sogs pa dang /_nyon mongs pa dang bcas pa bdag gis bcom ldan 'das la bstod pa ma byas pa gang yin pa de ni bdag bslus pa yin no/_/rgya mtshor gnya' shing bu ga ru/_/zhes bya ba'i rgya
[\[121a.7\]]che bas tshigs su bcad pa gnyis bshad par bya ste/_rgya mtshor gnya' shing bu ga ru/_/rus sbal mgrin pa tshud pa ltar/_/dam chos dga' ston cher bcas pa'i/_/mi nyid bdag gis thob nas ni/_/mi rtag nyid dang rjes 'brel zhing /_/las kyi glags la dogs bcas pa/_/bdag
[\[121b\]]
[\[121b.1\]]gi lce 'di nyid kyis go/_/snying po ci phyir blang mi bya/_/bdag gis zhes bya bas ni bdag nyid bstan to/_/thob nas zhes bya ba ni thob pa'o/_/mi nyid ni skye ba'o/_/dam chos dga' ston cher bcas pa/_/zhes bya ba ni mi nyid kyi khyad par ro/_/dam pa'i chos ni dam pa'i chos so/_/
[\[121b.2\]]yang na mdzes pa'i chos ni dam pa'i chos so/_/gal te chos kyi sgra 'di ni gsung rab dang mya ngan las 'das pa la sogs pa mang po la 'jug pa yang de bzhin du 'dir yang sangs rgyas kyi gsung rab brjod pa'o/_/de bzhin du mdo las chos bstan pa yang nye bar zhi ba dang /_yongs
[\[121b.3\]]su mya ngan las 'das pa zhes bya ba la sogs pa gsungs pa'o/_/chen po yang yin la dga' ston yang yin pas na dga' ston chen po ste/_mngon par mtho ba dang nges par legs pa dag gi rgyu yin pa'i phyir ro/_/dam chos dga' ston chen po dang 'dra ba ni dga' ston chen po'o/_/
[\[121b.4\]]dam chos dga' ston chen po dang bcas pa gang yin pa de ni dam chos dga' ston chen po dang bcas pa ste mi nyid thob nas zhes bya ba dang sbyar ro/_/rgya mtsho ni rgya mtsho chen po'o/_/de la gnya' shing ni thod 'dzin pa'i yo byad do/_/de'i bu ga ni bu ga'o/_/de la rus sbal gyi mgrin pa ni
[\[121b.5\]]de ru tshud pa'o/_/rgya mtshor gnya' shing bu ga ru/_/rus sbal mgrin pa tshud pa ltar ni mi nyid dpe gang la yod pa de ni rgya mtshor gnya' shing bu ga ru rus sbal mgrin pa tshud pa dang 'dra ba'o/_/bcom ldan 'das kyis gsungs pa 'di lta ste/_dge slong dag 'dir sa chen po chu bo
[\[121b.6\]]gcig dang /_rgya mtsho gcig tu gyur to zhes bya ba rgya che bas gleng gzhi dang yang dag par ldan pa'i mdo sde'o/_/de la yan lag gi don ni 'di yin te/_ji ltar rgya mtsho chen por zhugs pa rlung gis phan tshun shin tu g.yo ba bu ga gcig dang ldan pa'i gnya' shing gi bu gar lo brgya 'das
[\[121b.7\]]nas lan cig ldang ba'i rus sbal gyi mgrin pa bya rog dang shing ta la'i 'bras bu'i rigs pas dka' bas 'jug pa de bzhin du ngan song gi rgya mtsho chen por lhung ba'i srog chags mi dge ba'i las kyi lam chen po'i rlung gis bdas pas mi'i 'gro ba la 'jug pa rnyed pa dka' ba zhes bya'o/_/
[\[122a\]]
[\[122a.1\]]de bas na mi nyid rnyed par dka' ba thob nas ci zhig bya zhe na/_smras pa/_mi rtag nyid dang rjes 'brel zhing /_/zhes smos pa la/_mi rtag pa zhes bya ba ni 'jig pa'i rgyu'o/_/kha cig na re 'jig pa kho na zhes zer ro/_/de dang 'brel ba ni rtag tu mi rtag pa'i rjes su 'gro ba ste/_
[\[122a.2\]]'dus byas pa rnams skad cig mas 'jig pa zhes bya ba'i don to/_/bdag gi lce zhes bya ba ni 'chad par 'gyur ro/_/de'i phyir bde ba'i skal pa dang bcas pa'i mi rtag pa nyid bstan nas/_'tsho ba nyid kyi bdag gi lce'i nye bar 'tsho ba bshad par bya ste/_las kyi glags la dogs bcas pa/_/
[\[122a.3\]]zhes bya ba ni dge ba dang mi dge ba'i las byed pa'i mi rnams gang yin pa de rnams las dge ba'i las las byung ba ni mi nyid do/_/dge ba'i las de rnams kyi mi dge ba'i las rnams ni glags so/_/de dang dogs pa ni som nyi dang bcas pa ste/_'tsho ba nyid kyi lce gcod pa dang /_nad
[\[122a.4\]]la sogs pa rnams zil gyis gnon pa yod pa'i phyir ro/_/snying po blang ba ni blang ba'o/_/lce'i snying po gang yin zhe na/_de bzhin gshegs pa'i yon tan la yang dag par bstod pa'o/_/de bzhin du yang bshad pa/_dam chos tshig gi snying po ste/_de las gzhan pa bya rog sgra/_/
[\[122a.5\]]zhes bya'o/_/ci'i phyir zhes bya ba ni mi srid pa la'o/_/yang na ci'i phyir ni rnam pa gang gis mi bya ba kho na zhes bya ba'i don to/_/'di zhes bya ba ni rang gi rgyud la yod pa'o/_/lce zhes bya ba ni tshig ste/_rgyu la 'bras bu nye bar btags pa'i phyir ro/_/lce kho na la tshig ces bshad do/_/
[\[122a.6\]]bstod pa brjod pa'i snying po blang ba'i dgos pa bshad nas/_gzhan gyi tshig gi glags slob dpon gyis rtogs pa ste/_yon tan gyi mtha' shes pas de bzhin gshegs pa la bstod pa'i mchod 'os yin gyi/_bcom ldan 'das kyi che ba'i yon tan gyi mtha' mi shes pas ci'i phyir
[\[122a.7\]]bcom ldan 'das kyi bstod pa la rtsol zhe na/_bshad pa/_de ltar thub pa'i yon tan gyi/_/yul lta grangs med shes mod kyi/_/rang gi don la gus pa yis/_/de yi phyogs gcig bsgrims te brjod/_/de ltar yul grangs med pa zhes smos pa la/_de ltar zhes bya ba ni 'di skad
[\[122b\]]
[\[122b.1\]]ces bya ba'i don to/_/mi nyid rnyed dka' ba sangs rgyas bskyed pas brgyan pa thob nas lce'i snying po ci'i phyir blang bar mi bya zhes rab tu dpyad nas zhes dgongs pa'o/_/yang na de ltar zhes bya ba'i sgra 'di ni rgyu la 'jug pa'o/_/dper na 'di ltar char 'bab pa dang rgyug pa zhes bya'o/_/
[\[122b.2\]]de bas na 'dir yang de bzhin gshegs pa'i yon tan gyi mtha' mi shes pas bstod pa mi byed na 'phags pa shA ri'i bu yang shes rab can gyi gtso bor gyur pas kyang bcom ldan 'das la bstod pa byed par mi 'gyur ro zhes bya ba rgyu de las zhes bya ba'i don to/_/yul lta grangs med
[\[122b.3\]]ces bya ba la/_grangs ni yongs su bcad par mi nus pa zhes bya'o/_/de bzhin gshegs pa'i ye shes ni bgrang mi nus te/_de'i yul ni rang sangs rgyas dang 'phags pa nyan thos kyi ye shes kyi spyod yul ma yin pa'i phyir ro/_/yon tan shes mod kyi zhes bya ba ni shes nas kyang ngo /_/
[\[122b.4\]]dus gang gi tshe sangs rgyas bcom ldan 'das kyis 'jig rten las 'das pa'i thugs bskyed par mdzad pa'i dus de'i tshe nyan thos dang rang sangs rgyas rnams kyis kyang bcom ldan 'das kyi thugs sems kyis mi shes so zhes bya ba ni lung ngo /_/yul grangs med pa gang la yod pa de ni yul
[\[122b.5\]]grangs med pa zhes bya ste/_kun du 'gro ba'i phyir ro/_/des na bdag gis bstod par mi nus so/_/yon tan grangs med shes mod kyi/_/zhes bya ba de'i don ni bshad zin to/_/de yi phyogs gcig bsgrims te brjod/_/ces smos pa la/_yon tan de rnams kyi phyogs gcig ni cha ste/_de'i
[\[122b.6\]]bsgrims pa ni bstod pa bya ba'i phyir brtson par bya ba'o/_/de lta bus bcom ldan 'das la cung zad phan par 'gyur ram zhes pa la bshad pa/_rang gi don la gus pa ni rang don la brtson pas bcom ldan 'das la bstod pa'o/_/gang gi phyir bstod pa dang smad pa dag gis bcom ldan 'das
[\[122b.7\]]rjes su chags pa dang khong khro bar mi 'gyur zhes bya ba'o/_/de lta bu'i tshigs su bcad pa gsum po 'dis yon tan gyi mtha' mi shes pas kyang cha tsam gyis rang gi don la rtsol bas bcom ldan 'das la bstod pa brtsams so zhes bshad pa yin no/_/da ni ston pa la phyag 'tshal ba sngon du
[\[123a\]]
[\[123a.1\]]'gro ba'i bstod pa la 'jug pa bshad par bya ste/_gang gi yon tan grangs dag dang /_/mthu la thug pa ma mchis la/_/rmad byung phrin las dpag med can/_/rang byung khyod la phyag 'tshal lo/_/zhes bya ba ni rgyas pa'o/_/rang byung ni gzhan gyis ma bstan par shes bya
[\[123a.2\]]ma lus pa thugs su chud pa'i khyad par dang ldan pas thams cad mkhyen par gyur to zhes bya ba ni rang byung ngo /_/rang byung de la phyag bya ba ni phyag 'tshal ba zhes bya'o/_/'tshal ba ni 'tshal lo ba'o/_/rmad byung phrin las dpag med can/_/zhes smos pa la/_dpag med ni tshad med pa
[\[123a.3\]]dang /_shin tu dkon pa dang /_ngo mtshar ba ste/_phrin las ni sku dang gsung dang thugs kyi phrin las gang la yod pa de ni rmad byung phrin las dpag med can de la phyag 'tshal lo zhes bya ba dang sbyar ro/_/rgyu phun sum tshogs pa la bstod pa bstan pa ni phrin las rgyur gyur pa'i phyir ro/_/
[\[123a.4\]]'bras bu phun sum tshogs pa la yang bstod pa bshad par bya ste/_gang gi yon tan grangs dag dang /_/zhes bya ba ni gang gi zhes bya ba dang sbyar ro/_/don gyi dbang gis byed pa'i tshig yongs su 'gyur ro zhes bya bas na khyod la zhes bya ba bzhi pa'i mtha' can 'dir drug pa'i mtha' can
[\[123a.5\]]du 'gyur te/_gang gi khyod kyi zhes bya ba'i don to/_/grangs ni gcig la sogs pa'o/_/mthu ni gdul bya'i bya ba la nus pa'o/_/grangs dang mthu de dag gi yon tan ni stobs dang mi 'jigs pa la sogs pa rnams la thug pa ni nges par gzung ba ma mchis pa dang sbyar ro/_/gang
[\[123a.6\]]gi phyir thug pa ma mchis pa de'i phyir/_'di snyed bgyi ba'i mtha' med na/_/zhes bya ba'i tshigs su bcad pa bshad pa/_'di snyed bgyi ba'i mtha' med na/_/'di lta lags zhes ci zhig smos/_/khyod kyi yon tan slad du bdag_/bsod nams snyam nas spyi brtol skyes/_/'di
[\[123a.7\]]snyed ces bya ba ni tshad 'di dang ldan pa ste/_brgya'am stong zhes bya ba de lta bu'i mtha' ni yongs su chad pa'i yon tan rnams te mi mnga' zhes bya ba'i don to/_/de lta bus ni 'bras bu phun sum tshogs pa bshad pa yin no/_/mthu phun sum tshogs pa bstan pa bshad pa ni 'di lta lags
[\[123b\]]
[\[123b.1\]]zhes ci zhig smos zhes smos pa la/_'di lta bu ni 'di lta bu'i mthu dang ldan pa khyod kyi yon tan zhes bya ba ste/_ci zhig ni tshig gi skabs kho na ci zhig smos zhes bya ba ste dgongs pa'o/_/khyod ni ji ltar bstod pa la brtson zhes pa la bshad pa/_bsod nams snyam nas zhes bya ba ni bsod
[\[123b.2\]]nams kyi rgyu kho na yin pas na bsod nams so/_/yang na yon tan dag mdzad pas na bsod nams te sdig pa 'joms pa zhes bshad do/_/snyam gyi sgra ni nges par gzung ba la'o/_/yang gi sgra ni don gzhan brjod par 'dod pa la'o/_/bshad pa ni 'di yin te/_khyod kyi yon tan rnams
[\[123b.3\]]la grangs dang mthu dag gis thug pa ma mchis mod kyi/_'on kyang khyod kyi yon tan ni bsod nams yin zhes bdag nges pa skyes pa'o/_/de'i phyir yon tan gyi slad du ni khyod kyi yon tan la brten pas so/_/bdag spyi brtol skyes pa zhes bya ba ni yon tan gyi khyad par ma 'tshal na yang bdag
[\[123b.4\]]cag rnams la spyi brtol yod de/_rang gi don la gus pas yon tan gyi phyogs gcig la bstod par bya ba'i phyir zhes bstan to/_/de lta bu'i tshigs su bcad pa gnyis po 'dis bcom ldan 'das kyi rgyu dang 'bras bu phun sum tshogs pa la bstod pa rab tu brtsams so zhes bshad do/_/bstod pa
[\[123b.5\]]gleng bslang ba'i bshad pa ste le'u dang po'o//_//ji ltar bcom ldan 'das rmad du byung ba'i phrin las kyis bcom ldan 'das byang chub tu thugs bskyed par mdzad pa bshad par bya ste/_spyod dam mi spyod snyam pa yi/_/rnam par rtog pa rnam spangs nas/_/'gro ba 'di ni nyam thag ces/_/
[\[123b.6\]]khyod bdag nyid kyis zhal gyis bzhes/_/spyod pa ni spyod pa mdzad pa dang /_mi spyod pa ni spyod pa mi mdzad pa'o/_/dam gyi sgra ni rnam par rtog pa zhes bya'o/_/snyam zhes bya ba ni yongs su spang ba thugs kyis ma mdzad do zhes bya ba'i tha tshig go/_/rnam par rtog pa ni rnam par rtog pa'o/_/bdag nyid ces
[\[123b.7\]]bya ba ni bdag nyid do/_/ma zhus pa nyid ni thugs rje'i gzhan dbang du gyur pa'i phyir zhes bya ba ni dgongs pa'o/_/zhal gyis bzhes pa ni 'gro ba zhes 'chad par 'gyur ro/_/yongs su bskyab pa'i phyir zhes zhal gyis bzhes pa ste/_byang chub tu thugs bskyed pa'i phyir zhes bya ba dgongs pa'o/_/
[\[124a\]]
[\[124a.1\]]de bzhin du byang chub sems dpar gyur pa bcom ldan 'das kyis de bzhin gshegs pa'i lam mi mkhyen na 'gro ba 'khor ba las bskyab par mi spyod do zhes bya bas na/_slong ba rnams la lus la sogs pa byin nas smon pa zhes te/_gtong ba dang shin tu gtong ba 'dis
[\[124a.2\]]ma 'ongs pa'i 'jig rten 'dren pa med pa las sangs rgyas su gyur nas sems can ma rgal ba rnams bsgral bar bya ba dang /_ma grol ba rnams dgrol bar bya ba dang /_dbugs ma phyung ba rnams dbugs dbyung bar bya ba dang /_yongs su mya ngan las ma 'das pa rnams yongs su mya
[\[124a.3\]]ngan las bzla bar bya ba'o zhes pa ni lung ngo /_/khyod ces pa ni khyod kyis so/_/de lta bu'i rnam par rtog pa spangs nas ci'i phyir zhal gyis bzhes she na/_gang gi phyir/_'gro ba 'di ni nyam thag ces smos pa la/_gang la nyam thag ces bya ba ni nyam thag pa skyob pas na mchod 'os pa ste/_
[\[124a.4\]]gzir bar smra ba'i gnas so/_/de bas na bshad pa 'di yin te/_gang gi phyir 'khor ba'i sdug bsngal la skyabs med pa'i 'gro ba la byang chub sems dang thugs rje mdzad pa de'i phyir spyod pa dang mi spyod snyam pa'i rnam par rtog pa spangs nas/_'gro ba bskyab pa'i phyir zhal gyis bzhes so/_/
[\[124a.5\]]'di ni zhes bya ba ni nye bar bstan pa la'o/_/'gro ba zhes bya ba ni sems can gyi 'jig rten no/_/de bas na/_khyod ni ma bcol legs mdzad pa/_/zhes bya ba'i tshigs su bcad pa/_khyod ni ma bcol legs mdzad pa/_/khyod ni rgyu med bzhin du byams/_/khyod ni ma 'dris mdza' bshes te/_/
[\[124a.6\]]'brel ba med pa'i gnyen 'dun lags/_/ma bcol ba ni ma zhus pa'o/_/legs pa ni chos kyi ngang tshul lo/_/snying rje dang bral ba'i 'jig rten pa sdug bsngal las bskyab pas legs pa'i ngo bo zhus pas kyang byed dam mi byed pa'o/_/bcom ldan 'das ni ma zhus phar yang gong du bshad
[\[124a.7\]]pa'i tshigs su bcad pa phyed kyis legs so zhes bya ba bshad do/_/khyod ni zhes bya bas ni bcom ldan 'das bshad do/_/rang gi bde ba'i don du kha cig kha cig tu byams pa ni brtse ba dang ldan pa yin no/_/khyod kyang nyid kyi bde ba'i rgyu gzhan la mi ltos par thugs rje dang ldan pa'i phyir na rgyu
[\[124b\]]
[\[124b.1\]]med bzhin du byams pa'o/_/dri ni slar yang 'brel pa'i dbang gis byams pa'o/_/'dris pa med pa ni ma 'dris pa'o/_/de rnams kyi mdza' bshes ni bshes te ma 'dris mdza' bshes so/_/thugs rje dang ldan pa'i phyir na ma 'dris pa rnams la yang 'dris pa bzhin pas na bshes so/_/
[\[124b.2\]]'brel pa ni gnyen 'dun te pha dang ma'i rigs dang 'brel pa'o/_/de nyid 'jig rten pa'i gnyen 'dun zhes bshad do/_/bcom ldan 'das kyang thugs rje dang ldan pa'i phyir 'brel pa med pa'i gnyen 'dun lags te/_rigs kyi 'brel pa med na yang gnyen 'dun zhes bshad do/_/de
[\[124b.3\]]lta bu'i tshigs su bcad pa gnyis kyis ni bcom ldan 'das kyis thugs rje sngon du song ba'i byang chub tu thugs bskyed pas sems can rjes su bzung ba bshad do/_/rgyu ni dbye ba drug ces bya ba pha rol tu phyin pa drug tu bstan te/_de rnams kyis bcom ldan 'das la bstod pa'i phyir ma
[\[124b.4\]]bcol bar legs par mdzad pa dang rgyu med bzhin du byams pa la sogs pa de ni bshad do/_/ji ltar zhe na/_gang gi phyir sbyin pa'i pha rol tu phyin pa yongs su rdzogs par bya ba'i phyir thugs rangs pa dang spu zing zhes byed pa dang bcas pa de'i phyir/_/nyid kyi sha yang stsol mdzad na/_/zhes pa ni
[\[124b.5\]]rgyas pa'o/_/nyid kyi sha yang stsol mdzad na/_/dngos po gzhan lta smos ci 'tshal/_/legs mdzad khyod kyis srog kyang ni/_/slong ba'i skye bo rnams la btang /_/de ltar byams pa'i stobs byang chub sems dpar gyur pa'i bcom ldan 'das kyis ut+pal sngon po dang 'dra ba shin tu rno ba'i
[\[124b.6\]]ral gris rang gi sha bcad cing bcad cing gnod sbyin rnams la bza' ba'i phyir btang ngo /_/nor bu gtsug can byang chub sems dpar gyur pas kyang srin po rnams la btang ngo zhes bya ba ni rtogs pa brjod pa'o/_/dngos po gzhan zhes bya ba ni nor bu dang gser dang dngul la sogs pa rnams
[\[124b.7\]]so/_/smos ci 'tshal zhes bya ba ni de smos ci 'tshal te/_don gyis go bas dngos po gzhan gyi sbyin pa rtogs par 'gyur ro zhes dgongs pa'o/_/de ltar rang gi sha kho na btang ba yin nam zhe na/_ma yin zhes bshad pa/_srog kyang ni zhes bya ba ni rgyas pa'o/_/srog ni srog rnams kyis kyang
[\[125a\]]
[\[125a.1\]]ngo /_/btang zhes bya ba na mchod par gyur pa'o/_/slong ba'i skye bo rnams ni rnyed pa 'dod pas 'ongs pa'o/_/dper na ri bong du gyur pa'i bcom ldan 'das kyis slong mo pa'i gzugs can gtso ba'i bsam pa dang ldan pa'i brgya byin 'ongs pa des yongs su longs spyod par bya
[\[125a.2\]]ba'i phyir me'i phung po la bzhag nas zhes pa ni skyes rabs so/_/khyod ni ma bcol legs mdzad pa/_/zhes bshad pa de nyid la brten nas legs mdzad ces bya ba ni bcom ldan 'das la bod pa'o/_/de ltar srog chags rnams kyi longs spyod pa'i phyir sbyin pa bshad nas/_yongs su
[\[125a.3\]]skyob pa'i sbyin pa bshad par bya ste/_nyid kyi sku dang srog dag gis/_/lus can gshed mas zin rnams kyi/_/lus dang srog kyang khyod kyis ni/_/lan brgya phrag tu blu ba mdzad/_/nyid kyi sku zhes smos pa la/_/nyid kyi ni nyid kyi'o/_/sku zhes bya ba ni cha la tshogs pa nye bar 'dogs pas
[\[125a.4\]]sku'i cha ni sku zhes bshad de/_srog dag gis zhes bya ba ni skum lus pa'i tshig blangs pa'i phyir ro/_/sku des ci zhig byas she na/_lan brgya phrag tu blu bar mdzad/_/ces bshad par 'gyur ro/_/blu ba ni nyos pa'o/_/lan brgya phrag tu zhes bya ba ni lan mang du zhes bya ba'i don to/_/ci zhig blus she
[\[125a.5\]]na/_bshad pa/_blus pa ni bdag la bdag nyid chags pa spangs nas thugs rje'i dbang gis gzhan rnams la bdag la chags pa la brten nas lus kyi cha rnams blu ba mdzad do/_/lus de rnams gang gis yin zhe na/_lus can rnams kyi zhes bshad pa ste/_srog chags rnams kyi zhes bya
[\[125a.6\]]ba'i don to/_/ji ltar gyur pa yin zhe na/_bshad pa/_bshad mas zin rnams kyi zhes bya ba ni gsod par rtsol ba ste gshed ma rnams so/_/zin pa ni de rnams kyis zin pa rnams kyi'o/_/dper na bcom ldan 'das rgyal po dpal gyi sder gyur pas thams cad gtong ba'i bdag nyid du
[\[125a.7\]]bsgrags pas bram ze'i cha byad 'dzin pa'i brgya byin la lus kyi phyed bcad nas rab tu btang ngo zhes bya ba ni rtogs pa brjod pa'o/_/lus blu ba kho na yin nam zhe na/_ma yin zhes bshad pa/_/srog dag gis zhes smos pa la/_srog ces bya ba ni rang gi srog rnams kyis so/_/srog gis lus can gshed
[\[125b\]]
[\[125b.1\]]mas zin rnams kyi/_/lus dang srog kyang khyod kyis ni/_/lan brgya phrag tu blu ba mdzad/_/ces bya ba na thams cad la de ltar sbyar ro/_/ltogs pa'i sdug bsngal gyis non pas rang gi bu bza' bar bya ba'i phyir rtsol ba la/_stag mo byang chub sems dpar gyur pas gzigs pas de la bdag nyid
[\[125b.2\]]byin nas stag phrug rnams rang gi srog gis blu ba mdzad do/_/yang rgyal po zhi bar gyur pas khra'i cha lugs 'dzin pa'i brgya byin gyis nye bar gces pa'i phug ron gzigs pas dgrol bar bya ba'i phyir ral gris nyid kyi sha bcad cing bcad cing rab tu btang ste ji srid nyid kyi sku ma lus
[\[125b.3\]]bsrang la bsgar nas phug ron de blu ba mdzad do zhes bshad do/_/de bzhin du gzhan yang sngon dga' ba mdzad pa'i byang chub sems dpa'i skyes rabs dper bshad par bya'o/_/de lta bu'i tshigs su bcad pa gnyis kyis bcom ldan 'das kyi sbyin pa'i pha rol tu phyin pa la bstod nas slar yang /_ngan
[\[125b.4\]]'gros bsnyengs slad ma lags la/_/zhes bya ba'i rgyas pas ni tshul khrims kyi pha rol tu phyin pa la bstod pa bshad par bya ste/_ngan 'gros bsnyengs slad ma lags la/_/bzhed pa'i 'gro ba'ang sgrub ma lags/_/dgongs pa dag pa 'ba' zhig gis/_/khyod kyis tshul khrims goms
[\[125b.5\]]par mdzad/_/de la dmyal ba dang /_dud 'gro dang /_yi dgas ni ngan 'gro ste/_rnam par smin pa mi bzad pa'i phyir ro/_/de nyid 'jigs pa ste de las 'jigs pa zhes bya ba'i phyir ngan 'gros bsnyengs pa de'i phyir ro/_/bdag la chags par gyur pa'i 'jig rten pa yis tshul khrims
[\[125b.6\]]srung bar byed do/_/khyod kyis kyang ngan 'gro'i bsnyengs pas tshul khrims goms par ma mdzad do zhes bshad do zhes bshad par 'gyur zhes bya ba'o/_/lha dang mi rnams kyi bde ba 'dod pa'i skye bos tshul khrims srung ba yin no/_/khyod kyis kyang bzhad pa'i 'gro ba'ang sgrub pas tshul khrims
[\[125b.7\]]goms par ma mdzad do/_/'o na ci'i phyir zhe na/_bshad pa/_dgongs pa dag pa 'ba' zhig gis/_/zhes bya ba ni dge ba la goms pa dang /_sdig pa las grol ba'i rang bzhin gyis dag pa'i thugs kyis zhes bya ba'i don to/_/de bzhin du bdag la chags pa dang bral ba'i phyir dgongs pa yang de
[\[126a\]]
[\[126a.1\]]yin la 'ba' zhig kyang de yin pas na dgongs pa 'ba' zhig go/_/dgongs pa ni sems dang sems las byung ba'i tshogs so/_/de'i dag pa ni sems can ma lus pa yongs su skyob pa'i phyir dri ma med pa'i ye shes las byung ba bla na med pa'i byang chub ste/_nga yis
[\[126a.2\]]dag pa brnyes pa ni/_/gang zhig byang chub bla na med/_/ces bya ba'i tshigs su bcad pa'i phyed do/_/de'i slad ni de'i rgyu zhes bya ba'i don to/_/dag pa zhes bya ba ni rgyu'i don la gsum pa bsgrubs pa ste/_dper na slong bas na gnas pa zhes bya ba ste/_slong ba'i rgyu zhes pas rtogs
[\[126a.3\]]par 'gyur ba de bzhin du 'dir yang bsam pa dag pa'i rgyu yis zhes bya'o/_/tshul khrims zhes bya ba ni bya ba ma yin pa las ldog pa yang dag par len pa'o/_/goms par mdzad ces bya ba ni rang bzhin du mdzad pa'o/_/de ltar na dgongs pa phun sum tshogs pas tshul khrims kyi pha
[\[126a.4\]]rol tu phyin pa yongs su rdzogs pa bshad nas/_sbyor ba phun sum tshogs pa'i yongs su rdzogs pa bstan par bya ba'i phyir/_rtag tu gya gyu rnam spangs shing /_/zhes bya ba la sogs pa'i tshigs su bcad pa bshad par bya ste/_rtag tu gya gyu rnam pa spangs shing /_/drang brtan rnams
[\[126a.5\]]ni rtag bsten pas/_/yongs su dag pa'i las rnams kyis/_/khyod ni gzhi rten gcig pur gyur/_/g.yo las byung ba'i las rnams ni gya gyu'o/_/de dang 'brel pas gang zag kyang gya gyu ba'o/_/de rnams rtag tu spangs pa ni rtag tu yongs su spangs pa zhes dgongs pa'o/_/
[\[126a.6\]]drang brtan rnams ni dge ba'i las rnams so/_/de la sbyor ba'i gang zag kyang drang brtan rnams so/_/de rnams rtag tu bsten pa ni shin tu bsten pa yis zhes bya ba'i don to/_/rgyu de dag las cir 'gyur zhe na/_smras pa/_yongs su dag pa'i las rnams kyis/_/zhes bya ba la sogs pa
[\[126a.7\]]la/_las rnams kyis zhes bya ba'i don ni bshad zin te/_yongs su dag pa zhes bya ba ni dge ba rnams so/_/gzhi rten gcig pur gyur zhes smos pa la/_gzhi rten ni lam mo/_/gcig pu zhes bya ba ni khyod ces bya ba dang sbyar te/_bcom ldan 'das gcig pu'o/_/gzhi'i rten yin
[\[126b\]]
[\[126b.1\]]pas na de'i dngos po ni gzhi rten gcig pu'o/_/gyur zhes bya ba ni thob pa'i don te/_de'i don ni 'di yin te/_'jig rten pa las 'dren ma can yin gyi/_khyod kyang rgyu gnyis po 'di yis las dkar po rnams kyi lam gcig pu kho nar gyur to zhes bya'o/_/de lta bu'i tshigs su
[\[126b.2\]]bcad pa gnyis po 'dis tshul khrims kyi pha rol tu phyin pa la yang dag par bstod nas/_bzod pa'i pha rol tu phyin pa la yang dag par bstod pa'i phyir bshad pa/_sdug bsngal mang pos gzir ba na/_/khyod kyis dge ba'i thugs kyis ni/_/nyon mongs rnams la sran btsugs nas/_/
[\[126b.3\]]skye bo nyon mongs can la brtse/_/mang pos gzir ba zhes bya ba ni rgyas pa'o/_/gzir ba zhes bya ba ni srog chags rnams la phan pa'i phyir/_yan lag bcad pa'i sdug bsngal dang ldan pas so/_/mang po zhes bya ba ni lan mang pos so/_/khyod kyis zhes bya ba ni bcom ldan 'das
[\[126b.4\]]kyis so/_/dge ba'i thugs kyis zhes bya ba ni thugs rje'i dbang gis yongs su dag pa'i thugs kyis so/_/ci zhig mdzad ce na/_nyon mongs rnams la sran btsugs nas/_/zhes smos pa la/_nyon mongs pa rnams ni 'dod chags la sogs pa'o/_/de rnams la sran btsugs pa zhes
[\[126b.5\]]bya ba ni mthu gsal bar mdzad pa'o/_/bdag la gnod pa byed pa rnams kyi nyon mongs pa nga yis bcom par bya zhes pa ni yid la byed pa mdzad do zhes bya ba'i don to/_/'o na byang chub sems dpas gshed ma'i rgyud kyi nyon mongs pa bzod pa'i rgyu yin na de'i phyir nyon mongs pa de dag
[\[126b.6\]]mchod pa'i rigs na ci'i phyir de gzhom par bya ba'i phyir thugs 'khrugs pa yin zhe na/_de ni bden mod kyi 'on kyang nyon mongs pa'i dbang gis dgra rnams bdag dang 'dra ba'i snod la gnod pa byas na nges par sdig pa can du 'gyur ro zhes bya bas na/_dgra bo rnams la thugs rje'i dbang gis
[\[126b.7\]]nyon mongs pa rnams spang bar bya ba'i phyir thugs 'khrugs so/_/dper na kha cig phan par 'dod pas gdon la sdigs par byed kyi gdon gyis zin pa la ni ma yin no zhes bya'o/_/de nyid kyi phyir bshad pa/_skye bo nyon mongs can la brtse/_/zhes bya ba la/_skye bo ni spyan la sogs pa za bar
[\[127a\]]
[\[127a.1\]]byed pa'i bya rgod la sogs pa'o/_/nyon mongs pa can zhes bya ba ni nyon mongs pa'i dbang du gyur pa'o/_/rgyu de nyid kyi phyir brtse ba ni dgra bo de rnams kyi nyon mongs pa gzhom pa'i slad du thugs bskyed pa'i phyir ro/_/bzod pa'i pha rol tu phyin pa'i rgyu yin na yang gzhan gyi
[\[127a.2\]]sdug bsngal bskyed pa'i phyir mchod pa dang /_nyon mongs pa gzhir gyur pa'i skye bo gnod pa byed pa la yang 'khrug pa mi skyed pa'i phyir bzod pa mdzad ces bya ba'i tshigs su bcad pa 'dis bshad do/_/bzod pa'i gnas skabs gnyis pa bshad par bya ste/_khyod kyis gzhan gyi don slad
[\[127a.3\]]du/_/sku srog btang nas dgyes gyur gang /_/de 'dra srog chags 'gums pa las/_/sos pa rnams la'ang byung ma gyur/_/gzhan gyi don gyi slad du sku srog btang nas zhes smos pa la/_gzhan gyi don zhes bya ba ni gzhan la phan pa'i rgyu'i phyir ro/_/btang ba ni btang ba'o/_/sku
[\[127a.4\]]srog ni srog go/_/dgyes pa ni khyod la thugs bde bar gang gyur pa'o/_/ji ltar klu gzhon nu dung gi gtsug phud can rim gyis 'ongs shing nye bar gnas pa la nam mkha' lding gis za bar gyur pa gzigs nas de bskyab par bya ba'i phyir byang chub sems dpar gyur pa gzhon nu sprin la zhon
[\[127a.5\]]gyis nam mkha' lding la bdag nyid btang ngo /_/de bzhin du rgyal po zla 'od du gyur pas kyang rang gi mgo byin nas bram ze drag po'i mig ces bya ba la mchod do/_/de 'drar ma gyur zhes bya ba ni dgyes pa'o/_/'gums pa la sogs pa rnams zhes bya ba ni sngar 'gum pa las phyi nas sos
[\[127a.6\]]pa ste/_snga ma'i dus phyi ma'i dus kyis bsdus pa ni 'jig pa dang skye ba bzhin no/_/srog la re ba med pa rnams kyis ji ltar na srog rnyed pa ni 'gums pa sos pa zhes bya'o/_/srog chags rnams kyi srog de ltar gyur pa de rnams kyi yang de dang 'dra bar dgyes pa mi srid pa ji ltar
[\[127a.7\]]gzhan gyi don gyi slad du khyod kyi srog gtong ba zhes bya ba ni bsdus pa'i don to/_/de ltar na gnas skabs 'dir gshed ma rnams kyi sdig pa bskyed pa ma spangs pas/_gshed ma pa rnams ni bzod pa bskyed pa'i rgyu yin no zhes bya bas na/_khyod ni bzod pa'i pha rol tu phyin pa 'dod
[\[127b\]]
[\[127b.1\]]pas nyid kyi srog gis kyang mchod do zhes bya ba'i tshigs su bcad pa 'dis bshad do/_/khyod ni lan 'ga' ma lags par/_/zhes bya ba'i tshigs su bcad pa gnyis kyis ni bzod pa gsum pa'i gnas skabs bshad par bya ste/_khyod ni lan 'ga' ma lags par/_/gtubs kyang
[\[127b.2\]]sdug bsngal mi dgongs par/_/gshed ma bgyid pa'i sems can la'ang /_/gtso bo thugs rjer gyur pa gang /_/khyod kyi thugs ni rin po che/_/rdzogs pa'i byang chub sa bon de/_/dpa' khyod kho nas snying por mkhyen/_/de gzhan skye bos 'ol mi mchi/_/gang zhes bya ba ni thugs rje zhes
[\[127b.3\]]bshad pa'o/_/sdug bsngal mi dgongs par zhes bya ba ni nyid kyis gzir pa thugs la ma mdzad pa zhes bya ba'i don to/_/gtubs pa zhes bya ba ni ral gri la sogs pas zhes drang bar bya'o/_/ji ltar bzod pa smra bar gyur pa nags na gnas pa'i gnas pa lta bar bya ba'i phyir rgyal po'i
[\[127b.4\]]btsun mo nye bar 'ongs pa la chos bstan pa dang /_de la phrag dog gis khros pa'i rgyal po rtsod pa 'byin gyis rna ba dang lag pa dang rkang pa rnams ral gris bcad do/_/yang na sdug bsngal gyis gtubs so zhes bya ba dang sbyar ro/_/mi dgongs par zhes bya ba ni rang gi srog la zhes drang
[\[127b.5\]]bar bya'o/_/ji ltar rus sbal du gyur pas rgya mtsho chen por gru zhig pa'i tshong pa rnams 'gram du bsgral ba'i blos rgyab la bskyon nas 'gram du bsgral to/_/de dub pas shin tu gnyid log par gyur pa la grog mas kun du zos pas gnyid stug po las sad nas grog ma de rnams 'chi
[\[127b.6\]]ba'i dogs pas cung zad kyang ma g.yos par 'gram de nyid du 'chi ba'i dus byas so zhes bya'o/_/de bzhin du gzhan yang glang po che mche ba drug pa'i skyes rabs dper brjod par bya'o/_/gtubs kyang zhes bya ba ni dum bur byas pa'o/_/lan 'ga' ma lags pa ni lan mang por ro/_/
[\[127b.7\]]gshed ma bgyid pa'i sems can la'ang /_/zhes bya ba ni gsod par byed pa rnams la'o/_/thugs rje zhes bya ba ni sman par dgongs pa'o/_/thugs rje nyid ni thugs rje ste rigs bzhi la sogs pa bzhin no/_/gyur pa zhes bya ba ni gyur to zhes bya ba'i don do/_/gtso bo zhes bya ba ni
[\[128a\]]
[\[128a.1\]]yon tan thams cad kyi dbang phyug yin pa'i phyir bcom ldan 'das la bod pa'o/_/gnas skabs gsum par gsungs pa de ni bstod pa mdzad pa 'dis shin tu ngo mtshar bar sems sa/_/de la ngo mtshar ci zhig yod ce na/_/gang gi phyir gnas skabs dang po la
[\[128a.2\]]nyon mongs pa'i gzhan dbang du gyur pa de nyid bdag la gzir bar byed ces bya ba la bzod pa'o/_/gnyis pa la yang gshed ma de dag bdag la phan pa byed ces bya'o/_/gnas skabs gsum pa 'di la lan mang por gtubs pa 'ba' zhig tu ma zad pa la cung zad kyang ma 'khrugs
[\[128a.3\]]shing bzod pa mdzad pa dang /_gshed ma rnams la'ang nga la gnod pa byas pas ma 'ongs pa na sdug bsngal bsten par ma gyur cig ces bya bas de rnams kyi nyon mongs pa bdag gis gzhom par bya'o zhes pas de rnams la thugs rje'i thugs bskyed par mdzad pas de ltar na 'dir ngo
[\[128a.4\]]mtshar ba brjod do/_/gang rang gi sdug bsngal mi dgongs par gzhan gyi sdug bsngal zhi bar bya'o zhes rab tu 'jug par mdzad do zhes bshad do/_/de'i phyir bshad pa/_rdzogs pa'i byang chub sa bon de/_/zhes pa ni rgyas pa'o/_/rdzogs pa'i byang chub ni de bzhin gshegs pa'i rgyud de
[\[128a.5\]]zad pa dang mi skye ba'i ye shes kyi mtshan nyid do/_/de'i sa bon ni rgyu ste yang dag par rdzogs pa'i byang chub kyi sa bon de'i zhes pa'o/_/rang bzhin ji lta bu yin zhe na/_thugs ni rin po che zhes smos pa la/_thugs nyid rin po che ste/_sems can ma lus pa skyob pa'i phyir dang /_nges par nor
[\[128a.6\]]gyis shin tu dkon pa'i phyir ro/_/de zhes bya ba ni gshed ma pa rnams la thugs rje'i dgongs pa dang yang dag par ldan pa'o/_/khyod ni khyod kyi'o/_/khyod kho na ni gzhan ni ma yin no/_/dpa' bo zhes bya ba ni de lta bu'i nus pa dang ldan pas bcom ldan 'das la bod pa'o/_/yang na 'gro
[\[128a.7\]]ba ma lus ba gdon pa la brtson 'grus kyi khyad par dang ldan pa'i phyir ro/_/snying por mkhyen pa zhes bya ba ni yang dag par rdzogs pa'i byang chub kyi sa bon thugs rje'i thugs de'i snying po ste/_shes bya ma lus pa la thogs pa med pa'i de bzhin gshegs pa'i ye shes de snying por mkhyen pa ste/_
[\[128b\]]
[\[128b.1\]]khyod kho na dang sbyar ro/_/'ol mi mchi ba ni spyod yul du ma gyur pa'o/_/de zhes bya ba ni snying po'o/_/gzhan skye bo ni nyan thos dang rang sangs rgyas dang byang chub sems dpa' la sogs pa ste nyan thos la sogs pa'i spyod yul ma yin zhes bsdus pa'o/_/de lta bu'i tshigs su bcad pa gsum
[\[128b.2\]]po 'di yis bzod pa'i pha rol tu phyin pa la yang dag par bstod nas/_dka' spyad las ni ma bgyis par/_/zhes bya ba'i tshigs su bcad pas bcom ldan 'das kyi brtson 'grus kyi pha rol tu phyin pa la bstod pa ni/_dka' spyad las ni ma bgyis par/_/go 'phang rnyed dka' mi 'thob ces/_/
[\[128b.3\]]de slad nyid la'ang ma gzigs par/_/khyod kyis brtson 'grus legs par spel/_/ma bgyis pa ni ma byas pa kho na'o/_/dka' spyad las ni dka' bas bsgrub par bya'o/_/ji lta bu yin zhe na/_bshad pa/_go 'phang rnyed dka' mi 'thob ces pa ni dka' bas 'thob par 'gyur zhes bya ba'i don
[\[128b.4\]]to/_/go 'phang zhes bya ba ni sems can thams cad la bskyab pa'i phyir na de bzhin gshegs pa'i ye shes te/_gzhan gyi don ma lus pa'i rten yin pa'i phyir ro/_/de ltar dgongs pa bskyed nas ci zhig mdzad ce na/_bshad pa/_de slad nyid la'ang ma gzigs par/_/zhes bya ba ni nyid
[\[128b.5\]]kyi srog la'ang ma dgongs pa ste/_brtson 'grus ni dge ba'i chos rnams la spro ba'i mtshan nyid can la/_legs par spel ba ni khyad par du 'dren pa zhes bya ba ste dgongs pa'o/_/ji ltar ri dgas kyi tshogs kyi gtso bor gyur pas rngon pa la brtson pa dpung dang bcas pa'i rgyal po mthong
[\[128b.6\]]nas rgyab la khur nas chu bo drag po'i pha rol tu ri dgas rgal bar mdzad do/_/ri dgas kyi tshogs kyi rmig pa rno bas khrag 'dzag pa dang lus ma lus par snad par gyur cing tshigs chang ba'i sdug bsngal dang ldan pas kyang ri dgas kyi phru gu gcig ma brgal ba bsgral bar mdzad do zhes
[\[128b.7\]]bya ba'o/_/de lta bu la sogs pa'i dka' ba spyad pa yang dper bya'o/_/gzhan yang /_khyad par 'phags par bgyi ba la/_/zhes bya ba ni rgyas par bshad pa ste/_khyad par 'phags par bgyi ba la/_/khyod la thang lhod 'ga' ma byung /_/de slad khyod kyi khyad par rnams/_/thog drung
[\[129a\]]
[\[129a.1\]]rim par dbyer ma mchis/_/skyon rnams bsal ba dang yon tan bsags pa dang sems can gyi don mdzad pa zhes bya ba ni khyad par ro/_/de rnams kyis 'phags pa ni 'phags par gyur ba'o/_/de la thang lhod ni brtson 'grus kyi nges pa ste/_khyod la 'ga'
[\[129a.2\]]yang ma byung ba ni ngan 'gror song bas kyang gnas skabs 'ga' yang ma yin no/_/ji ltar 'jig rten pas lung du bstan pa rig nas bsam gtan dang po bskyed pa de nyid kyis bdag nyid bya ba byed par bsam zhing khyad par du 'phags par 'gyur ro zhes khyod de ltar ma mdzad do/_/
[\[129a.3\]]rgyu de'i phyir na byang chub brnyes shing khyad par du 'phags pa khyod la thugs rje chen po la sogs pa gang yin pa de rnams kyi thog drung ma mchis pa ni chad pa mi mnga' ba zhes bya ba'i don to/_/rnam pa 'dis yon tan thams cad khyad par du 'phags pa'i mthar thug pa kho na zhes
[\[129a.4\]]bshad do/_/yang na byang chub sems dpa'i gnas skabs su'o/_/rgyu de'i phyir na khyad par du 'phags pa ni sbyin pa dang tshul khrims la sogs pa khyad par du 'phags pa brnyes pa ste/_pha rol tu phyin pa yongs su rdzogs par mdzad do zhes bya ba'i don to/_/de lta bu'i
[\[129a.5\]]tshigs su bcad pa gnyis kyis brtson 'grus kyi pha rol tu phyin pa la bstod nas/_bsam gtan gyi pha rol tu phyin pa la bstod pa bshad par bya ste/_thugs ni thugs rje chen po dang /_/rtag tu rjes su 'brel slad du/_/ting nge 'dzin 'bras bur bcas pa yi/_/shin tu bde la'ang khyod
[\[129a.6\]]ma chags/_/zhes bya ba la sogs pa smos pa la/_shin tu bde ba zhes bya ba ni sdug bsngal med pa'i phyir ro/_/shin tu bde ba la yang ma chags pa ni srid par khyod ma gyur zhes bya ba dang sbyar ro/_/gang la zhe na/_bshad pa/_ting 'dzin 'bras bu dang bcas pa/_/zhes stos
[\[129a.7\]]pa la ting nge 'dzin ni bsam gtan dag go/_/'bras bu dang bcas pa ni 'bras bur bcas pa ste/_snyoms par 'jug pa'i bsam gtan dang /_'thad pa bsgrub pa'i bsam gtan de rnams la yang zhes bya ba'i don to/_/rgyu ci'i phyir zhe na/_bshad pa/_rtag tu rjes su 'dres
[\[129b\]]
[\[129b.1\]]slad du/_/zhes bya ba la sogs pa ni gang gi phyir thugs rje chen pos sems can la phan pa'i bya ba la byang chub sems dpas rtag tu thugs dran nas bsam gtan gyi bde ba la chags pa'i glags skabs tshol bar mi mdzad do/_/de'i phyir thugs rje chen po de dang rtag tu thugs rjes 'brel par
[\[129b.2\]]gyur to zhes bya ba'o/_/ji ltar byang chub sems dpas byang chub ma thob par thugs rje chen pos yun ring du goms par byas zhes bya bas na snying rje med pa rnams las khyad par du gyur ba'i phyir ro/_/rgyu gang gi phyir 'bras bu dang bcas pa la chags par ma gyur pa de'i phyir/_gzhan dang thun mong
[\[129b.3\]]ma lags pa'i/_/zhes bya ba ni rgyas par bshad par bya ste/_gzhan dang thun mong ma lags pa'i/_/bde ba gang de gya nom yang /_/dam pa'i spyod ldan khyod 'dra la/_/gnod par bas kyi sman ma mchis/_/khyod 'dra zhes bya ba ni khyod dang 'dra ba'o/_/rgyu'i gnas skabs kyi bar du byed pa yin pa'i
[\[129b.4\]]phyir na byang chub sems dpa' rnams la bshad pa yin no/_/gnod par zhes bya ba ni gnod par byed pa kho na'o/_/sman ma mchis zhes bya ba ni phan pa mi byed pa'o/_/bde ba gang de zhes bya ba ni snyoms par 'jug pa'i bsam gtan dang /_'thad pa bsgrub pa'i bsam gtan dang /_dben
[\[129b.5\]]pa las skyes pa'o/_/de ni dam pa ma yin nam zhe na/_ma yin zhes bshad pa/_dam pa zhes bya ba ni shin tu sman pa mdzad pa'i phyir dang /_dus ring por rjes su 'jug pa'i phyir mchog kyang zhes bya ba'i don to/_/dam pa'i spyod ldan zhes smos pa la/_spyod pa ni spyod pa'o/_/de ni de'i
[\[129b.6\]]rnam pa 'dis dam pa yin no zhes bod pa'o/_/ci'i slad du bde ba de khyod dang 'dra ba la gnod par byed pa zhes pa la/_bshad pa/_gzhan dang thun mong ma lags pa'i/_/zhes bya ba ni gang gi phyir de ni thun mong ma lags pa ste spyi ma yin pa'o/_/gang dang thun mong ma yin zhe na/_
[\[129b.7\]]gzhan dag dang zhes bya ba'i don to/_/bshad pa ni 'di yin te/_bcom ldan 'das kyi ting nge 'dzin las byung ba gang yin pa de ni srog chags gzhan rnams kyis bsten par mi nus pa'i rgyu des na de la chags pa mi skyed pa nyams su myong ba dang ldan pa'i ting nge 'dzin las rgyal ba'i
[\[130a\]]
[\[130a.1\]]phyir bsam gtan gyi pha rol tu phyin pa yongs su rdzogs par gyur to zhes bya'o/_/de lta bu'i tshigs su bcad pa gnyis pos bsam gtan gyi pha rol tu phyin pa la bstod nas/_'dres pa las ni legs bshad pa/_/zhes bya ba'i tshigs su bcad pas shes rab kyi
[\[130a.2\]]pha rol tu phyin pa la bstod pa bshad par bya ste/_'dres pa las ni legs bshad pa/_/snying po skyon med nyi tshe zhig_/khyod kyis kun bzhes thugs la bzhag_/nyes bshad dug bzhin yongs su spangs/_/'jig rten na 'chad pa po ni rnam pa gsum ste/_legs par bshad pa
[\[130a.3\]]dang /_nyes par bshad pa dang /_'dres pa'i tshig gi dbye ba'i phyir ro/_/de rnams las byang chub sems dpas 'dres pa'i tshig las snying po legs par bshad pa thugs la bzhag pa ni bzung ba'o/_/kha cig la ni dbyangs nye bar bsgyur ba zhes bya ba ni yi ge ta'i rnam par
[\[130a.4\]]rigs so zhes bya bar shes nas/_sgra ngan pa yi 'jigs pa yis/_/snying po kho na A taM zhes bya bas ni lung ma yin pa'i gdon pa'o/_/de la lan ni 'di yin te/_'di ni nye bar bsgyur ba ma yin gyi de dang 'dra ba'i tshig phrad do/_/dper na du rna ya zhes bya ba ste/_des na thugs
[\[130a.5\]]la bzhag pa zhes bya ba ni slob dpon gyis bshad pa mdzes pa yin no/_/gang zhig legs par bshad pa 'ba' zhig tu smra ba de rnams la byang chub sems dpas skyon med nyi tshe zhig ces bya ba ni legs par bshad pa dang sbyar ro/_/legs par bshad pa dang ma 'dres pa gang yin
[\[130a.6\]]pa de ni bdud rtsi dang 'dra ba thugs rangs bas bzhes pa zhes bya ba'i don to/_/gzhan kha cig ni kha na ma tho ba 'ba' zhig smra bde rnams las nyes par bshad pa'i tshig dug bzhin du yongs su spangs so/_/de ltar rnam pa gsum po 'dis shes rab kyi pha rol tu phyin pa'i dag pa
[\[130a.7\]]bstan nas/_de nyid 'phel ba bshad par bya ste/_rin chen snying po mkhyen khyod kyis/_/legs bshad srog gis 'jal ba na/_/skye ba de dang de dag tu/_/byang chub slad du dpa' rtsal bstan/_/rin chen snying po mkhyen khyod kyis/_/zhes bya ba la/_khyod kyis 'jal bya ba dang sbyar ro/_/
[\[130b\]]
[\[130b.1\]]rin chen snying po mkhyen pa zhes bya ba ni legs par bshad pa kho na rnyed par dka' bas na rin po che ste/_de rnams kyi snying po ni bla na med pa'i byang chub po/_/de mkhyen pa zhes bya ba ni rin chen snying po mkhyen pa zhes bod pa'o/_/gang gis 'jal ba yin zhes pa la/_/bshad pa/_dbyig
[\[130b.2\]]dang gser la sogs pa rnams 'ba' zhig gis ni ma yin gyi srog dag gis kyang ngo /_/gang 'jal zhe na smras pa/_legs par bshad pa'o/_/dper na legs par bshad pa tshol bar gyur pa'i bcom ldan 'das kyis chos ma gsan pas thugs mug par gyur pas
[\[130b.3\]]gnod sbyin gyi cha lugs 'dzin pa'i brgya byin las/_chos spyod pa ni legs par spyad/_/spyod na de ni spyad mi bya/_/'jig rten 'di dang pha rol du/_/chos spyod pa ni bde bar nyal/_/zhes bya ba'i tshigs su bcad pa 'di la nyid kyi sku de la bza' ba'i phyir stsal nas blus pa'o/_/
[\[130b.4\]]ci zhig mdzad ce na smras pa/_dpa' rtsal bstan zhes bya ba ni brtson 'grus la dmigs pa mdzad do zhes bya ba'i don to/_/de ci'i slad du zhe na/_smras pa/_byang chub slad du ni byang chub kyi rgyur ro/_/skye ba dang de dag ni 'gro ba lnga'i 'khor ba thams cad du skye bas so zhes bshad pa'o/_/
[\[130b.5\]]'dir de ma dang ri dgas kyi skyes rabs la sogs pa dper bya'o/_/de slad grangs med gsum dag tu/_/zhes bya ba rgyas par rgyu la bstod pa nye bar bsdus te bshad pa/_de slad grangs med gsum dag tu/_/khyod ni de ltar brtson pa na/_/brtson 'grus 'ba' zhig grogs gyur
[\[130b.6\]]bas/_/go 'phang bla na med pa brnyes/_/de ltar zhes bya ba'i sgra ni de bzhin nyid kyi don nam/_yang na rnam pa la'o/_/des na pha rol tu phyin pa rnams las gzhan dad pa la sogs pa'i dge ba yang gzung ngo /_/grangs med gsum dag tu zhes bya ba ni bskal pa chen po grangs
[\[130b.7\]]med pa gsum gyis so/_/de ltar brtson pa na zhes bya ba ni ji ltar bshad pa'i bka' ba'i spyod pa mdzad pas so/_/brtson 'grus 'ba' zhig grogs gyur pas/_/zhes bya ba la/_brtson 'grus ni brtson 'grus te/_de nyid 'ba' zhig grogs su gyur pa gang la yod pa de ni
[\[131a\]]
[\[131a.1\]]brtson 'grus 'ba' zhig grogs su gyur pa ste/_glang po dang rta la sogs pa ni ma yin no/_/des na brtson 'grus 'ba' zhig grogs su gyur pa khyod ces bya ba dang sbyar ro/_/ci zhig bya ba zhe na/_smras pa/_go 'phang bla na med pa brnyes pa ste/_mngon du mdzad
[\[131a.2\]]pa'o/_/go 'phang ni gnas so/_/ji lta bu yin zhe na/_bshad pa/_bla na med pa ni bla na med par khyad par gang la med pa de ni bla na med pa ste/_de bzhin gshegs pa'i ye shes zhes bya ba'i don to/_/de ltar de ni pha rol tu phyin pa drug gis bcom ldan 'das kyi rgyu la bstod
[\[131a.3\]]pa zhes bshad do zhes bya'o/_/rgyu la bstod pa'i bshad pa ste le'u gnyis pa'o//_//da ni rnam pa gsum gyis 'bras bu la bstod pa las/_re zhig dpe med pa las bstod pa de las rgyu gang gis dpe med pa nyid dang /_rnam pa gang gis dang /_gang dang bcas pas dpe
[\[131a.4\]]med ces bya ba ste/_dbye ba gsum mo/_/de la rgyu gang gis dpe med pa nyid brnyes pa ni/_/mtho la phrag dog mi mdzad cing /_/zhes bya ba'i tshigs su bcad pas de bshad par bya ste/_mtho la phrag dog mi mdzad cing /_/dma' la rngan can mi mdzad la/_/mnyam la 'gran pa mi mnga'
[\[131a.5\]]bas/_/khyod ni 'jig rten gtso bor gyur/_/'jig rten pa phal che ba thos pa dang tshul khrims la sogs pa'i khyad par dang ldan pa'i gang zag rnams la phrag dog skye ste/_gzhan gyi yon tan bzod mi nus pa zhes bya ba'i don to/_/dma' ba rnams la rngan can ni rngan can gyi blo dang /_
[\[131a.6\]]mnyam pa dang bcas pa la 'gran pa ni phan tshun zil gyis gnon pa yin no/_/bcom ldan 'das kyang byang chub sems dpa'i gnas skabs su mtho ba rnams la phrag dog mi mdzad de/_yon tan kun du 'dzin pa'i phyir ro/_/dma' ba la rngan can mi mdzad pa ni de rnams la yang yon tan
[\[131a.7\]]yang dag par stsal ba'i phyir ro/_/mnyam la 'gran pa mi mnga' ba ni nye bar blangs pa'i yon tan rnams brtan par mdzad pa'i phyir ro/_/'gran pas ni bar chad du 'gyur zhes bya ba'o/_/rgyu gsum po de rnams kyis khyod ces pa ni bcom ldan 'das 'jig rten gyi gtso bor gyur pa ni/_dpe
[\[131b\]]
[\[131b.1\]]med pa nyid thob par gyur zhes bya ba'i don to/_/de ltar re zhig phrag dog la sogs pa mi mnga' ba'i phyir dpe med pa nyid bshad nas/_khyod ni yon tan rgyu rnams la/_/zhes bya ba'i rgyas pas rgyu gzhan bshad par bya ste/_khyod ni yon tan rgyu rnams la/_/mngon dgyes 'bras bu rnams la min/_/
[\[131b.2\]]yang dag sgrub pa de nyid kyis/_/khyod kyi yon tan pha mthar phyin/_/'jig rten pa rnams ni yon tan rnams kyi 'bras bu rnams la mngon par zhen pa yin gyi de'i rgyu rnams la ni ma yin no/_/bcom ldan 'das ni byang chub sems dpar gyur cing sred pa dang bcas par gyur pas kyang 'bras
[\[131b.3\]]bu las nyung yang rgyu rnams la mngon par zhen pa ni de rnams tshol ba dang dgongs pas bgyis so/_/gang dag gi rgyu yin zhe na/_bshad pa/_yon tan ni bsam gtan dang snyoms par 'jug pa rnams kyi zhes bya ba'i don to/_/min zhes pa ni mngon par zhen pa dang sbyar ro/_/gang
[\[131b.4\]]la zhe na/_bshad pa/_'bras bu rnams la zhes bya ba ni bsam gtan dang snyoms par 'jug pa'i bde ba rnams la'o/_/yang na rdzu 'phrul la sogs pa rnams la'o/_/de nyid kyis zhes bya ba ni rgyud de dang yon tan rnams kyi rgyu rnams la mngon par zhen pa rnams kyis so/_/khyod ni
[\[131b.5\]]yon tan pha mthar phyin pa ni de nyid kyis dang sbyar ro/_/rnam pa gang gis she na/_bshad pa/_yang dag par bsgrub pa zhes bya ba ni yang dag pa'i lam gyis dang /_gzhan la phan pa'i sgo nas zhes bya ba'i don to/_/khyod ces bya ba ni bcom ldan 'das la'o/_/mthar phyin zhes bya ba ni
[\[131b.6\]]khyad par ro/_/yon tan ni bsam gtan la sogs pa ste/_phyin pa ni thob pa'o/_/de lta bu'i tshigs su bcad pa gnyis po 'dis byang chub sems dpa'i gnas skabs dang po phrag dog la sogs pa ma mdzad pa dang /_yon tan rnams kyi rgyu rnams la mngon par zhen pa dang
[\[131b.7\]]'bras bu la mngon par zhen pa'i rgyus byang chub brnyes pa'i bcom ldan 'das kyi dpe med pa 'dir bshad do/_/gnas skabs bar mar dman pa la mos pa bsal ba bshad pa ste/_gang gi phyir dman pa la mos pa'i byang chub sems dpa' rnams 'di skad smra ste/_nyon
[\[132a\]]
[\[132a.1\]]mongs pa rnams gnod par byed pa dang /_thub pa'i dbang po'i go 'phang dka' bas sgrub pa dang /_sangs rgyas nyid thob pa'i phyir chog shes pa gang yin pa de bsal nas sems can la thugs rje'i dbang gis/_ji ltar khyod kyi zhabs rdul yang /_/bsod nams
[\[132a.2\]]skye ba mched 'gyur pa/_de ltar khyod kyis legs spyad pas/_/bdag nyid rab tu bskrun pa mdzad/_/de ltar/_bdag nyid rab tu bskrun pa mdzad/_/ces smos pa la/_de ltar zhes bya ba ni brtson 'grus la sogs pa'i rnam pa des so/_/rab tu bskrun pa mdzad pa zhes bya ba ni yon tan gyi
[\[132a.3\]]mtha' brnyes pa ste de bzhin gshegs pa'i ye shes thugs su chud pa'i phyir ro/_/khyod kyis ni bcom ldan 'das kyis so/_/legs par spyad pas zhes bya ba ni sku dang /_gsung dang thugs kyi dge ba'i phrin las gsum gyis so/_/ji ltar zhes bya ba ni rnam pa gang gis so/_/bsod
[\[132a.4\]]nams skye ba mched 'gyur ba/_/zhes bya ba ni bsod nams ni dge ba'i phrin las rnams te/_skye ba ni skye ba'o/_/de mched pa ni rgyas par mdzad pa zhes bya bas na bsod nams skye ba mched pa'o/_/de rnams kyi dngos po ni bsod nams skye ba na ched pa ste/_der 'gyur ba'o/_/yang zhes bya
[\[132a.5\]]ba ni srid pa la'o/_/zhabs rdul zhes bya ba ni zhabs dag gi rdul lo/_/khyod kyi zhabs kyi rdul rnams la yang bkur sti byas na skye bo rnams bsod nams rnyed par 'gyur ro zhes bya ba'i don te/_gnas skabs bar ma'o/_/gnas skabs phyi ma'i dpe med pa'i rgyu bshad par bya ste/_nyes
[\[132a.6\]]pa nyams smad rtsa nas bton/_/yon tan spel nas rnam par sbyang /_/gzhung lugs bzang po des na khyod/_/grub mchog lhag par brnyes pa lags/_/nyams smad rtsa nas bton zhes bya ba ni rgyas pa'o/_/nyams smad ces bya ba ni skye ba snga mar srab par mdzad pa ste/_'jig rten pa'i
[\[132a.7\]]lam gyi sel ba dang spangs pa'i phyir ro/_/rtsa nas bton zhes bya ba ni skye ba phyi mar 'phags pa'i lam gyis sa bon med par mdzad pa'o/_/de dag gang yin zhe na/_bshad pa/_nyes pa ni 'dod chags la sogs pa'o/_/spel nas zhes bya ba ni skye ba snga mar brtson 'grus la brtson
[\[132b\]]
[\[132b.1\]]pas khyad par du 'dren pa'o/_/rnam par sbyangs zhes bya bas ni skye ba phyi mar zag pa med pa'i shes rab kyis snyoms par 'jug pa thams cad kyi sgrib pa spang bar bya ba'i phyir ro/_/de dag gang yin zhe na/_bshad pa/_yon tan ni bsam gtan dang snyoms par 'jug pa la sogs
[\[132b.2\]]pa'o/_/gzhung lugs bzang po des na zhes bya ba'i gzhung lugs bzang po des so/_/de ltar gyur pa gang yin zhe na/_smras pa grub mchog lhag par brnyes pa zhes smos pa la/_grub mchog ni bla na med pa'i byang chub ste/_gzhan gyi don thams cad gang gis 'grub ces bya ba'i phyir
[\[132b.3\]]na/_de ni khyod kyis brnyes pa lags/_/zhes bya ba'i don to/_/da ni skabs phyi ma'i dpe med pa'i rgyu bshad par bya ste/_ji ltar bdag gi rgyud la de/_/bag chags lhag ma'ang ma lus pa/_/de ltar rnam pa thams cad du/_/nyes pa khyod kyis rab tu bcom/_/de ltar zhes bya ba ni rnam pa des
[\[132b.4\]]so/_/rnam pa thams cad du zhes bya ba ni 'bad rtsol thams cad kyis so/_/nyes pa ni 'dod chags la sogs pa rnams so/_/bcom zhes bya ba ni gnyen po'i phyogs bsgoms pas slar yang skye ba dgag pa mdzad ces bya ba'i don to/_/ji ltar zhes bya ba ni skyon rnams kyi'o/_/bdag gi
[\[132b.5\]]rgyud la zhes bya ba ni bdag gi rgyud la'o/_/bag chags zhes bya ba'i mtshan nyid ni bshad zin to/_/'ang gi sgra ni khyad par la'o/_/nyes pa ma lus pa bcom pa 'ba' zhig tu ma zad kyi de rnams kyi bag chags kyang ma lus pa ste/_ma bzhag ces bya ba'i don to/_/de lta bu'i tshigs su bcad
[\[132b.6\]]pa 'dis nyes pa ma lus pa'i bag chags dang bcas pa nyan thos la sogs pas sems can gyi don ma lus pa byed par mi nus so zhes bya bas na nyes pa dang bcas pa'i bag chags spangs pa'i phyir dpe med pa nyid bshad nas/_yon tan gyis phongs pas kyang sems can gyi don byed mi
[\[132b.7\]]nus zhes bya bas na slar yang yon tan phun sum tshogs pa'i dpe med pa nyid/_ji ltar gzhan la de dag dang /_/zhes bya bas rgyas par bshad par bya ste/_ji ltar gzhan la de dag dang /_/'dra ba tsam yang mi gda' ba/_/de ltar khyod kyis bsags bsags nas/_/bdag nyid la ni yon
[\[133a\]]
[\[133a.1\]]tan bsgrubs/_/de ltar zhes bya ba ni brtson 'grus la sogs pa des so/_/bsags bsags nas zhes bya ba ni shin tu'i don la rkyen can te/_ji ltar zos shing zos shing 'gro ba bzhin zhes bya ba'o/_/bya ng+h+ri du nya ni 'dzin pa dang rgyas pa'i khams kyi don
[\[133a.2\]]yongs su bzung nas brtson 'grus kyis shin tu bsags zhes bya ba ste bsdus pa'i don to/_/bdag nyid la zhes bya ba ni nyid kyi rgyud la'o/_/bsgrubs zhes bya ba ni bzhed pa tsam gyis mngon du bzhag par gyur pa'o/_/yon tan ni mi 'jigs pa la sogs pa rnams so/_/'dra ba tsam
[\[133a.3\]]yang zhes bya ba ni 'dra ba tsam yang ngo /_/de dag dang zhes bya ba ni yon tan rnams kyi'o/_/ji ltar zhes bya ba ni rnam pa gang gis zhes bya ba ste mi gda' ba zhes bya ba dang sbyar ro/_/gzhan la zhes bya ba ni bse ru'i rwa dang 'dra ba'i rang sangs rgyas kyi rgyud la yang mi mnga' ba zhes bya ba'i don to /_/
[\[133a.4\]]de lta bu'i tshigs su bcad pa de rnams kyis rgyu gang gis dpe med pa kho na bshad do/_/rnam pa gang gis dpe med pa nyid ni/_'jig rten pa yi dpe dngos kun/_/zhes bya ba'i tshigs su bcad pa gnyis kyis bshad par bya ste/_'jig rten pa yi dpe dngos kun/_/gegs bgyid pa dang sgrib pa can/_/
[\[133a.5\]]re zhig pa dang nyi tshe ba/_/shin tu rnyed par sla ba lags/_/khyod kyi yon tan bla med la/_/gegs bgyid ma mchis rtogs ma mchis/_/brtan pa dang ni rgyun chags pas/_/dpe lta mchis par ga la 'gyur/_/de la gegs bgyid pa ni zil gyis gnon pa'o/_/sgrib pa ni sgrib pa ste de dag gang
[\[133a.6\]]la yod pa de ni gegs bgyid pa dang sgrib pa can no/_/dpe'i dngos po zhes bya ba ni 'chad par 'gyur ro/_/'di lta ste dper na re zhig nyi ma dang zla ba la gegs bgyid pa ni sgra gcan la sogs pa dag gis so/_/sgrib pa ni khug rna la sogs pa dag gis so/_/re zhig pa zhes bya ba ni nyin bar nyi ma dang
[\[133a.7\]]mtshan mo zla ba'o/_/des na re zhig pa dpe'i dngos po yin no zhes rtogs par 'gyur ro zhes bya ba'o/_nyi tshe ba zhes bya ba ni gang gi tshe 'dzam bu'i gling du nyi ma dang zla ba dag yin pa de'i tshe byang gi sgra mi snyan du ni ma yin no/_/rgyu de'i phyir ni shin tu rnyed par sla ba zhes bya ba la sogs pa ni shin tu rnyed par
[\[133b\]]
[\[133b.1\]]sla ba'i khyad par gang la yod pa de ni shin tu rnyed par sla ba'o/_/de gang yin zhe na/_bshad pa/_'jig rten pa'i dpe'i dngos zhes bya ba ni gang gis dper byas pa de ni dpe ste de nyid dngos po ni rdzas te/_dpe'i dngos po ni nyi ma la sogs pa'o/_/'jig rten pa'i zhes bya ba ni 'jig rten
[\[133b.2\]]pa la grags pa'o/_/de bzhin du pad+ma dang /_ut+pal la sogs pa la yang ci rigs par sbyar bar bya'o/_/khyod kyi yon tan ni stobs dang mi 'jigs pa la sogs pa rnams so/_/gegs bgyid ma mchis pa ni gegs bgyid pa dang bral ba ste/_nyon mongs pa dang nyon mongs pa ma yin pa'i
[\[133b.3\]]rmugs pa shin tu mi mnga' ba'i phyir mi mthun pa dang bral bzhes bya ba'i don to/_/rtogs ma mchis zhes bya ba ni gzhan gyi rgol ba'i mun pas zil gyis gnon par ma gyur pa'o/_/de bzhin du bcom ldan 'das kyis gsungs pa ni yang dag par rdzogs pa'i sangs rgyas su gyur pa ngas chos
[\[133b.4\]]'di rnams khong du chud pa ma yin zhes bya bas 'dir nga la su zhig rtsod par byed dam/_dran pa la 'jug gam zhes bya ba'i rgyu mtshan yang ma mthong ngo /_/de lta bu'i rgyu mtshan ma mthong ba ngas bde ba thob pa dang /_bsnyengs pa mi mnga' ba thob pa dang mi 'jigs pa thob pa yang gnas nas khyu mchog
[\[133b.5\]]rlabs po che'i gnas su dam bca' ba dang /_tshangs pa'i 'khor lo bskor ba dang /_'khor gyi nang du seng ge'i sgra yang dag par bsgrags pa zhes bya'o/_/brtan pa zhes bya ba ni re zhig pa ma yin pa ste/_rtag tu yang dag par rjes su 'gro ba'i phyir ro/_/rgyun chags pas zhes bya ba ni
[\[133b.6\]]shes bya thams cad la gegs bgyid pa ma mchis pa'o/_/de lta bu'i rnam pa 'dis bla na med pa'i mchog gzhan med pa zhes bya ba'i don to/_/khyod kyi dpe lta mchis par ga la 'gyur zhes smos pa la/_ga la ni dpe dang sbyar ro/_/lta zhes bya ba ni don gzhan 'chad par 'dod pa la'o/_/'gyur
[\[133b.7\]]ba ni 'gyur zhes bya ba'i don to/_/khyod kyi ni khyod kyi'o/_/'jig rten pa'i dpe gzhan dngos su na don gzhan du 'gyur pa ni med do zhes dgongs pa de lta bu'i tshigs su bcad pa gnyis po 'dis nyi ma la gegs bgyid pa dang ldan zhing gegs ma mchis pa la sogs pa'i rnam pas grangs ji lta ba
[\[134a\]]
[\[134a.1\]]bzhin du de bzhin gshegs pa'i yon tan rnams kyi dpe med par bshad do/_/da ni gang dang lhan cig dpe med de kho na bshad par bya ste/_de la re zhig de bzhin gshegs pa'i dgongs pa gang yin pa de'i chos gsum ste/_zab pa dang /_brtan pa dang /_gsal ba
[\[134a.2\]]nyid ces bya ba'o/_/de la zab pa la brten nas bshad par bya ste/_gang tshe khyod kyi dgongs pa'i dkyil/_/gting dang pha rol med brtags na/_/rgya mtsho'i zab pa nyid kyang ni/_/ba lang rjes ltar sa ler gda'/_/ba lang rjes ltar zhes bya bas ni nyung ba nyid bshad do/_/rgya mtsho'i zab pa
[\[134a.3\]]nyid la ltos na ba lang gi rjes dang 'dra bar 'gyur ro/_/ci zhig tu 'gyur zhe na/_rgya mtsho'i zab pa nyid ni ba lang rjes ltar sa ler gda' bar 'gyur ro/_/rgya mtsho chen po'i zab pa nyid ces bya ba'i don to/_/gang gi tshe yin zhe na/_bshad pa/_gang tshe khyod kyi dgongs pa'i dkyil/_/zhes bya ba
[\[134a.4\]]la sogs pa ni gang gi tshe brtags pa zhes bya ba dang sbyar ro/_/gang gi tshe khyod kyi dgongs pa'i dkyil ni dgongs pa'i gting med pa brtags na de'i tshe rgya mtsho'i zab pa nyid ni ba lang gi rjes ltar sa ler gda' bar 'gyur ro/_/rgyu gang gis she na/_gang tshe khyod kyi dgongs pa'i dkyil/_/gting
[\[134a.5\]]dang pha rol med pa ste/_/gting med pa ni nyan thos chen po la sogs pa rnams kyis kyang yongs su mi shes pa'i phyir ro/_/rgya mtsho'i gting ni lha ma yin gyis kyang ma rnyed pa'i phyir ro/_/bcom ldan 'das kyi dgongs pa'i dkyil yang pha rol med pa ste/_shes bya ma lus pa spyod yul du gyur pa'i
[\[134a.6\]]phyir dang rgya mtsho ni tshad yongs su chad pa'i phyir zhes bya ba'o/_/de lta bu'i rnam pa 'dis rgya mtsho chen po'i zab pa ba pas bcom ldan 'das kyi dgongs pa zab pa tshigs su bcad pa 'dis bshad do/_/da ni brtan pa'i dpe med pa bshad par bya ste/_chos rnams kun gyis mi bskyod pa/_/khyod kyi brtan
[\[134a.7\]]pa mngon bsams na/_/sa yi brtan pa nyid kyang ni/_/shir sha'i ge sar rtse ltar chung /_/zhes bya ba ni shir sha'i shing las byung ba'i me tog gi 'dab ma'o/_/'dab ma de'i rtse mo ni shir sha'i ge sar gyi rtse mo ltar chung bar 'gyur ro/_/brtan pa ni mi g.yo ba nyid do/_/sa'i zhes bya ba ni
[\[134b\]]
[\[134b.1\]]sa'i zhes bya ba'i don to/_/rgyu gang gis she na/_bshad pa/_chos rnams kun gyis mi bskyod pa/_/zhes bya ba ni gang gi phyir khyod kyi thugs brtan pa gang yin pa de ni chos rnams kun gyis mi bskyod pa zhes bya ba'i rigs na byas pa'i byed pa la drug pa'i rkyen can no/_/ji ltar bcom ldan
[\[134b.2\]]'das [(]gyi[,]kyi[)] brtan pa mi bskyod pa yin zhe na/_de'i thugs don gyi rang bzhin gyi yul can phyin ci log par smra bas mi bskyod par mi nus pa'i phyir ro/_/de ltar gsungs pa ni dge slong gang zhig 'di ltar smra ste/_nga la dge sbyong gau ta mas gsungs pa gang yin pa de ni bdag gis smad cing bdag
[\[134b.3\]]gis gzhan la smra'o zhes bya ba de ni gnas med do zhes bya ba'o/_de lta bas na mi bskyod pa kho na'o/_/brtan pa mngon par bsams na ni bsam par bya ba bsams na sa'i brtan pa shir sha'i ge sar rtse ltar chung ba ste/_lha mo kha cig gis kyang bskyod par nus pa'i phyir ro/_/'di ltar gsungs
[\[134b.4\]]te/_lha mo dge slong ma rdzu 'phrul chen po dang ldan pa mthu chen po dang ldan pa gang yin pa des kyang sa'i 'du shes rgya chung bas sar byin gyis rlob cing /_tshad med pa'i chu'i 'du shes bsams nas g.yo bar byed do zhes bya ba'o/_/de lta bu'i tshigs su bcad pa des sa'i brtan pa las bcom
[\[134b.5\]]ldan 'das kyi dgongs pa brtan pa'i dpe med pa rab tu bstan to/_/gsal ba nyid kyi dpe med pa bshad par bya ste/_thub pa khyod kyi ye shes kyi/_/snang bas mi shes rab rib dag_/'joms pa'i thad na nyi ma yang /_/me khyer tsam du'ang mi spyod do/_/mi shes rab rib dag 'joms pa'i/_/
[\[134b.6\]]zhes bya ba la/_mi shes pa ni ma rig pa'o/_/de nyid rab rib ste/_yang dag pa'i don gyi lta ba bsgribs pa'i phyir ro/_/mi shes pa'i rab rib 'joms pa gang yin zhe na/_ye shes kyi snang ba ste/_ye shes ni thugs so/_/de nyid snang ba ste/_'phags pa'i bden pa bzhi yang dag par gsal bar
[\[134b.7\]]mdzad pa'i phyir ro/_/de'i ye shes kyi snang ba'i yul la zhes 'chad par 'gyur ro/_/khyod kyi ni khyod kyi'o/_/thub pa gsum dang ldan pa'i phyir na thub pa'o/_/mi'i sgra ni spyod pa dag gang med pa ste/_mi spyod ces bya ba'i don to/_/gang gis mi spyod ce na/_nyi ma ni nyi ma yis so/_/gang du mi spyod
[\[135a\]]
[\[135a.1\]]ce na/_bshad pa/_ye shes mi snang ba'i yul dang sbyar ro/_/ci zhig mi spyod ce na/_bshad pa/_thad na me khyer tsam du yang /_/zhes pa ni me khyer gang yin pa de ni me khyer ro/_/me khyer ni gsal ba dang ldan pa'i srin bu de'i thad na gsal ba ste/_de'i de 'thad pa'i yul
[\[135a.2\]]yin no zhes bya'o/_/snang ba de tsam yang nyi mas mi nus te/_bden pa'i yul mngon du ma gyur pa'i phyir ro zhes bya ba'o/_/de lta bu'i tshigs su bcad pa des bcom ldan 'das kyi thugs dpe med pa nyi ma'i snang ba bas gsal ba nyid bshad nas/_yon tan gzhan rnams kyi yang dpe med par
[\[135a.3\]]bshad par bya ste/_khyod kyi gsung thugs mdzad spyod rnams/_/dag pa'i gan na ston zla dang /_/chu dang nam mkha'i dag pa rnams/_/dri ma can ni lta bur gda'/_/dri ma med pa yang dri ma can nyid lta bur snang ste/_dag pa rnams zhes bya ba ni bshad par 'gyur ro/_/gang gis she na/_bshad pa/_
[\[135a.4\]]ston zla dang chu dang nam mkha'i zhes bya ba ni sprin la sogs pa rnams kyis dri ma can du 'gyur srid pa'i phyir ston ka'i sgra ni re re dang sbyar ro/_/ston ka'i zla ba dang chu dang nam mkha'i zhes bya ba ni zlas dbye ba'i snying po can bdun pa de ni skyes bu'i bsdu ba'o/_/gang la ltos nas she na/_bshad pa/_
[\[135a.5\]]dag pa'i gan na zhes bya ba ni dag pa la ltos na zhes bya ba'i don to/_/de la bcom ldan 'das kyi gsung gi dag pa'i gan na ston ka'i zla ba'i dag pa dang /_thugs kyi dag pa'i gan na ston ka'i nam mkha'i dag pa dang /_spyod pa ni sku'i phrin las te/_de'i dag pa'i gan na ston sha'i chu'i dag pa
[\[135a.6\]]dri ma can nyid ltar gda' ba ste/_yongs su ma dag pa'i lus dang ngag dang yid kyi las las byung ba bag chags dang bcas pa nyon mongs pa ma lus pa'i dri ma dang bral ba'i phyir ro/_/de lta bu'i tshigs su bcad pa des ston ka'i zla ba la sogs pa rnams las bcom ldan 'das kyi gsung la
[\[135a.7\]]sogs pa rnams kyi dpe med pa nyid bshad nas/_dpe med par bstod pa nye bar bsdu bar bya ba'i phyir bshad pa ni/_'jig rten legs pa gang ci'ang rung /_/thams cad bsngos na'ang der bas te/_/nyon mongs 'jig rten chos rnams kyis/_/sangs rgyas chos la byad mi khor/_/thams cad
[\[135b\]]
[\[135b.1\]]bsngos na'ang der bas te/_/zhes bya ba la/_der bas te zhes bya ba ni ba lang rjes ltar sa ler gang gda' zhes bya ba la sogs pa thams cad bshad zin pa zhes bya ba'o/_/rgya mtsho'i zab pa la sogs pa nye bar bshad pa gang yin pa de ni tshig tsam ste/_gzhung 'di nyid kyi don gyis go bas
[\[135b.2\]]gzhan thams cad kyang dpe ma yin no zhes bsdus nas bshad pa'o/_/thams cad gang yin zhe na/_bshad pa/_/de 'jig rten legs pa gang ci'ang rung /_/zhes smos pa la gang ci'ang rung ba ni pad+ma dang /_ut+pal la sogs pa ste/_legs pa ni mdzes shing 'jig rten pa la grags pa gang yin pa
[\[135b.3\]]de yang khyod kyi dpe ma yin no zhes dgongs pa'o/_/rgyu gang gis she na/_bshad pa/_sangs rgyas chos la khyad mi khor/_/zhes smos pa la/_khyad mi khor zhes bya ba ni khyad par mang po gegs ma mchis pa zhes sngar bshad pa'i phyir ro/_/ci ni gang gi phyir zhes bya ba'i don la'o/_/sangs
[\[135b.4\]]rgyas chos la zhes bya ba ni stobs dang mi 'jigs pa la sogs pa rnams so/_/'jig rten chos rnams zhes bya ba ni 'jig rten pa la grags pa'i nyi ma la sogs pa'o/_/'dir chos kyi sgra ni dngos po tsam gyi tshig tu khong du chud par bya'o/_/nyon mongs pa zhes bya ba ni gegs bgyid pa dang
[\[135b.5\]]sgrib pa la sogs pa ji ltar bshad pas 'jig pa dang ldan pa'o/_/bshad pa ni 'di yin te/_gang gi phyir/_nyon mongs 'jig rten chos rnams kyis/_/sangs rgyas chos la khyad mi khor/_/de'i phyir na/_'jig rten legs pa gang ci'ang rung /_/thams cad bsngos na'ang der bas te/_/zhes
[\[135b.6\]]bya ba gang yin pa de yang khyod kyi dpe yang ma yin no zhes bya ba'o/_/de lta bu'i tshigs su bcad pa 'di rnams kyis 'jig rten pa'i dpe las dpe med pa bshad nas/_bcom ldan 'das kyis 'jig rten las 'das pa'i dpes dpe med pa bshad par bya ste/_rin chen chos gang brnyes nas khyod/_/mchog
[\[135b.7\]]tu gyur pa de nyid dang /_/khyod du bsgrun zhing de dang ni/_/khyod dang bsgrun ldom kho nar bas/_/rin chen chos gang zhes smos pa la/_bla na med pa yang dag par rdzogs pa'i byang chub ni 'dir rin chen chos su 'thad kyi mya ngan las 'das pa ni ma yin te/_nyan thos la sogs pa rnams kyis kyang de thob
[\[136a\]]
[\[136a.1\]]pa'i phyir ro/_/brnyes nas zhes bya ba ni yang dag par rjes su 'gro ba'am mngon du gyur pas so/_/khyod mchog tu gyur pa zhes bya ba ni sems can ma lus pa'i mchog tu gyur zhes bya ba'i don to/_/gang zhig sems can rkang med dam/_rkang gnyis pa'am/_rkang mangs zhes bya ba gang
[\[136a.2\]]yin pa'i sems can de rnams las de bzhin gshegs pa dgra bcom pa yang dag par rdzogs pa'i sangs rgyas mchog yin no zhes bya ba ni mdo'i tshig yin no/_/de zhes bya ba ni rin chen chos so/_/nyid kyi sgra ni nges par gzung ba ste/_de nyid kyis ni gzhan gyi ni ma yin no/_/kho nar bas pas sgra ni yongs
[\[136a.3\]]su dag par brjod pa'o/_/yongs su dag pa'i phyir legs te/_/zhes bya ba ni bcom ldan 'das la bod pa'o/_/sangs rgyas rin po che dag yongs su dag pa'i phyir bsgrun pa la ni skyon med do zhes dgongs pa'o/_/de nyid kyi phyir na bshad pa/_de dang khyod ni zhes smos pa de zhes bya ba ni chos rin chen gyi'o/_/
[\[136a.4\]]dang gi sgra ni bsgrun ldom zhes bya bar rjes su drang ba'i phyir ro/_/khyod ces bya ba ni bcom ldan 'das dang bsgrun pa'i phyir rin chen chos kyi dpe dang de'i khyod ces bya ba dang mdor bsdus pa'o/_/spel ma las kyang slob dpon phyogs kyi glang pos khyad par du bstod de/_yang na de yang gye khyod mtshungs
[\[136a.5\]]min/_/gang phyir gnyi ga mnyam pa nyid/_/tshad ma mkhan gyis brjod par nus/_/de ni sus kyang rtogs mi 'gyur/_/zhes bshad do/_/de'i dgongs pa ni 'di yin te/_glang dang glang rgod dag la khyad par yod na yang tshad ma la sogs pa spyi'i shes pas dper brjod par bya ste/_glang ji lta ba
[\[136a.6\]]de bzhin du glang rgod do/_/yang na glang rgod ji lta ba de bzhin du glang zhes bya ba'o/_/de bzhin du de bzhin gshegs pa dang /_rin chen chos dag gi tshad ma ni gang gis kyang mi shes so/_/de'i phyir khyod kyi rin chen chos ni dpe ma yin gyi/_de'i yang khyod kyi ma yin zhes bya ba'o/_/gal te bcom ldan
[\[136a.7\]]'das kyi dpe med na gsung 'di dag ni zla ba las bdud rtsi 'dzag pa bzhin du 'byung zhes bya bas dper ji ltar byas she na/_bshad pa/_gang la spyi tsam bstun nas ni/_/cung zad brjod pa bgyid pa de/_/smra ba po yi rang dga' dang /_/thabs dang gcam bu tsam du bas/_/rang dga' zhes bya
[\[136b\]]
[\[136b.1\]]ba ni rang gi 'dod pa ste de ni 'gal ba tsam mo/_/tsam gyi sgras ni dpe med pa zhes bshad do/_/gang yin zhe na/_bshad pa/_gang la spyi tsam bstun nas ni/_/zhes smos pa la/_spyi ni gang gzhan la yang yod pa'o/_/bstun pa ni chos rnams yongs su brtag pa'o/_/cung zad ces bya ba ni cung
[\[136b.2\]]zad ces bya ba'i don to/_/bshad pa ni 'di yin te/_chos gzhan dang spyi yis khyod kyi dpe yid kyis byas pa gang yin pa de ni rang dga' bas na 'gal ba tsam yin te dpe ni ma yin no/_/gang la bstan nas ni zhes bya ba la sogs pa smos pa la/_/gang la zhes bya ba ni dngos po gang la spyi dang
[\[136b.3\]]bstun nas dpe nyid kyi tshig gis brjod par bgyid pa gang yin pa de ni gang zag smra ba po gcam bu tsam du bas pa ste shin tu gcam bu zhes bya ba'i don to/_/de'i phyir na bcom ldan 'das dpe med do zhes bya ba ste/_dpe med pa la bstod pa'i bshad pa'o/_/dpe med pa la bstod pa'i bshad pa ste
[\[136b.4\]]le'u gsum pa'o//_//da ni rmad du byung ba la bstod pa/_khyod ni bdud las rnam rgyal te/_/zhes bya ba'i tshigs su bcad pa gnyis kyis bshad par bya ste/_khyod ni bdud las rnam rgyal te/_/'gro kun dad par mdzad pa yang /_/bdag gis chos nyid rjes bsams na/_/chen po ltar
[\[136b.5\]]gang ma mthong ngo /_/sdang bas rgol bar rtsol byed pa/_/mang po'ang gzhom par bya ba ni/_/khyad par gnas la brten pa yi/_/bzod pa'i tshigs su mtshar mi che/_/chen po ltar gang ma mthong ngo /_/zhes bya ba ni rmad du byung ba lags zhes bya ba'i tshigs su bcad pa gsum pa'i mthar bshad
[\[136b.6\]]par 'gyur ro/_/chen po ma mthong ba ni chung ba'o/_/ltar gyi sgra ni dper ro/_/gang gi sgra ni tshig kha skong ba'o/_/khyod kyi nyan thos gnas brtan nyer sbas kyang bdud las rgyal lo zhes thos nas khyod ni bdud las rgyal ba ni chen po ltar ngo mtshar rmad du byung ba ma mthong ngo zhes bya bar dgongs pa'o/_/
[\[136b.7\]]chos nyid rjes bsams na zhes bya ba ni chos rnams kyi rang bzhin ni chos nyid de/_sangs rgyas kyi chos rnams nyung ngu rjes su bsams na zhes bya ba'i don to/_/spyang ki las seng ge rgyal ba zhes mkhas pa rnams ngo mtshar bar mi 'gyur ro/_/bdag nyid kyi nus pa'i rjes su dpag pas kyang 'gro kun dad
[\[137a\]]
[\[137a.1\]]par zhes bya ba la sogs pa smos pa la/_'gro kun zhes bya ba ni 'chad par 'gyur ro/_/dad par zhes bya ba ni ngo mtshar du gyur pa'o/_/bdud las rgyal zhes bya ba bdud las rgyal ba la brten nas so/_/bdud ni 'dod pa'i lha zhes bya ba lha'i bu 'byung po bye ba sum cu rtsa drug
[\[137a.2\]]gis yongs su bskor ba mda' bo che dang /_mdung thung brgya bcom ldan 'das la bsnun par byed cing /_ting nge 'dzin gyi gegs ni byed pa'i phyir nye bar gnas pas bgegs phra mo yang byed ma nus zhes bya ba'o/_/khyod de las rgyal ba gang yin pa de ni 'gro bas ngo mtshar du brtsi ste/_bdag
[\[137a.3\]]gis ni ma yin no zhes bya bar dgongs pa'o/_/rgyu ci'i phyir zhe na/_bshad pa/_rgol ba mang po'ang zhes bya ba ni rgyas pa'o/_/mang po zhes bya ba ni ma lus pa ste/_mthu dang ldan pa zhes bya ba'i don to/_/'ang zhes bya ba'i sgra ni gang gi phyir zhes bya ba'i don to/_/sdang bas rgol bar zhes bya ba ni
[\[137a.4\]]mi 'gal ba'i bsams pas so/_/gzhom par bya ba zhes bya ba ni rgyal ba'i phyir ro/_/rtsol byed pa zhes bya ba ni nye bar gnas pa'o/_/bzod pa'i tshigs su mtshar mi che/_/zhes bya ba ni nyan thos kyi gnas skabs la yang bzod pas gzhom par bya ba'i phyir dka' ba byed pa ni ma yin no/_/
[\[137a.5\]]khyad par gnas la brten pa ni bskal pa grangs med pa gsum gyis dri ma med pa'i bsod nams dang ye shes thob par bya ba'i phyir skye ba phyi ma dang ldan pa'i byang chub sems dpa' ni khyad par gyi gnas so/_/de la brten pa'i bzod pas bdud kyi 'khor dang mngag gzhug pa mi sdug pa
[\[137a.6\]]rnams las rgyal bar bya ba shin tu sla ba'i phyir na bde ni ngo mtshar mi che'o/_/da ni bcom ldan 'das kyi rmad du byung ba gang yin zhe na/_bshad pa/_gang tshe bdud rnams mngon btul ba/_/de yi nub mo kho na la/_/nyon mongs shin tu che spangs pa/_/de nyid rmad du byung ba lags/_/gang tshe
[\[137a.7\]]bdud rnams mngon btul ba/_/zhes bya ba la sogs pa bshad par 'gyur ro/_/kho na'i sgra ni don gzhan 'chad par 'dod pa'o/_/bdud rnams mngon btul ba zhes bya ba ni gsod pa'i chos la nye bar sbyor bas na bdud ni lha'i bu'i bdud do/_/de mngon btul ba ni de'i 'og tu zhes bya ba'i
[\[137b\]]
[\[137b.1\]]don to/_/nyon mongs shin tu che spangs pa/_/zhes bya ba la/_nyon mongs pa zhes bya ba ni 'dod chags la sogs pa rnams te/_spangs pa ni nyon mongs pa spangs pa'o/_/de ni nyan thos pas kyang byed/_/ces bya ba'o/_/shin tu che ba zhes bya ba ni khyad par te/_bag chags kyang spangs pa'i
[\[137b.2\]]phyir ro/_/de'i nub mo kho na la zhes bya ba ni gang gi nub mo la ting nge 'dzin nyams par bya ba'i phyir bdud nye bar gnas pa de nyid rmad du byung ba ste/_rnam par g.yeng ba'i rkyen dang phrad na yang nyon mongs pa shin tu che ba spangs pa gang yin pa de nyid rmad du byung ba yin gyi bdud las rgyal ba ni ma yin
[\[137b.3\]]no_/'o na bcom ldan 'das kyis cho 'phrul chen po bstan pas 'od srungs rdzogs byed pa la sogs pa'i mu stegs pa btul ba de yang rmad du byung ba yin na de nyid nges par 'dzin pa ci'i phyir zhe na/_bshad pa/_'od zer phreng bstod ldan pa'i/_/nyi mas mun pa bsal gang lags/_/dpa' bo
[\[137b.4\]]khyod kyis mu stegs las/_/rgyal bar mdzad pa ci zhig mtshar/_/mun bsal zhes bya ba la sogs pa smos pa la mun pa bsal ba ni mun nag bsal ba'o/_/nyi ma ni nyi ma zhes bya'o/_/ji lta bu yin zhe na/_bshad pa/_'od zer phreng ba stong ldan pa'i/_/zhes smos pa la/_'od zer ni 'od zer
[\[137b.5\]]rnams so/_/stong yang yin la 'od zer phreng ba yang yin pas na 'od stong ste/_de gang la yod pa de ni 'od zer phreng ba stong ldan pa'o/_/'od zer gyi phreng ba stong dang ldan pa des mun pa bsal ba ni ngo mtshar ba ma yin no/_/de la yongs su mi rtog pa'i gang zag ngo mtshar bar gyur pa gang
[\[137b.6\]]yin pa de ni des ngo mtshar zhes sems so/_/khyod kyis mu stegs las rgyal bar mdzad pa ni ngo mtshar ba zhes pa dang sbyar ro/_/dpa' bo zhes bya ba ni bod pa'i tshig dang rgyu yang bstan to/_/gang gi phyir brtson 'grus kyi che ba dang ldan pa'i phyir de bas na khyod ni dpa' bo'o/_/mu stegs pa de rnams
[\[137b.7\]]brtson 'grus dman pa'i sha ra dwa ti'i bu la sogs pa nyan thos rnams kyis kyang btul ba de bas na khyod kyis de las rgyal bar mdzad pa ni ngo mtshar ba ma yin no/_/'di'i phyir na yang ngo mtshar ba ma yin te de'i phyir/_'dod chags bral bas chags bcas dang /_/zhes bya ba'i rgyas par
[\[138a\]]
[\[138a.1\]]bshad par bya ste/_'dod chags bral bas chags bcas dang /_/zhe sdang bral bas zhe sdang can/_/gti mug bral bas rmongs pa ste/_/gsum pos rtag tu gsum dag btul/_/'dod chags dang zhe sdang dang gti mug dang bcas pa'i gang zag gsum 'dod chags
[\[138a.2\]]dang bral ba dang /_zhe sdang dang bral ba dang /_gti mug dang bral ba dang /_gang zag gsum gyi rim pa ji lta ba bzhin du rtag tu btul lo/_/de rnams kyang mu stegs pa ni 'dod chags dang ldan pa yin gyi/_/khyod ni rnam par grol ba ste/_/de bas na ji ltar khyod kyis mu stegs las rgyal
[\[138a.3\]]ba ngo mtshar ba ma yin no zhes bya ba ni mdor bsdus pa'i don to/_/'o na bcom ldan 'das kyi ngo mtshar ba ji lta bu yin zhe na/_bshad pa/_dam chos rab tu bstod pa dang /_/dam chos ma lags smod mdzad kyang /_/dam pa dag dang tha ma la/_/khyod ni chags dang khro mi mnga'/_/dam chos
[\[138a.4\]]rab tu bstod pa dang /_/zhes smos pa la/_bstod pa ni bstod pa'o/_/dam chos ni rnam par byang ba'i phyogs kyi dge ba zhes bya ba'i don to/_/dam chos ma lags pa zhes bya ba ni kun nas nyon mongs pa'i phyogs kyi nyon mongs pa zhes bya ba'i don to/_/smod mdzad ces bya ba ni smod par
[\[138a.5\]]mdzad pa'o/_/chags dang zhes bya ba ni rjes su chags pa'o/_/khro ba ni khong khro ba'o/_/de dag khyod la mi mnga' ba/_/zhes bya ba'i don to/_/gang la zhe na/_smras pa/_dam pa dag dang tha ma la/_/zhes bya ba ni dge ba can dang /_mi dge ba can dag la rim pa ji lta ba bzhin du
[\[138a.6\]]chags pa dang khro ba mi mnga' ba'o/_/'on kyang gzhan la smad par mdzad pa'i phyir bstod pa mdzad pa'am/_smod pa mdzad pa de gnyi ga yang zhes dgongs pa'o/_/'di yang ngo mtshar ba ste/_gang gi phyir/_dgra bcom pa dang mu stegs la/_/rjes su chags dang khong khro bar/_/khyod
[\[138a.7\]]kyi thugs ni mi 'gyur na/_/khyod la bstod du ci zhig mchis/_/dgra bcom pa dang mu stegs la/_/zhes bya ba la sogs pa smos pa la/_khyod kyi thugs ni mi 'gyur na/_/zhes bya bas 'chad par 'gyur ro/_/dgra bcom pa zhes bya ba ni nyes pa ma lus par spangs par gyur pa dag
[\[138b\]]
[\[138b.1\]]la'o/_/mu stegs la zhes bya ba ni rdzogs byed la sogs pa rnams la'o/_/rjes su chags dang khong khro bar/_/zhes bya ba ni chos nyid la gnod par byed pa'i mu stegs pa rnams la khong khrobs gang gi thugs ni mi 'gyur ba ste/_de rnams la khong khro bar mi 'gyur ro zhes dgongs
[\[138b.2\]]pa'o/_/'phags pa kun dga' bo la sogs pa'i dgra bcom pa rnams la gang gi tshe kun dga' bo dgon pa ba/_phyag dar khrod pa/_phug la chags pas 'dod pa la mi ltos par blta zhes bya ba de ltar khyod kyis yun ring por bzhed pa'i thugs la dgongs pa dgra bcom pa thob pas yongs
[\[138b.3\]]su rdzogs par byed pa la chags pas thugs ni mi 'gyur ba ste/_de rnams la chags par mi 'gyur ba'o/_/de dang 'dra ba'i rmad du byung ba'i yon tan dang ldan pa khyod la bstod du ci zhig mchis pa ni gzhan dam par bstod pa gang gis te/_bstod pa de ni ma mchis zhes bya ba'i don to/_/
[\[138b.4\]]rmad du byung ba gzhan yang bshad par bya ste/_yon tan rnams la'ang ma chags la/_/yon tan can la'ang bzhed mi mnga'/_/kye ma'o khyod kyi thugs stobs ni/_/rab dang yongs su dag pa lags/_/yon tan rnams la'ang ma chags la/_/zhes smos pa la/_yon tan rnams ni
[\[138b.5\]]stobs dang mi 'jigs pa la sogs pa rnams la'o/_/byang chub sems dpa'i gnas skabs su yon tan dang 'dra bar mi brtsi ba dang /_de rnams la yang ma chags pa ni chags par ma gyur pa ste/_de rnams 'phel bar bya ba'i phyir ro/_/rgyur gyur pa'i yon tan de rnams kyis sems
[\[138b.6\]]can rnams yon tan dang ldan par mdzad ces pas na rtsol ba la gnas par ro/_/de rnams la bzhed pa mi mnga' ba ni bsam gtan la sogs pa'i yon tan dang ldan par gyur pa la yang nyon mongs pa can gyi bzhed pa mi mnga' ba'o/_/de'i phyir na kye ma'o rab dang zhes bya ba la/_kye ma'o zhes bya
[\[138b.7\]]ba ni ngo mtshar ba'o/_/khyod ni khyod kyi'o/_/rab dang zhes bya ba ni sngar bshad pa'i cho gas 'dod chags la sogs pa'i rnyog pa dang bral ba'o/_/thugs stobs zhes bya ba ni thugs so/_/yongs su dag pa ni dri ma dang bral ba zhes bya ba'i don to/_/dbang po rnams ni rab dang ba/_/zhes bya
[\[139a\]]
[\[139a.1\]]ba'i tshigs su bcad pas rmad du byung ba 'di yang bshad par bya ste/_dbang po rnams ni rab dang ba/_/dus rnams rtag tu mi nyams pas/_/khyod thugs rtag tu dang ba dag_/mngon sum gyur ba bzhin du gda'/_/rten la brten pa nye bar 'dogs pa mig la sogs pa la
[\[139a.2\]]brten pa'i dbang po de rnams rab dang ba ni dri ma med pa ste/_khro ba la sogs pas byas pa'i bzhin 'gyur ba dang bral ba'i phyir zhes bya ba'o/_/ji ltar skye ba gtsang ba'i bram zes bshad pa ni bcom ldan 'das go ta ma'i spyan ni rab tu dang ba dang /_zhal gyi mdog dag pa dang /_sku mdog dkar ba
[\[139a.3\]]gang yin pa de ni dbang po dang ba'i phyir ro/_/dper na kye go ta ma ji ltar chu bo 'dzam bu'i gser gyi rang bzhin gyi gong bu gser mgar mkhas pas bdar nas ras dkar po la bzhag na shin tu snang ba dang /_'des pa dang /_rnam par gsal bar gyur pa de bzhin du bcom ldan 'das gau ta ma'i dbang po dag
[\[139a.4\]]rab tu dang ba zhes bya ba ni snga ma bzhin no/_/dus rnams rtag tu mi nyams pas/_/zhes bya ba ni rtag tu mi nyams pa'i ngang tshul can te dus thams cad du zhes bya ba'i tha tshig go/_/thugs zhes bya ba ni thugs so/_/rtag tu dang ba zhes bya ba ni rtag tu dag pa'o/_/mngon sum gyur pa bzhin du zhes bya ba
[\[139a.5\]]ni thugs dang ba med na dbang po rnams dang bar mi 'gyur ro/_/khong stong gi nang me gnas pa'i/_/shing las lo ma 'byung mi 'gyur/_/zhes de ltar bshad pa'o/_/de bas na dbang po'i dang ba las thugs kyi dang ba mtshon par 'gyur ro/_/de'i thugs kyi dang ba gzhan gyi sems mi shes pas
[\[139a.6\]]mngon sum du ma gyur pa'i phyir bzhin zhes bya ba ni dper ro/_/gzhan rmad du byung ba bshad par bya ste/_rang bzhin dam pa legs gsungs dang /_/mdzad spyod bzang pos bsgrags pas na/_/khyod kyi blo gros dgongs pa dag_/rnam dag byis pa'i bar la grags/_/zhes bya ba ni rgyas
[\[139a.7\]]pa'o/_/byis pa'i bar zhes bya ba ni byis pa rnams las kyang brtsams zhes bya ba'i don to/_/grags zhes bya ba ni rab tu grags pa'o/_/khyod kyi ni khyod kyi'o/_/de gang yin zhe na/_blo gros dgongs pa dag ni mi 'jigs pa la sogs pa'i blo gros te/_shes rab kyi rang bzhin yin pa'i phyir
[\[139b\]]
[\[139b.1\]]ro/_/dran pa nye bar gzhag pa gsum ni dgongs pa'o/_/de dag gi rnam par dag pa ni nyon mongs pa'i dri ma dang bral ba'i phyir ro/_/de dag ji ltar byis pa rnams kyi bar la yang grags she na/_smras pa/_gang gi phyir bsgrags pa zhes bya ba ni rtogs shing gsal bar gyur pa'o/_/rang
[\[139b.2\]]bzhin ni dgongs pa ste/_de nyid mi 'jigs pa la sogs pa'i sems dang sems las byung ba'i tshogs so/_/de'i bsgrags pa ni rtags su gyur pa zhes bya ba'i don to/_/legs gsungs mdzad spyod bzang po zhes bya ba la/_legs gsungs ni yongs su dag pa'i gsung gi phrin
[\[139b.3\]]las so/_/mdzad spyod bzang po ni yongs su dag pa'i sku'i phrin las so/_/bzhed pa chung ba'i bcom ldan 'das kyis sbas pa'i yon tan rnams kyang de dag gis gsal bar byas zhes bya ba ste/_gsang ba gsal bar byas pa bzhin no/_/de bas na de rnams bsgrags pa yin no/_/
[\[139b.4\]]de dag kyang thugs dag pa med na rnam par dag par mi 'gyur ro zhes bya bas ni thugs kyi rnam par dag pa gsal bar mdzad do /_/de bas na byis pa'i bar la yang sangs rgyas kyi chos zab mo rab tu grags so/_/de ltar 'jig rten pa yang zer te/_rnam pa rtags dang 'gro ba dang /_/spyod
[\[139b.5\]]pa dang ni smra ba dang /_/mig dang gdong gi rnam pa yis/_/nang gi yid ni shes par bya/_/zhes bya bas rmad du byung bar bstod pa bshad do/_/rmad du byung ba la bstod pa'i bshad pa ste le'u bzhi pa'o//_//gzugs med pa'i dngos po'i don gyi 'bras bu nyid kyis re zhig bcom
[\[139b.6\]]ldan 'das la bstod pa bshad do/_/sku la bstod pa la/_sku ni dad pa skyed par mdzad pa dang /_tshim par mdzad pa nyid dang /_rten dang brten pa'i yon tan gyi rjes su mthun pa dang /_sku dang yon tan dag gi phan tshun rten dang brten pas mdzes pa zhes bya ba rnam pa bzhi'o/_/de la re zhig
[\[139b.7\]]dad pa skyed par mdzad pa nyid bshad par bya ste/_nye bar zhi la yid du 'ong /_/'bar la gnod pa mdzad mi mnga'/_/dul la rngom brjid che ba yi/_/sku 'dis su zhig dad mi mdzad/_/nye bar zhi la yid du 'ong /_/zhes bya ba ni rgyas pa'o/_/rgod pa spangs pa'i phyir na nye bar zhi ba ste sku de
[\[140a\]]
[\[140a.1\]]zhes bya bas 'chad par 'gyur ro/_/drang srong phyi rol pas sdug bsngal dang dka' thub bzod par nus pa dang 'dra ba'i nye bar zhi ba yang yid du 'ong ba ma yin nam zhe na/_smras pa/_yid du 'ong ba zhes bya ba ni mtshan dang dpe byad kyis spras pa yin pa'i phyir yid du 'ong bar mdzad
[\[140a.2\]]pa zhes bya ba'i don to/_/'od 'dom gang ba'i 'od kyis gsal ba'i phyir na 'bar ba'o/_/'bar ba'i phyir nyi ma'i 'od zer dang 'dra bar gnod pa mdzad pa yin nam zhe na/_ma yin zhes bshad pa/_gnod pa mdzad mi mnga' ni gnod pa mdzad mi mnga' ba'i ngang tshul gang la mnga' ba de ni gnod
[\[140a.3\]]pa mdzad mi mnga' ba ste/_mthong ba dang rjes su mthun pa zhes bya ba'i don to/_/rab tu byung ba dang mthun pa'i spyod lam mnga' ba'i phyir na dul ba ste/_rgod pa mi mnga' ba zhes bya ba'i don to/_/dul ba yin na yang rngom brjid che ba ma yin pa ni 'gal ba yin zhes bshad pa ste/_rngom brjid
[\[140a.4\]]che ba zhes bya ba ni rngom brjid che ba zhes bya ba'i don to/_/sku zhes bya ba ni sku mdog dang dbyibs kyi bdag nyid do/_/su zhig dang mi mdzad ces bya ba ni su zhig 'dra ba ji lta bu zhe sdang can yang dad pa gzhol bar mi mdzad dam ste/_skye bo thams cad la dad pa skyed par mdzad pa zhes dgongs
[\[140a.5\]]pa'o/_/ji lta bu zhe na/_gang gi phyir yul thams cad bsnyen na dang bar mi 'gyur te/_khyod kyi sku ni/_khyod kyi sku de gang gis ni/_/zhes bya ba la sogs pas bshad par bya ste/_khyod kyi sku de gang gis ni/_/lan brgyar mthong dang gang zhig gis/_/dang por mthong ba de gnyi ga_/'dra bar mig
[\[140a.6\]]ni mgu bar mdzad/_/gang gi phyir/_mthong zhing lan brgyar mthong ba ni lan mang du zhes bya ba'i don to/_/brgya'i sgras ni mang po kho na ston pa'i phyir ro/_/gang zhig gis dang por mthong ba zhes bya ba ni gang zag gang zhig gis de'i sku dang por mthong ba ste sku'i mtshan nyid ni bshad zin to/_/mgu
[\[140a.7\]]bar mdzad pa ni rangs par mdzad pa'o/_/khyod kyi ni khyod kyi'o/_/mig ni bde ba dang ldan pa'i mig gi rnam par shes pa skye ba'i phyir ro/_/'dra bar zhes bya ba ni mtshungs par ro/_/de gnyi ga zhes bya ba ni dang por mthong ba 'ba' zhig tu ma zad kyi 'on kyang gnyi ga yang ste lan brgyar mthong
[\[140b\]]
[\[140b.1\]]ba dang /_dang por mthong ba dag gi'o/_/de lta bu'i tshigs su bcad pa gnyis po 'dis skus dad pa skyed par mdzad pa nyid bshad do/_/rgyu gang gis sku des dad pa skyed par mdzad pa nyid yin zhe na/_bshad pa/_khyod kyi sku ni mdzes pa'i phyir/_/blta bas mi ngoms rang bzhin pas/_/
[\[140b.2\]]mthong ngo cog ni phyi phyir zhing /_/dga' ba bskyed par mdzad pa lags/_/khyod kyi sku ni mdzes pa'i phyir/_/zhes bya ba ni rgyas pa'o/_/Shi tsa ni tshim pa'i khams so/_/tshim par byed pa zhes bya bas na mdzes pa'o/_/nye bar len pa lud kyi rkyen dang sbyar bar bya'o/_/mdzes pa kho na yin
[\[140b.3\]]pas na mdzes pa'o/_/bshad pa ni 'di yin te/_mtshan dang dpe byad la sogs pas brgyan pa'i bcom ldan 'das kyi sku la srog chags rnams kyis blta bas ngoms par mi 'gyur ba des na sku de ni mdzes pa zhes bshad do/_/'di ltar thos pa yin te/_rgyal po gzugs can
[\[140b.4\]]snying pos ri brags kyi grong khyer gyi rgyal po drag po'i sras kyi dad pa bskyed par bya ba'i phyir de ras ris la sangs rgyas kyi sku bris nas bskur bar brtsams so/_/de la ri mo mkhan thams cad bcom ldan 'das kyi yan lag dang nying lag mthong bas tshim par ma gyur pas sku bri bar ma nus
[\[140b.5\]]so zhes pas bcom ldan 'das kyis rgyal po chen po des 'tshal gyis ri mo mkhan ngal bar gyur pas gang gi phyir de bzhin gshegs pa ni blta bas chog mi shes pa nyid kho nas bris sku la 'od spro bar bya'o zhes bya'o/_/de nas bcom ldan 'das kyis bris sku la 'od spro bar mdzad do/_/
[\[140b.6\]]rgyal po gzugs can snying pos de ri brags kyi bdag po la bskur to/_de mthong nas rgyal po shin tu dad pa skyes par gyur nas bris sku de nyid la rten cing 'brel bar 'byung ba bris pa bsgoms pas 'phags pa'i bden pa mthong bar gyur nas bcom ldan 'das kyi thad du phyin te rab tu byung nas
[\[140b.7\]]dgra bcom pa thob par gyur to zhes bya ba'o/_/phyir gyi sgra ni gang gi phyir zhes bya ba'i don to/_/mdzes pa'i rang bzhin pas zhes bya ba ni blta ba dang rjes su mthun pa kho na zhes bya ba'i don to/_/sku ni sku'o/_/mthong ngo cog ni phyi phyir zhing /_/zhes bya ba ni yang dang yang du mthong bar gyur pas
[\[141a\]]
[\[141a.1\]]dga' ba'i yid la bde ba skyed par mdzad pa ste/_skyed par mdzad pa lags zhes bya ba'o/_/phyi phyir zhing zhes bya ba ni snga na med pa'i khyad par dang ldan pa'i dga' ba kho na mdzad pa'o/_/gang gi phyir lan brgyar mthong ba dang /_gang zhig gis sngar bshad pa rigs
[\[141a.2\]]pa yin zhes bya ba'o/_/tshigs su bcad pa 'dis sku blta bas mi ngoms pa bshad do/_/rten gyi rjes su mthun pa nyid bshad par bya ste/_rten gyi yon tan dag dang ni/_/brten pa'i yon tan phan tshun du/_/'tsham pas khyod kyi sku dang ni/_/yon tan phun tshogs mchog dang ldan/_/rten gyi
[\[141a.3\]]yon tan dag dang ni/_/zhes bya ba la sogs pa smos pa la/_rten ni gzugs kyi sku ste/_de'i yon tan ni brtan pa nyid de/_rdo rje'i sku gdung mthong bar ma gyur pa'i phyir ro/_/dbyibs ni shin tu mdzes pa ste/_shing n+ya gro d+ha ltar chu zheng gab pa dang /_seng ge'i ro stod dang 'dra ba'i phyir
[\[141a.4\]]ro/_/'bar ba nyid ni 'od 'dom gang ba dang /_mtshan dang dpe byad kyis 'bar bar gyur pa'i phyir ro/_/mdog gser 'dra ba dang khyab 'jug gi stobs phun sum tshogs pa dang 'dra ba rten gyi yon tan dang ldan pa'i sku ni gzugs kyi sku nyid de ldan pa zhes 'chad par 'gyur ro/_/rten pa'i
[\[141a.5\]]yon tan zhes smos pa la/_brten pa ni stobs dang mi 'jigs pa la sogs pa dang ma 'dres pa'i yon tan rnams so/_/brten pa'i yon tan ni de rnams khyad par du gyur pa zhes bya ba'i don to/_/'dir yon tan gyi sgra ni khyad par gyi tshig go/_/yon tan gyi khyad par ni rnam par dag pa nyid
[\[141a.6\]]dang /_thogs pa med pa nyid dang /_zil gyis gnon pa nyid dang /_zab pa la sogs pa zhes bya ba'o/_/brten pa'i yon tan de rnams kyi mi 'jigs pa la sogs pa'i yon tan de nyid phun sum tshogs pa mchog dang ldan pa ni bdag nyid kyi che ba dang ldan pa'i rgyur gyur pa'i phun sum
[\[141a.7\]]tshogs pa dang ldan pa ste/_khyod kyi sku dang yon tan zhes bya ba dang sbyar ro/_/phan tshun du 'tsham pas zhes bya ba ni rten gyi yon tan phun sum tshogs pa brten pa'i yon tan dang rjes su mthun pa ni rten no/_/brten pa'i yon tan phun sum tshogs pa rten gyi yon tan dang rjes su mthun
[\[141b\]]
[\[141b.1\]]pa dang ldan pa ni brten pa zhes bya'o/_/de lta bu'i tshigs su bcad pa 'dis sku'i brten pa'i yon tan rjes su mthun pa kho na bshad do/_/mtshan dang dpe byad bzang 'bar ba/_/zhes bya ba'i tshigs su bcad pa gnyis kyis don de nyid gsal bar bya ba'i phyir bshad par bya ste/_mtshan
[\[141b.2\]]dang dpe byad bzang 'bar ba/_/khyod kyi sku las ma gtogs pa/_/de bzhin gshegs pa'i yon tan 'di/_/gzhan gang zhig la legs gnas 'gyur/_/khyod sku brten pa yon tan la/_/nga dpal che zhes gsungs gsungs ltar/_/de yi yon tan rnams kyang slar/_/nged legs
[\[141b.3\]]bkod ces gsungs pa 'dra/_/gzhan gang zhig ni gzhan gang zhig la'o/_/legs gnas ni mdzes par gnas par 'gyur ro zhes bya ba'i don to/_/de rnams kyang mi 'jigs pa la sogs pa rnams so/_/ji lta ba bzhin du gnas pa'i dngos po de bzhin du gshegs pas na de bzhin
[\[141b.4\]]gshegs pa'o/_/ji ltar sngon yang dag par rdzogs pa'i sangs rgyas gshegs pa ni 'jug pa ste/_de bzhin du 'di yang gzhan la sman pa'i slad du 'jug pa la sogs pas gshegs pa zhes pas na de bzhin gshegs pa'o/_/yang na sngon yang dag par rdzogs pa'i sangs rgyas su
[\[141b.5\]]gshegs pa ni gzhan dag gi tshogs dang chos kyi sku la sogs pa yongs su rdzogs par bya ba'i phyir khyad par gyi ye shes dang ldan par gyur pa de bzhin du 'dir yang gshegs pa zhes bya bas na de bzhin gshegs pa'o/_/de'i yon tan ni de bzhin gshegs pa'i yon tan no/_/khyod kyi sku
[\[141b.6\]]las ma gtogs pa/_/zhes smos pa la khyod kyi sku ni bshad pa gang yin pa de las ma gtogs pa zhes bya ba'i don to/_/khyad par du gyur pa gang yin zhe na/_mtshan dang dpe byad bzang 'bar ba/_/zhes bya ba ni mtshan dang dpe byad bzang 'bar ba las ma gtogs pa zhes bya bar dgongs
[\[141b.7\]]pa'o/_/de la skyes bu chen po'i mtshan rnams ni phyag dang zhabs kyi mthil 'khor lo'i mtshan dang ldan pa dang /_'od gsal ba dang /_smin mtshams su mdzod spus rnam par brgyan pa dang /_dbu gtsug gtor dang ldan pa zhes bya ba la sogs pa'i mtshan ni mdo las gtogs par bya'o/_/dpe
[\[142a\]]
[\[142a.1\]]byad bshad par bya ste/_sen mo ha cang mi ring ba dang /_mtho ba dang /_zangs kyi mdog 'dra ba dang /_snum pa nyid dang /_sor mo zlum pa dang /_rgyas pa dang /_byin gyis phra ba dang /_rtsa mi mngon pa dang /_rtsa mdud pa med pa dang /_chung ba dang /_phra ba dang /_brla chu shing gi
[\[142a.2\]]sdong po dang 'dra bar rgyas pa dang /_gshibs pa dang /_mi mnyam pa med pa dang /_byin gyis phra zhing mdzes pa dang /_'ol ma se'i me tog dang 'dra bar dmar ba dang /_dang ba dang /_snum pa dang /_tsan+dan lta bu'i dri dang ldan pa'i khrag ces bya ba la sogs pa ste brgyad cu'o/_/gzhan yang /_
[\[142a.3\]]khyod kyi sku ni nga dpal che/_/zhes pa ni rgyas pa'o/_/dpal che ba ni skal ba dang ldan pa'o/_/nga zhes bya ba ni nga'o zhes bya ba de lta bu'o/_/khyod ces bya ba ni khyod kyi'o/_/sku'i mtshan nyid ni bshad zin to/_/gsungs zhes pa ni gsungs pa'o/_/gsungs pa ni srog chags kyi yul yin pa'i phyir te/_
[\[142a.4\]]lta zhes pa ni dpe'o/_/brten pa ni sngar bshad pa'i brten pa la'o/_/nged legs bkod ces bya ba ni de rnams nged legs bkod ces bya ba'o/_/slar gsung pa ni slar yang gsung pa'o/_/'dra ba'i sgra ni snga ma bzhin du bshad par bya'o/_/de zhes bya ba ni sku'o/_/yon tan ni sngar bshad zin to/_/
[\[142a.5\]]bshad pa'i don ni 'di yin te/_khyod kyi sku ni brten pa'i yon tan la gsungs pa lta bu ste/_gang nga dpal che ba dang ldan pa yin no zhes bya bas nga la bla na med pa'i yon tan brten pa zhes bya ba'o/_/yon tan de rnams ni slar gsungs pa dang 'dra ba'i sku mtshan dang dpe byad kyis spras pa khyod la
[\[142a.6\]]yongs su dag pa'i phrin las dag gis nged rnams legs par bkod pa zhes bya ba'o/_/de ltar sku dang yon tan dag phan tshun rten dang brten pa nyid kyis gsungs pa bshad de sku la bstod pa bshad do/_/sku la bstod pa zhes bya ba'i bshad pa ste le'u lnga pa'o//_//sman pa mdzad pa ni
[\[142a.7\]]dbye ba rnam pa brgyad de/_de la re zhig thugs rje la bstod pas ni 'khor ba'i nyes pa mkhyen pa'i bcom ldan 'das kyang thugs rjes yun ring por bzhugs pa dang /_/sems can rnams kyi de'i tshe shin tu sdug bsngal zhi bar bya ba'i phyir skye bo mang po'i gnas su bzhugs pa dang dgon par
[\[142b\]]
[\[142b.1\]]mi bzhugs pa dang /_da ltar byung ba'i sdug bsngal bzod spyod pa dang /_bud med kyi spyod pa legs pa dang /_mi legs pa dang 'dra ba'i thugs rje mnga' ba ste tshig gi don bzhi'o/_/de la bcom ldan 'das kyis smon lam la brten pas yongs su mya ngan las 'das kyi bar du bkres pa
[\[142b.2\]]dang skom pa la sogs pa'i sdug bsngal bzod spyod pa dang /_'khor ba'i skye bo gzhan dang 'dra ba dang /_rgyu la khyad par mi mnga' ba bshad par bya ste/_'gro ba 'di dag thams cad ni/_/khyad med nyon mongs rnams kyis bcing /_/khyod ni 'gro ba'i nyon mongs dag_/dgrol slad yun ring
[\[142b.3\]]thugs rjes bsdams/_/thams cad khyad med ces bya ba la thams cad ces bya ba ni khams gsum mo/_/khyad med ces bya ba ni lha rnams nas dmyal ba'i bar du'o/_/khyad med pas na nyon mongs pa rnams kyis bcings pa ni srid pa'i rtse mo'i nges par ma spangs pa'i phyir ro zhes bya bar dgongs
[\[142b.4\]]pa'o/_/'khor bar 'gro ba nyon mongs par byed ces pas na nyon mongs pa rnams so/_/de rnams kyis bcings zhes bya ba ni 'khor ba las ma 'das pa'i phyir ro/_/'gro ba 'di zhes bya ba ni sems can gyi 'jig rten 'di'o/_/de ltar na 'jig rten pa nyon mongs pa rnams kyis bcings
[\[142b.5\]]pas 'khor bar nyon mongs par gyur to/_/khyod ni 'gro ba'i nyon mongs dag dgrol slad/_/ces bya ba ni shes rab kyi mtshon chas 'gro ba'i nyon mongs pa'i zhags pa gcod pa'i phyir ro/_/yun ring thugs rjes bsdams zhes bya ba ni smon lam nas brtsams te yongs su mya ngan las
[\[142b.6\]]'das kyi bar du'o/_/gang gi phyir de ltar gyur pa de'i phyir na/_/dang por khyod la phyag bgyi 'am/_/'on te gang gis 'khor bar khyod/_/skyon mkhyen yun ring de lta bur/_/bzhugs mdzad thugs rje che la bgyi/_/dang por khyod la phyag bgyi 'am/_/zhes bya ba la sogs pa smos pa la/_'am zhes
[\[142b.7\]]bya ba'i sgra ni dri ba dang the tshom mo/_/dang po ni dang po'o/_/phyag ces bya ba ni phyag bgyi ba'o/_/khyod la ni bcom ldan 'das la'o/_/thugs rje che ba'i mtshan nyid ni bshad zin to/_/'on te ni yang na zhes bya ba'i don to/_/gang las the tshom 'di yin zhe na/_gang gi phyir 'jig rten pa'i shes
[\[143a\]]
[\[143a.1\]]pas long ba nyon mongs pa'i zhags pas bcings pas 'khor ba'i sdug bsngal nyams su myong ba zhes bya ba de ni ngo mtshar ma yin no/_/'on kyang gang gis zhes bya ba la sogs pa smos pa la/_gang gis ni thugs rje chen pos so/_/de lta bu ni yang dag par gyur
[\[143a.2\]]pa gsal bar byad pa'i shes rab kyis 'khor ba'i skyon mkhyen pa ste/_'khor ba ni 'gro ba rigs drug go/_/bzhugs pa ni bzhugs par mdzad pa ste/_/'gro ba rnams kyi nyon mongs pa yun ring por zhi bar byed pa'i phyir ro/_/de'i phyir/_/dang por khyod la phyag bgyi 'am/_/zhes pa la rnam par
[\[143a.3\]]rtog pa ni 'di yin no/_/yon tan gyi the tshom bsal bar ma gyur na ma ning gi rtags kyi sbyor ba byas zhes rtogs nas/_/dang por khyod la phyag bgyi 'am/_/zhes yongs su gdon to/_/de lta bu'i tshigs su bcad pa gnyis kyis shes rab kyis 'khor ba'i skyon mkhyen kyang thugs rjes yun ring por
[\[143a.4\]]bzhugs pa zhes bshad do/_/gzhan yang /_dben pa'i bde ba spangs gyur khyod/_/mang po'i nang na bzhugs pa gang /_/de khyod thugs rjes dus 'das pa/_/glags shig thod nas bgyid par bas/_/dben pa'i bde ba spangs gyur khyod/_/ces smos pa la/_/dben pa ni 'du 'dzi spangs
[\[143a.5\]]pa'o_/de las byung ba'i bde ba dben pa'i bde ba'o/_/de gyur pa ni rjes su mthun pa gang la yod pa de ni dben pa'i bde ba spangs par gyur pa ste/_de ni gdul bya'i skye bo mang pos yongs su bskor ba'o/_/khyod ni khyod kyi'o/_/'das pa ni 'das pa'o/_/de gang yin zhe na/_dus ni mtshan
[\[143a.6\]]mo dang nyin mo la sogs pa'o/_/glags shig thod pa ni spro ba thob pa'i thugs rjes de mdzad do/_/nyid bzhed pa'i dben pa'i bde ba spangs nas rgyu med pa'i thugs rje'i gzhan dbang gis gzhan la sman pa la rtse gcig pas khyod kyi dus 'das so zhes bya ba ni bsdus pa'i don to/_/gang
[\[143a.7\]]gi phyir thugs rjes glags skabs rnyed nas 'di mdzad dam zhe na/_bshad pa/_rig pa yis ni mtsho nang nas/_/klu bzhin khyod kyang thugs rje yis/_/dgon pa zhi gnas grong gi mthar/_/gdul ba'i don gyi slad du drangs/_/dgon pa zhi gnas grong gi mthar/_/zhes bya ba la sogs
[\[143b\]]
[\[143b.1\]]pa smos pa la/_zhi ba dang rjes su mthun pa'i dgon pa ni zhi ba'o/_/de las grong gi mthar ni grong dang nye bar drangs pa'o/_/khyod ni bcom ldan 'das so/_/kyang ni gang gi phyir zhes bya ba'o/_/klu bzhin zhes bya ba la sogs pa ni ji ltar sbrul gyi mche bas btab pa'i dug gso bar bya ba'i phyir
[\[143b.2\]]mtsho'i nang du gnas pas klu rig pas mtsho'i nang nas drangs pa de bzhin du nyon mongs pa'i sbrul gyis zos pa'i 'gro ba gso bar bya ba'i phyir thugs rje'i rig pas dgon pa zhi ba la dgyes par gyur pa khyod dgon pa nas grong gi mthar drangs so/_/de bas na dben pa'i bde ba spangs gyur khyod
[\[143b.3\]]ces bya ba rgyas pa'i tshigs su bcad pa'i don ni rigs pa'o/_/de lta bu'i tshigs su bcad pa gnyis kyis thugs rje'i dbang gis mang po'i nang na bzhugs pa dang /_dben par mi bzhugs pa zhes bshad do/_/gzhan yang /_nyer zhi mchog la gnas bzhin du/_/thugs rje gtso dang ldan
[\[143b.4\]]pas na/_/rol mo mkhan gyi sgyu rtsal yang /_/khyod kyi zhabs kyis 'dor bar mdzad/_/nyer zhi mchog la gnas bzhin du/_/zhes smos pa la/_nyer zhi mchog la gnas zhes bya ba ni nyer zhi mchog la gnas pa'o/_/bzhin gyi sgra ni ngo mtshar ba'i don la'o/_/thugs rje gtso dang ldan
[\[143b.5\]]pas na/_/zhes smos pa la/_/gtso bo ni gtso bo ste/_drang bar byed pa zhes bshad de/_de gang la yod pa de ni gtso bo dang ldan pa'o/_/de'i ngo bo nyid ni thugs rje'i gtso bo dang ldan pa ste/_thugs rjes yin gyi gzhan gyis ni ma yin no/_/de ni thugs rje gtso bo dang ldan pa ni thugs rje
[\[143b.6\]]gtso bo dang ldan par gyur pa zhes bya ba'i don to/_/khyod kyi zhabs kyis 'dor bar mdzad/_/ces bya ba ni zhabs bskyod par mdzad pa'o/_/ci'i slad du zhe na/_rol mo mkhan gyis sgyu rtsal yang /_/zhes smos pa la/_rol mo mkhan gyi sgyu rtsal dag go/_/de rnams kyi sgyu rtsal ni bzo'i
[\[143b.7\]]gnas dag ste/_de dag kyang khyod kyi mdzad pa la 'jug par mdzad pa'o/_/'di lta ste/_rol mo mkhan gyi cha lugs bzhengs nas lha'i yul du gshegs te/_bcom ldan 'das nyid kyis rgyud mangs brdungs pas rgyud stong phrag chad par gyur kyang nam mkha' las yongs su gang ba'i sgra bsgrags
[\[144a\]]
[\[144a.1\]]pas shin tu dga' ba zhes bya ba'i dri za'i rgyal po rgyud mangs brdung ba'i bzo bo nga rgyal dang ldan pa rol mo mkhan gyi nga rgyal de las phral nas gdul bar mdzad do zhes bya bar thos so/_/de yang rjes su mthun pa ma yin zhing skye bo gdul bya'i sdug bsngal gzod ma spyod pa'i
[\[144a.2\]]thugs rjes mdzad do zhes bstan to/_/gzhan yang /_rdzu 'phrul seng ge'i sgra dang ni/_/nyid kyi yon tan brjod pa gang /_/de ni bzhed spyod mi mnga' ba/_/khyod kyi thugs rjes bstar ba lags/_/rdzu 'phrul seng ge'i sgra dang ni/_/zhes bya ba ni rgyas pa'o/_/rdzu 'phrul ni nam mkha' la 'gro ba
[\[144a.3\]]dang /_'bar ba dang /_'bebs pa dang /_char 'bab pa la sogs pa'i 'o/_/seng ge'i sgra dang 'brug gi sgra dang 'dra ba'o/_/ji ltar gsungs pa ni nga las phyi rol du gyur pa la ni dge sbyong ngam bram ze med de/_/gang gis 'khor gyi tshogs 'di rnams kyi nang du seng ge'i sgra yang dag par sgrogs par
[\[144a.4\]]byed pa kho na zhes bya ba la sogs pa'o/_/de nyid 'jigs pa med pa'i seng ge dang 'dra bas sgra sgrogs pas na seng ge'i sgra'o/_/nyid kyi yon tan brjod pa ni nyid la bstod pa'o/_/ji ltar stobs bcu dang ldan pa dang /_de bzhin gshegs pa dgra bcom pa zhes bya ba la sogs pa'o/_/
[\[144a.5\]]rdzu 'phrul dang /_seng ge'i sgra dang /_nyid kyi yon tan brjod pa gang yin pa de ni byis pa'i 'jig rten pa 'dod pas gzhan la rab tu ston par byed do/_/de ni bzhed spyod mi mnga' ba/_/zhes bya ba la sogs pa smos pa la/_de la bzhed pa ni 'dod pa dang sred pa ste/_de nyid yul rnams kyi rgyud spyod
[\[144a.6\]]par byed pas ni spyod pa'o/_/de mi mnga' ba ni gang gis spangs pa de ni bzhed spyod mi mnga' ba'o/_/de ni khyod kyi thugs rjes bstar ba'o/_/de zhes bya ba ni rdzu 'phrul la sogs pa'o/_/thugs rjes bstar ba ni thugs rje'i rtags so/_/ji ltar ka shi'i rdo la gser bzang ba'am ngan par yongs
[\[144a.7\]]su brtag pa de bzhin du sems can rnams kyi da ltar byung ba'i sdug bsngal bzod par spyod pa'i bcom ldan 'das kyi thugs rje yang rdzu 'phrul la sogs pa'i ka shis rjes su dpag par bya ste/_bzhed pa dang spyod pa mi mnga' ba'i phyir zhes bya ba ni bsdus pa'i don to/_/de lta bu'i tshigs su
[\[144b\]]
[\[144b.1\]]bcad pa gnyis kyis thugs rje'i dbang gis da ltar byung ba'i sdug bsngal bzod mi spyod pa zhes bshad do/_/legs pa dang mi legs pa'i bud med kyi tshul dang mthun pa bshad par bya ste/_gzhan gyi don du rab bzang gi_/nyid kyi rten la brtse med pas/_/mgon po khyod nyid 'ba' zhig
[\[144b.2\]]la/_/thugs rjes thugs rje mdzad ma gyur/_/gzhan gyi don du rab bzang gi/_/zhes bya ba ni rgyas pa'o/_/gzhan gyi don ni gzhan la sman pa mdzad pa'i phyir ro/_/rab tu bzang ba ni mkhas pa'o/_/gi zhes bya ba ni zhal gyis bzhes pa la'o/_/nyid kyi rten la brtse med pa/_/zhes bya ba
[\[144b.3\]]ni de bzhin gshegs pa de nyid kyi rten te/_de la brtse ba med pa ni rtsub pa dang gzir bar mdzad pa ste/_thugs rje zhes 'chad par 'gyur ro/_/khyod nyid ni bcom ldan 'das la yin gyi gzhan la ni ma yin no/_/'ba' zhig ni bdag nyid che ba zhes bya ba'i don to/_/mgon po zhes bya
[\[144b.4\]]ba ni bod pa'o/_/thugs rjes thugs rje mdzad ma gyur/_/zhes bya bas ni de ltar bstan pa yin te/_thugs rjes mdzad pa dang /_rjes su bzung ba mdzad ces pa ni thugs rje'i don dang mthun pa'i mtshan no/_/khyod kyi yul la thugs rje'i don dang mthun pa'i mtshan du ma gyur to/_/de
[\[144b.5\]]lta bas na nyid kyi rten la brtse ba mi mnga' ba dang /_gzhan la chags pa'i rang bzhin gang yin pa des ni bud med kyi spyod pa mi legs pa bshad do/_/gzhan la chags pa dang /_nyid kyi rten la brtse ba med pa zhes bya bar shes par ji ltar 'gyur zhe na/_smras pa/_'di ltar res 'ga'
[\[144b.6\]]brtan pas gang /_gzhan don bsgrub par mdzad slad du/_/khyod ni lan brgyar phyogs dag tu/_/gtor ma bzhin du btang ba lags/_/'di ltar lan brgyar phyogs dag tu/_/zhes bya ba smos pa la/_'di ltar zhes bya ba ni ji ltar 'di ni gzhan la chags pa dang /_nyid kyi rten la brtse
[\[144b.7\]]ba med pa de ltar bshad par bya zhes bya ba'i don to/_/gang ni gang gi phyir zhes bya ba'i don to/_/yang na 'di ltar gang zhes bya ba ni 'chad par 'dod pa'i don rab tu ston par byed pa'i tshig phrad ces bya ba'o/_/khyod ni 'chad par 'gyur ba'o/_/lan brgya ni lan mang por ro/_/brtan pa'i phyir
[\[145a\]]
[\[145a.1\]]brtan pa ni thugs rje nyid du brjod do/_/res 'ga' gtor ma bzhin du zhes bya ba ni ji ltar snying rje med pa dag gis phyogs dum bur byas nas gtor mar btang ba ste/_gnod sbyin la sogs rnams dga' bar bya ba'i phyir ro/_/de bzhin du thugs rjes kyang thugs rje
[\[145a.2\]]mi mnga' ba dang 'dra bar khyod lan brgyar byas nas btang ba lags so zhes 'chad par 'gyur ro/_/ci'i slad du zhe na/_bshad pa/_gzhan don sgrub par mdzad slad du/_/zhes bya bas ni stag phrug la sogs pa rnams kyi bza' ba sgrub pa'i phyir ro/_/khyod ces bya ba ni khyod do/_/byang chub
[\[145a.3\]]sems dpa' la sbyor ba'i gnas skabs su btang ba lags so/_/gang la zhe na/_phyogs dag tu ni las kyi byed tshig gi mtha' can yin te/_/phyogs bzhir gtong ba zhes bya ba'i don to/_/gang gi phyir de ltar gyur pa de'i phyir gzhan gyi don rab tu bzang ba ni legs par bshad pa'o/_/
[\[145a.4\]]de lta bu'i tshigs su bcad pa gnyis kyis bud med kyi spyod pa mi legs pa dang 'dra ba'i spyod pa bshad na/_bud med kyi spyod pa legs pa de bshad par bya ste/_tha mal pa'i skye bos kyang bud med g.yon can dbang du mi 'gyur te/_'on kyang brtan pa'i khyad par can gyi byang chub sems
[\[145a.5\]]dpa' lta smos kyang ci dgos te/_de ltar khyod la gnod mdzad kyang /_/nongs pa can du mi brtsi bas/_/khyod kyi bzhed pa kho na dang /_/mthun 'jug pa ni legs par gda'/_/de ltar khyod la gnod mdzad kyang /_/zhes bya ba ni rgyas pa'o/_/khyod kyi srog pas kyang gzhan gyi srog la
[\[145a.6\]]gces par dgongs pa'o/_/des na thugs rje 'di ni khyod kyi bzhed pa dang rjes su mthun zhing khyod kyi thugs dang mi 'gal bar 'jug pa ni sems can la sman pa'i slad du 'jug pa'o/_/legs pa ni yin pa'o/_/ji ltar 'di shes par bya zhe na/_bshad pa/_de ltar khyod la gnod
[\[145a.7\]]mdzad kyang /_/zhes bya ba la sogs pa la/_de ltar zhes bya ba ni snga ma bzhin du bshad par bya'o/_/yang na de ltar zhes bya ba ni lan brgyar bcad nas gtor mar btang ba la sogs pa'i rnam pa des so/_/kyang ni gang gi phyir gyi don to/_/gnod mdzad kyang zhes bya ba ni gzir bar
[\[145b\]]
[\[145b.1\]]yang mdzad pa'o/_/khyod ni bcom ldan 'das so/_/mi brtsi bas ni legs pa yin gyi gdug pa can ni ma yin no zhes bya ba'i don to/_/gang gi phyir nongs pa can du mi brtsi zhes/_/bud med gdug pa can ni dor ba'i rigs na khyod kyis thugs rje 'di dor bar ma mdzad pas
[\[145b.2\]]nges par 'di ni nongs pa can du mi brtsi bas nongs par mi mdzad pas zhes bya ba'i don to/_/de ltar 'dir dgongs pa dang rjes su mthun pa'i phyir thugs rjes bud med kyi spyod pa legs pa dang 'dra ba tshigs su bcad pa 'dis gsal bar rtogs par bya'o zhes bya ba ste/_
[\[145b.3\]]thugs rje la bstod pa'i bshad pa'o/_/thugs rje la bstod pa zhes bya ba'i bshad pa ste le'u drug pa'o//_//gsung la bstod pa'i dbye ba bcu gcig ste/_de la tshigs su bcad pa gang gis tshig gi don gyi dbye ba gang yin pa bshad pa de ni phyis bshad par bya'o/_/de
[\[145b.4\]]la/_tshig bzang ba dang don che dang /_/zhes bya ba'i tshigs su bcad pa gnyis te/_tshig bzang ba dang don che dang /_/bden pa dang ni snyan pa dang /_/zab gsal gnyi ga'i don ldan dang /_/bsdus dang spros pa dang ldan pa/_/khyod kyi gsung ni de lta bu/_/khyod kyi dgra bos thos na yang /_/
[\[145b.5\]]thams cad mkhyen pa legs so zhes/_/su zhig nges pa skye mi 'gyur/_/tshig bzang ba dang zhes bya ba bshad par bya ste/_tshig bzang ba'i gsung gang la yod pa de ni tshig bzang ba ste/_tshig gsal ba zhes bya ba'i don to/_/tshig gsal ba yin na yang sgeg pa'i sdeb sbyor la sogs
[\[145b.6\]]pa dang 'dra bar don mi tshe ba ma yin nam zhe na/_smras pa/_don che ba ni mtho ris dang thar pa gsal ba'i phyir ro/_/drang srong ser skya la sogs pa'i tshig kyang de ltar gsal ba yin te/_'on kyang phyin ci log gi don gsal ba zhes bya bas na de dag las kyang khyad du bshad par bya ste/_bden
[\[145b.7\]]pa zhes bya ba ni phyin ci log ma yin zhes bya ba'i don to/_/bden pa ma yin pa phal che ba ni snyan pa yin te/_'di dag ni bde ba dang snyan pa dang yang yin te/_mnyan pa'i rigs so zhes bya ba'i don to/_/ji lta ba bzhin du sbyor ba ni chung ngu dang /_'bring dang /_dbang po rnon po'i gdul bya'i ngo
[\[146a\]]
[\[146a.1\]]bo'i phyir zab pa dang /_gsal ba dang /_gnyi ga'i don gang la yod pa de ni zab pa dang /_gsal ba dang /_gnyi ga'i don dang ldan pa'o/_/de la rten cing 'brel bar 'byung ba'i tshig gi don dang ldan pa ni zab pa ste/_zab pa'o/_/sbyin pa la sogs pa yang ba'i don dang
[\[146a.2\]]ldan pa ni gsal ba'i don to/_/rten cing 'brel bar 'byung ba'i tshig gi don la sogs pa ni gnyi ga'i don dang ldan pa'o/_/bsdus pa ni mdor bsdus pa ste/_ji ltar dge slong dag gzugs zhes bya ba'i chos spang bar bya'o zhes bya ba'o/_/spros pa ni rgyas pa'o/_/'di lta ste/_dge slong dag
[\[146a.3\]]gzugs ni bdag ma yin te/_dge slong dag gzugs bdag yin na gzugs ni gnod pa dang sdug bsngal bar mi 'gyur ro/_/de gnyi ga gang la yod pa de ni bsdus pa dang spros pa dang ldan pa ste/_gdul bya bsdus pa dang spros pa la dga' ba'i dbang du byas pa'i phyir ro/_/su zhig ces bya ba ni mi srid pa'i
[\[146a.4\]]phyir ro/_/mi 'gyur ba ni mi 'gyur ba'o/_/thos pa ni thos nas so/_/gsung ni mdo'i sde dang dbyangs kyis bsnyad pa'i sde la sogs pa'o/_/de lta bu ni ji ltar bshad pa'i rnam pa dang ldan pa'o/_/khyod kyi ni khyod kyi'o/_/khyod kyi ni bcom ldan 'das la'o/_/rjes su chags pa dang 'bring
[\[146a.5\]]'ba' zhig tu ma zad kyi dgra bos kyang zhes bya ba ni yang go sgra'i don to/_/thams cad mkhyen pas na thams cad mkhyen pa zhes bya'o/_/des pa ni nges pa'i rkyen zhes bya'o/_/de lta bu'i tshigs su bcad pa gnyis kyis bcom ldan 'das kyi gsung la thams cad mkhyen pa kho nar gsal ba ni
[\[146a.6\]]dbye ba dang po'i bshad pa'o/_/gzhan yang /_mang po'i ril gyis snyan ma lags/_/bcos pa 'ga' tsam snyan par bas/_/khyod kyi gsung don grub pas kyang /_/thams cad legs gsungs kho na lags/_/mang po ril gyis snyan ma lags/_/zhes pa ni rgyas pa'o/_/
[\[146a.7\]]mang po ni phal che ba snyan pa ste/_thos pa dang rjes su mthun pa'o/_/gsung thams cad ces bya ba ni bshad par 'gyur ro/_/bcos pa 'ga' tsam zhes bya ba ni gang zhig 'dod pa'i bde ba'i longs spyod la zhen pa de ni de dang rjes su mthun pa'i gsung gis 'du 'khar mi nus so/_/bcos
[\[146b\]]
[\[146b.1\]]pa 'ga' tsam gyi gsung ni snyan pa ma yin zhes bya ba'i don to/_/dper na 'dod pa'i bde ba la chags pa'i srid pa las 'jigs pa bstan par bya ba'i phyir gsungs pa ni/_de ltar 'bar bar gyur pa la/_/rangs dang dga' ba ci zhig yod/_/mun pa'i nang du gnas pa yis/_/
[\[146b.2\]]sgron ma ji ltar tshol mi byed/_/ces bya ba'o/_/gzhan kha cig 'di ltar smra bar byad de bcos pa'i gsung ni snyan pa ma yin te/_dper na lha sbyin la bcom ldan 'das kyis bka' stsal pa/_rmongs pa'i skyes bu shA ri'i bu dang /_maud gal gyi bu la yang dge slong gi dge 'dun gtod
[\[146b.3\]]par mi byed na khyod la gtod pa lta smos kyang ci dgos/_gang gi phyir shAkya rnams kyi bran mo'i bu am baSh+Ta zhes bya ba'i skye bo ra'i mchil ma za bar khyod 'gyur ro zhes bya ba'o/_/de bas na mi bzod pa'i bsam pa dang ldan pas gnas par 'os pa'i gdul bya la thugs rjer dgongs
[\[146b.4\]]pa'i bcom ldan 'das kyis bka' stsal to/_/de'i yang mi snyan pa ma yin pa dang /_rtsub mo ma yin pa ste/_thugs nyon mongs pa dang mi ldan pa'i phyir ro/_/gsung zhes bya ba'i don ni bshad zin to/_/don grub pa ni mtho ris dang thar pa'i don bsgrub par bya ba'i phyir ro/_/kyang gi
[\[146b.5\]]sgras ni don gzhan ston pa'o/_/thams cad ces bya ba ni snyan pa dang me snyan pa'o/_/legs par gsungs pa ni legs par gsungs pa'o/_/de lta bu'i tshigs su bcad pa 'dis shAkya rnams kyi tshig snyan pa ste/_dbye ba rnam pa gnyis pa bshad do/_/de nyid bshad par bya ste/_khyod kyi
[\[146b.6\]]gsung ni rnam brtags na/_/gang zhig 'jam dang rtsub pa dang /_/gang yang de gnyis ldan pa dang /_/thams cad ro gcig nyid du 'gyur/_gang zhig 'jam pa ni snyan pa'i gsung zhes 'chad par 'gyur ro/_/ci 'dra ba yin zhe na/_gzhi bstan pa'i mdo las ji skad gsungs pa ni 'di ni
[\[146b.7\]]lus kyi legs par spyad pa dang /_'di ni lus kyi legs par spyad pa'i rnam par smin pa'i 'bras bu dang /_'di ni ngag dang yid kyi legs par spyad pa dang /_'di ni ngag dang yid kyi legs par spyod pa'i rnam par smin pa'i 'bras bu dang /_'di ni lha dang mi rnams zhes bya ba'o/_/gang zhig
[\[147a\]]
[\[147a.1\]]rtsub pa zhes bya ba ni rtsub pa dang rjes su mthun pa'o/_/ji lta ba bzhin du mdo de nyid las/_'di ni lus kyi nyes par spyad pa dang /_'di ni lus kyi nyes par spyad pa'i rnam par smin pa'i 'bras bu dang /_'di ni ngag dang yid kyi nyes par spyad pa dang /_'di ni ngag dang yid
[\[147a.2\]]kyi nyes par spyad pa'i rnam par smin pa'i 'bras bu dang /_'di ni dmyal ba dang /_dud 'gro dang /_yi dgas zhes bya ba'o/_/gang yang de gnyis dang ldan pa/_/zhes bya ba ni gang zhig gsung de gnyis ni 'jam pa dang rtsub pa dag ste/_ldan pa ni ldan pa zhes bya ba'i don to/_/de bzhin
[\[147a.3\]]du mdo de nyid las 'di ni lus kyi legs par spyad pa zhes bya ba snga ma bzhin dang /_de bzhin du 'di ni lus kyi nyes par spyad pa zhes bya ba snga ma bzhin no/_/thams cad ces bya ba ni 'jam pa dang /_rtsub pa dang /_gnyis ka dang ldan pa'i gsung ro gcig pa nyid ni thar pa gcig gi mtha'
[\[147a.4\]]brtags pa ni rnam par spyod pa ste/_'gyur ba ni 'gyur ba'o/_/khyod kyi ni gsung ngo /_/khyod kyi gsung ni rjes su chags pa dang /_khong khro ba med pa'i phyir dang /_thugs rje dang 'brel ba'i phyir rnam par spyad ban thams cad ro gcig par 'gyur te/_legs par spyod pa la gnas pa'i
[\[147a.5\]]sbyor bas thar pa thob par mdzad pa ste/_bsdus pa'i don to/_/de lta bu'i tshigs su bcad pas gsung thar pa dang ro gcig pa ste/_dbye ba gsum pa bshad do/_/de'i phyir na ngo mtshar bar yid kyis bstod par bya ste/_e ma'o shin tu yongs dag pa'i/_/phrin las rnams ni rab
[\[147a.6\]]tu bzo/_/nga yis rin chen gsung rnams kyi/_/snod 'di 'dra ba 'di bgyis so/_/e ma'o shin tu yongs dag pa'i/_/zhes bya ba ni rgyas pa'o/_/kye ma'o zhes bya ba ni ngo mtshar ba'o/_/shin tu yongs dag pa'i phrin las ni dkar po 'ba' zhig ste/_gya gyu rtag tu spangs pa'i
[\[147a.7\]]phyir/_/zhes bya ba la sogs pa'o/_/bzo zhes bya ba ni mkhas pa'o/_/rab tu ni khyad par dang ldan pa zhes bya ba'i don to/_/phrin las des zhes bya ba ni byed pa'i tshig yongs su gyur pa dang sbyar ro/_/'di zhes bya ba ni dad pa skyes pas mngon sum dang 'dra bar srid par byed de/_rin
[\[147b\]]
[\[147b.1\]]chen gsung rnams kyi zhes bya ba ni tshig bzang ba dang don che ba la sogs pa'i rnam pas shin tu dkon pa'i phyir gsung rnams ni rin chen no/_/'di 'dra ba ni rnam pa 'di dang 'dra ba ste/_mtshan dang dpe byad kyis brgyan pa'o/_/snod ni rten no/_/bgyis so zhes bya ba ni bskyed pa dang nges par
[\[147b.2\]]bsgrubs pa ste/_rin chen gsung dang rjes su mthun pa zhes dgongs so/_/gsung gi rin chen rnams kyi snod ji lta bu yin zhe na/_bshad pa/_khyod zhal blta na rab sdug pa/_/de las mnyan na snyan pa yi/_/gsung 'di dag ni zla ba las/_/bdud rtsi 'dzag pa bzhin du 'byung /_/
[\[147b.3\]]khyod zhal blta na rab sdug pa/_/zhes smos pa la/_zhal de las zhes bya ba ni 'chad par 'gyur ro/_/na ni gang gi phyir zhes bya ba'i don to/_/blta na sdug pa zhes bya ba ni blta na sdug pa ste blta bar 'os pa zhes bya ba'i don to/_/'di ni gsung zhes 'chad par 'gyur ro/_/ci
[\[147b.4\]]'dra ba yin zhe na/_mnyan na snyan pa'o/_/zhal ni zhal las 'dzag pa ste/_'dzag pa bzhin du 'byung ba'o/_/khyod kyi gsung gi mtshan nyid ni bshad zin to/_/zla ba las bdud rtsi 'dzag pa bzhin du 'byung zhes bya ba la/_zla ba ni bdud rtsi'i rang bzhin no zhes 'jig rten la grags
[\[147b.5\]]pa'o/_/ji ltar de las zhu ba'i rang bzhin gyi bdud rtsi 'dzag pa de bzhin du/_bcom ldan 'das kyi zhal gyi zla ba las don dam pa dang mya ngan las 'das pa thob pa'i phyir na gsung kho na bdud rtsi 'dzag pa bzhin 'byung ngo zhes bstan to/_/de lta bu'i tshigs su bcad pa gnyis kyis
[\[147b.6\]]gsung dang rjes su mthun pa'i rten pa ste/_dbye ba bzhi pa bshad do/_/gzhan yang /_khyod kyi gsung ni 'dod chags kyi/_/rdul rab zhi mdzad char sprin 'dra/_/zhe sdang sbrul ni 'don pa'i phyir/_/nam mkha' lding dang 'dra ba lags/_/'dod chags kyi rdul rab zhi bar mdzad ces smos
[\[147b.7\]]pa la/_'dod chags kho na rdul te/_sngo ba thi ba la sogs pa mi sdug pa bstan pas de rab tu zhi bar mdzad pa ni sel bar mdzad pa zhes bya ba'i don to/_/gsung gi don ni bshad zin to/_/khyod ni khyod kyi'o/_/char sprin 'dra zhes bya ba ni char sprin ma yin pas char sprin dang 'dra bar spyod pas na
[\[148a\]]
[\[148a.1\]]char sprin dang 'dra ba'o/_/brik+Sha la sogs pa'i sgra la ka'i rkyen can te/_de ltar 'chad par 'gyur ba'i sbyor ba la yang shes par bya'o/_/nam mkha' lding dang 'dra ba zhes smos pa la/_nam mkha' lding ni nam mkha' lding ngo /_/de dang 'dra bar skyod pa ste/_byams pa la sogs
[\[148a.2\]]bstan pas/_zhe sdang sbrul ni gdon pa'i phyir/_/zhes smos pa la/_zhe sdang nyid sbrul te/_khro ba'i dug 'byin pa'i phyir ro/_/gdon pa'i phyir zhes bya ba ni de la brten nas zhes bya ba'i don to/_/gzhan yang /_yang dang yang du mi shes pa'i/_/rab rib 'joms pas gdugs dang 'dra/_/nga
[\[148a.3\]]rgyal ri bo mngon 'joms pas/_/brgya byin mtshon cha 'dra ba lags/_/gdugs dang 'dra ba zhes bya ba ni rgyas pa'o/_/gdugs bzhin du spyod pas na gdugs dang 'dra ba'o/_/yang dang yang du zhes bya ba ni slar yang rten cing 'brel par 'byung ba bstan pas sngon gyi mtha' dang /_phyi ma'i
[\[148a.4\]]mtha' dang dbus kyi mtha' gsal ba'i phyir na gdugs dang 'dra ba'i gsung zhes thams cad la drang bar bya'o/_/ci zhig mdzad ce na/_bshad pa/_mi shes pa'i rab rib 'joms pas zhes bya ba la/_/mi shes pa ni ma rig par grags pa ste/_yang dag pa'i lta ba la sgrib par byed pa'i
[\[148a.5\]]rab rib de rnam par sel bar mdzad ces bya ba'i don to/_/brgya byin gyi mtshon cha ni rdo rje ste/_de dang 'dra bar spyod pa'o/_/nga rgyal ni mtho ba'i mtshan nyid dang chos mthun pa'i phyir na ri bo ste ri bo'o/_/de 'joms pas na brgya byin gyi mtshon cha dang 'dra ba ste/_las bdag gir bya ba kho
[\[148a.6\]]na dang /_bdag med pa las 'byung ba'i phyir ro/_/las bdag gir bya ba bsams pa na 'di ltar 'gyur te/_las las rigs dang /_gzugs dang /_lang tsho la sogs pa gzhan rnams kyang yin no/_/'di ni bdag med pa dang /_'dus byas pa tsam nyon mongs pa'i gzhan
[\[148a.7\]]dbang du gyur pa'i las las 'byung bas na rnam pa gang gis su zhig nga rgyal byed ces bya ba'o/_/de lta bu'i tshigs su bcad pa gnyis kyis 'dod chags dang /_zhe sdang dang /_gti mug dang /_nga rgyal 'joms pa ni gsung yin pas na dbye ba lnga pa bshad do/_/gzhan yang /_don
[\[148b\]]
[\[148b.1\]]gzigs pas na mi slu ba/_/nongs mi mnga' phyir rjes su mthun/_/legs par sbyar bas go sla ste/_/khyod kyi gsung ni legs gsum ldan/_/don gzigs pas na mi slu ba/_/zhes bya ba ni rgyas pa'o/_/don gzigs pa gang la yod pa de ni don gzigs pa'o/_/gsum zhes
[\[148b.2\]]bya ba ni 'chad par 'gyur ro/_/de'i rang bzhin ni don gzigs pa'i phyir na mi slu ba ste/_bden pa zhes bya ba'i don to/_/bcom ldan 'das kyi gsung gi don ni mi slu bar mthong ste/_de'i gsung la rjes su 'jug pa rnams kyis mtho ris dang thar pa thob pa'i phyir ro/_/dper na nga yongs
[\[148b.3\]]su mya ngan las 'das pa'i lo brgya'i 'og tu rgyal po gtum po mya ngan med ces bya ba 'byung bar 'gyur ro/_/des ni nub gcig la chos kyi rgyal po'i mchod rten brgyad khri byed par 'gyur ro zhes bcom ldan 'das kyis gsungs so/_/de bzhin du ma 'ongs pa'i dus su khu ta ga
[\[148b.4\]]zhes bya ba'i mi rnams kyi mgo bo la gnyer ma lhags par 'gyur ba dang /_bu mo gzhon nu las kyang bu skye bar 'gyur ro zhes bya ba la sogs pa thams cad nye bar dmigs par 'gyur ro zhes bya ba'o/_/yang na don gzigs pa'i gsung gsung ba ni mi slu ba yin no/_/ma rig pa
[\[148b.5\]]la sogs pa 'joms pa'i ye shes kyis gang gis don gzigs pa de ni don gzigs pa ste/_de ni bcom ldan 'das kho na'o/_/de'i gsung ni mi slu ba ste/_don gzigs pa'i phyir ro/_/'dod chags la sogs pas dkrugs pa'i sems dang ldan pa rnams kyi tshig ni rjes su
[\[148b.6\]]mi mthun pa ste/_bcom ldan 'das kyi ni nongs pa mi mnga' ba'i phyir na rjes su mthun pa ste/_drang srong rgyas pa la sogs pa dang 'dra bar snga phyir mi mthun pa ni ma yin no zhes dgongs pa'o/_/go sla zhes bya ba ni gdul bya'i skye bos rtogs par mdzad pa'o/_/legs par sbyar ba zhes bya
[\[148b.7\]]ba ni ji ltar gdul byas phal pa'i tshig dang /_chos skad dang /_kla klo'i tshig gi dbye bas don shes pa de bzhin du legs par sbyar ba zhes bshad de/_de'i phyir don gzigs pa dang /_rjes su mthun pa dang /_go sla ba ste legs pa gsum gang la yod pa de ni legs pa gsum dang ldan pa ste/_/
[\[149a\]]
[\[149a.1\]]khyod kyi gsung ngo /_/ni'i sgra ni tshig gi kha bskang ba'o/_/rnam pa gsum po de dag gis yongs su dag pa'i gsung dag gis ston pa nyid du grags pa'i tshigs su bcad pa 'dis dbye ba drug pa bshad do/_/gzhan yang /_re zhig dang por khyod kyi gsung /_/nyan pa rnams
[\[149a.2\]]kyi yid 'phrog mdzad/_/de nas yid la bsam bgyis na/_/rdul dang mun pa dag kyang sel/_/nyan pa rnams kyi yid 'phrog mdzad/_/ces bya ba la/_yid ni sems dag go/_/re zhig ces bya ba ni rim pa'i don to/_/nyan pa rnams kyi ste/_yan lag lnga dang ldan pa'i dbyangs kyis
[\[149a.3\]]gzhan du rjes su mi 'brang ba'i phyir yid 'phrog ga par mdzad pa'o/_/dang por ni dang por ro/_/gsung ni gsung ngo /_/khyod kyi ni khyod kyi zhes bya'o/_/nyan pa las phyi ma'i dus su yid la bsam bgyis na zhes bya ba ni bsam pa dang bsgom pa'i rim pas so/_/rgyud la dri mas gnod pa'i
[\[149a.4\]]phyir rdul ni nyon mongs pa thams cad do/_/mun pa zhes bya ba ni gti mug go/_/nyon mongs pa'i rigs ma lus pa ni gti mug sngon du song ba'i phyir gti mug log par bshad do/_/'dod chags ni rdul gyi tshig gis spong ba tsam zhig bstan te/_'dir ni gsung gcig nas gcig
[\[149a.5\]]gis nyon mongs pa rtsa ba dang bcas par 'joms par bshad de/_des ni yid 'phrog par byed pa'i dbye ba bdun pa bshad do/_/gzhan yang /_phongs pa rnams kyi dbugs 'byin cing /_/bag med rnams ni skrag par mdzad/_/bde ba can dag skyob mdzad pas/_/khyod gsung
[\[149a.6\]]kun dang 'tsham par 'jug_/phongs pa rnams kyi dbugs 'byin cing /_/zhes smos pa la/_phongs pa rnams ni nyon mongs pa thob pa ste/_nyon mongs pa de las nges par 'byung ba bshad pas dbugs 'byin pa zhes bya bas na phongs pa rnams kyi dbugs 'byin pa'o/_/gsung
[\[149a.7\]]zhes bya ba ni 'chad par 'gyur ba'o/_/dper na nya pa dag gis nya rgyas nya dang ris mthun pa'i chu srin 'gram du drangs pa shin tu sdug bsngal ba dang ldan pas bcom ldan 'das kyi mthus smras pa ni 'di nas bdag shi 'phos nas sems can dmyal bar skye bar 'gyur ro zhes smras pa
[\[149b\]]
[\[149b.1\]]de la bcom ldan 'das kyis gsungs pa/_nga ni thugs rje ldan rgyal la/_/sems ni legs par dad par gyis/_/dud 'gro'i skye gnas spangs nas ni/_/de nas mtho ris 'gro bar 'gyur/_/zhes bya ba'i tshigs su bcad pa 'dis dbugs dbyung bar mdzad do/_/bcom ldan 'das la sems
[\[149b.2\]]rab tu dad pas lha rnams kyi nang du skyes pa dang /_bcom ldan 'das kyi thad du phyin pas bden pa mthong bar gyur to zhes bya'o/_/de bzhin du sdug bsngal dang ldan pa'i sbrul gdug pa la sogs pa gzhan rnams kyang dper bshad par bya'o/_/bag med pa rnams ni skrag par mdzad ces bya ba ni dge
[\[149b.3\]]ba'i bya ba la rtse gcig pa med pa'i bag med pa dag la sdug bsngal bstan pas 'jigs pa bsal bar mdzad pa ste/_ji ltar 'bras bu smin pa na/_/rtag tu ltung ba'i 'jigs dang ldan/_/de bzhin skyes pa'i mi rnams ni/_/rtag tu 'chi ba'i 'jigs pa ldan/_/zhes byaba'o/_/nyung ngu la longs spyod pa dang /_
[\[149b.4\]]yang na skye ba dang 'jig par bstan pas phal cher 'dod pa'i bde bas bde ba dang ldan pa rnams kyi skyo bar bgyid pa ni 'dod chags dang bral ba bskyed par mdzad pa'o/_/dper na/_nyung dang sdug bsngal mang por ldan/_/'dod pa mkhas pas rnam shes pas/_/lha yi 'dod pa rnams la yang /_/
[\[149b.5\]]lhag par dga' bar mi 'gyur ro/_/'dus byas rnams ni mi rtas ste/_/skye dang bcas pa'i chos can pas/_/skyes nas 'jig par 'gyur bas na/_/de rnams myur du zhi na bde/_/zhes bya ba'i tshigs su bcad pa gnyis so/_/de'i phyir kun dang 'tsham pa ni 'tsham pa dang mthun par 'jug pa'i ngang
[\[149b.6\]]tshul gang la yod pa de ni kun dang 'tsham par 'jug pa ste khyod kyi gsung ngo /_/de lta bu'i tshigs su bcad pa 'dis khyod gsung kun dang 'tsham par 'jug pa'i dbye ba brgyad pa bshad do/_/gzhan yang /_mkhas pa rnams kyi dga' ba bskyed/_/bar ma rnams kyi blo yang spel/_/tha ma'i rab rib
[\[149b.7\]]rnam 'joms pas/_/gsung 'di skye bo kun la sman/_/mkhas pa rnams kyi dga' ba bskyed/_/ces bya ba ni rgyas pa'o/_/mkhas pa ni dbang po rnon po rnams kyi ste/_dga' ba ni yid bde ba bskyed pas na dga' ba bskyed pa ste/_bton pa tsam gyis rtogs pa'i phyir ro/_/gsung zhes bya ba ni 'chad
[\[150a\]]
[\[150a.1\]]par 'gyur ba'o/_/dper na sngon chu srin las lha'i bur gyur pa de nyid kyi bden pa'i rang bzhin mthong nas tshong pas khe rnyed pa dang 'dra bar yid bde ba thob pas 'gro bar gyur to zhes rgyas par gsungs pa'o/_/bar ma rnams ni dbang po par ma rnams kyi thos pa dang bsam pa la
[\[150a.2\]]sogs pa'i sbyor bas bsgom pa'i rang bzhin gyis shes rab nye bar bsdus pa'i phyir blo spel bar mdzad pa'o/_/tha ma ni dbang po dman pa rnams kyis mi shes pa'i rab rib 'joms pas na rab rib 'joms pa ste/_las dang 'bras bu'i 'brel pa nges par bskyed par mdzad pa'i phyir ro/_/de bas
[\[150a.3\]]na dbang po rnon po dang /_bar ma dang /_tha ma'i skye bo la sman pas na skye bo kun la sman pa ste gsung de nyid bshad pa'o/_/de lta bu'i tshigs su bcad pa 'dis gsung ni skye bo kun la sman pa ste dbye ba dgu pa bshad do/_/slar yang /_lta ba dag las dgar mdzad cing /_/mya ngan 'das pa nye bar
[\[150a.4\]]'dren/_/nyes pa sel mdzad khyod kyi gsung /_/yon tan rnams kyi char yang 'bebs/_/lta ba dag las dgar mdzad cing /_/zhes smos pa la/_dga' bar mdzad pa ni ring du mdzad pa'o/_/gsung zhes bya ba ni 'chad par 'gyur ro/_/lta ba dag ni 'jig tshogs dang mthar 'dzin pa la sogs
[\[150a.5\]]pa dag las te/_nyon mongs pa zad par mdzad pa bstan pas mthong ba'i lam 'byung ba'i phyir ro/_/mya ngan las 'das par nye bar 'dren zhes bya ba ni nyon mongs pa zad par mdzad pa bstan pa nyid kyis bsgom pa'i lam bskyed pa'i phyir phung po'i lhag ma dang bcas pa'i mya ngan las 'das
[\[150a.6\]]par nye bar 'dren par mdzad ces bya ba'i don to/_/nyes pa sel mdzad ces bya ba ni nyon mongs pa spang ba bstan pa nyid kyis mi slob pa'i lam bskyed pa'i phyir ro/_/nyes pa ni khams gsum pa'i ma lus par sel bar mdzad pa ste/_rab tu sel bar mdzad pa ni rab tu sel bar mdzad pa'o/_/
[\[150a.7\]]dgra bcom pa nyid thob par mdzad pa'i phyir nyon mongs pa med pa dang /_smon lam gyi ye shes la sogs pa'i yon tan rnams kyi char yang 'babs te/_de bskyed pa'i phyir bstan par mdzad pa'i phyir ro/_/de la lta bu'i tshigs su bcad pa 'dis gsung mthong ba dang /_bsgom pa dang /_mi slob
[\[150b\]]
[\[150b.1\]]pa'i lam dang mthun pa ste dbye ba bcu pa bshad do/_/dran pa dang blo dag thogs pa dang ldan pa'i phyir drang srong rgyas pa la sogs pa'i tshig ni brdzun pa yin te/_bcom ldan 'das ni/_kun la ma thogs thugs mnga' zhing /_/zhes bya ba rgyas par bshad par bya ste/_kun la ma thogs thugs mnga'
[\[150b.2\]]zhing /_/dgongs pa'ang kun nas nyer gnas pas/_/de slad khyod kyis lung bstan kun/_/thams cad la yang slu mi mnga'/_/kun ni shes bya rnams la ste thogs pa mi mnga' ba ni thogs pa mi mnga' ba'o/_/thugs ni shes rab ste/_nyon mongs pa'i sgrib pa dang /_nyon mongs pa dang nyon
[\[150b.3\]]mongs pa ma yin pa'i mi shes pa spangs pa'i phyir ro/_/khyod kyis zhes bya ba ni 'chad par 'gyur ro/_/kun du zhes bya ba ni shes bya nyid la ste/_nye bar gnas pa ni mnyam par gzhag pa'o/_/dgongs pa ni yul la 'dod pa'o/_/slu ba ni 'bras bu med pa bshad pa'o/_/slu ba mi mnga' ba ni mi slu ba
[\[150b.4\]]ste 'bras bu dang bcas pa zhes bya bar dgongs pa'o/_/de slad ces bya ba ni rgyu yin pa'i phyir ro/_/kun la thugs dang dgongs pa dag mnyam par gzhag pa'i phyir khyod kyis lung bstan pa kun ni gdams ngag ste/_slu ba mi mnga' ba zhes bya ba'i don to/_/'di'i phyir yang mi slu ba ste/_gang slad
[\[150b.5\]]yul min dus min dang /_/snod min rnams su mi 'jug pa/_/de slad khyod gsung don mchis te/_/brtson 'grus legs par brtsams pa bzhin/_/gang slad yul min dus min dang /_/zhes bya ba la sogs pa smos pa la/_gang slad ces bya ba ni gang gi phyir ro/_/yul min ni yul kho na la
[\[150b.6\]]rab tu 'jug pa ste/_gdul bya'i dgos pa'i phyir ro/_/'di ltar cho 'phrul chen po ston par bzhed pas rgyal po'i khab nas mnyan yod du gshegs so/_/gang gi phyir dus min pa ni dus kho na la rab tu 'jug pa'o/_/ji ltar yun ring por bcom ldan 'das kyis cho 'phrul chen po ston par mdzad
[\[150b.7\]]pa zhes bya ba rgyal po gsal rgyal gyis dris pas zhag bdun 'das pa na zhes gsungs pa ste/_dus de tsam gyis gdul ba'i rgyud des yongs su smin par gzigs pa'i phyir ro/_/gang gi phyir snod min ni rdzogs byed la sogs pa snod ma yin pa'o/_/snod ni thar pa'i sa bon dang ldan pa'i
[\[151a\]]
[\[151a.1\]]snod kho na 'jug pa'o/_/de slad ni rgyu des don mchis pa ste khyod kyi gsung ni don dang ldan pa'o/_/sangs rgyas bcom ldan 'das rnams ni 'bras bu don dang bcas pa'i chos ston pa zhes bya ba'o/_/ji lta bu zhe na/_smras pa/_brtson 'grus legs par brtsams pa bzhin/_/
[\[151a.2\]]zhes bya ba ni bcom ldan 'das kyis gsungs te/_byis pa'i brtson 'grus kyis ni le lo skye bar 'gyur ro/_/shin tu brtsams ches pas ni rgod par 'gyur ro/_/de ltar mtha' gnyis spangs nas bar ma'i lam gyis brtson 'grus brtsam par bya zhes bya ba'o/_/de ltar yang dag par
[\[151a.3\]]brtsams pa'i brtson 'grus don dang ldan par 'gyur zhing nges par thar pa nyid du 'gyur ba de bzhin du rgyu de las gsung de ni don mchis pa zhes bya ba'o/_/de lta bu'i tshigs su bcad pa gnyis kyis gsung don dang ldan pa'i 'bras bu'i rang bzhin te/_dbye ba bcu gcig pa bshad pa ni gsung la
[\[151a.4\]]bstod pa'i bshad pa'o/_/gsung la bstod pa'i bshad pa zhes bya ba ste le'u bdun pa'o//_//gsung gi don gang yin pa de ni bstan pa yin pas na gsung la bstod pa'i 'og tu bstan pa la bstod pa bshad par bya ste/_bgrod pa gcig dang thabs bde dang /_/legs par
[\[151a.5\]]'brel dang nyes pa med/_/thog ma bar dang mthar dge ba/_/khyod kyi bstan 'dra gzhan la med/_/bgrod pa gcig dang thabs bde dang /_/zhes bya ba la sogs pa smos pa la/_gang gis bgrod pas na bgrod pa ste bgrod pa ni lam mo/_/gcig kyang yin la bgrod pa yang yin pas na bgrod pa gcig
[\[151a.6\]]ste/_bstan pa zhes 'chad par 'gyur ro/_/lta ba rnam par dag bya'i phyir/_/lam 'di las ni gzhan pa med/_/ces mdo las bshad pa'o/_/lam gcig kho na yin te/_dper na de bzhin gshegs pa'i bstan pa zhes bshad do/_/yang na thar pa gcig pu kho na thob par bya ba'i phyir
[\[151a.7\]]bgrod pa ni bgrod pa gcig pa'o/_/gcig gis bgrod pa zhes pa ni drug pa'i bsdu ba'o/_/shing sha ba'i lo ma dang 'dra ba'i mdo las ji ltar gsungs pa ni chos gang zhig mngon par shes pa dang /_yang dag par byang chub pa dang /_mya ngan las 'das pa'i phyir yang dag par 'jug
[\[151b\]]
[\[151b.1\]]pa de rnams nyid kyis mkhyen cing mngon par rdzogs par sangs rgyas nas bshad do zhes bya ba'o/_/thabs bde zhes bya ba la thabs ni sbyar ba'o/_/gdungs pa la sogs pa'i dka' ba'i dka' thub dgag pa'i phyir thabs bde ba gang la yod pa de ni thabs bde ba ste/_bde ba dang ldan pas
[\[151b.2\]]sems mnyam par gzhag par 'gyur ro zhes mdo'i tshig yin pa'i phyir ro/_/ji srid thar pa ma thob pa de srid du lha dang mi rnams kyi 'bras bu legs par 'brel ba'i ngang tshul gang la yod pa de ni legs par 'brel ba dang ldan pa'o/_/nyes pa ni skyon te/_'dod chags la sogs
[\[151b.3\]]pa'i nyes pa dang mi ldan pa'i phyir na nyes pa med pa'o/_/thog ma ni thos pa'i dus dang /_bar ma ni bsam pa'i dus dang /_tha ma ni bsgom pa'i dus su dge ba ste/_mngon par mtho ba dang /_nges par legs pa'i mtshan nyid dang ldan pa'o/_/de'i rgyur gyur pa'i phyir thog ma bar dang mthar dge
[\[151b.4\]]ba ni bstan pa'o/_/khyod kyi 'dra ba gzhan la med pa ni drang srong ser skya dang /_pe lu ka dang /_gcer bu pa la sogs pa rnams kyis bstan pa'o/_/'di la ni rnam pa thams cad du bsten pa'i rigs so/_/de bzhin du yang /_khyod kyi gzhung lugs de lta bu/_/gcig tu phangs la chags
[\[151b.5\]]lta bas/_/byis pa gal te smod bgyid na/_/lta dang 'dra ba'i dgram mchis/_/gcig tu phangs la zhes bya ba ni rgyas pa'o/_/de lta bu'i bgrod pa gcig pa la sogs pa'i tshogs so/_/gcig tu phangs pa ni 'dod par bya ba'o/_/gcig tu phangs pa khyod kyi gzhung lugs zhes 'chad par 'gyur
[\[151b.6\]]ro/_/mu stegs pa ngan pa'i lta ba la chags pa ni lta ba la chags pa ste/_lta ba la chags pa'i rgyur gyur pa des so/_/byis pa ni byis pa kho na'o/_/gzhung lugs ni bstan pa'o/_/gal te zhes bya ba ni srid pa'i tshig go/_/smod pa ni smod par bgyid pa'o/_/ma mchis pa ni ma mchis pa'o/_/
[\[151b.7\]]lta ba dang 'dra ba ni lta ba dang 'dra ba'i dgra ste/_lta ba kho na'o/_/de rnams nyid kyi dgra'i mchog ste/_gang gis khyod kyi dge ba dang ldan pa'i bstan pa la byis pa de rnams sun 'byin par byed do zhes bya ba ni mdor bsdus pa'o/_/gzhan ni 'gro ba'i don slad du/_/sdug bsngal mang bstar gang lags
[\[152a\]]
[\[152a.1\]]pa/_/de bsams khyod bstan ngan na yang /_/gnas par bgyi ba la thug na/_/bstar ba ni khyod kyis nyams su myong zhes bya ba'i don to/_/gzhan ni khyod kyis bstar ba lags/_/zhes brjod pa ni khyod kyis bstar ba lags zhes bya ba'i don to/_/sdug bsngal gang zhes
[\[152a.2\]]bya ba dang sbyar ro/_/don slad du zhes bya ba ni de'i rgyu mtshan gyi phyir ro/_/gang gi yin zhe na/_'gro ba yi'o/_/sdug bsngal zhes bya ba ni byang chub tu thugs bskyed pa nas mya ngan las 'das pa'i bar dang /_dmyal ba dang dud 'gro rnams kyi yang rnam pa du ma'i sdug bsngal mang po de ni sdug bsngal
[\[152a.3\]]ba'o/_/bsam pa ni dran pa yis so/_/ngan na yang zhes bya ba ni mi mdzes pa la yang ngo /_/yang gi sgra ni mi srid pa yang /_shin tu nye bar zhi ba bstan to/_/gnas par bgyi ba la thug na/_/zhes bya ba ni gnas par bya ba'i rigs so/_/khyod kyi bstan pa ni khyod kyis gsungs pa'i
[\[152a.4\]]cho ga la'o/_/bshad pa ni 'di yin te/_sman par mdzad pa'i phyir khyod kyi bstan pa ngan na yang byas pa gzo bas gnas pa'i rigs so/_/phan pa gsung zhing phan mdzad pa/_/khyod kyi bstan pa ci smos te/_/mgo la zhugs ni 'bar bas kyang /_/ci yi slad du sgrub mi bgyid/_/phan
[\[152a.5\]]pa mdzad pa ci smos te/_/zhes bya ba smos pa la/_ci smos te zhes bya bas ni the tshom med pa bstan te/_phan pa mdzad pa zhes bya ba ni rdzu 'phrul gsal ba dang /_gzhan gyi cha lugs 'dzin pa'i thabs kyis phan pa mdzad pa'o/_/phan pa gsung ba zhes bya ba ni phan pa bstan pa'i ngang
[\[152a.6\]]tshul dang ldan pa'o/_/bstan pa'i mtshan nyid ni bshad zin to/_/ci'i slad du zhes bya ba ni mi srid pa'i phyir te/_rnam pa gzhan mi srid cing rnam pa gang zhig gis sgrub par mi bgyid pa yin pa'o/_/mgo la zhugs ni 'bar bas kyang /_/zhes bya ba ni mgo bo zhugs kyis 'bar
[\[152a.7\]]bar gyur na yang mgo po tshig pa la btang snyoms byas pas 'phags pa'i bden pa mthong bas khyod kyi bstan pa 'bras bu dang bcas par bya'o zhes bya ba ni dgongs pa'o/_/'di ltar bcom ldan 'das kyis bka' stsal te/_dge slong dag mgo bo 'bar bar gyur pa la btang snyoms
[\[152b\]]
[\[152b.1\]]su byas nas 'phags pa'i bden pa bzhi mngon du ma gyur pa mngon du bya ba'i phyir 'dun pa dang brtson 'grus chen po'i chen pos ji srid sbyor ba'i bar du bya ba'i rigs so zhes bya ba'o/_/de lta bu'i tshigs su bcad pa de rnams kyis rgyu gang gis bstan pa la 'jug pa de'i rgyu bshad nas/_/bstan pa la
[\[152b.2\]]'jug pa'i phan yon bshad par bya ste/_khyod kyi bstan pas rang dbang dang /_/byang chub bde dang zhi ba dang /_/khyod kyi yon tan bsngags pa dang /_/legs pa bzhi po 'di kun thob/_/rang dbang dang byang chub bde dang zhes bya ba ni rgyas pa'o/_/rang dbang ni chos nyid de/_de thob pa zhes
[\[152b.3\]]bya ba ni 'chad par 'gyur ro/_/rang dbang ni rang dbang kho na ste/_gzhan gyi dbang du ma gyur pa zhes bya ba'i don to/_/bstan pa la brten nas sred pa spangs pa'i phyir bran du mi 'gyur te/_sred pa ni bran gyi rgyu yin no/_/sred pa rtsa nas bcad pa na/_/dngos grub lag mthil thob par 'gyur/_/
[\[152b.4\]]de la glags skabs med pa na/_/bran nyid mgo la gnas par 'gyur/_/zhes de bzhin du gsungs so/_/byang chub ces bya ba la sdug bsngal ma lus pa bcom pa'i phyir byang chub kho na bde ba'o/_/bsngags pa zhes bya ba ni mchod pa'o/_/khyod kyi yon tan la bsngags pa byas pas ni khyod
[\[152b.5\]]kyi yon tan la bsngags pa'o/_/nga'i nyan thos shes rab dang ldan pa'i nang na shA ri'i bu ni lha'i mig tu gyur pas na mchog dang /_rdzu 'phrul dang ldan pa rnams kyi mchog ni dge slong maud gal gyi bu zhes bya ba'o/_/de lta bu la sogs pa'i yon tan rnams kyis bstod par bya ba'i phyir
[\[152b.6\]]zhi ba zhes bya ba ni mya ngan las 'das pa'o/_/thob pa ni thob pa'o/_/ci zhig ce na/_legs pa bzhi po 'di kun te/_rang dbang la sogs pa legs pa bzhi po 'di kun thob par 'gyur ba'o/_/gang las she na/_khyod kyi bstan pa las zhes bya ba'i don to/_/de lta bu'i tshigs su bcad
[\[152b.7\]]pa 'dis bstan pa la 'jug pa'i phan yon bshad nas/_bstan pas bdud bzhi las rgyal ba bshad par bya ste/_dpa' bo khyod kyi bstan pa 'di/_/mu stegs thams cad skrag mdzad la/_/bdud ni sems khong chud mdzad cing /_/lha dang mi rnams dbugs kyang 'byin/_/mu
[\[153a\]]
[\[153a.1\]]stegs thams cad skrag mdzad la/_/zhes bya ba la sogs pa la/_skrag par mdzad ces pa ni skrag pa'o/_/bstan pa zhes bya ba ni bshad par 'gyur ro/_/nges par legs pa lhag par rtogs par bya ba'i phyir 'jug pa ni mu dang 'dra bas na mu'o/_/de legs par
[\[153a.2\]]brjod pas na mu stegs ni rdzogs byed la sogs pa'o/_/de dag thams cad skrag par mdzad pa ni bdag med pa nyid ston par mdzad pa'i phyir ro/_/gang gi phyir mu stegs pa de rnams kyi bdag tu lta bstod par mi 'dod pa de'i phyir/_chos kun bdag nyid med pa ste/_/zhes bya ba'i de
[\[153a.3\]]bzhin gshegs pa'i bstan pas skrag par 'gyur ro/_/bdag tu 'dzin pa las byung ba'i nyon mongs pa thams cad ces bya ba de'i phyir bdag med pa bstan pas nyon mongs pa'i bdud ma lus pa las bstan pa rnam par rgyal bar gyur to zhes bshad pa yin no/_/bdud ni lha'i bu'i
[\[153a.4\]]bdud do/_/de'i sems khong du chud par mdzad pa ni de'i yul las 'das par bstan pa'i phyir lha'i bu'i bdud las rgyal ba nyid bshad do/_/bden pa bstan pas ngan 'gro'i 'jigs pa ni ma yin pas so/_/lha dang mi rnams dbugs kyang 'byin/_/zhes pa ni mi rnams kyi yang
[\[153a.5\]]tshe sbyin pa'i thabs yin pa'i phyir phung po'i bdud las bstan pa rgyal ba nyid bshad do/_/khyod kyi 'di zhes bya ba ni ji ltar bshad pa'o/_/dpa' bo ni bod pa'o/_/'chi bdag gi bdud las rgyal bar bshad par bya ste/_'chi bdag bstan pa khams gsum gyi/_/sa chen dag la
[\[153a.6\]]spyod bgyid pa/_/mi thogs bzlog pa ma mchis pa'ang /_/khyod kyi bstan pas zil gyis mnan/_/khams gsum gyi sa chen zhes bya ba la sogs pa ni 'dod pa dang /_gzugs dang /_gzugs med pa ni khams gsum mo/_/de nyid kyi sa chen po ni yul chen po'o/_/de la spyod
[\[153a.7\]]bgyid pa ni khams gsum gyi sa chen po gang la spyod bgyid pa'o/_/'chi bdag gi bstan pa zhes bya ba ni 'chad par 'gyur ro/_/yon tan dang ldan pa rnams la yang mi thogs pa zhes bya ba ni thogs pa med pa'i phyir khyad par ma yin pa dang gsod par byed pa zhes bya ba'i don to/_/bzlog
[\[153b\]]
[\[153b.1\]]pa ma mchis pa ni lcags kyu med pa ste/_bzlog ma nus zhes bya ba'i tha tshig go/_/khyod kyi bstan pas zhes bya ba ni khyod kyi bstan pa'i lam gyis so/_/zil gyis mnan pa ni mthu dang bral bar mdzad pa'o/_/'chi bdag ces bya ba ni 'chi bdag gi'o/_/bstan pa ni rab tu 'jug pa zhes bya ba'i
[\[153b.2\]]don to/_/de ltar gang las rtogs par 'gyur zhe na/_bshad pa/_khyod kyi bstan pa'i thugs 'tshal ba/_/dga' na bskal par yang gnas la/_/gang du bdud kyis mi brdzi phya ba/_/der yang dga' mgur rab tu mchi/_/khyod kyi bstan pa'i lugs 'tshal ba/_/zhes bya ba ni khyod kyi bstan
[\[153b.3\]]pa'i tshul shes pas na khyod kyi bstan pa'i lugs 'tshal ba ste/_rdzu 'phrul gyi rkang pa bsgoms pa'i mthu dang ldan pa zhes bya ba'i don to/_/na ni gang gi phyir zhes bya ba'i don to/_/bskal par yang gnas la zhes bya ba ni lo mang po 'ba' zhig tu ma yin gyi/_bskal par yang gnas te de ni yang
[\[153b.4\]]dag par srid ces dgongs pa'o/_/gang zhig kha cig gis rdzu 'phrul gyi rkang pa bzhi kun du bsnyen pa dang /_bsgom pa dang /_phu dud byed 'dod pa de ni bskal par gnas pa'am bskal pa las lhag par gnas pa zhes bya ba ni mdo'i tshig go/_/rab tu mchi zhes bya ba ni 'gro ba'o/_/der zhes
[\[153b.5\]]bya ba ni phung po lhag ma med par mya ngan las 'das par ro/_/yang gi sgra ni yang gi don te/_der yang rab tu mchi zhes bya ba'i don to/_/ci'i phyir der rab tu mchi zhe na/_gang gi phyir de nyon mongs pas bcings pa las grol ba'i dga' mgu ni rang dbang ngo /_/gang du zhe na/_phung po lhag ma med
[\[153b.6\]]pa'i mya ngan las 'das pa kho nar ro/_/bdud kyis mi brdzi zhes bya ba ni yul ma yin pa'o/_/gang gi phyir de lta bu yin pa de'i phyir na khams gsum gyi sa chen po zhes bya ba sngar sa chen po zhes bya ba'i snga ma'i tshigs su bcad pa'i don rigs so/_/de lta bu'i tshigs su bcad pa de rnams
[\[153b.7\]]kyis bdud bzhi las bstan pa rgyal bar mdzad pa kho na bshad do/_/gzhan yang /_lung gi don ni bsam pa dang /_/bsgom dang gus par mnyan pa yi/_/dus gsum cha dbye khyod kyi ni/_/bstan las gzhan la mchis ma lags/_/lung gi don ni bsam pa dang /_/zhes bya ba ni
[\[154a\]]
[\[154a.1\]]rgyas pa'o/_/lung zhes bya ba ni gzhan las thos pa'o/_/don bsam pa zhes bya ba ni rigs pa la dmigs pa'o/_/bsgom pa ni ting nge 'dzin du bshad do/_/gus par mnyan pa ni rab tu sbyor ba ste/_bsgom pa dang gus par mnyan pa de yi'o/_/dang gi sgra ni lung dang
[\[154a.2\]]don bsam pa yang ngo /_/dus gsum cha dbye zhes bya ba ni re zhig dang por lung gi dus dang /_de nas de'i don bsam pa'i dus dang /_de nas bsgom pa la sbyor ba'i dus zhes bya ba ni dus gsum gyi cha dbye ba'o/_/gzhan la ma mchis pa ni gang du gzhan las she na/_khyod kyi bstan pa
[\[154a.3\]]las so/_/sangs rgyas kyi bstan pa kho na la thos pa dang bsam pa dang bsgom pa'i rang bzhin gyi shes rab rnams kyi bstan pa yod de/_gzhan la ni ma yin no zhes bya ba ste/_de lta bu ni tshigs su bcad pa 'dis bshad do/_/bstan pa rjes su mi bsgrub pa'i sdug bsngal gang yin
[\[154a.4\]]pa de bshad par bya ste/_drang srong skyes mchog khyod kyi bstan/_/de ltar legs par khyab 'di la/_/mi gus gang lags de las ni/_/sdug bsngal chen po 'ang ci zhig mchis/_/de ltar legs par khyab 'di la/_/zhes bya ba la sogs pa smos pa la/_de ltar zhes bya ba ni rang
[\[154a.5\]]dbang la sogs pa'i tshigs su bcad pas bsdus pa'o/_/legs par khyab pa ni de phan yon gyi tshogs kyi rgyu yin pa'i phyir ro/_/bstan pa legs par khyab pa ni nges par legs par yang dag par khyab pa zhes bya ba'i don te khyod kyi bstan pa de dang sbyar ro/_/drang srong ni dgra bcom
[\[154a.6\]]pa'o/_/de rnams kyi skyes mchog ni 'dren pa dang gtso bo zhes bod pa'o/_/bstan pa ni sngar bshad zin to/_/mi gus pa ni dad par mi byed pa'o/_/gang zhes bya ba ni gang gi don la yongs su spyod pa'o/_/ci zhig ces bya ba ni srid par brjod pa'o/_/sdug bsngal chen po'ang zhes bya ba ni
[\[154a.7\]]shin tu rang don nyams pa zhes bya ba'i don to/_/de las zhes bya ba ni mi gus pa las so/_/bshad pa'i don ni 'di yin te legs par khyab pa'i rgyud khyod kyi bstan pa la mi gus pa'i phyir phyi rol du lta ba rnams kyi rang gi don chen po nyams pa 'di nyid yin te/_gzhan ni ma yin no zhes
[\[154b\]]
[\[154b.1\]]bstan pa la bstod pa'i bshad pa'o/_/bstan pa la bstod pa zhes bya ba'i bshad pa ste le'u brgyad pa'o//_//smon lam la bstod pa ni bcom ldan 'das kyis sngon smon lam bzhes pa ste/_mthong ngam thos sam dran par gyur pa'am/_/reg gam brjod pa'i tshig gi nyer 'gro yang /_/
[\[154b.2\]]rnam pa thams cad 'gro la phan pa ni/_/bde dang ldan pa shin tu byed par shog_/ces bya ba'o/_/de'i 'bras bu dang bcas pa bstan par bya ste/_khyod thos pas ni spro ba skye/_/mthong bas dad pa skye bar 'gyur/_/khyod gsung thos pas dga' 'gyur te/_/bstan pas rnam par grol bar
[\[154b.3\]]bgyid/_/khyod thos pas ni spro ba skye/_/zhes bya ba la sogs pa smos pa la thos pa zhes bya ba ni thos pa ste/_sangs rgyas zhes bya ba'i dbyangs 'di'o/_/spro ba skye ba ni mthong ba las mos pa bskyed par mdzad de/_dper na khyim bdag mgon med zas sbyin gyis sangs rgyas zhes bya
[\[154b.4\]]ba'i sgra sngon ma thos pa thos pas dga' zhing ba spu ldang bas bstan pa la mos par gyur to/_/de'i phyir bcom ldan 'das thos pa tsam gyis der 'gyur ro zhes bya ba'i smon lam 'bras bu dang bcas pa bstan to/_/nye bar phongs pa'i srog chags rnams tshim par mdzad pa la sogs
[\[154b.5\]]pa'i rang bzhin yin pa'i phyir dad pa skye par 'gyur ba ni dad pa skye bar mdzad pa ste/_mthong ba ni mngon sum du byed pa'o/_/de ltar mthong bas phan par mdzad par 'gyur ro zhes bya ba'o/_/chos bstan pa'i gsung gis dga' bar 'gyur ba ni nyan pa po dga' ba bskyed par mdzad pa zhes bya ba'i
[\[154b.6\]]don to/_/de ltar 'phags pa nyan thos kyis yang dag par chos mnyan pas dga' ba skye bar 'gyur ba dang /_sems khrugs par 'gyur ba dang /_mya ngan las 'das pa la mngon du phyogs par 'gyur zhes pa ni mdo'i tshig go/_/rnam par grol bar bgyid pa ni nyon mongs pa'i zhags pa
[\[154b.7\]]dag las so/_/bstan pas zhes bya ba ni 'phags pa'i lam ma/_/gzhan yang /_chos bstan pa ni med na yang /_/khyod kyi sras kyis mgu bar 'gyur/_/'phel bas skye dgu rnams kyang dga'/_/gshegs pa na ni phan 'dogs mdzad/_/ldog pa na ni rgud par 'gyur/_/khyod kyi
[\[155a\]]
[\[155a.1\]]sras kyis mgu bar 'gyur/_/zhes bya ba ni rgyas pa'o/_/sras ni lhums nas bltams pa ste/_des mgu bar 'gyur ba ni byang chub sems dpa' skyes zhes bya bas brgya byin la sogs pa rnams mgu ba bskyed pa'i phyir ro/_/yang na byang chub thob pa ni sras te/_
[\[155a.2\]]des kyang de bzhin du mthar bde ba grub par mdzad pas na mgu bar 'gyur ba ni byang chub sems dpas 'chi ba med pa lhag par rtogs par gyur to zhes bya bas ni brgya byin la sogs pa rnams mgu bar gyur to zhes bya ba'i don to/_/'phel ba ni nyan thos pa mang po ste/_des skye dgu rnams
[\[155a.3\]]kyang dga' ba ni 'jig rten pa rnams la phun sum tshogs par mdzad pa zhes bya ba'i don to/_/dge slong dag nyan thos gsar bu dag spyod yul la spyod pa na skye bo mang po la phan pa dang /_skye ba mang po la bde ba zhes bya ba la sogs pa ji ltar gsungs pa'o/_/gshegs pa ni bcom
[\[155a.4\]]ldan 'das gshegs pa ste/_des phan 'dogs mdzad pa ni phan pa thams cad mdzad pa'o/_/bcom ldan 'das spyod yul gyi grong du gshegs pa na sgang mtho ba dma' bar 'gyur ba dang /_dma' mo mthon por 'gyur ba dang /_long ba rnams kyis mig rnyed par 'gyur ba dang /_
[\[155a.5\]]'on pa rnams kyis rna ba dang /_lkugs pa rnams kyis tshig rnyed par gyur to zhes bya ba ni lung ngo /_/ldog pa na ni bcom ldan 'das yongs su mya ngan las 'das pa na ste/_de rgud par gyur pa ni skye dgu rnams kyi rang gi don nyams pa'i phyir ro/_/gzhan yang /_bsgrags pas sdig pa 'phrog
[\[155a.6\]]par mdzad/_/khyod dran pas ni rangs par 'gyur/_/btsal bas blo gros skye 'gyur te/_/yongs su shes pas rnam par dag_/bsgrags pas sdig pa 'phrog par mdzad/_/ces bya ba la sogs pa smos pa la/_bsgrags pa ni yon tan la bstod pa ste/_des sdig pa 'phrog pas na
[\[155a.7\]]sdig pa 'phrog par mdzad pa zhes bya ste/_yon tan de lta bu dang ldan pa'i bcom ldan 'das yin pas na brjod pa ni zhar la brjod pa'i phyir ro/_/de lta bu'i gtam la sbyor ba nye bar 'gro ba phan par mdzad pa zhes bya ba ni mthong ba'o/_/dran pa zhes bya ba ni de lta bu'i bcom ldan 'das de bzhin
[\[155b\]]
[\[155b.1\]]gshegs pa dgra bcom pa yang dag par rdzogs pa'i sangs rgyas zhes bya ba'o/_/khyod ni khyod do/_/rangs pa ni rangs par mdzad pa'o/_/de ltar de bzhin gshegs pa'i rnam pa dran pa'i 'phags pa nyan thos pas don myur bar thob pa dang /_chos myur du thob pa dang /_de bzhin gshegs
[\[155b.2\]]pa dang ldan pa'i rangs pa thob par 'gyur ro zhes bya ba ni mdo'i tshig go/_/de ltar rjes su dran pa rtogs pas phan pa mdzad pa zhes bshad do/_/gzhan gnas skabs thams cad la yang ji lta ba bzhin du sbyor bas 'gro ba la phan pa mdzad pa dang /_bcom ldan 'das dang sbyar ro/_/btsal
[\[155b.3\]]bas zhes bya ba ni ston pa kho na la btsal ba'o/_/ji ltar rab tu byung ba 'phar ba yis bram ze rigs gtsang ma la smras pa ni 'di lta ste/_glang po'i nags su 'gro ba'i skyes bus glang po'i nags su zhugs pa na nags tshal chen po de ru glang po'i rkang rjes mthong nas kye ma'o glang po che gang gi 'di lta
[\[155b.4\]]bu'i rkang rjes zhes nges par rtogs par 'gyur ba de bzhin du/_kye mi'i cha lugs dang ldan pa la rkang pa bzhi med de/_gang gi de ltar gyur pa ni bcom ldan 'das de bzhin gshegs pa go ta ma dgra bcom pa yang dag par rdzogs pa'i sangs rgyas zhes bya ba la sogs pa bram ze'i
[\[155b.5\]]tshig phrad kyi mdo las gsungs so/_/de bzhin du btsal nas rjes su 'gro ba dang ldog pa dag gis ston pa kho nar nges pa ste/_yongs su shes par bshad do/_/shes nas dad pa rnyed pa'i phyir ro/_/rnam par dag pa ni nyon mongs pa'i dri ma 'phrog pa'i phyir ro/_/gzhan yang /_
[\[155b.6\]]khyod la bsu bas dpal du byed/_/bsten pas blo gros mchog tu 'gyur/_/bsten na 'jigs pa med par mdzad/_/bsnyen bkur bgyis pas bde bar 'gyur/_/khyod la bsu bas dpal du byed/_/ces pa ni rgyas pa'o/_/lha dang mi rnams kyi phun sum tshogs pa mdzad pa'i
[\[155b.7\]]phyir na dpal du byed pa'o/_/khyod ni khyod la'o/_/bsu ba ni khyod kyi drung du 'gro ba'o/_/nye bar phyin nas chos thos pa'i sbyor bas bsten pa ni kha na ma tho ba dang bcas pa dang /_kha na ma tho ba med pa yongs su shes pa'i phyir blo gros su gyur pas na shes rab bskyed par mdzad pa zhes
[\[156a\]]
[\[156a.1\]]bya ba'i don to/_/mchog ni khyad par dang ldan pa'o/_/chos thos nas bcom ldan 'das dang chos la skyabs su 'gro ba'i sbyor bas brten pa ni gus pa'o/_/'jigs pa med par mdzad pa ni ngan song gi 'jigs pa las 'das pa'i phyir ro/_/gang zhig sangs
[\[156a.2\]]rgyas skyabs 'gro ba/_/de ni ngan 'gror mi 'gro ste/_/zhes tshigs su bcad pa'i tshig go/_/skyabs su song bas 'phags pa'i lam khong du chud pa ni bsnyen bkur bgyis pa ste/_de lta bus ni de bzhin gshegs pa la kun du bsnyen bkur byas par 'gyur te/_de'i bstan pa
[\[156a.3\]]bsgrubs pa'i phyir ro/_/bsnyen bkur byas pas des bde bar 'gyur ba ni bde bar 'gyur ba ste/_bde ba ni bde bar bshad do/_/de yang 'dir sdug bsngal ma lus pa nye bar zhi ba'i mtshan nyid mya ngan las 'das pa 'dod pa ste/_bde ba dam pa mya ngan 'das/_/zhes gsungs
[\[156a.4\]]pa'i phyir ro/_/de mdzad pa'i ngang tshul gang la yod pa de ni bde bar 'gyur ba ste/_mya ngan las 'das pa thob par mdzad ces pa ni dgongs pa'o/_/gzhan yang ji ltar mes gdungs pa rnams kyi gdung ba zhi bar byed pa'i phyir mtshon nus pa can du gyur pa de bzhin du/_sdig pas nye
[\[156a.5\]]bar gdungs pa rnams kyi khyod bsod nams chen po'i rang bzhin gyi mtsho chen po ji lta bu yin zhe na/_bshad pa/_tshul khrims phun sum tshogs pas dag_/bsam gtan phun sum tshogs pas dang /_/shes rab phun tshogs mi 'khrugs pas/_/khyod ni bsod nams mtsho chen
[\[156a.6\]]lags/_/tshul khrims phun sum tshogs pas dag_/ces smos pa la/_tshul khrims ni sngar bshad zin to/_/de'i phun sum tshogs pa ni khyad par ro/_/tshul khrims phun sum tshogs pa des dag pa ni nyes par spyod pa'i dri ma dang bral ba'i phyir dri ma med pa'i mtsho chen po bzhin no/_/bsam
[\[156a.7\]]gtan ni dge ba ste/_thugs rtse gcig pa'o/_/de'i phun sum tshogs pa ni dang ba'i khyad par gyi sbyor bas dang ba ste/_'dod chags la sogs pa'i 'dam gyis ma gos pas na rnyog pa dang bral ba'i mtsho chen po bzhin no/_/shes rab ni chos rnam par 'byed pa'o/_/de'i phun sum tshogs
[\[156b\]]
[\[156b.1\]]pa ni khyad par ro/_/des mi bskyod pas na mi 'khrugs pa zhes bya ba'i don to/_/de bzhin gshegs pa'i shes rab kyis so sor snang ba mtha' yas pa zhes bya ba'i mdo'i tshig ste/_mi 'khrugs pa'i mtsho chen po bzhin no/_/de ltar mtsho chen po dang chos mthun pa'i phyir bsod nams mtsho
[\[156b.2\]]chen ni bsod nams kyi rang bzhin te/_bsod nams mang ba'i phyir dper na shing gi rang bzhin gyi shing rta bzhin no/_/gzhan yang /_khyod sku bltar 'os rin chen te/_/legs gsungs mnyan 'os rin chen lags/_/chos ni spyad 'os rin chen pas/_/khyod ni rin chen 'byung gnas lags/_/
[\[156b.3\]]khyod sku bltar 'os rin chen te/_/zhes bya ba la sogs pa la/_sku ni kha dog la sogs pa'o/_/bltar 'os pa ni bltar 'os pa'i nang na rin chen te/_mtshan la sogs pa phun sum tshogs pas na dad par 'os pa nyid kyis phan par mdzad pa'o/_/mnyan 'os ni mnyan par 'os pa'o/_/
[\[156b.4\]]mnyan 'os rnams kyi nang na rin che bas na mnyan 'os rin chen te/_legs par gsungs pa ni phan par mdzad pa'i phyir ro/_/chos ni legs par gsungs pa ste/_de'i don ni bshad zin to/_/de yang dbang po dang stobs dang byang chub kyi yan lag la sogs pa'o/_/de ni spyad 'os rin
[\[156b.5\]]chen te/_/spyad pa ni chos kyi rang bzhin rnam par spyad na rin po che ste/_shin tu phan pa mdzad pa'i phyir ro/_/rgyu de'i phyir khyod yon tan rin chen 'byung gnas legs te/_yon tan ni sku la sogs pa ste/_de nyid ni rin chen de rnams kyi 'byung gnas te/_bskyed pa'i gnas yin pa'o/_/
[\[156b.6\]]khyod ni khyod do/_/gzhan yang /_khyod ni chu bos 'das pa'i gling /_/smas pa'i bdag nyid skyob pa ste/_/srid pa'i 'jigs pas nyen pa'i skyabs/_/thar 'chal rnams kyi 'dren pa lags/_/khyod ni chu bos bdas pa'i gling /_/zhes bya ba ni rgyas pa'o/_/khyod ni bcom ldan 'das so/_/
[\[156b.7\]]chu bo ni nyon mongs pa dang nye ba'i nyon mongs pa rnams so/_/bdas pa ni thar pa'i lam las ring du bdas pa ste/_lteng rgyas 'od srungs la sogs pa rnams me la yongs su spyod cing tshul khrims dang brtul zhugs mchog tu 'dzin pa'i lta ba'i chu bos bdas pa ni chu bos bdas pa'i
[\[157a\]]
[\[157a.1\]]gling dang 'dra bas na gling ste/_mya ngan las 'das pa la bkod pa'i phyir ro/_/skyob pa zhes bya ba ni skyob par mdzad pa zhes bya ba'i don to/_/smas pa'i bdag nyid ni sems kyi rang bzhin smas pa gang la yod pa de ni smas pa'i bdag nyid de/_sdig pa byas pa'o/_/de
[\[157a.2\]]rnams kyi smas pa'i bdag nyid ni sor mo'i phreng ba la sogs pas srog chags brgya stong du ma gsod par byed pa rnams la chos bstan pas dgra bcom pa la bkod pa'i phyir ngan 'gror 'gro ba rnams kyi skyob pa'o/_/skyabs zhes bya ba ni chos ston pa med na yang khas blangs pa tsam
[\[157a.3\]]gyis dmyal ba la sogs pa'i srid pa'i 'jigs pas 'jigs pa gang yin pa de rnams srid pa'i 'jigs pa rnams las bskyab pa'o/_/de ltar yang lha'i bu gzhan kha cig gis phag mo'i mngal du zhag bdun na bdag skye bar shes nas shin tu dus pas brgya byin gyis bskul bas
[\[157a.4\]]sangs rgyas la skyabs su song bas dud 'gro'i skye gnas las log cing lha rnams kyi nang du skyes so zhes bya ba ni rtogs pa brjod pa'o/_/thar 'tshal rnams kyi zhes bya ba ni 'khor ba'i btson ra las bdag nyid grol bar 'dod pa rnams kyi'o/_/'dren pa ni de rnams kyi 'dren pa ste khyod nyid ni
[\[157a.5\]]lam mo/_gzhan yang /_tshul khrims dag phyir snod kyi mchog_/zhing gshin 'bras bu phun sum tshogs/_/srog chags kun la phan mdzad phyir/_/grogs kyi phul yang khyod lags so/_/zhing gshin 'bras bu phun sum tshogs/_/zhes bya ba ni rgyas pa'o/_/snod kyi mchog ni
[\[157a.6\]]srog chags kun/_/zhes 'chad par 'gyur ro/_/tshul khrims dag pa gang la yod pa de ni tshul khrims dag pa ste de'i dngos po'o/_/tshul khrims dag pa de'i rgyus shin tu phyag 'tshal ba'i snod kyi mchog go/_/zhing gshin zhes bya ba ni zhing bzang po'o/_/'bras bu phun sum tshogs pa ni
[\[157a.7\]]'bras bu phun sum tshogs pa zhes bya ba'i don to/_/gang gi phyir khyod la bye ma phul ba yang rgyal po gtum po mya ngan med pa'i 'bras bu'i sa bon du gyur to/_/grogs kyi phul zhes bya ba ni grogs bzang po'o/_/phan mdzad phyir ni phan par mdzad pa ste/_thar pa'i lam ston par mdzad pa'o/_/
[\[157b\]]
[\[157b.1\]]srog chags kun la zhes bya ba ni lus can thams cad la'o/_/khyod ni khyod do/_/gang zhig de bzhin gshegs pa'i lam la ma zhugs pa de rnams la yang de bzhin gshegs pa phan par mdzad pa ste/_thams cad la phan par mdzad pa ni ston par mdzad pa'i phyir ro/_/gzhan yang /_
[\[157b.2\]]phan 'dogs mdzad pas mdza' bshes te/_/'grogs na bde phyir snying du sdug_/zhi phyir gcig tu yid du 'ong /_/yon tan kun mnga' mchod 'os khyod/_/mdza' bshes khyod ni srog chags kun la zhes bya ba'i rjes su 'jug go/_/phan 'dogs mdzad ces bya ba ni 'khor ba'i sdug
[\[157b.3\]]bsngal thugs la dgongs nas sangs rgyas kyi go 'phang brnyes shing thar pa'i lam ston par mdzad pa'i phyir ro/_/'grogs na bde phyir zhes bya ba ni 'khrugs na yang gzhan gyi gnod pa bzod pa tsam ste/_'jig rten pa la bzod par grags so/_/'grogs na bde ba dang ldan pa'i phyir
[\[157b.4\]]na 'grogs na bde ba 'ba' zhig tu ma zad de/_'on kyang gnod pa byed pa thams cad la bzod pa bstar ba dang /_srog chags rnams la yang phan pa stsol ba ste/_bde bar gnas pa gang yin pa de ni 'grogs na bde ba'o/_/rgyu de'i phyir snying du sdug pa'o/_/sangs rgyas kyi yul
[\[157b.5\]]snying du sdug pa ni skyes bu rnams kyi yid rtag tu 'phrog pa zhes bya bas na snying du sdug pa'o/_/mtshan la sogs pas brgyan pa'i phyir gcig tu yid du 'ong ba ni blta bar 'os pa ste/_zhi ba'i phyir lta ba dang rjes su mthun pas na zla ba'i dkyil 'khor bzhin no/_/gcig tu zhi ba'i
[\[157b.6\]]dngos po ni zhi ba ste rgyu de'i phyir ro/_/yon tan kun ni ji skad bshad pa'i rgyur gyur pas so/_/mnga' bas mchod 'os zhes bya ba la/_/mnga' ba'i sgra ni bya ba'i khyad par ro/_/mchod 'os zhes bya ba ni mchod par 'os pa ste/_srog chags kun gyis mchod par 'os pa'o/_/gzhan
[\[157b.7\]]yang /_sdig pa med pas yid dang 'thad/_/sku gsung bzang bas dga' bar mdzad/_/don kun 'grub phyir dpal yangs te/_/yon tan legs rten bkra shis lags/_/sdig pa med pas yid dang 'thad/_/ces smos pa la/_yid dang 'thad pa ni yid dang 'thad pa'o/_/
[\[158a\]]
[\[158a.1\]]legs pa ni legs pa'o/_/srog chags kun la zhes bya ba'i rjes su 'jug pa'o/_/sdig pa med pas zhes bya ba ni dam pas smad pa'i lus la sogs pa'i las mi mdzad pa'i phyir ro/_/dga' ba ni dga' ba'o/_/sku dang gsung bzang ba ni dag pa'o/_/nges pa'i
[\[158a.2\]]tshig so so yang dag par rig pa'i mthar phyin pa'i phyir gsung bzang ba dang mtshan la sogs pas brgyan pa'i phyir sku bzang ba ste/_thos pa dang lta ba dang rjes su mthun pa zhes bya ba'i don to/_/dpal yangs zhes bya ba ni phun sum tshogs pa'i rgyur bshad do/_/de bas na bcom ldan 'das
[\[158a.3\]]kho na la dpal yangs so/_/don kun 'grub phyir zhes bya ba/_don kun ni mtho ris dang thar pa la sogs pa gang las 'grub pa de ni don kun 'grub pa'o/_/de'i dngos po ni don kun 'grub pa ste/_rgyu de'i phyir na dpal yangs so/_/yang na bltas pa tsam gyis gter lnga brgya gzigs par gyur
[\[158a.4\]]pa dang /_rgyal po gzhan kun gyis kyang de'i yab zas gtsang ma'i sku skyes kyi rgyu mang du bskur bar gyur to/_/des na de'i yab kyis don thams cad grub pa zhes mtshan btags pa de bas na dpal yangs so/_/bkra shis la legs pa ni bkra shis pa ste/_sdig pa 'joms pa zhes bya ba'i don to/_
[\[158a.5\]]gang las she na/_bshad pa/_yon tan legs rten thams cad kyi gnas su gyur pa'i phyir ro/_/de lta bus rnam pa thams cad dang /_gnas skabs thams cad dang /_mthong ba dang thos pa la sogs pa'i smon lam 'bras bu dang bcas pas bcom ldan 'das kyi smon lam la bstod pa bshad
[\[158a.6\]]do/_smon lam la bstod pa zhes bya ba'i bshad pa ste le'u dgu pa'o//_//lam la 'jug pa la bstod pa ni dbye ba bdun te/_de yang bshad pa'i skabs su bstan par bya'o/_/de la/_khyod ni rngan thon bgyid la skul/_/zhes bya ba'i tshigs su bcad pa gnyis bshad par bya ste/_khyod
[\[158a.7\]]ni ngan then bgyid la skul/_/chom rkun bgyid pa tshar yang gcod/_/gya gyu can rnams rnal du 'gad/_/dal bus bgyid la bzhen bskul 'dabs/_/dul ba rnams ni lam la sbyor/_/dmu rgod rnams la btang snyoms mdzad/_/de slad skyes bu 'dul ba yi/_/kha lo sgyur ba bla med
[\[158b\]]
[\[158b.1\]]mchog_/khyod ni rngan then bgyid la skul ba ni/_/kha lo sgyur ba bla med mchog_/ces bya bas 'chad par 'gyur ro/_/dper na kha lo sgyur ba'i mchog gis shing rta'i rta dag rngan then ni gom pa gcig kyang mi 'gro ba'i ngang tshul can la lcag dbyug gis rdeg pas skul bar byed pa de bzhin du/_
[\[158b.2\]]khyod kyang skyes bu 'dul ba le lo'i dbang gis 'khor bar gnas pa la 'khor ba'i sdug bsngal dang /_mya ngan las 'das pa'i yon tan ston pa dang zhi gnas skyed pa'i sbyor bas yongs su bskul ba ste/_mya ngan las 'das pa'i lam la 'dzud par mdzad pa zhes bya ba'i don to/_/ji
[\[158b.3\]]ltar lam las lam gzhan du shing rta 'dren pa'i rta rnams srab kyis blan nas kha lo sgyur bas tshar gcod pa de bzhin du/_khyod kyang lam ngan par gnas pa'i skyes bu gdul bya rnams chos bstan pa'i srab kyis tshar gcod pa ni lam bzang po la 'dzud par mdzad ces bya bar dgongs
[\[158b.4\]]pa'o_/ji ltar gya gyu can rnams ni rta 'khyog par 'gro ba rnams shing rta'i kha lo sgyur bas rnal du 'god cing lam drang po la 'god par byed pa de bzhin du/_khyod kyang g.yo sgyu dang ldan pa'i skye bo gdul bya gang yin pa de rnams rnal du 'god pa ni lam drang po la 'god par mdzad pa'o/_/ji ltar
[\[158b.5\]]dal bus bgyid pa'i rta rnams la kha lo sgyur bas bzhen bskul 'debs pa de bzhin du 'bad rtsol dman pa gang yin pa de rnams la/_brtson 'grus bstan pas khyod bzhen bskul 'debs so/_/kun dga' bo brtson 'grus la brten nas rta bzang po gang yin pa de rnams kyi kha lo sgyur bas
[\[158b.6\]]lam du khyad par gyi khur khyer bar bya ba'i phyir lam la sbyor ba dang /_de bzhin du gang gdul bya sha ra ti'i bu la sogs pa de rnams kyang gdul bya'i dgos pa'i khyad par gyi mtshan nyid dang ldan pa'i lam la sbyor ba dang /_de bzhin du shA ri'i bu mnyan yod kyi gnas na gnas pa'i skye
[\[158b.7\]]bo'i tshogs la dgongs su gsol zhes bya ba de'i bkas 'phags pa shA ri'i bus rgyal byed kyi tshal gyi gnas su mu stegs pa mdun du 'gro ba dang mnyan yod kyi skye bo'i tshogs bden pa mthong ba la sogs par rab tu bkod do zhes ji skad gsungs pa'o/_/de lta bu'i tshig rkang pa gcig
[\[159a\]]
[\[159a.1\]]dang bcas pa'i tshigs su bcad pas zhi gnas bskyed pa sngon du 'gro bas 'phags pa'i lam la 'dzud pa ste/_dang po'i dbye ba bshad do/_/ji ltar dmu rgod ni rta mi srun pa rnams te/_de rnams kha lo sgyur ba btang snyoms su byed pa de bzhin du khyod kyang byang chub kyi sa bon
[\[159a.2\]]ma blangs pa'i dmu rgod rnams la btang snyoms mdzad pa ni lam la 'dzud par mi mdzad pa'o/_/gang gi phyir de gdul ba'i skabs la ma bab pa ste/_thugs rje mi mnga' ba ni ma yin pa'i phyir ro/_/thar pa'i sa bon dang ldan pa'i/_/sems can la ston phyag byin pas/_/ngan song dag dang srid
[\[159a.3\]]pa las/_/rjes su brtse bas sgrol bar mdzad/_/de lta bu'i tshigs su bcad pa 'dis sa bon dang bral ba rnams la dus de srid du btang snyoms mdzad pa ste/_dbye ba gnyis pa'i bshad pa'o/_/gzhan yang /_khyod ni nyam thag rnams la brtse/_/bde bar gnas la phan par dgyes/_/
[\[159a.4\]]phongs par gnas la thugs rje bas/_/kun la phan par bzhed pa lags/_/khyod ni nyam thag rnams la brtse/_/zhes bya ba ni rgyas pa'o/_/nyam thag pa zhes bya ba ni dge ba'i rtsa ba chad par gyur cing nyes pa'i spyod pa byed pa rnams la brtse ba ste/_nyes pa'i spyod pa de las gdon par dgongs
[\[159a.5\]]pa'o/_/bde bar gnas pa ni dge ba'i rtsa ba 'phel ba rnams la skal ba dang ldan pa yin pa'i phyir phan par dgyes pa ste/_snying po kho na yin pa'i phyir phan pa'i sgras thar pa bshad do/_/de la dgyes zhes bya ba ni bzhed pa ste/_de'i rang bzhin ni phan par dgyes pa ste/_thar pa la dgod par
[\[159a.6\]]rtsol ba zhes bya ba'i don to/_/dge slong dag soms shig_/bag med par ma byed cig ces bya'o/_/phongs par gnas la zhes bya ba ni lta bas phongs pa ste/_dge ba'i rtsa ba yang dag par chad par gyur pa'o/_/thugs rje ni phan pa la dmigs pa tsam ste/_skal ba dang mi ldan pa'i phyir 'don
[\[159a.7\]]pa la brtson pa ni ma yin no/_/kun la phan par bzhed pa ni lha sbyin la sogs pa 'gal ba dang /_mgon med zas sbyin la sogs pa rjes su chags pa gang yin pa de dag thams cad la phan par bzhed pa ste/_mtho ris dang thar pa thob pa'i phyir dgongs pa zhes bya ba'o/_/de lta bu'i
[\[159b\]]
[\[159b.1\]]rigs su bcad pa 'dis phan pa dang /_phan pa ma yin pa dag dang /_kun la phan par bzhed pa ste/_dbye ba gsum pa'i bshad pa'o/_/gzhan yang /_khyod ni dgra bo rnams la'ang byams/_/nyams par gyur la phan 'dogs mdzad/_/gtum po rnams la thugs brtse bas/_/khyod
[\[159b.2\]]ni ya rabs rmad cig lags/_/khyod ni dgra bo rnams la'ang byams/_/zhes bya ba la sogs pa smos pa la/_dgra bo rnams ni gnod pa byed pa ste/_lha sbyin la sogs pa'o/_/dgra bo de rnams la yang bcom ldan 'das byams pa ni thugs brtse ba'i phyir sdug bsngal las
[\[159b.3\]]yongs su skyob pa'o/_/de bas na gdung ba'i rims kyis non par gyur pa'i lhas byin gyi gdung ba'i rims bcom ldan 'das kyi bden pa'i byin gyi rlabs kyis bsal to zhes bya ba ni lung ngo /_/phan 'dogs zhes bya ba ni bcom ldan 'das gshegs pa'o/_/'di ni bstan pa la 'dzud
[\[159b.4\]]pa'o/_/nyams par gyur la zhes bya ba ni nyams pa'i rgyu mtshan la'o/_/nyams par gyur pa ni smad par bya ba ste/_'jig rten pa dang 'gal ba'i las spyod pa'i phyir ro/_/'di lta ste/_gzhon nu nges par gnas pa zhes bya ba mnyan yod kyi grong khyer gyi phyag dar khrod sbyangs pas 'tsho bar gyur
[\[159b.5\]]ba bcom ldan 'das gshegs nas rab tu dbyung bar mdzad do zhes thos nas mnyan yod kyi skye bo'i tshogs sangs rgyas kyi bstan pa la shin tu ma dad par gyur te/_'di lta bu'i skye bo ngan pa yang rab tu 'byin par mdzad ces bya ba'o/_/de nas rgyal po gsal rgyal gyis bcom ldan 'das la 'gyod
[\[159b.6\]]pa skyed pa'i phyir rgyal byed kyi tshal du phyin par gyur to/_/'phags pa nges par gnas pa de yang rdo leb gang yang rung ba'i steng du phyag dar khrod kyi gos 'drub cing gnas so/_/bcom ldan 'das kyang khang pa'i yang thog gi sgo bcad nas ting nge 'dzin la snyoms par zhugs par gyur to/_/rgyal
[\[159b.7\]]pos kyang 'phags pa nges par gnas pa ngo ma shes pas smras pa/_'phags pa bcom ldan 'das la bdag mchis so zhes zhu ba mdzod cig ces smras so/_/'phags pa de yang dgra bcom pa rdzu 'phrul dang ldan pa gzhan gyi sems shes pas rgyal po'i sems shes nas rdo lab de la chu
[\[160a\]]
[\[160a.1\]]la bye'u bzhin 'dzul bar byas shing gshegs nas bcom ldan 'das ting nge 'dzin las ldang bar mdzad do/_/de nas rgyal po nang du zhugs nas bcom ldan 'das kyi zhabs la spyi bos gtugs shing phyag byas nas dang por de lta bu'i rdzu 'phrul chen po dang ldan pa'i dge slong
[\[160a.2\]]gang yin zhes zhus so zhes bya ba'o/_/bcom ldan 'das kyis bka' stsal pa/_don gang gi phyir 'gyod pa bskyed pa'i slad du 'ongs zhes bya ba'o/_/rgyal pos thos nas shin tu dad cing yi rangs par gyur to/_/slar yang de la dad pa bskyed pa'i slad du bcom ldan 'das kyis bka' stsal pa/_/
[\[160a.3\]]bshad pa mkhregs dang 'jam pa ni/_/sman pa yis ni yongs rtogs nas/_/khrus kyi sman ni ster ba ste/_/rigs ni yongs su rtog mi byed/_/de bzhin rgyud ni 'jam pa dang /_/rtsub pa yang ni yongs rtogs nas/_/nyon mongs bkru phyir sman sbyin pa/_/sangs rgyas kyi ni rigs mi ltos/_/
[\[160a.4\]]gtum po zhes bya ba ni srog chags du ma gsod par byed pa sor mo'i phreng ba dang dpal sbas la sogs pa rnams la'o/_/thugs brtse ba ni thugs brtse bas gzhan dbang du 'gyur ba'o/_/rmad cig lags zhes bya ba ni 'jig rten pa'i chos rnams las 'das pa'i phyir mi shes pa nyid ston pa'o/_/
[\[160a.5\]]gang gi phyir 'jig rten pa ni 'gal ba la sogs pa rnams la thugs brtse ba la sogs pas 'jug par mi 'gyur ro/_/ya rabs zhes bya ba ni 'phags pa nyid do/_/de lta bu'i tshigs su bcad pa 'dis dgra bo rnams la yang phan par bzhed pa ste/_dbye ba bzhi pa bshad do/_/gzhan yang /_
[\[160a.6\]]phan 'dogs bgyid slad pha ma dag_/gal te bla mar 'tshal na go/_/khyod ni lhag par phan 'dogs pas/_/bla ma nyid 'gyur smos ci 'tshal/_/phan 'dogs bgyid slad pha ma dag_/ces bya ba ni rgyas pa'o/_/pha ma dag ces bya ba ni bla ma nyid dang sbyar ro/_/phan 'dogs bgyid slad
[\[160a.7\]]ces bya ba ni skyed pa dang gso ba la sogs pas so/_/gal te 'tshal zhes bya ba ni bla ma zhes pa dang sbyar ro/_/smos ci dgos zhes bya ba ni de ni 'gyur ba la smos ci 'tshal ba'o/_/bla ma ni bla ma'o/_/khyod ni khyod la'o/_/lhag par phan 'dogs pa ni nyon mongs pa med pa thar pa'i grong
[\[160b\]]
[\[160b.1\]]khyer thob par mdzad pa'i phyir yongs su rdzogs pa'i phan 'dogs pa mdzad ces bya ba'i don to/_/bshad pa ni 'di yin te/_skye ba gcig la phan pa byed pa'i phyir pha dang ma dag nye bas na bla ma nyid de/_khyod kyang de ltar lhag par phan 'dogs par mdzad ces bya bas na bla ma nyid du brjod par mi
[\[160b.2\]]nus so zhes bya ba'o/_/gzhan yang /_rang gi don la mi lta bas/_/nyid kyi dgra bo ltar gyur cing /_/g.yang sa'i mu na gnas rnams la/_/ra ba lta bur gyur pa'ang khyod/_/rang gi don la mi lta bas/_/zhes bya ba la sogs pa smos pa la/_rang gi don ni dge ba'i rtsa ba la sogs pa ste/_
[\[160b.3\]]de la mi lta ba ni sdig pa la chags pa'o/_/nyid kyi dgra bo ltar gyur cing /_/zhes bya ba ni dgra bo dang 'dra ba zhes bya ba'i don to/_/rang gi don la mi lta bas nyid kyi dgra bo ltar gyur pa de rnams la khyod ni bcom ldan 'das so/_/g.yang sa'i mu na gnas rnams la/_/zhes pa la/_g.yang sa ni ngan
[\[160b.4\]]'gror 'gro ba'o/_/g.yang sa de'i mu ni mdun na gnas pa'i sdig pa'i las so/_/de la gnas pa ni sor mo'i phreng ba dang dpal sngas la sogs pa gang yin pa de ni g.yang sa'i mu na gnas pa ste/_ngan 'gror 'gro ba'i las byed pa'o/_/de rnams la ra ba lta bur gyur pa ni ji ltar kha cig la
[\[160b.5\]]g.yang sa'i mu la mngon du gyur pa'i ra bas 'dzin par bya ba'i phyir nus pa dang ldan par gyur pa de bzhin du/_khyod kyang de rnams la bya ba ma yin pa bsal ba'i phyir ra ba lta bur gyur pa zhes bya ba'o/_/gzhan yang /_'jig rten gnyis kar sman gdags dang /_/'jig rten las ni 'da'
[\[160b.6\]]slad du/_/mun par gyur pa'i 'jig rten la/_/khyod kyis shes rab snang bar mdzad/_/'jig rten gnyis kar sman gdags dang /_/zhes bya ba ni rgyas pa'o/_/'jig rten pa'i sgra ni zag pa dang bcas pa'i dngos po brjod do/_/'jig rten gnyis ka ni 'jig rten gnyis ka ste/_gzugs
[\[160b.7\]]dang gzugs med pa dang snyoms par 'jug pa dag dang /_'jig rten pa'i lam mo/_/des sman gdags pa ni 'jig rten gnyis kar sman gdags dang po/_/gang la sman gdags par mdzad ce na/_dge ba'i rtsa ba yongs su smin pa la zhes rtogs par bya'o/_/yang na 'phags pa'i
[\[161a\]]
[\[161a.1\]]lam gyis bden pa mthong bas ngan song gi 'jigs pa las 'das pa'i phyir lha dang mi rnams la sman gdags par mdzad pa'o/_/shes rab snang bar mdzad ces bya ba ni 'chad par 'gyur ro/_/'jig rten las ni 'da' slad du/_/zhes bya ba ni 'jig rten las 'da' ba gang
[\[161a.2\]]yin pa de ni 'jig rten las 'da' ba ste/_'jig rten las 'das pa'i lam des ni srid pa'i rtse mo las kyang 'da' ba'i phyir ro/_/de'i slad du ni 'jig rten las 'das pa'i phyir 'jig rten las 'das pa'i lam ste/_skal ba dang ldan pa rnams 'jug pa zhes bya ba'i dgongs pa'o/_/dang gi sgra
[\[161a.3\]]ni/_khyod kyis shes rab snang bar mdzad/_/ces pa ste bsdus pa'i don to/_/shes rab kyi snang ba de gzhan gyis kyang byas sam zhe na/_smras pa/_mun par gyur pa'i 'jig rten la/_/zhes smos pa la/_mun pa ni mi shes pa ste/_de nyid mnga' ba'i phyir mun par gyur pa'i 'jig rten pa rnams so/_/
[\[161a.4\]]dper na long ba'i 'jig rten pa las sangs rgyas su gyur cig ces bya ba byang chub sems dpar gyur pa khyod kyis smon lam btab pa de yang de bzhin du bsgrubs so/_/mun par gyur pa de rnams la ji ltar yang dag par gyur pa bsal ba'i phyir shes rab kyis snang bar mdzad pa ni skyed pa ste/_
[\[161a.5\]]bla na med pa'i ye shes khong du chud par mdzad pa zhes bya ba'i tha tshig go/_/de lta bu'i tshigs su bcad pa 'dis dge ba'i rtsa ba yongs su smin pa rnams 'jig rten las 'das pa'i lam dag la bkod pa ste/_dbye ba lnga pa'i don bshad do/_/de ltar 'jig rten dang 'jig rten las 'das pa'i
[\[161a.6\]]lam dag la bkod nas/_yul la nye bar spyod pa na/_/lha mi'i spyod pa tha dad kyi/_/chos kyi longs spyod thun mong bas/_/khyod la dbye ba mi mnga'o/_/lha ma'i spyod pa tha dad kyi/_/zhes bye ba la sogs pa smos pa la/_tha dad pa ni dngos po gcig ma yin pa'o/_/nye bar spyod pa na zhes bya ba ni
[\[161a.7\]]yul la nye bar spyod pa zhes bya ba'o/_/spyod pa ni spyod pa'o/_/ji ltar tha dad ce na/_lha rnams ni lha'i de bdud rtsi la za ba'i longs spyod pa dang ldan pa dang /_gnyis gnyis dang /_'khyud pa dang /_lag pa bcangs pa dang /_dgod pa dang /_blta bas 'khrig pa spyod pa'i spyod pa dang ldan pa'o/_/
[\[161b\]]
[\[161b.1\]]mi rnams ni dman pa'i longs spyod kyi spyod pa dang ldan pa zhes bya ba'o/_/de ltar lha dang mi rnams kyi longs spyod kyi spyod pa ni tha dad pa'o/_/chos kyi longs spyod ces bya ba smos pa la/_chos kyi longs spyod ni bden pa mthong ba dang zhi ba'i gnas dben pa la sogs pa'o/_/de'i thun mong
[\[161b.2\]]ni 'dra ba kho na ste/_chos kyi longs spyod thun mong ba'i rgyu de las so/_/khyod ni bcom ldan 'das la'o/_/dbye ba mi mnga'o ni 'dra ba nyid thob pa zhes bya ste/_yul la nye bar longs spyod pa dang sbyar ro/_/khyod la brten pas chos kyi longs spyod pa dang 'dra ba'i phyir lha dang mi rnams 'dra
[\[161b.3\]]ba'i yul la longs spyod pa'i spyod pa dang ldan par gyur to zhes bya ba ni mdor bsdus pa'o/_/de lta bu'i tshigs su bcad pa 'dis lha dang mi rnams lam la 'jug par 'dra ba kho na ste/_dbye ba drug pa'i bshad pa'o/_/chos kyi longs spyod thun mong yin pa'i phyir lha dang mi rnams
[\[161b.4\]]'dra ba yin par ji ltar shes she na/_smras pa/_bcom ldan 'das kyis skye ba dang /_na tshod rigs dang yul dang ni/_/dus kyi skyon med chos rnams kyis/_/'di dag kun la sman yon btags/_/skye ba dang /_na tshod dang rigs dang zhes bya ba la sogs pa smos pa la/_skye ba dang
[\[161b.5\]]na tshod dang /_rigs dang /_yul dang /_dus te zlas dbye ba'i bsdu ba'o/_/de rnams kyi skyon med pa dang re rer sbyar ro/_/phal che ba'i gtong ba ni skyon te yongs su gtong ba'o/_/yongs su gtong ba gang la mang ba zhes bya ba de ni skyon med pa ste/_chos rnams rtsis sman yon btags
[\[161b.6\]]zhes bya ba dang sbyar ro/_/skyon med pa ni khyad par la mi ltos pa zhes bya ba'i tha tshig go/_/skye ba la skyon med pa ni ji ltar lha rnams kyi nang du skyes pa rnams chos la gzud par bya ba'i phyir chos kyi sman yon btags pa de bzhin du mi rnams kyi nang du skyes pa rnams kyang ngo /_/na tshod la
[\[161b.7\]]skyon med pa ni rgan po rnams ji lta ba de bzhin du byis pa dang /_gzhon nu dang /_lang tsho dang ldan pa rnams so/_/rigs la skyon med pa ni bram ze rnams ji lta ba de bzhin du rgyal rigs dang /_rje'u rigs dang /_dmangs rigs rnams so/_/yul la skyon med pa ni yul dbus kyi skye bo ji
[\[162a\]]
[\[162a.1\]]lta ba bzhin du mtha' 'khob kyi skye bo rnams kyang ngo /_/rus la skyon med pa ni ji ltar nya'am gnam stong ji lta ba de bzhin du tshes gcig go/_/dang ni gang gi phyir gyi don te/_kun la sman yon btags pa'o/_/sman yon btags pa ni yang dag pa'i dbye bas gtong ba'o/_/
[\[162a.2\]]chos rnams kyis sman yon btags pa ni chos rnams kyis phan yon btags pa'o/_/'di dag ni ji ltar bshad pa mdzad pa'o/_/khyad par la mi ltos pas chos kyis kun la phan yon btags pa ste/_gang yang yongs su spong bar ni mi mdzad de/_ji ltar 'jig rten pas/_dmangs
[\[162a.3\]]rigs la ni dgongs mi bshad/_/lhag ma min zhing spangs pa yang /_/min la chos min bstan pa dang /_/de la brtul zhugs kyang mi sbyin/_/zhes bya ba'o/_/de'i phyir lha dang mi rnams kyi tha dad pa zhes bya ba'i tshigs su bcad pa'i don ni rigs so/_/de ltar chos kyi longs
[\[162a.4\]]spyod pa dang ldan pa'i mir gyur pa rnams la yang /_khyod kyi nyan thos srid bral zhing /_/ya mtshan 'dzin pa med rnams la'ang /_/lha rnams thal sbyar sman bgyid cing /_/ya mtshan che ba lta bur mchod/_/ya mtshan 'dzin pa med rnams la'ang /_/ya mtshan che ba lta bur zhes bya ba ni rgyas
[\[162a.5\]]pa'o/_/ya mtshan ni ngo mtshar ba ste/_de gang la yod pa de ni ya mtshan 'dzin pa'o/_/ya mtshan 'dzin pa med pa rnams ni nyan thos dang sbyar ro/_/ya mtshan che ba lta bur zhes bya ba la/_ya mtshan che ba lta bu ni ya mtshan che ba lta bu'o/_/lha rnams zhes bya ba ni 'chad par 'gyur ro/_/mi
[\[162a.6\]]rnams su gyur pa yang de lta bu'i rdzu 'phrul chen po dang ldan par gyur zhes pas lha rnams de ltar ngo mtshar skyes par gyur to/_/thub pa'i dbang po'i gsung rab 'di ni grub pa'i snying po can skye ba la sogs pa la mi ltos pa zhes bya bas na ngo mtshar skyes pa de rnams kyi nyan thos pa la mchod do
[\[162a.7\]]zhes bya ba ni bsdus pa'i don to/_/smon bgyid cing zhes bya ba ni lha zhes bya ste/_nyan thos pa rnams las kyang kho bo cag 'di ltar gyur to zhes bya ba'o/_/sred bral zhing zhes bya ba ni bya ba byas pa dang /_mos pa dang bral ba'i nyan thos pa rnams la mchod pa zhes bya ba ni bsnyen pa'o/_/
[\[162b\]]
[\[162b.1\]]mchod pa'i bya ba gtso bo yin pa'i phyir dang /_smon bgyid kyi bya ba gtso bor ma gyur pa'i phyir nyan thos sred bral la zhes bya ba ste/_gtso bor gyur pa'i bya ba dang sbyor ba'i phyir na las kyi tshig ste/_lnga pa'i ni ma yin no/_/thal sbyar zhes bya ba ni thal mo sbyar ba'o/_/dper na rigs ngan par
[\[162b.2\]]skyes pa 'phags pa nges par gnas pa de nyid rdo leb kyi steng du phyag dar khrod kyi gos 'drub pa la tshangs rigs kyi lha mo bdun brgya tshangs ris nas 'ongs nas gus pas bsnyen bkur byed cing bltas nas lha mo gzhan kha cig gis tshigs su bcad pa 'di brjod de/_rgya che ba yi lha mo
[\[162b.3\]]bdun brgya yis/_/tshangs ris nas ni 'ongs nas gus pa yis/_/cang shes skyes pa'i mtha' ni gzigs pa ste/_/nges gnas srid mthar son la phyag 'tshal lo/_/zhes bya ba'o/_/nyan thos zhes bya ba ni khyod 'ba' zhig la mi zad kyi nyan thos rnams la yang zhes bya ba ni 'ang gi sgra'i
[\[162b.4\]]don to/_/de lta bu'i tshigs su bcad pa gnyis po 'dis 'phags pa'i lam skyes pa rnams la khyad par gyi gnas las skyes pas mchod pa ste/_dbye ba bdun pa'i bshad pa'o/_/de ltar rtogs pas ngo mtshar ba'i yid kyis bstod pa byed pas bshad pa ni/_e ma'o sangs rgyas 'khor
[\[162b.5\]]ba yi/_/nying khur gyur pa byung ba brjid/_/de ni mi yang lha rnams kyis/_/smon par bya ba nyid du gyur/_/e ma'o sangs rgyas 'khor ba yi/_/zhes bya ba ni rgyas pa'o/_/e ma'o zhes bya ba ni ngo mtshar ba ste brjid ces bya ba dang sbyar ro/_/'khor ba ni nye bar len pa'i phung po lnga'o/_/
[\[162b.6\]]de'i nying khur gyur pa ni snying por bshad de/_mar gyi snying po bzhin du 'khor ba de'i nying khur ro/_/gang gis she na/_smras pa/_sangs rgyas byung ba ni gzhan gyis bstan mi dgos te/_nyid kyis mi shes pa'i gnyid bcom pa'i phyir sangs rgyas zhes bshad do/_/sad pa'i skyes bu bzhin
[\[162b.7\]]no/_/de'i byung ba ni skye ba ste/_de'i brjid pa ni 'od kyi khyad par ro/_/de ji ltar ngo mtshar che zhe na/_bshad pa/_de ni mi yang zhes bya ba la sogs pa la/_mi ni mi'i skye ba ste skye ba dman pa yin pas kyang ngo /_/de na zhes bya ba ni gang zhig sangs rgyas su byung bar gyur pa'o/_/lha rnams ni
[\[163a\]]
[\[163a.1\]]brgya byin la sogs pa rnams kyis smon par bya ba nyid du gyur te/_smon par bya ba nyid du gyur pa'o/_/de ltar brgya byin gyis smon pa ni kye ma'o bdag gnas 'di nas 'phos nas/_mi rnams kyi skal ba dang ldan par skyes nas skra dang kha spu bregs nas ji srid srid pa 'di las
[\[163a.2\]]gzhan du mi len pa zhes bya ba'i bar ni mdo'i tshig go/_/lam la 'jug pa'i bstod pa'i bshad pa'o/_/lam la 'jug par bstod pa zhes bya ba'i bshad pa ste le'u bcu pa'o//_//dka' ba mdzad pa la bstod pa ni dka' ba mdzad pa'i rgyu gang yin pa dang /_gang zhig dka' ba
[\[163a.3\]]mdzad pa'i bya ba'i rten dang /_ji ltar rang dbang ma yin pa dang /_rnam pa gang gis dka' ba mdzad pa'i bya ba zhes bya ba ste/_dbye ba bzhi'o/_/de la/_mnyel dang zhi bde nyams gyur dang /_/zhes bya ba'i tshigs su bcad pa gnyis bshad par bya ste/_mnyel dang zhi bde nyams gyur dang /_/skye bo
[\[163a.4\]]ngan dang 'grogs pa dang /_/mi mthun pa dang mang po dang /_/skyon yang yon tan bzhin dgongs shing /_/'gro ba'i don slad ma chags pa'i/_/thugs kyis brtson pa mdzad pa gang /_/sangs rgyas rnams kyi sangs rgyas kyi/_/chos nyid bcom ldan de rmad do/_/mnyel ba gang yin pa de ni mnyel
[\[163a.5\]]ba ste/_/sdug bsngal dgongs pa'o/_/'di ltar nga la gzir ba mi bzad pa byung ba dang /_nad stug pos 'chi ba'i mthar gyur pa dang /_'khor rnam bzhi la chos bstan pas mnyel bar gyur to zhes bstan to/_/zhi ba'i bde ba ni bsam gtan las byung ba'i bde ba'o/_/de nyams par
[\[163a.6\]]gyur pa ni yongs su btang ba'o/_/skye bo ngan dang 'grogs pa ni lhas byin dang /_skar bzangs dang /_kun khro dang /_ba ra dwa dza la sogs pa dang 'grogs pa'o/_/mi mthun pa ni grang ba dang /_/rlung dang /_tsha ba la sogs pa'o/_/mang po ni zhi ba'i bde ba dang bral ba'i gdul bya'i skye bos
[\[163a.7\]]yongs su bskor ba ste/_de lta bu la sogs pa'i skyon rnams phung po lhag ma med pa'i mya ngan las 'das pa thob pa dang /_dbang nyid thob pas kyang yon tan bzhin te yon tan bzhin du dgongs pa'o/_/brtson pa mdzad pa ni 'jug pa'o/_/ci rang gi don yin nam zhe na/_ma yin zhes
[\[163b\]]
[\[163b.1\]]bshad pa/_'gro ba'i don slad ni sems can la phan pa'i rgyu'o/_/gang zhes bya ba ni gang gis zhes bya ba'i don gyi tshigs phrad de/_brtson pa'i rgyu gang gis brtson par mdzad pa'o/_/de rmad do zhes bya ba yang dag par rdzogs pa'i sangs rgyas so/_/ci 'jig rten pa bzhin du srid pas
[\[163b.2\]]de bzhin du brtson par mdzad pa yin nam zhe na/_bshad pa/_ma chags pa'i thugs kyis zhes bya ba ni sred pa mi mnga' ba'i thugs kyis te/_sred pa rtsa ba nas bton pa'i phyir ro/_/de rmad do zhes bya ba ni dmigs par mi 'gyur ba ste/_'jig rten pa shin tu rmad du byung ba yin pa'i
[\[163b.3\]]phyir kho bo cag 'dra bas bsam par mi nus so zhes bya ba ni dgongs pa'o/_/bcom ldan zhes bya ba ni mchod pa'i tshig go/_/sangs rgyas rnams kyi ni de bzhin gshegs pa rnams kyi'o/_/sangs rgyas zhes bya ba ni bod pa'o/_/chos nyid ni chos kyi rang bzhin te thugs rje chen po zhes
[\[163b.4\]]bya ba ni dgongs pa'o/_/de lta bu'i tshigs su bcad pa gnyis po 'dis mnyel ba la sogs pa bzod spyod pa'i dka' ba mdzad pa'i rgyu thugs rje chen po bshad nas/_rten gang gis mnyel ba sku nyams su bstar ba de bshad par bya ste/_bshos kyang phal pa gsol mdzad cing /_/res
[\[163b.5\]]'ga' smyung ba dag kyang mdzad/_/nyam pa'i shul du'ang gshegs mdzad cing /_/rad rod can du'ang mnal ba mdzad/_/bshos kyang phal pa gsol mdzad cing /_/zhes bya ba la sogs pa smos pa la/_zas ngan pa ni bshos phal pa'o/_/gsol mdzad ni khyod kyis bzhes bya bas
[\[163b.6\]]'chad par 'gyur ro/_/dper na grong khyer srung byed ces bya bar bram ze'i rgyal po mes byin zhes bya bas bcom ldan 'das zla ba gsum mgron du gnyer ba la bram ze'i yul nas mi mngon pa'i gnas su zhugs pa dang /_de la byang phyogs kyi lam nas tshong pa 'ong ba de dag las rta chas brnyes nas
[\[163b.7\]]bcom ldan 'das kyis gsol lo zhes bya ba ni rtogs pa brjod pa'o/_/res 'ga' smyung ba dag kyang mdzad/_/ces bya ba ni dper na sa la zhes bya ba bram ze'i grong gi skye bo rnams bdud kyis zin pa'i phyir bsod snyoms gcig kyang rnyed par ma gyur to/_/nyam nga'i shul du'ang gshegs mdzad
[\[164a\]]
[\[164a.1\]]cing /_/zhes bya ba ni dper na rgyal po'i khab kyi bram ze tshong dpon gyis bcom ldan 'das blta ba'i phyir mnyan yod du phyin par gyur to/_/bcom ldan 'das kyis kyang rgyud yongs su smin pa dang ldan par ma gzigs nas rgyal po'i khab tu zhabs gshegs so/_/tshong dpon yang
[\[164a.2\]]rgyal po'i khab tu song ngo /_/bcom ldan 'das tsam par gshegs pa nas/_de bzhin du gnas bcas dang /_bA rA Na sI dang yangs pa can zhes bya ba'i grong khyer chen po drug tu gshegs so/_/de nas mthong ma thag tu tshong dpon gyis bden pa mthong bar gyur to/_/rad rod can du'ang mnal ba
[\[164a.3\]]mdzad/_/ces bya ba la mnal ba ni khyod ces 'chad par 'gyur ro/_/rang bzhin gyi don la ka ta'i rkyen can no/_/ba lang gi rjes btod pas na rad rod can no/_/ba lang gi rmig pas brdzis pa'i 'dam skams pa dang rad rod can dang 'dra bar gyur te/_rad rod can de rnams su mnal ba mdzad
[\[164a.4\]]do/_ji ltar kau shA m+bI'iko shAsbyi'i 'brog pa'i bu mo zhig gi grong khyer sde bsangs su rang 'dod pa'i lag can dgon pa pa khyor 'dod pas phas gnyen gyi tshogs kyis yongs su bskor ba dang bcas pa lag can gyi gan du dgon par btang ngo /_/dgongs ka'i dus su dgon pa'i sgo bcad pas grong khyer gyi
[\[164a.5\]]phyi rol du gnas so/_/lag can gyis grong khyer sngo bsangs mthong bas bden pa mthong bar bya ba'i skal ba dang mi ldan par mkhyen nas bcom ldan 'das kyang dgon pa dang nye bar gshegs te rad rod can gyi sar rtsa'i mal stan la mnal ba mdzad do/_/ba lang rdzi dag gis kyang lag can
[\[164a.6\]]dgon pa pa la 'di skad smras te/_gang zhig rab tu byung bas khyod srin po las grol bar mdzad pa de nyid rad rod can du mnal bar mdzad do zhes lag can gyis thos nas grong khyer sngo bsangs ma bltas par byas pa gzo ba nyid kyis de bzhin gshegs pa'i thad du phyin nas phyag 'tshal te
[\[164a.7\]]zhus pa/_yul 'khor gyi nang du rlung g.yos pa la rad rod can du gdan la bcom ldan 'das mnal ba mdzad dam zhes zhus so/_/bcom ldan 'das kyis bka' stsal pa/_lag can gzhan 'jig rten pa kha cig bde ba'i slad du nyal bar byed de/_nga ni de rnams las gzhan pa ste/_
[\[164b\]]
[\[164b.1\]]'dod chags dang zhe sdang dang gti mug gi gdung ba mi mnga' ba'i phyir ro/_/'dod chags la sogs pa'i yongs su gdung ba dang ldan pas 'jam pa'i stan la nyal na yang sdug bsngal gyis gnyid log par byed do zhes bya ba'o/_/de ltar de la chos bstan pas khyim bdag lag can gyis ji
[\[164b.2\]]lta ba bzhin du bden pa mthong bar gyur to zhes bya ba'o/_/mgon khyod gtso bor gyur lags kyang /_/gdul bya rnams la byams slad du/_/sku ngas rdo dang gcam tshul dang /_/skad dang cha lugs bsgyur ba'ang mdzad/_/sku ngas rdo dang gcam tshul dang /_/zhes bya ba la/_sku ngas ni bsnyen
[\[164b.3\]]bkur ma yin pa'o/_/ji ltar dgon pa pa'i khyim du bcom ldan 'das bzhugs pa dang /_dgon pa phyi rol du byung bar gyur pa de yang 'ongs nas dge sbyong song shig ces smras pa dang /_bcom ldan 'das gshegs te/_gzhan gyis yongs su bzung ba'i phyir ro/_/dge slong
[\[164b.4\]]zhugs shig ces smras pa dang /_bcom ldan 'das zhugs te/_dregs pa dang nga rgyal mi mnga' ba zhes bya ba'i phyir ro/_/de ltar sems can rnams dang sku la brten nas mnyel ba bshad do/_/skad dang cha lugs bsgyur ba'ang mdzad/_/ces bya ba ni sangs rgyas kyi cha lugs spangs
[\[164b.5\]]nas cha lugs gzhan pa ni dper na legs par 'dod pa'i don du rgyud mangs brdung ba'i cha lugs dang /_rdza mkhan rgan po la sogs pa'i cha lugs kyang ji lta ba bzhin zhes bya ba'o/_/'phags pa'i gsung spangs nas kla klo'i skad shes pa'i 'jig rten skyong ba rnams la chos bstan par
[\[164b.6\]]mdzad pa'i phyir dab phi dab phi zhes bya ba'i skad gzhan no/_/gsung la brten nas mnyel ba ni gsung rten mnyel ba'o/_/de ltar phan 'dogs mdzad pa'i phyir mgon khyod ces bya ba ni bod pa'o/_/gdul bya kho na ni gdul bya'o/_/de rnams la byams pa ni thugs rje chen po yis te/_de'i slad du
[\[164b.7\]]ni gdul bya rnams la byams pa'o/_/de ltar 'dir dka' ba mdzad pa'i bya ba'i rgyu bshad do/_/gtso bor gyur lags kyang zhes pa ni zhi ba dang phung po'i lhag ma med pa'i mya ngan las 'das pa'i grong khyer la 'jug pa'i gtso bor gyur pas kyang ngo /_/bshos kyang phal pa gsol mdzad cing /_/
[\[165a\]]
[\[165a.1\]]zhes bya ba la sogs pa'i dka' ba mdzad pa 'ba' zhig tu ma zad kyi/_'on kyang /_kun gyis dga' mgur rang don phyir/_/bran bzhin bskor bar bsgrims pa la/_/mgon khyod rtag tu bdag nyid la/_/mnga' mchis pa yang ma lags so/_/zhes smos pa la/_mnga' mchis pa
[\[165a.2\]]ni rang dbang nyid do/_/mgon khyod ces bya ba'i don ni bshad zin to/_/rtag tu zhes bya ba ni rtag par te mchis pa yang ma lags zhes bya ba dang sbyar ro/_/bdag nyid ni nyid kyi sku la ji ltar bshad par bya zhe na/_smras pa/_bran bzhin zhes bya ba smos pa la/_tshig gi mchod 'os zhes bya ba
[\[165a.3\]]ni bran te gzhan dbang du bshad do/_/bzhin ni dpe'o/_/kun gyis zhes bya ba ni srog chags rnams kyis so/_/'ang ni gang gi phyir gyi don to/_/dga' mgur zhes bya ba ni ji ltar 'dod pa'o/_/rang don ni rang gi don gyi phyir ro/_/bskor ba ni bskor ba ste/_skyabs mdzad pa'i phyir ro/_/
[\[165a.4\]]bshad pa ni 'di yin te/_ji ltar gang zhig bran gang yin pa des rang gi don gyi phyir ji ltar 'dod pas bskor ba de bzhin du khyod kyang kun gyis ji ltar 'dod pas rang gi don gyi phyir bskor ba'o/_/de'i phyir/_mgon khyod rtag tu bdag nyid la/_/mnga' mchis pa yang ma lags so/_/kun
[\[165a.5\]]gyis dga' mgur rang don phyir/_/zhes bya ba ni ji ltar shes par bya zhe na/_smras pa/_khyod la gang dang gang du yang /_/ji skad bskul yang mi spong ste/_/nyid kyi sgrub pa bzang po la/_/'da' bar gyur pa ma mchis so/_/khyod la gang dang gang du yang /_/zhes bya ba ni rgyas pa'o/_/ji skad
[\[165a.6\]]ces bya ba ni bram ze'am sme sha can nam dbul po'am phyug po'am bde ba'am sdug bsngal dang ldan pas so/_/gang dang gang du zhes bya ba ni bdun pa'i rgyu mtshan te/_ngan song las gdon par bya ba'i phyir dang /_bde 'gro la dgod par bya ba'i phyir ro/_/ji skad ces bya ba ni zhe sa dang bral
[\[165a.7\]]bas so/_/bskul ba zhes bya ba ni zhus pas so/_/nyid kyi sgrub pa zhes bya ba ni nyid kyi sgrub pa'o/_/gang gi dge ba'i bya ba gang yin pa de bzhin du 'jug pa ste/_gzhan gyi gzir ba bsal bar bya ba'i phyir ro/_/dper na dmyal bar 'gro ba'i dogs pa dang ldan pas sngon bde 'byung las phyis
[\[165b\]]
[\[165b.1\]]lha'i bu las gsungs pa/_thugs rje ldan pas rgyal dag la/_/sems ni legs par dad par gyis/_/de ltar gzhan la yang ci rigs par sbyar ro/_/gnas pa la gcig pa'i phyir sgrub pa bzang po ste/_de las 'da' bar gyur pa ma mchis pa ni 'da' bar ma gyur pa zhes bya'o/_/de lta
[\[165b.2\]]bu 'dis ni rang dbang du ma gyur pa bshad do/_/da ni rnam pa gang gis dka' ba mdzad pa de bshad par bya ste/_ji ltar khyed ni gnod bgyid la/_/phan pa lhur mdzad de lta bur/_/skye bo dag ni phan bgyid la'ang /_/phan pa de ltar lhur mi bgyid/_/phan pa lhur mdzad ces bya ba ni bshad zin to/_/
[\[165b.3\]]gnod bgyid la zhes bya ba ni zas gtsang la sogs pa 'ba' zhig la phan par mdzad par ma zad kyi gnod par bgyid pa la gzhol ba lhas byin la sogs pa la yang ngo /_/khyod ni bcom ldan 'das so/_/ji ltar khyod phan pa lhur mdzad pa de bzhin du phan par byed pa'i skye bo la skye bo ma yin
[\[165b.4\]]no/_/ji ltar lhas byin zhes bya ba ni bcom ldan 'das kyi mched zla ste/_skye ba gzhan du gnod par bgyid pa'i smon lam btab pa dang /_rtag tu phan pa ma yin pa stsol ba'o/_/bcom ldan 'das ni rtag tu phan par mdzad pa dang /_/phan pa zhes bya ba ni gtsug lag go/_/gzhan yang /_khyod
[\[165b.5\]]ni gnod bgyid dgra bo la/_/phan pa mdzad pa'i bshes lags te/_rtag tu skyon dag tshol ba la/_/yon tan 'ba' zhig tshol ba lags/_/khyod ni gnod bgyid dgra bo la/_/zhes bya ba la sogs pa snos pa la/_gnod pa ni gnod pa bgyid pa'o/_/gnod pa bgyid pa'i dgra bo ni rdzogs byed
[\[165b.6\]]la sogs pa'i mu stegs pa'i tshogs de dag go/_/khyod phan pa mdzad pa ni dge ba mdzad pa ste/_de nyid bshes so/_/rtag tu skyon dag tshol bar byed pa gang yin pa de ni rtag tu skyon dag tshol ba'o/_/rtag tu skyon dag tshol ba ni mi mchog la sogs pa yin la/_yon tan 'ba' zhig tshol ba
[\[165b.7\]]ni dge ba tshol ba dang ldan pa'o/_/de lta bu'i tshigs su bcad pa 'dis gnod pa bgyid pa la phan pa lhur mdzad pa dang /_phan pa lhur mi bgyid pa tshol ba la phan pa lhur mdzad pa tshol ba dang /_skyon tshol ba dag la yon tan 'ba' zhig tshol ba zhes bya ba'i rnam pa de dag rnams kyis dka' ba
[\[166a\]]
[\[166a.1\]]mdzad pa zhes bya ba bshad do/_/gzhan yang /_khyod ni gang na dug bcas shing /_/zhugs dang bcas par spyan drangs pa/_/der ni brtser bcas gshegs pa dang /_/khyod la bdud rtsi can du gyur/_/khyod ni gang na dug bcas shing /_/zhes bya ba ni rgyas pa'o/_/gcer
[\[166a.2\]]bu pa phal la dad pa khyim bdag dpal sbas kyis dug dang bcas pa'i bshos mdun du bzhag nas khyim gyi nang du me'i 'obs kyi steng du rtswa gcal du bkram pa'i steng du song na bcom ldan 'das mer lhung zhing dug dang bcas pa'i zas kyis 'chi bar 'gyur ro zhes bya ba'i bsam pas spyan
[\[166a.3\]]drangs so/_/bcom ldan 'das kyang de la thugs brtse bas dge slong gi dge 'dun gyi tshogs kyis bskor ba de'i khyim du gshegs nas zhabs bkod pa de ma thag tu me'i 'obs de las pad+ma skyes par gyur pa dang /_bshos kyang dug dang bral nas bcom ldan 'das dang 'phags pa'i
[\[166a.4\]]dge 'dun gyi tshogs kyis bzhes so zhes bya ba'o/_/dpal sbas chung ma dang bcas pa dad par gyur nas chos bstan pas bden pa mthong bar gyur to zhes bya ba ni rtogs pa brjod pa'i sde'o/_/de nyid la brten nas bshad pa/_gang na spyan drangs pa zhes bya ba la sogs pa smos pa la/_
[\[166a.5\]]gang na zhes bya ba ni dpal sbas gnas so/_/spyan drangs pa ni gdugs tshod kyi phyir zhus par gyur pa'o/_/dug dang bcas pa ni dug dang bcas pa ste spyan drangs pa'o/_/de bzhin du zhugs dang bcas pa'o/_/der ni de'i rgyu mtshan te dpal sbas kyi slad du zhes bya ba'i don to/_/
[\[166a.6\]]gshegs pa zhes bya ba ni yon bdag gi mngon du yang dag par gshegs pa'o/_/ji ltar zhe na bshad pa/_brtser bcas ni thugs rje dang bcas pa'o/_/bdud rtsi can ni bdud rtsi can du gyur pa'o/_/bdud rtsi ni 'dir mya ngan las 'das pa thob pa'i lam ste/_mi 'chi ba'i rgyu yin pa'i phyir ro/_/
[\[166a.7\]]de la me'i gnyen por brtse ba dang bcas pa'i chu mngon du gyur pas gshegs pa dang /_dug gi gnyen por bdud rtsi/_de dang ldan pa yang dag pa'i lam gyis gshegs par gyur to zhes bya ba dang sbyar te/_gshegs pa zhes bya ba ni nye bar sbyor ba gnyis dang sbyar ba'i phyir ro/_/de lta bu'i tshigs su bcad
[\[166b\]]
[\[166b.1\]]pa 'dis 'gal ba rnams la yang rtag tu phan pa bskyed pas dka' ba mdzad pa bshad do/_/gzhan yang /_bzod pas mi snyan brjod pa dang /_/'khu ba dag ni bde legs kyis/_/mi snyan smra la bden pas te/_/khyod kyis sdang ba byams pas btul/_/bzod pas mi snyan brjod pa dang /_/zhes
[\[166b.2\]]bya ba smos pa la/_mi snyan pa brjod pa ni tshig rtsub po dang ldan pa ste bzod pas btul ba'o/_/ji ltar mi snyan pa brjod pa'i bram ze b+ha ra dwa dzas bcom ldan 'das mnyan yod du bsod snyoms la gshegs pa la mang du mi snyan pa brjod nas dbu la rdul gyis gtor ba la bcom ldan 'das la ma phyin par
[\[166b.3\]]bram ze de nyid kyi mgo la babs par gyur to/_/de nas bcom ldan 'das kyis tshigs su bcad pa gsungs pa/_dag pa dang ni skyon rnams med pa dang /_/sngar med mi la nyes gang byed pa ni/_/phyis de nyid la sdig pa ldog par 'gyur/_/ji ltar phra mo'i rdul gtor mgo la bzhin/_/zhes bya
[\[166b.4\]]ba'o/_/'khu ba dag ni gnod pa byed pa'i bsam pa can la bde legs kyis btul lo/_/dang gi sgras ni bzod pas kyang ngo /_/'khu ba dag ces bya ba ni kha cig tshig mang por zer ba'o/_/legs pa'i sgras don dam pa'i dge ba dang mya ngan las 'das pa 'thad do zhes bshad do/_/de nyid kyis na
[\[166b.5\]]'phags pa'i lam mo/_/de nas bde legs kyis ni dpal sbas la sogs pa bden pa mthong bas btul ba dang bzod pas kyang ngo /_/'o na sdang ba byams pas btul/_/zhes 'chad par 'gyur na/_sdang ba gang yin pa de nyid 'khu ba ste sdang ba'i don can zhes bya ba khams gdon par brjod
[\[166b.6\]]pa'i phyir zlos pa'i skyon du de 'gyur ro zhe na/_ma yin te/_dka' ba mdzad pa'i bya ba'i rnam pa mdzad pa'i phyir gnas gcig tu bde legs dang bzod pa la sogs pas sdang ba btul lo zhes bstan pa dang /_gnas gzhan du byams pa la sogs pa dka' ba mdzad pa'i gnas skabs su 'di ni
[\[166b.7\]]smra ba mi rigs so/_/kha cig na re/_khro ba dag ni bde legs kyis/_/zhes brjod pas na de dag gis zlos pa'i skyon shin tu bsal to/_/khro ba ni sor phreng can la sogs pa'o/_/mi snyan smra la bden pas te/_/zhes bya ba la/_mi snyan pa smra ba gang yin zhe na/_mdzes ma rab tu byung ba la brten nas
[\[167a\]]
[\[167a.1\]]mu stegs pa mi snyan pa ba'o/_/de rnams khyod kyis bden pas btul ba dang /_dang gi sgras ni bzod pas kyang ngo /_byams pas ni phan pa'i thugs kyis so/_/sdang ba ni gsod pa la brtson pa ste/_bdud kyi bran dar mngag gzhug pa'o/_/de rnams kyi mda' dang mdung
[\[167a.2\]]thung bcom ldan 'das la 'phangs pa la byams pa la sbyor ba'i phyir me tog gi char du gyur to zhes bya ba ni lung ngo /_/de lta bas na 'dir byams pa dang bde legs dang bzod pa'i rnam pa de rnams kyis dka' ba mdzad pa bshad do/_/gzhan yang /_thog ma med dus goms pa yi/_/mi yi
[\[167a.3\]]rang bzhin mang po yang /_/khyod kyis ngan song rnams bzlog nas/_/skad cig nyid la yongs su bsgyur/_/thog ma med dus goms pa yi/_/zhes bya ba la sogs pa smos pa la/_/thog ma med dus goms pa ni zhugs pa nyid de/_thog ma med dus goms pa'o/_/mang po ni rnam pa
[\[167a.4\]]mang po can no/_/rang bzhin ni sems can rnams kyi 'dod chags dang zhe sdang dang gti mug gi bdag nyid can no/_/khyod kyis ngan song rnams bzlog nas/_/zhes bya ba la/_ngan song ni ngan 'gro ste/_rnam par bzlog pa ni gang gis bzlog pa de ngan song rnams bzlog pa'o/_/skad
[\[167a.5\]]cig nyid ces bya ba ni dus nyung ngus so/_/yongs su bsgyur ba ni gzhan du bsgyur ba'o/_/'dod chags kyi spyod pa dang ldan par gyur pa gang yin pa de ni dbang po thul bar gyur pa ste/_dper na 'phags pa dga' bo'i dbang po thul ba bzhin no/_/zhe sdang gi spyod pa dang ldan par gyur
[\[167a.6\]]pa gang yin pa de ni byams pa la gnas par gyur pa ste/_dper na sor phreng bzhin no/_/de ltar 'dir yun ring por 'jug pa'i nyon mongs pa rnams dus nyung bas bzlog pas dka' ba mdzad pa bshad pa ste/_dka' ba mdzad pa la bstod pa'i bshad pa'o/_/dka' ba mdzad pa la
[\[167a.7\]]bstod pa'i bshad pa zhes bya ba ste le'u bcu gcig pa'o//_//mkhas pa la bstod pa bshad par bya ste/_de la mkhas pa ni shes rab can dang gzhol ba zhes bya ba'i don to/_/de la skye ba bzhin du skye ba la mkhas pa dang /_tshim pa skyed pa la mkhas pa dang /_don dang bcas
[\[167b\]]
[\[167b.1\]]pa'i gsung la mkhas pa dang /_rim par ston pa la mkhas pa dang 'don pa'i thabs mkhas pa ste rgyu dang bcas pa zhes bya bas na dbye ba lnga'o/_/gang gi phyir/_rtsub pa dang 'jam bgyis pa dang /_/'jungs pa rnams ni gtong phod dang /_/gtum po nges par bgyis pa gang /_/de ni khyod
[\[167b.2\]]kyi thabs mkhas lags/_/ngang 'jam bgyis pa zhes bya ba la 'jam pa'i rang bzhin ni 'jam pa ste bud pa'o/_/bgyis pa zhes bya ba ni thob pa'o/_/rtsub pa zhes bya ba ni khro ba can no/_/ji ltar khyim bdag drag po gtum por gyur pa bcom ldan 'das kyis btul bas ngang 'jam par gyur pa
[\[167b.3\]]dang /_de bzhin du rgyal po ma skyes dgra la sogs pa rnams so/_/'jungs pa rnams ni ser sna can no/_/dang gi sgros pa'i sa pa zhes bya ba ste bsdus pa'i don to/_/gtong phod ces bya ba ni sbyin par byed pa nyid do/_/dper na khyim bdag dpa' bo zhes bya ba ser sna dang ldan pas slong mo
[\[167b.4\]]yang mi ster ba de la bcom ldan 'das kyis sbyin pa'i chos bstan pa las brtsams te/_khyim bdag sbyin pa chen po lnga po 'dis zhes bya'o/_/sbyin pa gcig kyang nga la dka' na chen po lnga lta smos kyang ci dgos zhes dpa' bos bsams so/_/bcom ldan 'das kyis bka' stsal ba/_/srog gcod
[\[167b.5\]]pa las ldog pa sbyin pa chen po dang ma byin par len pa dang /_ji srid 'bru'i chang dang /_bcos pa'i chang myos pa'i khu ba bag med pa'i gnas las ldog pa ni sbyin pa chen po zhes bya ba'o/_/dpa' bos yang dag par bsams te sbyin pa 'di ni sbyin pa yin te/_bang mdzod mi zad pa'i phyir ro zhes bya
[\[167b.6\]]bas na bkur sti byas nas thos pa brtsams te mngon par dad par gyur pas bcom ldan 'das la na bza' zung cig dbul bar bsams nas khyim du zhugs te gos kyi sgrom bya nas na bza' zung cig dbul lam 'di dbul lam gzhan dbul zhes sems pa de'i sems bcom ldan 'das kyis
[\[167b.7\]]mkhyen nas tshigs su bcad de gsungs pa/_sbyin pa dang ni rtsod pas mnyam par bshad/_/yon tan de dag skye ngan la mi gnas/_/g.yul 'gyed dus nyid sbyin pa'i dus yin te/_/rgyu bsdus pas ni 'dra ba nyid du 'gyur/_/zhes bya ba'i gsung thos nas dad pa mang du skyes par gyur pas mang
[\[168a\]]
[\[168a.1\]]po ri ba'i na bza' zung bcom ldan 'das la phul nas chos nyan pas bden pa mthong ba dang /_rab tu byung bas dgra bcom par gyur to/_/gtum po zhes bya ba ni g.yo sgyu dang ldan pa'o/_/des pa ni rgyud 'jam par bgyis pa'o/_/de ni zhes bya ba ni bgyis pa zhes bya ba
[\[168a.2\]]dang sbyar ro/_/thabs mkhas pa ni sbyor ba la mkhas pa zhes bya ba'i don to/_/gzhan yang /_dga' bo dbang po nyer zhi dang /_/nga rgyal khengs pa 'dud pa dang /_/sor mo'i phreng ba'ang zhi bgyis na/_/su zhig ngo mtshar skyed mi bgyid/_/dbang po nyer zhi zhes bya ba smos pa la/_dbang
[\[168a.3\]]po ni mig la sogs pa rnams te/_nyer zhi ni 'dod chags la sogs pa'i yul la mi 'jug pa'o/_/de la dga' bo ni bcom ldan 'das kyi mched zla ste/_'dod chags kyi shas che ba bcom ldan 'das kyis btul bas dbang po dul ba'i nang na mchog tu gyur to/_/su zhig ngo mtshar skyed
[\[168a.4\]]mi bgyid/_/ces bya ba dang thams cad la sbyar ro/_/nga rgyal khengs pa ni shin tu nga rgyal dang ldan pa'i skye bo pha dang ma dag la yang phyag 'tshal bar mi byed pa bcom ldan 'das kyis rab tu phyung nas dgra bcom pa la bkod do/_/'dud pa ni dam pa dang rigs kyis rgan pa dang /_rab tu byung ba
[\[168a.5\]]rgan po rnams la yang dag par 'dud par gyur to/_/sor mo'i phreng ba gang la yod pa de ni sor mo'i phreng ba'o/_/de nyid rkun po mi'i sor mo'i phreng ba 'dzin pas srog chags stong phrag gsod par byed pa bcom ldan 'das kyis btul lo/_/sor mo'i phreng ba zhi ba de la su zhig ngo mtshar
[\[168a.6\]]skyed par mi byed de/_sangs rgyas kyi bstan pa la dad pa dang ldan pa dang /_dad pa dang mi ldan pa thams cad kyang ngo mtshar skyed par mdzad do zhes bya ba ni dgongs pa'o/_/de ltar rtsub pa la sogs pa'i rigs can dang 'jam pa la sogs pa'i rigs can du gyur pa zhes bya ba'i tshigs su bcad pa
[\[168a.7\]]gnyis kyis bcom ldan 'das skye ba la mkhas pa bshad do/_/gzhan yang /_khyod kyi chos kyi ros tshim pas/_/gser las bgyis pa'i mal spangs nas/_/ran mang bting ba'i gnas mal du/_/brtan rnams bsad nyams nyal bar bgyid/_/ran mang bting ba'i gnas mal du/_/zhes bya ba
[\[168b\]]
[\[168b.1\]]ni rgyas pa'o/_/mang ba ni lus can gyis te/_ran mang bting ba'i gnas mal zhes bya ba dang sbyar ro/_/gser las bgyis pa zhes bya ba la/_gser ni gser du bshad do/_/de las bgyis pa'i mal ni gser las bgyis pa'i mal ste/_gser gyis rnam par spras pa zhes bya ba'i tha tshig go/_/
[\[168b.2\]]nyel bar bgyid ces bya ba ni nyal ba'o/_/bsod nyams ni 'dod chags la sogs pa'i yongs su gdung ba med pa'i phyir ro/_/brtan pa rnams zhes bya ba ni shes rab dang ldan pa ste/_'phags pa'i lam bskyed pa'i phyir ro/_/de ltar bzang ldan dang /_'od srungs dang /_dga' bo dang /_kun
[\[168b.3\]]dga' bo dang /_bre bo zas la sogs pa rnams kyis nga rgyal spangs nas bcom ldan 'das kyi bstan pa la rab tu byung bas dgra bcom par gyur to/_/ji ltar de rnams rtswa mang po bting ba'i gnas mal la bsod nyams kyis nyal bar bgyid ce na/_gang gi phyir chos kyi ros tshim pas zhes bya ba ni mya
[\[168b.4\]]ngan las 'das pa dang /_don dam pa thob pa'i 'phags pa'i lam 'phags pa rnams la tshim pa skyed par byed pa'i phyir chos kyi don gyi ro ni chos kyi ro'o/_/de yis tshim par gyur pa ste/_tshim pa'i don zhes bya ba la byed pa tshig drug pa'o/_/khyod ces bya ba ni khyod kyi'o/_/bzang ldan la sogs pa
[\[168b.5\]]mang po chos kyi ros tshim pas bsod nyams kyis nyal bar byed de/_zhi ba thob pa'i sems kyis ni/_/nye bar zhi bas bde bar nyal/_/zhes tshigs su bcad pa gsungs so/_/de bzhin du 'dir tshim pa bskyed pa la mkhas par bshad do/_/gzhan yang /_khyod kyis dus dang bsam mkhyen pas/_/res
[\[168b.6\]]'ga' zhus na'ang mi gsung la/_/spros gyur gzhan la bstan pa dang /_/drung du gshegs nas bshad pa'ang mdzad/_/res 'ga' zhus na mi gsung la/_/zhes bya ba ni gzhon nu'i bu dang rigs mthun pa rab tu byung ba ci gau ta ma bdag yod dam zhes bcom ldan 'das la zhus shing bcom
[\[168b.7\]]ldan 'das la zhus kyang ma gsungs so/_/rgyu ci'i phyir zhe na/_dus dang bsam pa mkhyen pas zhes bya bas 'chad par 'gyur ro/_/de la dus ni gzhon nu'i bsam pa yongs su smin par ma dgongs pas bdag med pa bshad pa'i skal ba dang ldan pa 'di ni ma yin no zhes
[\[169a\]]
[\[169a.1\]]dgongs pas ma gsungs so/_/drung du gshegs nas zhes bya ba ni ma zhus par yang bshad pa mdzad pa ni chos ston pa'o/_/ji ltar ngan spong gi bu'i rdza mkhan gyi khyim du bzhugs pa nas drung du gshegs te/_dge slong pad+ma'i rjes su 'brang ba la thog mar dge ba zhes bya ba
[\[169a.2\]]la sogs pa'i chos bstan to/_/de'i tshe pad+ma'i rjes su 'brang ba'i bsam pa yongs su mkhyen pa des so/_/spros gyur zhes bya ba ni gdung ba bskyed nas so/_/gzhan pa ni gzhan 'dul ba'i phyir ro/_/ji ltar 'od srungs kyis zhus pas gsungs pa ni 'on kyang khyod kyi dri ba bsal ba'i
[\[169a.3\]]dus ni ma yin no zhes bya ba'o/_/de nas de'i stobs kyis zhus shing mang du zhus pa'i tshe bcom ldan 'das kyis 'od srungs de la spro ba bskyed nas dus gzhan gyi tshe bsam pa yongs su smin par thugs kyis mkhyen nas dris pa de la lan klan par mdzad do/_/thos nas dus gzhan gyi tshe bden
[\[169a.4\]]pa mthong bar gyur to zhes bya ba ni mdo'i don to/_/dus dang bsam pa mkhyen pas zhes bya ba la/_dus dang bsam pa ni yongs su smin pa ste/_de mkhyen pas na dus dang bsam pa mkhyen pa'o/_/de na dus dang bsam pa mkhyen pa khyod kyis so/_/de lta bas na 'dir don dang ldan pa la ston mkhas_
[\[169a.5\]]pa zhes bshad do/_/gzhan yang /_dri med gos la tshon bzhin du/_/thog mar sbyin sogs gtam dag gis/_/sems la spro ba bskyed nas ni/_/phyi nas chos ni bstan pa mdzad/_/thog mar sbyin sogs gtam dag gis/_/zhes bya ba'i tshigs su bcad pa la/_thog mar zhes bya ba ni dang
[\[169a.6\]]por ro/_/sbyin sogs gtam dag gis zhes bya ba la/_sogs kyi sgras ni tshul khrims kyi gtam la sogs pa shes par bya'o/_/sems la spro ba ni sems las su rung ba nyid de/_'phags pa'i bden pa'i gtam gyis don yongs su shes pa'i nus pa dang ldan pa zhes bya ba'i tha tshig go/_/
[\[169a.7\]]dus ni dus phyi ma'o/_/chos ni 'phags pa'i lam zhes dgongs pa'o/_/dri ma med pa gang la yod pa de ni dri med gos te de la'o/_/chos gang yin pa de ni tshon no/_/bzhin du ni dper ro/_/ji ltar tshon gyi las la mkhas pas thal ba la sogs pas dri ma dag par gyur pa'i gos la tshon gyis
[\[169b\]]
[\[169b.1\]]btsos pa de bzhin du/_khyod kyis sbyin pa'i gtam la sogs pas sems la spros pa bskyed cing go rims kyi gtam la mkhas pas chos bstan pa mdzad do zhes bya ba ni ma lus pa'i don to/_/de bzhin du mdo las/_gang de sangs rgyas bcom ldan 'das kyis thog ma'i dus su chos kyi
[\[169b.2\]]gtam mdzad de/_dper na sbyin pa'i gtam dang /_tshul khrims kyi gtam dang /_mtho ris kyi gtam gyi bar du'o/_/dper na gos dag pa dri ma med pa la tshon gyis btsos na yang dag par tshon len par gyur pa de bzhin du/_gnas 'jog dang ris mthun pa'i bram ze mo stan de la gnas nas
[\[169b.3\]]'phags pa'i bden pa bzhi dngos su byas so zhes bya ba ste/_dper na sdug bsngal ba dang /_kun 'byung dang /_'gog pa dang /_lam zhes bya ba'o/_/de lta bas na 'dir rim pas ston pa la mkhas par bshad do/_/gang gi phyir de ltar mdzad pa de'i phyir/_'khor ba mi bzad gting nas
[\[169b.4\]]ni/_/'gro ba nyon mongs drang slad du/_/khyod kyis gang gis ma btsal ba'i/_/thabs dang spyod pa de ma mchis/_/zhes bya ba ni rgyas pa'o/_/thabs ni sbyor ba ste/_skal ba dang mi ldan pa drang ba'i phyir thabs mdzad pa'i spyod pa mi nus sam zhe na/_smras pa/_spyod pa zhes bya ba ste/_dang gi
[\[169b.5\]]sgra ni dang gi sgra'i don to/_/thabs gang gis mi spyod ces bya ba de ni mi mnga'o/_/gang gis sems mi brtsal ba ni khyod kyis rtsol ba ma mdzad pa'o/_/de'i don ni 'di yin te/_khyod kyis thabs dang spyod pa rnams brtsal bar mdzad do zhes bya ba'o/_/ci'i phyir zhe na/_'khor ba mi bzad
[\[169b.6\]]gting nas ni/_/zhes bya ba la sogs pa ni rga ba dang /_na ba dang /_'chi ba la brten pa'i phyir na 'khor ba mi bzad pa'o/_/thog ma med pa'i dus can yin pa'i phyir zab pas na gting ring ba'o/_/de las drang ba'i slad du ni mya ngan las 'das par 'dren pa'i phyir ro/_/'gro ba ni 'jig rten
[\[169b.7\]]pa thams cad do/_/gal te phung po lnga'i rang bzhin gyi 'khor ba las 'gro ba ldog pa ma yin mod kyi 'on kyang 'chad pa pos dbye ba 'chad par 'dod pas 'khor ba las 'gro ba drang ba'i slad du zhes bya bas bshad pa grub ste/_ji ltar nags 'di na seng ldeng dang /_shing pA la sha yod de zhes bya
[\[170a\]]
[\[170a.1\]]ba'o/_/thams cad kyi rtsol ba mdzad ces pa ji ltar shes she na/_smras pa gang gi phyir/_sku yi cha lugs rnam mang dang /_/gsung gis so so'i skad bzhin du/_/'dul ba'i bsam pa tha dad pa/_/de dang der ni khyod kyis mdzad/_/sku'i cha lugs rnam mang zhes smos
[\[170a.2\]]pa la rnam mang zhes bya ba ni rab tu mang po'o/_/sku'i cha lugs rnams ni dbye ba du ma'o/_/gsung ni gsung gis so/_/mdzad ces bya ba ni 'chad par 'gyur ba ste gsungs pa zhes bya ba'i don to/_/cha lugs rnams ni gzhan pa'i cha lugs de mdzad pa zhes bya ba dang sbyar zhing mdzad pa
[\[170a.3\]]zhes bya ba'i don to/_/'dul ba'i bsam pa ni dgongs pa'o/_/de tha dad pa ni 'dod chags dang zhe sdang la sogs pa'o/_/der ni 'dul ba'i bsam pa tha dad pa'i rgyu yis so/_/de la mnyan yod kyi grong khyer du re zhig khyod kyi gsung rnam pa mang ba ste dper na dab phe dab phe zhes bya ba
[\[170a.4\]]'jig rten skyong ba'i bsam pa tha dad pa dang /_de las gzhan pa rnams la 'phags pa'i gsung gis so/_/cha lugs rnams kyang mang du mdzad pa ste/_ji ltar dri ba shin tu snyan pa'i nga rgyal bsam pa can du mkhyen pas rol mo mkhan gyi cha lugs dang /_ji ltar gzhan pa rdza mkhan
[\[170a.5\]]kha cig gis rdza sa'i rdza ma 'khor lo las phab ma thag tu skams par gyur pa de'i phyir nga dang 'dra ba rdza mkhan gyi bzo'i slob dpon med do zhes nga rgyal skyes pa de'i bsam pa bcom ldan 'das kyis mkhyen pas rdza mkhan gyi cha lugs su sprul nas 'khor lo kho na las so btang ba
[\[170a.6\]]dbang ba mdzad do/_/slar yang sangs rgyas kyi cha lugs su mdzad nas nga rgyal dang bral ba de 'dul bar mdzad do zhes bya ba'o/_/tha mal pa'i skad dang cha lugs gzhan pa de rnams kha cig smod pa ma yin nam zhe na/_smras pa/_de dag kun kyang dag pa dang /_mi 'gal ba
[\[170a.7\]]dang mchod 'os dang /_brjid dang lha mi rnams la ni/_/sman 'dogs bkur ba sha stag lags/_/dag pa mi 'gal ba zhes bya ba la sogs pa ni mi dge ba'i rtsa ba skyed par byed pa mi mnga' ba'i phyir na dag pa'o/_/gzhan la phan pa la sbyor ba'i phyir mi 'gal ba'o/_/gzhan
[\[170b\]]
[\[170b.1\]]la sman 'dogs pa'i phyir mchod 'os te/_rab tu bsngags par 'os pa zhes bya ba'i don to/_/ma rig pa'i rab rib gdon pa la g.yer ba'i phyir na brjod pa dang ldan pa'o/_/kun zhes bya ba ni sku'i cha lugs rnam pa mang ba dang /_gsung gi cha lugs rnam pa mang ba'o/_/lha dang mi
[\[170b.2\]]rnams la sman 'dogs pa ni phan par mdzad pa ste bden pa mthong bar mdzad pa'i phyir ro/_sha stag ni lha dang mi rnams kyis phyag bya bar 'os pa'o/_/da ltar byung ba'i dus zhes bya ba ni byed tshig drug pa dang sbyar ro/_/dag pa la sogs pa'i yon tan dang ldan pa ji ltar shes par 'gyur
[\[170b.3\]]zhe na/_smras pa/_smra dang bgyid pa phal cher ni/_/legs par rngo thogs ma lags kyi/_/bden par gsung ba khyod la ni/_/de gnyis gzhan du gda' ba lags/_/smra dang bgyid pa zhes bya ba ni rgyas pa'o/_/dang gi sgra ni gang gi phyir gyi don to/_/gang gi phyir phal che ba dang legs pa ni legs
[\[170b.4\]]pa ste/_rngo mi thogs pa dang /_phal che ba dang /_legs par smra ba yang rngo mi thogs pa'o/_/gzhan yang 'jig rten pa kha cig legs par byed pa'am legs par smra ba ste/_khyod la gzhan du zhes bya ba ni cha lugs rnam pa mang po dang /_gsung rnam pa mang po la sogs pas sngar
[\[170b.5\]]bshad pa'i sbyor ba la sogs pa rnams kyis logs par gda' ba lags so/_/phyin ci log pa'i gsang mi mnga' ba'i phyir bden pa gsung ba zhes bod pa'o/_/gda' ba zhes bya ba ni gda' ba'o/_/de gnyis zhes bya ba ni sngar bshad pa'o/_/phal che ba dang legs pa ni bgyid pa
[\[170b.6\]]dang gsung ba'o/_/de'i phyir sku'i cha lugs rnam mang zhes bya ba ni sngar legs par bshad do/_/de lta bu'i tshigs su bcad pa de rnams kyis dag pa'i sku dang gsung gi sgrub pas rgyu dang bcas pa'i drang ba'i thabs la mkhas pa nyid bshad do/_/de ni bya ba med na yang sems can drang ba la
[\[170b.7\]]mkhas pa bshad par bya ste/_bdag nyid dag pa 'ba' zhig gis/_/khyod kyis 'gro ba'i dpal zhing mdzad/_/'di ltar rnam pa 'di 'dra zhing /_/'jig rten gsum na mchis ma lags/_/thog med srid pa nyam nga bar/_/snga nas gcig tu nyams pa yi/_/sems can kun la/_
[\[171a\]]
[\[171a.1\]]sman slad du/_/khyod ni de ltar brtson pa lags/_/bdag nyid dag pa 'ba' zhig gis/_/zhes bya ba'i tshigs su bcad pa gnyis te/_bya ba mi mnga' ba'i phyir bdag nyid 'ba' zhig ni thugs kyi dag pa ste/_nyon mongs pa bag chags dang bcas pa'i dri ma ma lus
[\[171a.2\]]pa spangs pas na bdag nyid dag pa 'ba' zhig nges so/_/nyid ces bya ba ni nges par 'dzin pa la'o/_/dpal zhing mdzad ces bya ba ni dag byed du mdzad pa ste/_mtho ris kyi lam la 'god par mdzad pa'i phyir ro/_/'gro ba'i mtshan nyid ni bshad zin to/_/mdzad ces bya ba ni srid pa'i
[\[171a.3\]]don la ling gi rkyen dang sbyar ro/_/gang las de ltar yin zhe na/_bshad pa/_'di ltar rnam pa 'di 'dra zhes bya ba la sogs pa smos pa la/_/'di ltar ni rnam pa 'di 'dra ste/_skyon thams cad mi mnga' ba dang yon tan thams cad dang ldan pa yang sngar bshad do/_/zhing ni 'dir mtho ris dang
[\[171a.4\]]thar pa'i 'bras bu thob pa'i gnas so/_/'jig rten gsum dag ni khams gsum dag na'o/_/mchis pa ni ma lags pa dang sbyar ro/_/de'i phyir na bstod pa dang phyag 'tshal ba byed pas 'gro ba'i dpal zhing du mdzad pa'o/_/thog med srid pa nyam nga bar/_/zhes bya bal sogs pa
[\[171a.5\]]smos pa la/_thog med ces bya ba ni khas blangs pa'i tshig phrad do/_/gcig tu nyams pa zhes bya ba ni skye ba dang /_rga ba dang /_na ba dang /_'chi ba la sogs pa rnams kyis rgyud gzir ba'o/_/skye ba thog ma med pa'i phyir thog med srid pa nyam nga bar ro/_/srid pa ni 'khor ba ste/_
[\[171a.6\]]de nyid skye ba dang /_rga ba dang /_na ba dang /_'chi ba dang ldan pa'i phyir nyam nga ba'o/_/sman slad du zhes bya ba ni sdug bsngal thams cad spangs pa'i phyir ro/_/sems can kun la zhes bya ba ni khyad par ma rtogs pa'i lus can rnams la'o/_/sngar bshad pa'i cha lugs dang gsung
[\[171a.7\]]gzhan la sogs pas bcom ldan 'das khyod kyis yang dag par zhugs pa'o/_/des na shin tu drang ba'i thabs la mkhas pa zhes bya ste/_mkhas pa la bstod pa'i bshad pa'o/_/mkhas pa la bstod pa zhes bya ba'i bshad pa ste le'u bcu gnyis pa'o//_//bu lon med
[\[171b\]]
[\[171b.1\]]par bstod pa bshad par bya ste/_bu lon ni nges par bya bste/_de bsgrub pa'i phyir bu lon med pa ste/_de'i rang bzhin ni bu lon med pa'o/_/de la bdud las rgyal ba'i phyir dang /_dam pa'i chos la bkod pa'i phyir dang /_gzugs sku'i dbye ba'i phyir sems can rnams la bu lon
[\[171b.2\]]med par bshad par bya'o/_/de la 'dir re zhig 'dir gleng bslang ba bshad par bya ste/_gang gis khyod drin lan lon pa'i/_/sgrub de mchis snyam ma bgyid de/_/skye bo 'ang gang dag mya ngan 'das/_/de dag gis kyang lan ma lon/_/khyod kyi chos la gnas de dag_/rang don kho
[\[171b.3\]]na bgyid par bas/_/de'i slad du 'o brgyal gang /_/de la lan go ci zhig lon/_/sgrub pa zhes bya ba ni sgrub pa ste/_/de mchis snyam mi bgyid ces bya ba ni ma mthong ba zhes bya ste/_bstod pa mkhas gyis smras po'o/_/ji ltar sgrub par 'gyur ba ni sgrub ces bya ba'o/_/drin ni phan pa zhes bya
[\[171b.4\]]bar dgongs pa'o/_/'o na bde bar gshegs pa'i gsung bskyangs pas mya ngan las 'das pa gang yin pa de ni bcom ldan 'das kyi drin la lan glon pa ma yin nam zhe na/_smras pa/_skye bo'ang gang dag mya ngan 'das/_/zhes bya ba la sogs pa smos pa la/_'ang gi sgra ni bdag
[\[171b.5\]]nyid kyi che ba bstan te/_gang dag ces bya ba ni sha ra dwa ti'i bu la sogs pa'o/_/mya ngan las 'das pa ni nyon mongs pa dang skye ba zad par byed pa'o/_/de dag gis kyang lan ma lon pa ni de dag bu lon chags pa yin te/_lan ma lon pa'i phyir ro/_/de ci'i phyir zhe na/_bshad pa/_
[\[171b.6\]]khyod kyi chos la gnas de dag_/ces bya ba la sogs pa ni gal te khyod kyi chos ni khyod kyi bstan pa la gnas pa yang rang don khon ra nyon mongs pa zad par byed cing de bzhin du gzhan gyi don mi byed do/_/'o brgyal gang ni chos bstan pa la sogs pa rnams kyis 'o brgyal ba'o/_/de'i
[\[171b.7\]]slad du ni gdul bya de rnams kyi don du'o/_/de la lan go ci zhig lon pa ni lan go ci zhig lon pa ste/_lan med pa zhes bya ba ni dgongs pa'o/_/de lta bas na re zhig khyod la de rnams la lan mi ldon pa de rnams la khyod ji ltar slar sman pa mdzad ce na/_smras pa/_khyod ni sems can gnyid log
[\[172a\]]
[\[172a.1\]]pa'i/_/rgyud la gzigs pa'i zhugs tse ba/_/bag med gyur pa rnams kyi ni/_/grogs bzang bag dang bcas pa lags/_/khyod ni sems can gnyid log pa'i/_/zhugs tse ba zhes bya ba ni rgyas pa'o/_/khyod ni bcom ldan 'das so/_/ni ni gang gi phyir ro/_/
[\[172a.2\]]zhugs tse ba ni mi shes pa'i gnyid las sangs pa ste/_gzhan la phan pa sgrub par rtsol ba zhes bya ba'i don to/_/sems can gnyid log pa zhes bya ba ni 'chad par 'gyur ro/_/rmugs pa'i gnyid kyis ye shes kyi spyan bkag pa'i phyir sems can rnams gnyid log pa'o/_/rgyud ni sems
[\[172a.3\]]can rnams zhes bya ba dang sbyar ro/_/gzigs pa zhes bya ba ni so so la gzigs pa'i zhugs tse ba'o/_/ji lta ba bzhin du gsungs pa ni nyin lan gsum dang mtshan lan gsum du sangs rgyas kyi spyan gyis gang 'grib pa dang /_gang 'phel ba dang /_gang nyon mongs pa nyam nga ba'i gnod pa dang
[\[172a.4\]]ldan pa la bdag gis gang sdug bsngal nyam nga ba'i gnod pa dang ldan pa dgol bar bya zhes sangs rgyas kyi spyan gyis 'jig rten la gzigs par mdzad do zhes bya ba ni rgyas pa'o/_/bag dang bcas pa zhes bya ba ni dge ba'i rtsa ba yongs su smin pa'i dus las ma 'das pa'o/_/bag
[\[172a.5\]]med pa'i sems can rnams zhes bya ba ni dge ba la mi gnas pa'o/_/rgyu de'i phyir khyod ni grogs bzang bas na grogs te mchog tu sman pa zhes bya ba'i tha tshig go/_/'di las kyang sman pa ste/_gang gi phyir/_khyod kyis nyon mongs gzhom pa bshad/_/ces bya ba'i tshigs su bcad
[\[172a.6\]]pa gnyis bshad pa ni/_khyod kyis nyon mongs gzhom pa bshad/_/bdud kyi g.yo dag bstan pa mdzad/_/'khor ba'i rang bzhin mi bzad brjod/_/'jigs pa med pa'i phyogs kyang bstan/_/phan dgongs thugs rje can gyis ni/_/sems can rnams la bgyi 'tshal ba/_/
[\[172a.7\]]gang zhig khyod kyis ma mdzad pa/_/gzhan go ci zhig mchis lags kyi/_/nyon mongs pa ni 'dod chags la sogs pa rnams so/_/gzhom pa ni gnyen por bshad do/_/dge slong dag 'dod chags kyi nad chen po'i mi sdug pa'i sman chen po dang /_yang na mi sdug pa bsgos pa'o/_
[\[172b\]]
[\[172b.1\]]zhe sdang gi byams pa dang /_yang na byams pa bsgom pa'o/_/dge slong dag gti mug gi nad chen po'i rten cing 'brel bar 'byung ba so sor rtog pa sman chen po dang /_yang na rten cing 'brel bar 'byung ba so sor rtog pa bsgom pa zhes bya ba ni mdo'i tshig go/_/yang na ci rigs par nyon
[\[172b.2\]]mongs pa thams cad kyi gnyen po ni mthong ba'i lam dang /_bsgom pa'i lam zhes bshad do /_/de ltar nyon mongs pa'i bdud las rgyal ba bshad nas/_bdud kyi g.yo dag bstan pa mdzad/_/ces bya ba'i tshig gis lha'i bu'i bdud kyi g.yo bstan pas bu lon med pa bshad do/_/bdud
[\[172b.3\]]kyi g.yo ni snyan pa dang mi snyan pa'i yul bsdus pa de bstan pa ni bstan pa mdzad ces bya ba'i don to/_/ji ltar mdo las gsungs pa ni dge slong rnams 'dir bdud glags skabs lta ba dang /_glags tshol ba dang /_glags skabs la 'jug pas mig gis shes par bya ba gzugs
[\[172b.4\]]sdug pa dang /_dga' ba dang /_yid du 'ong ba dang /_'dod pa dang ldan pa dang /_chags pas bltas nas drung du 'dren par byed pa de bzhin du rna bas shes par bya ba'i sgra dang /_snas shes par bya ba'i dri dang /_lces shes par bya ba'i ro dang /_lus kyis shes par bya ba'i reg bya dang /_/
[\[172b.5\]]yid kyis shes par bya ba'i chos te/_drug po rtag par gnas pa la nye bar 'dren par byed do/_/de'i phyir dran pa dang shes bzhin gyi sems kyis kun du bsrung bar bya'o/_/de lta bu'i gzugs mthong ba na yid bde ba dang /_yid mi bde bar mi bya ste/_shes bzhin gyis btang snyoms la
[\[172b.6\]]gnas par bya'o zhes bya ba la sogs pa'o/_/dper na gnas brten legs sad sgom pa po 'jigs pa chen po dang ldan pa'i drung du bdud 'ongs pas de 'jigs pas de lta bu'i rab tu byed pa bcom ldan 'das la zhus so/_/bcom ldan 'das kyis bka' stsal ba/_/sdig pa can gyi
[\[172b.7\]]bdud de song bas dogs pa med par bsam gtan gyis shig ces bya ba'o/_/slar yang de nags su phyin nas sgom pa la de bzhin du slar yang bdud der 'ongs so/_/gnas brten gyis tshigs su bcad pa smras pa/_ji ltar 'dod pa'i gzugs kyis ni/_/nga la bslu bar mi nus
[\[173a\]]
[\[173a.1\]]so/_/khyod kyi g.yo ni bsal bas na/_/nga yi gan du khyod ni nyams/_/zhes bya ba ste/_de ltar bdud kyi g.yo dag bstan pa mdzad pa'o/_/'khor ba'i rang bzhin mi bzad brjod/_/ces bya ba ni thams cad don dang mi ldan pa'i 'byung gnas su gyur pa yin no/_/
[\[173a.2\]]dge slong dag 'khor ba ni thog ma dang tha ma med pa la khyed cag dag gi yun ring por mi bzad pa dang /_dga' ba dang /_yid du mi 'ong ba'i sdug bsngal nyams su myong ba dang /_ma'i mngal du khrag gi thig le nye bar blang ba dang /_lan mang por dmyal ba dang /_lan mang por dud 'gro
[\[173a.3\]]dang /_lan mang por yi dgas te lan mang por ngan 'gror lhung bar gyur to zhes bya ba ni mdo'i tshig go/_/'khor ba'i skyon gyis ma gos pa'i phyir 'jigs pa med pa'i phyogs zhes bya ba ni mya ngan las 'das pa ste/_zhi ba mya ngan las 'das pa zhes bya ba mdo las gsungs pa'i phyir ro/_/
[\[173a.4\]]de bstan zhes bya ba ni bstan zhes bya ba'i don to/_/gzhan go ci zhig ma mdzad pa/_/zhes bya ba la sbyar ro/_/lhag ma med ces bya ba ni dgongs pa'o/_/phan dgongs zhes bya ba ni phan pa dgongs pa gang la mnga' ba de ni phan dgongs te gzhan la phan pa'i dgongs pa yin zhes dgongs pa'o/_/
[\[173a.5\]]thugs rje can ni thugs rjes mdzad pa'o/_/bgyi 'tshal ba ni bgyi 'tshal ba'o/_/gang zhig bgyi 'tshal ba ma mdzad pa ni mdzad pa ste/_thams cad gzhan la phan pa mdzad pa zhes bya ba'i don to/_/'o na bcom ldan 'das ni dge ba tshad med pa la mkhas pa yin na ji ltar dge ba ma yin pa lhas
[\[173a.6\]]byin la sogs pa dang /_dge ba nyam chung ba kho bo cag dang 'dra ba la nyid kyi dge ba stsal nas phan dgongs ma mdzad pa yin zhe na zhes pa de'i phyir/_gal te chos ni 'di dag dang /_/zhes bya ba'i tshigs su bcad pa gnyis slob dpon gyis smras so/_/gal te chos ni 'di dag dang /_spo
[\[173a.7\]]ba zhig tu btub na ni/_/gdon mi 'tshal bar khyod kyis ni/_/lhas byin la brten kun la stsal/_/de slad 'gro la brda sprod pa/_/'gro ba'i mgon po khyod kyis ni/_/'di la phan tshun byed pa po/_/med pa skad du nges par gsungs/_/spo ba zhig tu btub na ni/_/zhes bya ba'i bsam pas
[\[173b\]]
[\[173b.1\]]gal te'i sgra dang sbyar ro/_/spo ba zhig tu btub na ni rgyud gzhan la snyegs pa'o/_/chos ni stobs dang mi 'jigs pa la sogs pa'o/_/btub ces bya ba ni 'gyur ba'o/_/'di dag ni sngar bshad pa'i chos so/_/gdon mi 'tshal bar ni nges par ro/_/lhas byin ni shin tu gnod
[\[173b.2\]]pa byed pa'o/_/brten ni brtsams nas so/_/kun la stsal ba ni bkod par gyur ba'o/_/gang gi phyir spo ba zhig tu mi btub pa de'i phyir 'gro ba'i mgon po zhes bya ba la sogs pa ste/_rgyu de'i phyir ro/_/de ltar phan par mdzad pa'i phyir 'gro ba'i mgon po zhes bya ba ni bod pa'o/_/'di na
[\[173b.3\]]'khor bar gang zag gzhan byed pa po ma yin te rang kho na'i las 'di ni byed ces de skad du gsungs so/_/nges par zhes bya ba ni dogs pa med pa'o/_/'gro ba ni 'jig rten pa thams cad do/_/brda sprod pa zhes bya ba ni dngos su tshig gis brda sprod pa yin te/_'on kyang gzhan gyi rgyud la
[\[173b.4\]]spo ba zhig tu mi btub pas chos rnams kyi don gyi go ba'o/_/ci'i phyir zhe na/_'di na phan tshun byed pa po med pa ste/_gzhan du na nges khyed cag la rang gi chos spo ba zhig tu btub par 'gyur ro zhes bya ba ni bsdus pa'i don to/_/byang chub sems dpa'i gnas skabs su bcom ldan 'das
[\[173b.5\]]kyis sems can la sman pa mdzad pa ni pha rol tu phyin pa la bstod par bstan to/_/bde bar gshegs pa'i go 'phang thob nas bzhugs par mdzad pa'i bya ba gang yin pa de ni sngar bshad do/_/ma 'ongs pa'i sems can la rjes su brtse bas kyang /_'jig rten rnams la thugs
[\[173b.6\]]brtse bas/_/zhes bya ba'i tshigs su bcad pa gnyis bshad pa ni/_'jig rten rnams la thugs brtse bas/_/yun ring sa steng dam chos bshad/_/'jig rten gsum phan 'dogs nus pa'i/_/slob ma dam pa'ang mang du bskrun/_/mngon du gdul bya'i tshogs kyang ni/_/mdzes bzang
[\[173b.7\]]yan chad btul lags pas/_/yun ring zhes smos la/_yun ring zhes bya ba ni tshig phrad kyi don to/_/sa steng ni mi'i 'jig rten pa'o/_/dam chos ni lung gi bdag nyid de yun ring bshad ces bya ba dang sbyar ro/_/gzhan dang gzhan du yun ring por bzhag nas de nyid lha dang mi rnams kyi
[\[174a\]]
[\[174a.1\]]bzung ba nga'i bstan pa ni lo lnga stong gi bar du mi nub par gnas so zhes gsungs pa'i phyir ro/_/'jig rten rnams la thugs brtse bas/_/zhes bya ba ni nyid kyi don ma yin te/_'on kyang ma 'ongs pa'i skye bo rnams la sman pa mdzad par bzhed pa yis so/_/slob ma
[\[174a.2\]]mang po ni bcom ldan 'das kyis gnas brtan 'od srungs chen po la sogs pa ste/_slob ma mang po de rnams bskrun pa'o/_/ji ltar slar yang de rnams bskrun par mdzad ce na/_de rnams kyi rgyud nyid la 'phags pa'i khams bskrun par mdzad pa'i phyir ro/_/yang na khams rnams ni don ma
[\[174a.3\]]yin pa'i phyir mang du bskrun zhes bya ba ste/_slob ma dam pa dang nges par sbyar ro/_/'jig rten rnams la thugs brtse ba ni bstan pa la gnas par byed pa'i phyir ro/_/ji lta bu zhe na/_'jig rten gsum phan 'dogs nus pa ste/_'jig rten gsum ni khams gsum ste/_phan 'dogs pa
[\[174a.4\]]ni mtho ris dang thar pa thob pa'i mtshan nyid la nus pa zhes bya ba'i don to/_/gzhan yang /_mngon du gdul bya'i tshogs kyang ni/_/zhes pa la sogs pa smos pa la/_mngon du btul ba'i tshogs ni mngon du btul ba'i tshogs so/_/btul ba la gnyis te/_nyan thos kyis btul
[\[174a.5\]]ba dang /_sangs rgyas kyis btul ba'o/_/de la gang bcom ldan 'das nyid kyis btul ba de ni mngon du btul ba'i tshogs so/_/de la bcom ldan 'das kyis mngon du btul ba'i tshogs de ni 'phags pa kun shes kau N+Di n+ya la sogs pa nas mdzes bzang yan chad ces bya ba'o/_/
[\[174a.6\]]mdzes bzang zhes bya ba ni rab tu byung ba ste/_kun gyi mthar bcom ldan 'das yongs su mya ngan las 'das pa'i tshe dgra bcom pa nyid du gzhag go/_/de gang gi mtha' na yod pa de ni mdzes bzang yan chad de/_de btul ba ni dgra bcom pa la sogs pa'i 'bras bu la rab tu
[\[174a.7\]]bkod pa'o/_/da go khyod la sems can gyi/_/bu lon lhag ma ci mchis na/_/'di ltar rdo rje'i ting 'dzin gyis/_/sku gdung til 'bru bzhin blags nas/_/bu lon lhag ma ci mchis na/_/zhes bya ba ni khyad par/_cung zad kyang med do zhes bya ba ni dgongs pa'o/_/sems
[\[174b\]]
[\[174b.1\]]can gyi zhes bya ba ni sems can rnams kyi don zhes bya ba ste/_bu lon lhag ma ci mchis dang /_/zhes bya ba dang sbyar ro/_/de lta bu ni 'dir sems can rnams dam pa'i chos la bkod pa'i phyir bu lon med pa bshad do /_/gzugs sku'i dbye bas bu lon med par bshad par bya ste/_/
[\[174b.2\]]'di ltar rdo rje'i ting 'dzin gyis/_/zhes bya ba la sogs pas ni/_/khyod kyis yal bar ma bor ro/_/zhes bya ba dang sbyar ro/_/sku ma lus pa phye mar blags pa'i phyir ting nge 'dzin kho na rdo rje ste rdo rje de yis so/_/til 'bru bzhin zhes bya ba ni til 'bru'i cha dang ldan pa'i dbye bas so/_/sku
[\[174b.3\]]gdung ni nyid kyi sku las byung ba'o/_/blags pa ni mtshan dang rgyu'i bya ba la sha dre zhes bya bar 'gyur ro/_/sku gdung blags pas ni dka' spyad yal bar ma bor ba mtshon par bya ste/_ji ltar rtsis mkhan gnas kyi rjes su ston pa zhes bya'o/_/mjug tu'ang khyod kyis shin tu ni/_/dka' spyad
[\[174b.4\]]yal bar ma bor ro/_/gzugs kyi sku dang chos 'di dag_/gzhan don kho nar mdzad do zhes/_/dka' spyad yal bar ma bor ba ni shin tu gzhan la phan pa mdzad pa'i bya ba'o/_/mjug tu'ang zhes bya ba ni smon lam 'ba' zhig la brten par ma zad kyi yongs su mya ngan las 'das pa'i dus kyi
[\[174b.5\]]snga rol du'o/_/yal bar ma bor ba ni yongs su mya ngan las 'das pa'i dus su yang yal bar ma bor ba'o/_/de lta bas na yongs su mya ngan las 'das pa'i tshe 'jig rten pas sku gdung las gzugs brnyan byas nas nga yongs su mya ngan las 'das na yang mtho ris dang thar par
[\[174b.6\]]'gyur ro zhes bya bas na bcom ldan 'das nyid kyi sku gdung ting nge 'dzin gyi stobs kyis blags so zhes bya ba ni lung ngo /_/yang na dam pa'i chos bzhag pa dang /_sku gdung blags pas bu lon med pa blags par mi 'gyur te/_gzugs kyi sku dang chos 'di dag_/gzhan don kho nar mdzad
[\[174b.7\]]do zhes bya ba la sogs pa smos pa la/_gzhan don ni gzhan gyi dgos pa dag go/_/kho na zhes bya ba ni nges par 'dzin pa'o/_/chos ni gsung rab bo/_/gzugs kyi sku ni sku zhes bya ba'o/_/de ltar na/_'jig rten yid ches dka' 'di la/_/khyod kyis mya ngan 'das pa bstan/_/de slad
[\[175a\]]
[\[175a.1\]]chos sku ma lus pa/_/sras kyi mchog la gtad mdzad de/_/yid ches dka' ba zhes bya ba ni dad pa med pa'o/_/'di la zhes bya ba ni 'dzam bu'i gling pa'i skye bo la'o/_/mya ngan las 'das zhes bya ba ni gnas skabs gzhan 'ba' zhig tu ma zad kyi phung po'i lhag ma med
[\[175a.2\]]par yongs su mya ngan las 'da' ba na yang ngo /_/bstan pa ni bstan pa ste/_khyod kyis zhes bya ba dang sbyar ro/_/gzugs kyi sku dang chos 'di dag_/gzhan don kho nar mdzad do zhes bya ba de nyid bshad par bya ste/_de slad sras kyi mchog la gtad mdzad de/_/zhes bya ba ni rgyas pa'o/_/
[\[175a.3\]]de zhes bya ba ni nye bar bstan pa'o/_/slad ni gang gi phyir gyi don to/_/sras ni 'phags pa kun dga' bo dang /_'od srungs la sogs pa rnams la'o/_/gtad mdzad ni gtad par mdzad pa ste/_nga yongs su mya ngan las 'das pa na 'od srungs khyod kyis bstan pa'i bya ba gyis shig pa'o/_/
[\[175a.4\]]yongs su mya ngan las 'das pa na yang dge slong kun dga' bo la khyod kyis bstan pa zungs shig ces bsgo nas yongs su mya ngan las 'da' bar bya'o zhes gsungs so/_/khyod kyi chos kyi sku ni gsung rab ste/_yan lag bcu gnyis kyi dbye ba ma lus pa'o/_/gzugs sku til 'bru
[\[175a.5\]]ltar bshig nas/_/khyod ni yongs su mya ngan 'das/_/til 'bru lta bu ni til 'bru tsam gyi cha shas kyi dbye bas gzugs sku bshig nas bcom ldan 'das khyod yongs su mya ngan las 'das pa ni phung po'i lhag ma med par yongs su mya ngan las 'das pa brnyes pas so/_/gang
[\[175a.6\]]gzugs kyi sku dang chos 'di dag_/ces sngar bshad pa de bshad do/_/bu lon med par bstod pa bshad pa dang /_de bzhin du dbye ba brgyad kyis phan pa mdzad pa yang ste/_bu lon med par bstod pa zhes bya ba'i bshad pa ste le'u bcu gsum pa'o//_//da ni
[\[175a.7\]]bstod pa nye bar sdud par 'dod pa'i rgyu dang 'bras bu phan 'dogs pa phun sum tshogs pa slar yang bshad par bya ste/_e ma'o gnas pa a e ma'o tshul/_/e ma'o yon tan e ma'o sku/_/sangs rgyas kyi ni chos rnams la/_/ya mtshan mi che 'ga' ma mchis/_/yongs su mya ngan
[\[175b\]]
[\[175b.1\]]las 'das pa la dbang thob pas kyang gzhan la phan 'dogs pa'i rgyur gnas pa ni gnas pa'o/_/e ma'o zhes bya ba ni ngo mtshar ba zhes bya ba'i don to/_/des ni phan 'dogs pa phun sum tshogs pa bshad do/_/phan 'dogs pa la gnas pa de yang thugs rje chen po'i dgongs pa dang
[\[175b.2\]]ldan pas yin no zhes bya ba bshad pa/_e ma'o tshul la/_tshul ni spyod pa ste dgongs pa zhes bya ba'i tha tshig go/_/des ni 'bras bu phun sum tshogs pa bstan to/_/mtshan dang dpe byad kyis brgyan pa yin pa'i phyir na e ma'o sku'o/_/thogs pa med par 'jug pa'i phyir e ma'o/_/
[\[175b.3\]]yon tan ni stobs dang mi 'jigs pa la sogs pa'o/_/des ni 'bras bu phun sum tshogs pa bstan to/_/yang na bskal pa grangs med pa gsum du 'phel bar gyur pa dang /_tshad med pa'i phyir e ma'o/_/yon tan ni pha rol tu phyin pa la sogs pa'o/_/des ni rgyu phun sum
[\[175b.4\]]tshogs pa bstan to/_/de'i phyir thams cad kyang ngo mtshar ba zhes bya ba bshad par bya ste/_sangs rgyas kyi ni chos rnams la/_/zhes bya ba smos pa la/_ni'i sgra ni khas blangs pa'o/_/sangs rgyas kyi chos rnams ni mi 'jigs pa dang /_thugs rje chen po la sogs pa rnams te ma
[\[175b.5\]]mchis pa zhes bya ba dang sbyar ro/_/'ga' zhes bya ba ni sangs rgyas kyi chos rnams [(]gyi [,]kyi [)]nang na chos gzhan no/_/de lta bas na ngo mtshar ba thams cad kyi yon tan dang ldan pa la/_phan 'dogs mdzad cing blta na sdug_/sku gsum phrin las zhi gyur pa/_/khyod la 'od sdang bar bgyid
[\[175b.6\]]pa yi/_/rmongs pa mi bzad pa la gzigs/_/phan 'dogs mdzad cing blta na sdug_/ces bya ba ni rgyas pa'o/_/smon lam yan chad nas yongs su mya ngan las 'das kyi bar du phan 'dogs pa'i ngang tshul gang la yod pa de ni phan 'dogs pa ste/_de la phan 'dogs pa ni
[\[175b.7\]]khyod ces bya ba dang sbyar ro/_/mtshan gyis brgyan pa yin pa'i phyir blta na sdug pa ni blta na sdug pa'o/_/zhe sdang gi rgyu lus dang ngag gi las skyed pa nyon mongs pa bag chags dang bcas pa spangs pa'i phyir ni sku gsung phrin las zhi gyur pa'o/_/de la zhe sdang gi rgyu dang bral ba khyod la sdang
[\[176a\]]
[\[176a.1\]]bar bgyid pa ni gdug pa can sdang bar bgyid pa gang yin pa de rnams gti mug mang po dang ldan pa zhes bya ba la sogs pas bshad par bya ste/_rmongs pa mi bzad pa la gzigs/_/zhes bya bal/_gzigs zhes bya ba ni 'jig rten pas bskyed pa dang 'dra ba'i
[\[176a.2\]]tshig phrad de/_bya ba mngon du gyur pa dang rtse gcig pa la 'jug pa'o/_/rmongs pa zhes bya ba ni ma rig pa'o/_/mi bzad pa zhes byab ni ma rungs pa'o/_/de lta bas na re zhig shes rab 'chal sdang bar bgyid pa yin te/_shes rab dang ldan pa'i bdag nyid la phan pa ni/_bsod
[\[176a.3\]]nams rgya mtsho rin chen gter/_/yon tan 'byung gnas chos kyi tshogs/_/khyod la sems can gang 'dud pa/_/de dag la yang phyag 'tshal legs/_/yon tan 'byung gnas chos kyi tshogs/_/zhes bya ba la sogs pa smos pa la/_bsod nams ni dge ba'i las te/_de
[\[176a.4\]]nyid rgya mtsho dang 'dra bas na tshad med pa'i phyir ro/_/rin chen ni stobs dang mi 'jigs pa la sogs pa rnams te/_gter ni rin po che'i gter te mi zad pa'i phyir ro/_/chos ni byams pa dang snying rje la sogs pa rnams te/_nyan thos dang rang sangs rgyas la sogs pa dang thun
[\[176a.5\]]mong ma yin pa'i chos te/_chos kyi tshogs ni chos kyi tshogs so/_/de ltar byams pa nyid kyis yon tan thams cad kyi 'byung gnas de zhing du gyur pa'o/_/sems can gang zhes bya ba ni srog chags so/_/khyod la zhes bya ba ni khyod dang sbyar ro/_/'dud pa ni 'dud par byed
[\[176a.6\]]pa'o/_/de dag la yang zhes bya ba ni sems can rnams la'o/_/legs zhes bya ba ni legs par bya ba'o/_/de gang yin zhe na/_smras pa/_phyag 'tshal ba ni srog chags de rnams la phyag 'tshal bar bya ba gang yin pa de ni shin tu legs zhes bya bas ni ston pa la gus pa
[\[176a.7\]]bstan to/_/da ni bstod pa rngo mi thogs pa bshad par bya ste/_mgon khyod yon tan mi bas kyang /_/bdag gi zho sha bas 'tshal bas/_/des na 'jigs pa mchis slad du/_/glo ba la ni gcags bzhin mchis/_/mgon khyod yon tan mi bas kyang /_/zhes bya ba la sogs pa
[\[176b\]]
[\[176b.1\]]smos pa la mi bas pa gang yin pa de ni mi bas pa'o/_/khyod ni khyod kyi'o/_/yon tan sngar bshad zin to/_/mgon po zhes bya ba ni bod pa'o/_/zho sha ni nus pa ste ye shes kyi zhes bya bar khong du chud par bya'o/_/kyang gi sgra ni don gzhan 'chad par 'gyur ba'o/_/bas 'tshal ba ni
[\[176b.2\]]gang la bas pa mchis pa zhes bya ba'o/_/bdag gi zhes bya ba ni bstod par byed pa yi'o/_/des na zhes bya ba ni rgyu de las so/_/'jigs pa mchis slad du zhes bya ba ni gang gi phyir de bzhin gshegs pa'i yon tan mi bas pa dang bdag gi zho sha bas 'tshal ba'i slad du dang
[\[176b.3\]]sbyar ro/_/de bzhin gshegs pa'i yon tan dang 'gal ba'i skyon thob cing gnod pa'i lhung ba yin te/_de'i phyir 'jigs pa ni 'jigs pa'i slad du'o/_/glo ba la ni gcags bzhin mchis/_/zhes bya ba ni bstod par bya ba'i phyir bdag bstod par mi byed pa zhes bya ba drang
[\[176b.4\]]par bya'o/_/gcags bzhin zhes bya ba ni mchis pa dang sbyar ro/_/de bzhin gshegs pa'i yon tan rnams kyis tshim pa'i phyir bstod pa mi byed pa ni ma yin gyi/_'on kyang 'jigs pa ma mchis pa'i slad du zhes bya ba ste mdor bsdus pa'o/_/gal te de bzhin gshegs
[\[176b.5\]]pa'i yon tan mi bas pa yin na gang gis bstod par byed nus pa yin zhes smras pa/_khyod kyi rang gi ngo bo nyid/_/tshad ma mchis la bsam mi khyab/_/bstan min grangs kyang ma mchis pa/_khyod bdag nyid kyis mkhyen lags grang /_/bstan min grangs kyang ma mchis
[\[176b.6\]]pa_/zhes bya ba ni rgyas pa'o/_/tshad ma mchis pa zhes bya ba ni yongs su gcod mi nus pa ste/_yon tan gyi nus pa gcig kyang rtogs par mi nus pa'i phyir ro/_/gcig la sogs pa'i grangs kyis bgrang mi nus pas na grangs kyang ma mchis pa ste/_yon tan mtha'
[\[176b.7\]]yas pa'i phyir ro/_/sangs rgyas las sems can gzhan gyi yul ma yin pas na bsam gyis mi khyab pa'o/_/bstan pa ni dpe'o/_/bstan min ni dpe med pa zhes bya ba'i don to/_/bdag nyid ni bdag nyid kyis so/_/nyid ces bya ba ni nges par 'dzin pa'o/_/bdag
[\[177a\]]
[\[177a.1\]]nyid kyis ni nyan thos kyi mchog dang rang rgyal ba rnams kyis ni ma yin no/_/bdag ces bya ba ni rang gi sgra'i rnam grangs so/_/dper na 'jig rten pa kha cig smra ba ni rang gi bdag nyid kyis bdag grong du 'gro bar bya zhes bya ba'o/_/rang gi zhes bya ba ni chos kyi
[\[177a.2\]]sku'i ngo bo nyid dang gzugs kyi sku'i ngo bo nyid do/_/khyod ces bya ba ni nges par 'dzin pa'o/_/ci zhig nges par 'dzin zhe na/_kha cig 'di skad smra bar byed de/_'jig rten gyi khams gzhan du yang shAkya'i sras dang dus mnyam du sangs rgyas bcom ldan 'das byung ba de dag
[\[177a.3\]]phan tshun yon tan rgyas par mkhyen pa zhes bya bas na de dag dgag par bya ba'i phyir/_nges par 'dzin pa ni bcom ldan 'das shAkya thub pa khyod nyid kyis bdag nyid mkhyen gyi/_gzhan gyis ni rngo mi thogs so zhes bya ba'o/_/de ni sangs rgyas bcom ldan 'das snga ma dang
[\[177a.4\]]phyi ma'i de bzhin gshegs pa gnyis 'jig rten du dus mnyam du 'byung ba de ni gnas dang go skabs med do zhes bya ba mdo'i tshig go/_/de bas na khyod kho nas bdag nyid mkhyen pa'i mchod 'os yin gyi/_nyan thos la sogs pa'i ni ma yin te/_kho bo cag mi gtsang ba'i srin
[\[177a.5\]]bu dang 'dra bas lta smos kyang ci dgos zhes bya ba'o/_/de'i phyir na khyod kyi/_mtsho chen chab ni bas par ma gyur kyang /_/skye bo'i gdung ba rab tu zhi bgyid ltar/_/khyod kyi yon tan cha tsam ma bsgrags kyang /_/bdag ni mchog tu glo ba dga' zhing mchis/_/khyod kyi yon tan
[\[177a.6\]]cha tsam zhes bya ba la/_yon tan rnams kyi cha ni cha ste/_de'i skra tsam gyi rtse mo ste nyung ngu zhes bya ba'i don to/_/de nyid bcom ldan 'das khyod kyi ma bsgrags pa ni ma bstod pa ste/_yon tan thams cad lta ga las so/_/de bzhin du yang mchog ni khyad par du'o/_/bdag ni
[\[177a.7\]]bdag gi'o/_/dga' ba ni rangs pa'o/_/glo ba ni glo ba la mchis pa'o/_/yon tan gyi cha tsam ma bsgrags pas dga' bar ji ltar 'gyur zhe na zhes bya ba'i brgal ba'i lan bshad pa ni byas par ma gyur kyang zhes bya ba la sogs pa smos pa la/_bas par ma gyur zhes bya ba
[\[177b\]]
[\[177b.1\]]ni bas par ma gyur pa'o/_/mtsho chen chab ni chab po/_/skye bo'i gdung ba rab tu zhi bgyid ltar ni zhi bar 'gyur ba'o/_/ltar ni gang gi phyir ro/_/de bas na tshad med pa'i yon tan gyi mtsho chen po bcom ldan 'das kyi yon tan gyi cha tsam la bstod pas/_bdag ni mchog tu glo ba dga'
[\[177b.2\]]zhing mchis/_/zhes pa ste mdor bsdus pa'o/_/da ni bstod pa'i 'bras bu yongs su bsngo ba bshad par bya ste/_bdag gis thub la dad pas spobs skyes pa'i/_/dge ba'i las 'di'i 'bras bu 'khrungs pa yis/_/ngan rtog rlung dmar 'tshubs pas dkrugs pa yi/_/'gro
[\[177b.3\]]ba'i sems ni rnal du gnas par shog_/dag pa'i las 'di'i 'bras bu 'khrungs pa yis/_/zhes bya ba ni rgyas pa'o/_/'bras bu 'khrungs pa ni 'bras bu byung ba yis so/_/'di'i ni brgya lnga bcu pa'i bstod pa las byung ba ste/_dge ba ni ngag gi ngo bo nyid kyi dge ba'i las kyi'o/_/
[\[177b.4\]]ci 'dra ba zhig ce na/_smras pa/_thub la dad pa zhes bya ba la sogs pa ni thub pa la dad pa las byung ba'i spobs pa ni shes rab ste/_de las skyes pa ste byung ba gang yin pa de ni thub la dad pas spobs skyes pa ste/_dge ba'i las de'i 'bras bu 'khrungs pa yis so/_/'dod
[\[177b.5\]]chags dang gnod sems la sogs pa ni ngan rtog go/_/de nyid yul rnams la sems rnam par g.yeng ba'i phyir rlung dmar 'tshubs pa'o/_/de yis 'tshubs pa ni ngan rtog rlung dmar 'tshubs pas dkrugs pa'o/_/'gro ba'i sems ni rnal du gnas par shog_/ces bya ba ni
[\[177b.6\]]skye bo thams cad kyi sems dbang du gyur nas dgra bcom par gyur cig ces bya ba ni dgongs pa'o/_/de ltar rgyu dang 'bras bu'i dbye ba brgya lnga bcu pa'i bstod pa'i 'grel pa'o/_/bde gshegs la bstod bshad pa yis/_/bdag gis dge ba gang thob pa/_/'gro ba'i sdug
[\[177b.7\]]bsngal zhi ba'i phyir/_/de las bde gshegs 'gyur bar shog_/brgya lnga bcu pa zhes bya ba'i bstod pa'i 'grel pa dge slong dga' byed snyan pas mdzad pa rdzogs so//_//rgya gar gyi mkhan po shrI shrad+d+hA ka ra wa r+m+ma dang /_lo tsA ba shAkya blo gros kyis bsgyur cing zhus te gtan la
[\[178a\]]
[\[178a.1\]]phab pa'o//[ {D1149}]@#/_/rgya gar skad du/_ga N+DI sto tra gA thA/_bod skad du/_gaN+DI'i bstod pa tshigs su bcad pa/_sangs rgyas la phyag 'tshal lo/_/gang zhig sngon du byang chub shing drung nyi ma'i lam nas song cig gA gred gA gred/_/
[\[178a.2\]]gA gA gred gA ga gA gred g+ha na g+ha g+ha na g+ha gred lus la go chas bcing rnams la/_/gang zhig gzugs mdzes bud med rnams kyi D+hu Du pa ti D+hu Du Du b+hiHd+hu Du b+hiHrnams kyis/_/'di ltar rjes su mi 'khrugs lha dang mi yis phyag byas gang de shAkya seng ge nyid kyis srungs/_/gang
[\[178a.3\]]zhig 'dod lha'i lus can ma rnams ka ha ka ha ka ka hA hA hI ti zhes dgod rnams/_/gang tshe dregs can rnams kyis ta Ti ta ta Ti ta tI tA Ta TA ti zhes rab tu smras pa rnams dang ni/_/kud kud bud bud ku kU tsi ta ku ha ra tsi ta bran po rnams kyis ngag rnams kyi/_/mi skrag thos pas dri ma
[\[178a.4\]]kun zhi gang yin thub pa'i dbang po de yis zhi gyur cig_/smin ma 'khyog po bskyod dang 'dod dran mda' yi rol pas rdzi ma mig 'bras 'bebs rnams dang /_/rtsol ba'i lus can ma rnams yal ga rol pas rtse ba'i yan lag can ma rnams dang ni/_/ngo tsha dang bcas zur
[\[178a.5\]]gyis smra dang yid 'ong snyan 'jam rab tu dga' byed sna tshogs pa'i/_/tshig rnams kyis ni thugs mi 'khrul pa 'dod dran las rgyal gang yin de la phyag 'tshal lo/_/sa gzhi kun du g.yo dang rno ba'i mda' yi tshogs kyi sa bar snang la ni gtibs pa yi/_/'bar ba rnams
[\[178a.6\]]dang khro bo'i me rnams phyogs dang phyogs su 'bar bas chu tshogs rnams 'khrug dang /_/'phang mdung ral gri 'khor lo sog le rnon po can gyi bdud kyi dpa' bo sgra 'byin pa/_/byams pa'i mtshon cha gang gis rab tu zhi zhing mngon rgyal de yi thub dbang khyod kyis srungs/_/
[\[178a.7\]]rnam par 'phro ba las skyes khro ba rab gsal rnam gtsigs dge ba nges par sgrogs 'jigs pa'i/_/'brug sgrogs char sprin dra ba rab gsal glang po'i bum 'gying bcings pa'i mun nag 'thibs pa dang /_/'dod lha'i dpung tshogs 'joms pa'i me 'phro ba dang ral gri'i
[\[178b\]]
[\[178b.1\]]'od kyis sna tshogs ma lus gsal/_/me tog mda' can sde rnams gang gi skad cig gis 'joms sangs rgyas khyod kyis srung bar mdzod/_/mdzes pa'i rna ba'i drung gang pad+ma'i 'dab ma lta bu'i rdzi ma mig gi 'bras bu g.yo/_/shin tu chags pas rnam par sgrin ma rab tu rnam
[\[178b.2\]]rgyas mthun pa dang bcas smin rol pa'i/_/mig can bdud kyi lus can ma rnams yongs chags gyur dang mtha' dmar zhi ba min rnams kyis/_/kun du drang bar ma btub skyon bsal gyur pa'i drang srong mchog de la ni bdag phyag 'tshal/_/gang gi thugs ni 'khrug par ma
[\[178b.3\]]gyur bdud rnams bsal ba rnam gtsigs dog par gcer dang lce bskyod dang /_/dpal gyi rtse mo lag can rnams dang glang po rta yi gdong can dang ni seng ge stag gi gdong rnams dang /_/rab tu mdzes pa'i 'dod pa'i lha ni rtsa bzhin rtsi ba med pa 'khor bas 'jigs gang gis/_/
[\[178b.4\]]sdig pa bsal ba 'jig rten mgon po thub pa'i dbang po sangs rgyas gang yin khyod kyis srungs/_/gang gi blo ni 'khrug pa med de sa gzhi chu bo'i klung dang rgya mtsho chu 'dzin rnams dang ni/_/'brug sgrogs rnams dang bdud kyi dpa' bo sna tshogs brgya phrag gdong dang drag po'i
[\[178b.5\]]gzugs can mtha' yas dang /_/gang zhig me tog tog can de ni rtsa bzhin ma rtsis thams cad mkhyen pa dang ni 'dod chags dang bral ba/_/dpal ldan sangs rgyas dpa' bo sdig pa'i 'jigs pa 'phrog pa rnam 'gyur med pa de yis srung bar mdzod/_/bdud rnams dpung
[\[178b.6\]]chen lag na ral gri dgra sta gzhu dang mdung thung lhag par rtse mo rno rnams dang /_/skar mda' 'bebs dang sreg byed du ma sgra gsal sgrogs pa 'jig par byed pa 'jigs pa'i sgra rnams kyis/_/gang gi thugs ni mi 'khrugs ri bo bzhin du g.yo ba med pa dam pa skyil mo krung
[\[178b.7\]]bcings pa/_/srid gsum 'jigs pa 'phrog byed sangs rgyas dpa' bo shin tu dpa' ba de la 'dud cing phyag 'tshal lo/_/mthon por a T+Ta Tar dgod rab gsal rnon por myur bar bcings pa'i dril bu sgrogs pa dang /_/bsgyings pa dang bcas 'gyed pa gtsigs pa
[\[179a\]]
[\[179a.1\]]ral pa bsgril pa'i skra can mig yon bran rnams kyis/_/'joms par bya bar ma nus rnon po'i pa Ta ha gsal brdungs pas gang gis byang chub tu/_/nga rgyal can rnams la ni bya rgod phung por gsal ba'i pa Ta ha gsal sangs rgyas dpa' bo bder
[\[179a.2\]]gyur cig_/ko ka N+Di rA ma ra Na hi pra ti b+ha ya ku ha raM dar+pa Na Ne DaM ra N+Na DaM/_Do m+ba N+Da Du Di m+ba Na Da ha D+hu ha ka D+hu haM s+t+raing kha la s+t+raing kha la s+t+raing ma/_dzim bra nya ja dzi ma brang kha mu kha mu khu khu mAng khuHkhu mang khuHkhu mang khuHkhu mang khu sogs rnams kyis mi 'jigs lha dang mi
[\[179a.3\]]yis phyag byas shAkya seng ge khyod kyis srungs/_/gang gis bdud kyi chu 'dzin thogs pa'i lus kyis yongs su bsgyings pa'i nga rgyal mtshan mo grol/_/bdud kyi lus can ma rnams kyi ni gdong gi pad+mo'i nags dpal mi mthun phyogs gcig pa/_/yang dag rdzogs
[\[179a.4\]]pa'i byang chub zla ba dang ni ston ka'i ku mu da bzhin yongs thob pa/_/de 'dir chos kyi pho nya sgrogs pa chos kyi rgyal po bcom ldan 'das kyi ga N+DI'o/_/bsod pa ma thob tshim med skad cig kyang ni rnam par dpyod pa'i mthar byed 'di la ring po nas/_/der ni sems rnams
[\[179a.5\]]chud pas dus kun du ni rgyun mi 'chad par legs par spyod par byed pa yi/_/'dir ni dkon mchog gsum gyi bka' bsgor zhugs pa yang yang srog chags rnams la slob pa gang yin pa/_'di ni phyogs kyi dkyil 'khor du ni mi dman rab tu grags pa rtsub pa chos
[\[179a.6\]]kyi ga N+DI'o/_/nyi ma'i dkyil 'khor bzhin du skar ma'i tshogs las rnam rgyal bas/_/'bar te mu stegs skye bo dang ni rgyal ba'i bstan la 'dir/_/sa gzhi'i dkyil 'khor gyi ni rgyan gyi snying po ga N+DI 'di/_/g.yul las rgyal ba'i cang te'u gtum po bzhin du grags pa'o/_/
[\[179a.7\]]gang yang khyod ni skrag pa ma yin dza mi dza mi D+hu D+hu ma ra nyi dza ra nyi dza De na NA Di NA De/_DoM ban Di ma ba Na Du dim pa na Da b+ha Da b+hu d+hu d+hu b+haM nA Di b+ha na nA Di b+ha na Da ma/_ra Na Di ru Na daM ru ru Na Di ya ra la ba kha kha maMkhaHkha maM khaHkha mi khaH/_/stobs bcu mnga' ba'i stobs kyis bdud kyi dpung rnams bcir
[\[179b\]]
[\[179b.1\]]la 'tsho ba'i 'jig rten pa yis ltos/_/sa gzhi rab tu g.yo ba'i g.yo ba las byung ri bo rab tu bskyod cing ri rab rgyal po g.yo/_/lha yi tshogs dang gdon gyi 'od zer dang ni klu yi rgyal po ma lus pa rnams skrag pa dang /_/mu stegs rnams kyi ga N+DI gtum po sna tshogs 'jigs par
[\[179b.2\]]byed pa thos pas skrag pa dang /_/sangs rgyas pa rnams kyi ni zhig zhi ba'i rgyur gyur pa bzhir sgra sgrogs dge 'dun la 'dir sgrogs/_/'di ni gtsug lag khang gi rtse mor rab tu sgrogs pa'i gaN+DI ste/_/sprin gyi sgra bzhin byed pa sgra rnams de ring yid du 'ong ba ni/_/ma ltar shin tu mnyes
[\[179b.3\]]gshin pa yis legs par phyi rol song rnams kyi/_/bu rnams zas dus la ni yongs su 'bod par byed pa'i ga N+DI'o/_/'khor ba'i 'khor lo yongs su 'joms pa mchog tu gyur pa ste/_sangs rgyas yon tan rin chen thams cad kyis ni ma klubs pa'i/_/sgra sgrogs byed pa'i lha yi rnga
[\[179b.4\]]chen dang mnyam sgra chen gyi/_/ga N+DIs sdig pa ma lus rnam par 'joms par byed pa'o/_/'dis ni lha dang lha min lto 'phye chen pos mchod byas pa/_/zhi ba mchog tu nye bar bzhud pa'i de bzhin gshegs pa yi/_/ga N+DI sgra sgrogs 'chi ba med pa'i rnga chen dang mnyam sgras/_/mu stegs
[\[179b.5\]]can gzhan gyi ni snying ni rnam par 'joms pa'o/_/'dir ni gaN+DI 'di sgrogs pa yis mi rnams dang /_/lha dang mi dang lha ma yin rnams 'bod pa ste/_/bzang po rnams kyi bde gshegs gaN+DI 'di nyon cig_/lus pa med pa'i dge slong tshogs kyis yongs su bskor/_/glang chen rnams
[\[179b.6\]]kyis 'jigs pa'i dus tshigs 'khrugs pa'i dus kyi nam mkha'i chu 'dzin khyab bzhin gyis/_/'gro ba rnams ni 'joms dang ya nga ba dang 'jigs pas 'dar ba zlog par byed pa'i rgyu/_/nye bar zhi bar mu stegs ma lus pa yi nga rgyal de yis shin tu med byed pa/_/thub pa
[\[179b.7\]]tshogs rnams kun gyis chos rnams 'phel ba'i don bzhag pa de'i gaN+DI khyod kyis srungs/_/bsod nams mchog gyur de grub gyur cig 'tsho ba g.yo ba'i 'jig rten pa rnams kyi/_/mtho ris dang ni byang grol rab ster ngan 'gro ster byed sdig par ma gyur cig_/'dir ni
[\[180a\]]
[\[180a.1\]]dbus na 'dug pa'i sbrang ma sgra 'byin lta bur bdag gis smras pa yi/_/bdud dgra'i zhabs kyi chu skyes dag la me tog snyim pas gtor ro khyod kyis srungs/_/brgya byin la sogs lha tshogs rnams kyis shin tu gus pas me tog gtor rnams dang /_/mkha'
[\[180a.2\]]la sil snyan sgrogs pa rnams kyis yongs gang gus pas me tog gtor rnams dang /_/mtho ris nas ni sa la babs par grags pa yun rings bskyal byas gang yin pa/_/snying rje'i gter chen bcom ldan 'das kyi rab gtum de yis 'gro ba srungs/_/yum gyi lhums
[\[180a.3\]]nas 'thon pa tsam gyis rang gi snye gom pa bdun du bzhud pa po/_/'khor ba mthar phyung rang gi tshig ni rab tu brjod pa blo gros mi chung ba/_/gong du skye ba'i dngos por srid pa bsal bar brjod pa rnams su gyur pa yis/_/bde bar gshegs pa'i mun pa dum bur byed pa'i gaN+Di
[\[180a.4\]]de yis rgyal gyur cig_/lhun po mchog gi stong dang rin chen ri bo nor bu'i 'od can kun gyi ngos dang ni/_/ri dbang rgyal po gangs ri'i steng dang mi yi yul dang klu yi 'jig rten dag na gnas pa yi/_/'chi med 'dod khams dbang po dang ni gling bzhi'i mi bdag nyi
[\[180a.5\]]zla lha min dbang po rnams/_/bde gshegs chos kyi gaN+DI thos pas thams cad bde gshegs dgongs pa bzang la 'bod pa'o/_/sa gsum kun na yod pa'i mi sdug rigs mang glang chen dregs pa mang po rnams bzung zhon/_/thams cad mche ba ring po phyir bton
[\[180a.6\]]rdo rje 'bar ba'i phreng ba'i rtags ni bzung byas nas/_/sdig pa'i rigs kun 'ongs pa rdo rje hUM mdzad bla ma mkhas pa'i hUM sgras 'jigs mdzad pas/_/'jig rten kun las rgyal ba byung zhes sgra sgrogs zhabs drung 'dud cing sangs rgyas cod pan brgyan/_/bdud kyi bu
[\[180a.7\]]mo khri snyan sa la dang 'dra mig ldan nu ma mkhrang zhing rgyas ldan pa/_/dad pa'i 'gros 'dra bran mo'i steng du zhon zhing glu len rnga yi tshogs brdung mgyogs 'gro ba/_/rgya mtsho chen po 'phyur ba'i chu bo bzhi ltar rgyun mi 'chad par mang po 'ongs rnams la/_/TuM TuM b+h+raM b+h+raM khyad 'phags
[\[180b\]]
[\[180b.1\]]sgra rnams rgyun mi 'chad par sgrogs byed gaN+DI nyid yin no/_/bdud kyi stobs las rgyal byas 'jigs pa chen po bstan pa byas nas skyon zad pa'i/_/'dir ni de bzhin shin tu mdzes pa'i thams cad mkhyen pa'i go 'phang thob pa gang /_/ma lus yon tan bzang po dang ldan
[\[180b.2\]]sangs rgyas dag pa'i thugs rje can de yi/_/gaN+DI gtum po sdig 'phrog byed pas mi rnams kyi ni dum bur byed gyur cig_/tshangs pa lkugs nga pa ltar gyur lha yi bla ma'i snyems pa med gyur thams cad du/_/'tsho byed blo chung gyur to skal ba dang ldan khyab 'jug ci yang mi smrar
[\[180b.3\]]song /_/'dir ni gang gi yon tan grags pas lha rnams gang de ngo tshas yan lag 'khums/_/thub pa'i gaN+DI 'gro ba'i 'jigs pa med pas 'gro rnams ngan 'gro las ni srung /_/tshangs pa mig stong dbang po khyab 'jug nyi zla srin po gnod sbyin rnams dang ni/_/dri za lto
[\[180b.4\]]'phye mi 'am ci dang lha min mi dang bdud ris yi dgas dang /_/gang zhig la dag pas sa yi gzhi rnams gser 'od 'bar 'gyur gos ser can de kun/_/thams cad ma lus de bzhin gshegs pa bla mas chos ni nyan du 'bod pa'o/_/gang gis skye bar chung zhing dman pa'i
[\[180b.5\]]dgongs can mu stegs pa rnams skrag pa 'thob/_/khyad 'phags 'phel ba'i blo can sangs rgyas pa rnams spro ba rab tu 'phel 'thob pa/_/gang 'di'i yon tan rnams 'thob rgya chen po yi skyon ni zad par 'gro ba yi/_/gaN+DI de yis rtag tu rtsod dus srid pa rnams kyi
[\[180b.6\]]sdig pa zad gyur cig_/rnam dag dgongs can gang la cho ga bzhin du phyag byas mthon po'i 'gro bgrod dang /_/gang gis mi mthun phyogs ni thams cad myur du zad pa ster bar byed pa dang /_/'khrug long gti mug rab rib thub pa'i chos kyi gaN+DI de yis 'joms gyur cig_/
[\[180b.7\]]tshe dang ldan pa rnams kyis srid pa las byung 'jigs pa de ni khyod kyis chom/_/'di thos dge bas sa 'dzin pa yi tshangs sogs sa gzhi'i mthil du myur du ltung /_/sa 'dzin rnams ni 'dar zhing sa gzhi myur du sa yi 'og tu 'gro ba dang /_/mu stegs pa rnams 'jigs par
[\[181a\]]
[\[181a.1\]]byed pa gzhan la phan brtson dag pa'i bdag nyid can/_/sangs rgyas pa rnams myur du nye bar zhi 'gyur ga N+Di de ni 'du bar mdzod/_/ga N+Di'i bstod pa tshigs su bcad pa slob dpon rta dbyangs kyis mdzad pa rdzogs so//_//mkhas pa chen
[\[181a.2\]]po rgyal ba'i sde'i zhal snga nas dang /_lo tsA ba btsun pa d+ha r+m+ma yon tan gyis bsgyur ba'o//[ #{D1150}#]@##/_/rgya gar skad du/_mi shra ka sto tra nA ma/_bod skad du/_spel mar bstod pa zhes bya ba/_thams cad mkhyen pa la phyag 'tshal lo/_/gting
[\[181a.3\]]mtha' med pa'i 'khor ba yi/_/rgya mtsho'i nang du rnam par gnas/_/'dod chags la sogs mi bzad pa'i/_/chu srin gyis ni lus zos pas/_/de ring gang la skyabs su mchi/_/ji srid bdag la sems yod na/_/gang gi bstan la gnas pa dang /_/gang bstod
[\[181a.4\]]gang la bsnyen bkur bgyi/_/gang zhig la ni nyes pa kun/_/gtan nas yong ye mi mnga' zhing /_/gang la 'ang rnam pa thams cad du/_/yon tan thams cad gnas gyur pa/_/gzhan gyi gnod pa bsal ba'i phyir/_/gang gi nyes pa zad gyur pa/_/gzhan mngon mtho
[\[181a.5\]]dang thar pa'i phyir/_/yon tan goms byas bdag gi min/_/gal te sems shig yod na ni/_/de nyid la ni skyabs 'gro zhing /_/de bstod de ni bkur ba dang /_/de yi bstan la gnas pa'i rigs/_/gang zhig nyes de gzhan la gnod/_/de ni yon tan gang
[\[181a.6\]]gzhan smad/_/nyes pa rang gi nyes bcom pa/_/'tsho ba rang don yon tan no/_/thams cad mkhyen la yon tan kun/_/mnga' la de yang nyams mi mnga'/_/nyes pa bag chags bcas de yang /_/skyob pa gcig pu la mi mnga'/_/spyod pa la ni mi smod phyir/_/
[\[181a.7\]]thub pa skyon ni med par grub/_/bde bar grags pa'i chos spangs nas/_/skye bo dkar ba smod pa med/_/bcom ldan 'das kyi sku dang ni/_/gsung dang thugs kyi phrin las la/_/zhe 'gras gyur pa gang gis kyang /_/chos dang ldan par glags mi rnyed/_/che ba'i yon
[\[181b\]]
[\[181b.1\]]tan cha yis kyang /_/tshig rnyed nges par ma blangs par/_/gal te ston bstod mi byed na/_/mi [(]kham [,]khom [)]gnas bzhin bdag bcom 'gyur/_/rgya mtshor gnya' shing bu ga ru/_/rus sbal mgrin pa chud pa ltar/_/dam chos dga' ston cher bcas pa'i/_/mi nyid bdag gis
[\[181b.2\]]thob nas ni/_/mang du bcad par gyur pa ste/_/mthar yang bskal pa'i skyon gyis gnas/_/lce ni don can ma gyur te/_/gzhan du bdag ni bslus par gyur/_/mi rtag nyid dang rjes 'brang zhing /_/las kyi glags la dogs bcas pa/_/bdag gi lce 'di nyid kyis go/_/
[\[181b.3\]]snying po ci phyir blang mi bya/_/yon tan gyi mtha' ma rtogs pas/_/gal te bstod pa mi byed na/_/shA ri'i bu la sogs pas kyang /_/nges par bstod par mi 'gyur ro/_/de ltar [#]thub pa'i yon tan gyis/_/yul lta grangs med shes mod kyis[#]/_/rang gi don la gus pa yis/_/
[\[181b.4\]]de yi phyogs gcig bsgrims te brjod/_/gang zhig gzhan la slob pa dang /_/dman phyir legs par ma bslabs gang /_/nyes pa zad kyang de slob cing /_/gang phyir don gyis khyod mi slob/_/gang gi yon tan grangs dag dang /_/mthu la thug pa ma mchis la/_/rmad byung phrin las
[\[181b.5\]]dpag med can/_/rang byung khyod la phyag 'tshal lo/_/yon tan grangs kyi mthu yis ni/_/slob la smra bar nus pa dang /_/mtha' can gzhal bar byed nus kyi/_/mi slob pa yi mdun du min/_/'di snyed bgyi ba'i mtha' med na/_/'di ltar lags zhes ci zhig smos/_/khyod kyi yon
[\[181b.6\]]tan slad du bdag_/bsod nams snyam nas spyi brtol skyes/_/sangs rgyas bcom ldan 'das la bstod pa dad pa las spobs pa skyes pa zhes bya ba las bstod pa gleng bslang ba zhes bya ba ste le'u dang po'o//_//bde nas [#]snying rje med pa ni/_/spyod dam mi spyod rnam
[\[181b.7\]]mi spyod/_/rang gi bde bas gzhan dbang phyir/_/de nyid dang ni nges par sbyar/_/spyod dam mi spyod snyam pa yi/_/rnam par rtog pa rnam spangs nas/_/'gro ba 'di ni nyam thag ces/_/khyod bdag nyid kyis zhal gyis bzhes/_/snying rje rnam par spangs nas ni/_/gzhan gyi [#]gzhan ni
[\[182a\]]
[\[182a.1\]]bcol ba byed/_/la lar bdag phan la brtson pas/_/rang gi bde phyir rab tu 'jug_/khyod ni ma bcol legs mdzad pa/_/khyod ni rgyu med bzhin du byams/_/khyod ni ma 'dris [#]mdza' bshes te/_/'brel pa med pa'i gnyen 'dun lags/_/sbyin pa'i
[\[182a.2\]]pha rol phyin pa'i phyir/_/thugs rjes 'gro ba blangs nas ni/_/slong la dgyes pa 'phel 'gyur ba/_/ba spu du ma ldang dang bcas/_/nyid kyi sha yang stsol mdzad na/_/dngos po gzhan lta smos ci 'tshal/_/legs mdzad khyod kyi [#]srog kyang ni/_/slong ba'i skye bo rnams la btang /_/
[\[182a.3\]]bdag la bdag nyid spangs nas ni/_/gzhan la bdag nyid blangs pas na/_/rtswa yis rin chen rigs chen ltar/_/dgyes pa mi nyams ldan pa yis/_/nyid kyi sku dang srog dag gis/_/lus can gshed mas zin rnams kyis/_/lus dang srog kyang khyod kyis ni/_/lan brgya
[\[182a.4\]]phrag tu bslu ba mdzad/_/'jig rten bdag lta'i bsam pa can/_/snying rje'i sems ni med pa ste/_/sdug bsngal 'jigs sam bde 'dod pas/_/tshul khrims kun du blangs nas srung /_/ngan 'gros bsnyengs slad ma lags la/_/bzhed pa'i 'gro ba'ang sgrub ma
[\[182a.5\]]lags/_/dgongs pa dag pa 'ba' zhig gis/_/khyod kyis tshul khrims goms par mdzad/_/phyi rol rkyen gyis ma rdzogs dang /_/rang sbyor phun tshogs med pa'i phyir/_/bsam pa rnam par dag pas kyang /_/tshul khrims pha rol dag mi 'gyur/_/rtag tu gya gyu rnam spangs
[\[182a.6\]]shing /_/drang brtan rnams ni rtag bsten pas/_/yongs su dag pa'i las rnams kyis/_/khyod ni gzhi rten gcig pur gyur/_/bzod pa'i pha rol phyin pa'i rgyu/_/thugs rje'i dbang gis mchod bya yang /_/ma 'ongs sdug bsngal bsnyengs pa yis/_/gzhan nyid rang nyid la
[\[182a.7\]]nyes pas/_/sdug bsngal mang pos gzir [#]ba ni/_/khyod kyis dga' ba'i thugs kyi [#]ni/_/nyon mongs rnams ni sran btsugs nas/_/skye bo nyon mongs can la brtse/_/gzir [#]bar gyur pa rnams la yang /_/nyes pa rnams ni mi sems pa/_/bzod pa'i pha rol phyin 'dod phyir/_/
[\[182b\]]
[\[182b.1\]]byas pa nyid ni rjes lta bas/_/khyod kyis gzhan gyi don slad du/_/sku srog btang nas dgyes gyur gang /_/de 'dra srog chags 'gum pa las/_/sos [#]pa rnams la'ang byung ma gyur/_/phan byed mchod pas dga' gyur pa/_/ngo mtshar che ba'i sems mi rtsi/_/mgon po khyod ni
[\[182b.2\]]dgyes pa gang /_/bdag gi de ni ngo mtshar dgongs/_/khyod ni lan 'ga' ma lags par/_/gtubs kyang sdug bsngal mi dgongs par/_/gshed ma bgyid pa'i sems can la'ang /_/gtso bo thugs rjer gyur pa gang /_/gang yang gshed ma nyid kyis ni/_/ral gri
[\[182b.3\]]nyid kyis bcad byas nas/_/byang chub gnyer bar gzigs nas ni/_/byams pa la ni bzhugs par gyur/_/khyod kyi thugs ni rin po che/_/rdzogs pa'i byang chub sa bon te/_/dpa' khyod kho nas snying por mkhyen/_/de gzhan skye bos 'ol mi mchis/_/de ltar bdag nyid
[\[182b.4\]]gyur pa yang /_/sems can rtag tu sdug bsngal can/_/ji ltar sangs rgyas chos rnams la/_/so sor brtags nas brtson 'grus bya/_/dka' spyad las ni ma bgyis par/_/go 'phang rnyed dka' mi 'thob ces/_/de slad nyid la'ang ma gzigs par/_/khyod kyis brtson
[\[182b.5\]]'grus legs par spel/_/khyad par yon tan rnyed nas ni/_/nyes pa rnam par spangs pa dang /_/sems can don du khur khyer yang /_/thugs ni kun du mi bsnyel te/_/khyad par 'phags par bgyi ba la/_/khyod la thang lhod 'ga' ma byung /_/de slad khyod kyi khyad par rnams/_/
[\[182b.6\]]thog drung rim par dbyer ma mchis/_/bsam gtan pha rol phyin pa ni/_/dag pa'i rjes su cis mi mchi/_/lta dang nga rgyal snang med pa/_/gang gi shes rab kyis ni bsal/_/thugs ni thugs rje chen po dang /_/rtag tu rjes su 'brel slad du/_/ting 'dzin 'bras bur bcas pa
[\[182b.7\]]yi/_/shin tu bde la'ang khyod ma chags/_/kha cig mu stegs pa rnams ni/_/longs spyod kyis ni nges legs 'thad/_/gzhan la gcig tu nyid kyis ni/_/longs spyod dgag pa ma mdzad do/_/gzhan dang thun mong ma lags pa'i/_/bde ba gang de gya nom yang /_/dam pa'i
[\[183a\]]
[\[183a.1\]]spyod ldan khyod 'dra la/_/gnod par bas kyi sman ma mchis/_/khyod kyi shes rab mtshungs min te/_/dud 'gro du ma rnams la yang /_/gang zhig ye shes rnam dag phyir/_/ji ltar rjes su mchi mi bgyid/_/'dres pa la [#]ni legs bshad nyid[#]/_/snying po skyon med
[\[183a.2\]]nyi tshe zhig_/khyod kyi kun bzhes thugs la bzhag_/nyes bshad dug bzhin yongs su spangs/_/legs bshad chen po sku srog gis/_/tshigs su bcad pa'i phyed tsam yang /_/gang zhig shes rab rnam 'phel phyir/_/ji ltar rjes su mchi mi bgyid/_/khyod nyid gcig pus
[\[183a.3\]]rnam mkhyen mdzad/_/rin chen snying po mkhyen khyod kyis/_/legs bshad srog gis mjal [#]ba na/_/skye ba de dang de dag tu/_/byang chub slad du dpa' stsal bstan/_/sems can brtson 'grus 'phags pa ni/_/grangs med par ni gyur pa yang /_/spyod med zha bo rnams kyi
[\[183a.4\]]gang /_/skye bos thob par mi nus so/_/de slad grangs med gsum dag tu/_/khyod ni de ltar brtson pa na/_/brtson 'grus 'ba' zhig 'grogs [#]gyur pas/_/go 'phang bla na med pa brnyes/_/sangs rgyas bcom ldan 'das la bstod pa dad pa las spobs pa skyed pa zhes
[\[183a.5\]]bya ba las rgyu'i sgo nas bstod pa zhes bya ba ste le'u gnyis pa'o//_//yon tan thams cad cung zad gzigs/_/gsol pa na yang mnal mi mnga'/_/nye bar blangs pa brtan mdzad cing /_/khyad [#]par la ni thugs ni chags/_/mtho la phrag dog mi mdzad cing /_/
[\[183a.6\]]dman la rngan chen mi mdzad la/_/mnyam la 'gran pa ma mchis pas/_/khyod ni 'jig rten gtso bor gyur/_/bka' [#]bas sgrub la nyams mi mnga'/_/yun ring du ni mi gnas shing /_/chags bcas kyang ni phal che ba/_/'bras bu las ni shin tu chung /_/khyod ni yon tan rgyu rnams
[\[183a.7\]]la/_/mngon dgyes 'bras bu rnams la min/_/yang dag sgrub pa de nyid kyis/_/khyod ni [#]yon tan pha mthar phyin/_/thub dbang nyid ni dka' bas grub/_/de ltar smra ba'i skye bo rnams/_/snying rje [#]phongs pas mi sems pa/_/brtson 'grus mi g.yo blangs nas ni/_/ji ltar
[\[183b\]]
[\[183b.1\]]khyod kyi zhabs rdul yang /_/bsod nams skye ba mched [#]gyur pa/_/de ltar khyod kyi longs [#]spyad pas/_/bdag nyid rab tu bskrun pa mdzad/_/'jig rten pa yi 'phags lam dang /_/brtson 'grus shes rab kyis kyang ni/_/tshe rabs snga ma'i mthar yang ni/_/khyod ni yang dag
[\[183b.2\]]byung ba yis/_/nyes pa nyams [#]smad rtsa nas bton/_/yon tan spel nas rnam par sbyangs/_/gzhung lugs bzang po des na khyod/_/grub mchog lhag par brnyes pa lags/_/rtag tu ngal zhing mgon med pa/_/slong zhing bde ba ma mchis te/_/sems can rnams la
[\[183b.3\]]nyams med pa'i/_/nyon mongs mang po spyod mthong nas/_/ji ltar bdag gi rgyud la de/_/bag chags lhag ma'ang ma lus pa/_/de ltar rnam pa thams cad du/_/nyes pa khyod kyis rab tu bcom/_/gzhan gyi phun tshogs bsgrub pa'i phyir/_/khyod ni gtso bor mthong nas ni/_/
[\[183b.4\]]bdag gi yon tan dman pa'i phyir/_/gzhan min brtson 'grus phrin las can/_/ji ltar gzhan la de dag dang /_/'dra ba tsam yang mi gda' ba/_/de ltar khyod kyis bsags bsags nas/_/bdag nyid la ni yon tan bsgrub[#]/_/chung dang dman dang 'tsho ba med/_/kha na
[\[183b.5\]]ma tho chags bcas dang /_/tshim par mi byed legs mtha' med/_/thun mong gsal dang mi ldan te/_/'jig rten pa yis [#]dpe dngos kun/_/gegs bgyid pa dang sgrib pa can/_/re zhig pa dang nyi tshe ba/_/shin tu rnyed par sla ba lags/_/mang ba dang ni rab kyi
[\[183b.6\]]rab/_/kun tu mtsho dang dri ma gcod/_/tshim par mdzad dang bde mtha' can/_/thun mong min pa'i snang ba mnga'/_/khyod kyi yon tan bla med la/_/gegs bgyid [#]ma mchis rtog ma mchis/_/brtan pa dang ni rgyun chags pas/_/dpe lta mchis par ga la 'gyur/_/nyan
[\[183b.7\]]thos blo mchog rnams kyis kyang /_/bskal pa rnams kyis ma rtogs pa/_/lha ma yin gyis gting rnyed pa'i/_/khyod kyi dgongs 'dra ga la mchis/_/gang tshe khyod kyis [#]dgongs pa'i dkyel/_/gting dang pha rol med brtags na/_/rgya mtsho zab pa nyid kyang ni/_/gnag rjes
[\[184a\]]
[\[184a.1\]]lta bur sa ler gda'/_/'dod pa'i mtha' la ma chags pas/_/gang zhig kha cig gis skyon min/_/khyod kyi bka' ni brtan bcas pa/_/su zhig gis ni mjal [#]bar nus/_/chos rnams kun gyi [#]mi bskyod pa/_/khyod kyis [#]brtan pa mngon bsam [#]na/_/
[\[184a.2\]]sa yi brtan pa nyid kyang ni/_/shir sha'i ge sar rtse ltar chung /_/bde ba 'dod pas phyi rol pa/_/nyi ma'i rjes su nyal byed de/_/khyod ni nyi ma dang mtshungs min/_/thun mong gi ni dbye bar brjod/_/thub pa khyod kyi ye shes kyi/_/snang bas mi shes rab rib dag_/'joms
[\[184a.3\]]pa'i thad na nyi ma yang /_/me khyer tsam du mi spyod do/_/sbyor dang bsam pa dag pa yis/_/sngon yang nyes pa mi mnga' la/_/khyod kyi spyod pa bsam min pas/_/sangs rgyas nyid ni sus bsam nus/_/khyod kyi gsung thugs mdzad spyod rnams/_/dag pa'i gan na ston zla
[\[184a.4\]]dang /_/chu dang nam mkha'i dag pa rnams/_/dri ma can nyid lta bur gda'/_/gzhal du med pa'i yon tan rnams/_/dpe yi tshul kyis sus gzhal nus/_/khyad par la ni sbyor ba'i phyir/_/tshig tsam yang ni mang po yin/_/'jig rten legs pa gang ci'ang rung /_/thams cad sngo
[\[184a.5\]]na'ang der bas te/_/nyon mongs 'jig rten chos rnams kyis/_/sangs rgyas chos la khyad mi 'khor[#]/_/bse ru'i rwa dang 'dra ba gang /_/gang yang khyod kyi rjes 'gro slob/_/grol ba tsam gyis khyod dang mtshungs/_/rmad byung yon tan nyid kyis min/_/rin chen chos gang brnyes
[\[184a.6\]]nas khyod/_/mchog tu gyur pa de nyid dang /_/khyod du bsgrun zhing de dang ni/_/khyod dang bsgrun ldon [#]kho nar bas/_/yang na de yang khyod mtshungs min/_/gang phyir gnyis ka mnyam pa ni/_/tshad ma mkhan gyis brjod mi nus/_/des ni sus kyang rtogs mi 'gyur/_/gang la spyi tsam
[\[184a.7\]]bsgrun nas ni/_/cung zad brjod [#]par bgyis [#]pa de/_/smra ba po yi rang dga' dang /_/thabs dang gcam bu tsam du bas/_/sangs rgyas bcom ldan 'das la bstod pa dad pa las spobs pa skyes pa zhes bya ba las dpe med par bstod pa zhes bya ba ste le'u gsum pa'o//_//
[\[184b\]]
[\[184b.1\]]'gro las bdud las rnam par rgyal/_/rjes su dpag pas rnam par lhag_/khyod kyi nyan thos kyis kyang ni/_/mnyam gnas bdud las rgyal bar 'gyur/_/khyod ni bdud las rnam rgyal te/_/'gro kun dad par mdzad pa yang /_/bdag gi [#]chos nyid rjes bsams nas/_/
[\[184b.2\]]chen po ltar gang ma mthong ngo /_/khyod ni stobs gnas ma yin yang /_/gang gis rgyal bar bya ba'i rigs/_/de yis srid gzhan rgyal ba'i phyir/_/bdud kyi bran [#]dang mngag gzhug rnams/_/sdang bas gol par rtsol byed pa/_/mang po'ang gzhol bar bya ba ni/_/khyad
[\[184b.3\]]par gnas la brten pa yi/_/bzod pa'i tshegs su mtshar mi che/_/g.yeng ba'i rkyen dang mjal na yang /_/gzhan la mi bsten pa yis ni/_/'khor ba thog ma med pa ni/_/khyod bdag nyid kyis dgyes par mdzad/_/gang tshe bdud rnams mngon btul ba/_/de yi nub mo kho na
[\[184b.4\]]la/_/nyon mongs shin tu che spangs pa/_/de nyid rmad du byung ba lags/_/gang gi de ltar bsam min yang /_/lhag par nyon mongs las rgyal gyur/_/skye bo [#]gzhan dang thun mong gang /_/mu stegs las rgyal de smos ci/_/'od zer phreng ba stong ldan pa'i/_/nyi mas mun
[\[184b.5\]]bsal gang lags dang /_/dpa' bo khyod kyis mu stegs las/_/rgyal bar mdzad pa ci zhig mtshar/_/chags sdang gti mug bcas pa dang /_/de nyid dang ni 'gro ba srid/_/phra rgyas spangs pa rnams kyis ni/_/rgol ba'i tshe na rnam dpyod yin/_/'dod chags bral bas
[\[184b.6\]]chags bcas dang /_/zhe sdang bral bas zhe sdang can/_/gti mug bral bas rmongs pa ste/_/gsum pos rtag tu gsum dag btul/_/btang snyoms gnas la gnas pa gang /_/ngo mtshar min zhing dga' [#]ba min/_/'jug pa dang ni ldog pa'i phyir/_/de ni ngo mtshar
[\[184b.7\]]zhes bya ste/_/dam chos rab tu bstod pa dang /_/dam chos ma lags smod mdzad kyang /_/dam pa dag dang tha ma la/_/khyod ni chags dang khro mi mnga'/_/yun ring por ni mngon 'dod pa'i/_/yid la re ba skong ba dang /_/mi rigs pa ni rtsod pa yis/_/chos nyid la ni
[\[185a\]]
[\[185a.1\]]gegs byed la/_/dgra bcom pa dang mu stegs la/_/rjes su chags dang khong khro bar/_/khyod kyi thugs ni mi 'gyur na[#]/_/khyod la bstod du ci zhig mchis/_/gang zhig 'phel ba'i rgyu mtshan phyir/_/srog kyang khyod kyis mi dgongs na/_/gzigs pa dang
[\[185a.2\]]ni gsan pa dang /_/khyod kyis ma gzigs ma gsan bzhin/_/yon tan rnams la'ang ma chags la/_/yon tan can la'ang bzhed mi mnga'/_/kye ma'o khyod kyi thugs stobs ni/_/rab dang yongs su dag pa lags/_/phan tshun rjes su 'jug pa'i phyir/_/nges par lus dang
[\[185a.3\]]sems dag gi_/mya ngan dga' sogs gnas skabs ni/_/re dogs kyis kyang shin tu bsgribs/_/dbang po rnams ni rab dang ba/_/dus rnams rtag tu mi nyams pas/_/khyod [#]thugs rtag tu dang ba dag_/mngon sum gyur pa bzhin du gda'/_/shin tu nyung ngu 'dod pa
[\[185a.4\]]yis/_/'bad pa yis ni sbas na yang /_/nyes zad shin tu ma lus pas[#]/_/gzhan don gyis ni drangs pas na/_/rang bzhin dam pa legs gsungs dang /_/mdzad spyod bzang pos bsgrags pas na/_/khyod kyi blo gros dgongs pa dag_/rnam dag byis pa'i bar la grags/_/sangs
[\[185a.5\]]rgyas bcom ldan 'das la bstod pa dad pa las spobs pa skyes pa zhes bya ba las rmad du byung bar bstod pa zhes bya ba ste le'u bzhi pa'o//_//gang gis khyod kyi sku mthong bas/_/sems ni dang bar ma gyur pa/_/de la mig ni med pa ste/_/yang na yod kyang don med
[\[185a.6\]]pa'o/_/nye bar zhi la yid du 'ong /_/'bar la gnod pa mdzad mi mnga'/_/dul la rngom brjid che ba yi/_/sku 'dis su zhig dad mi mdzad/_/gang yang lta dang zhi ba'am/_/yul ni shin tu rnyed pa na/_/thams cad chags dang bral 'gyur zhing /_/'di ni mthong ba'i nang na mchog_/khyod
[\[185a.7\]]kyi sku de gang gis ni/_/lan brgya mthong dang gang zhig gis/_/dang por mthong ba de gnyis ka_/'dra bar mig ni mgu bar mdzad/_/rnam par sdang ba'i sems ldan yang /_/mthong bas ngoms pa cis mi 'gyur/_/khyad par la mkhas ma yin yang /_/gang zhig yi dgas rnams
[\[185b\]]
[\[185b.1\]]kyis ni/_/khyod kyi sku ni mdzes pa'i phyir/_/blta bas mi ngoms rang bzhin pas/_/mthong ngo cog ni phyi phyir zhing /_/dga' ba skyed par mdzad pa lags/_/dub par ma dgongs ngo mtshar te/_/rjes su mthun pa'i don mdzad cing /_/phrin las gsal bar gyur pa na/_/gang gi [#]
[\[185b.2\]]'bad pa med par 'phrul/_/rten gyi yon tan dag dang ni/_/brten pa'i yon tan phan tshun du/_/'tsham pas khyod kyi sku dang ni/_/yon tan phun tshogs mchog dang ldan/_/khyod la yon tan mi mnga' na/_/de bzhin gshegs pa'i sku 'di ni/_/gzhan la [#]gang zhig la ni rten/_/gzhan
[\[185b.3\]]mi bas ni rnam par spras/_/mtshan dang dpe byad bzang 'bar ba/_/khyod kyi sku las ma gtogs pa/_/de bzhin gshegs pa'i yon tan 'di/_/gzhan gang zhig la legs gnas 'gyur/_/phun sum tshogs las lhag pa'i sku/_/gzhan dang mtshungs min thob pa ni/_/
[\[185b.4\]]brten pa [#]yi ni khyad par gyis/_/phun sum tshogs pa lhag par 'chang /_/khyod sku rten pa'i yon tan la/_/nga dpal che zhes gsung gsung ltar/_/de yi yon tan rnams kyang slar/_/nged legs bkod ces gsung ba 'dra/_/sangs rgyas bcom ldan 'das la bstod pa dang
[\[185b.5\]]pa las spobs pa skyes pa zhes bya ba las sku la bstod pa zhes bya ba ste le'u lnga pa'o//_//gsod dang bkres skom grang dro dang /_/mi srun smad pa la sogs mang /_/gsum la dub pa med bzod cing /_/ngan song gi ni sdug bsngal yang /_/'gro ba 'di dag thams
[\[185b.6\]]cad ni/_/khyad med nyon mongs rnams kyis bcings/_/khyod ni 'gro ba'i nyon mongs dag_/dgrol slad yun rings [#]thugs rjes bsdams/_/bcings pa'i rgyu ni nyon mongs pas/_/'gro ba yis ni nyon mongs bzod/_/khyod ni thugs rje yis bcings pas/_/bzod pa gang de ngo
[\[185b.7\]]mtshar lags/_/dang por khyod la phyag bgyi 'am/_/'on te gang gis 'khor bar khyod/_/skyon mkhyen yun ring de lta bur/_/bzhugs mdzad thugs rje che la bgyi/_/de ltar sdug bsngal btang snyoms nas/_/dben pa'i gnas su bzhugs par mdzad/_/shin tu gsal bar
[\[186a\]]
[\[186a.1\]]bya ba'i phyir/_/de ltar gyi yang bzod par mdzad/_/dben pa'i bde ba spangs gyur khyod/_/mang po'i nang du bzhugs pa gang /_/de khyod thugs rje dus 'das pa/_/glags shig thod nas bgyis par bas/_/'jig rten spyod pa 'dra ba mang /_/ma
[\[186a.2\]]'ongs bde ba la brten nas/_/da ltar byung la [#]gus pa yis/_/sems can rnams la rnam dpyad nas/_/rig pa yi ni mtsho nang nas/_/klu bzhin khyod kyi thugs rje yis/_/dgon pa zhi [#]gnas grong gi mthar/_/gdul ba'i don gyi slad du drangs/_/gzhan la chags shing
[\[186a.3\]]dgongs pa yis/_/thugs rje btsun mos mi bya med/_/yang na khyod ni de chags pas/_/rang dang mthun pas spangs nas gang /_/nyer zhi mchog la gnas bzhin du/_/thugs rje gtso dang ldan pas na/_/rol mo mkhan gyi sgyu rtsal yang /_/khyod kyi zhabs kyis 'dor bar
[\[186a.4\]]mdzad/_/don dam pa ni ma brnyes pas/_/sngon ni de bzhin dka' spyod min/_/sangs rgyas nyid ni brnyes pa yis/_/zhi gnas bdag nyid spangs nas kyang /_/rdzu 'phrul seng ge'i sgra dang ni/_/nyid kyi yon tan brjod pa gang /_/de ni bzhed spyod mi mnga' ba/_/khyod kyi thugs
[\[186a.5\]]rje bstan pa lags/_/gal te sems can don mdzad 'di/_/sems can yod na [#]mi 'gyur ba/_/gus pas gzhan du mi 'dre la/_/ji ltar mi bzad ltar brtse med/_/gzhan gyi don du rab bzang gi_/nyid kyi don la brtse med pas/_/mgon po khyod nyid 'ba' zhig la/_/
[\[186a.6\]]thugs rjes thugs rje [#]mdzad ma gyur/_/yang na khyod nyid dka' ba rnams/_/spyod pa ma nyams des ni mdzad/_/khyod kyis nyid don las lhag par/_/gzhan don rjes su gzigs par mdzad/_/'di ltar res 'ga' bstan pas gang /_/gzhan don grub par mdzad slad du/_/
[\[186a.7\]]khyod ni lan brgyar phyogs dag [(]du[,]tu[)]/_/gtor ma bzhin du btang ba lags/_/gang zhig rjes su mi mthun pa'i/_/rol mo mkhan gyi bzo sogs ni/_/ngan pa'i las la'ang drang bar mdzad/_/de nyid de ni mi 'thad do/_/de ltar khyod la gnod mdzad kyang /_/nongs pa can du mi rtsi [#]
[\[186b\]]
[\[186b.1\]]bas/_/khyod kyi bzhed pa kho na dang /_/mthun 'jug pa ni lags par gda'/_/gtong min yod de chags pa min/_/chags pa yod de dngos mi shes/_/kha cig dngos po shes na yang /_/rjes su mthun min gtong ba yang /_/gtong ba min la chags pa yang /_/dngos po
[\[186b.2\]]shes na rjes su mthun/_/thugs rje de yis spyod legs mang /_/gang gi smra bar byed par nus/_/sangs rgyas bcom ldan 'das la bstod pa dad pa las spobs pa skyes pa zhes bya ba las thugs rje la bstod pa zhes bya ba ste le'u drug pa'o//_//tshig bzang ba dang don
[\[186b.3\]]che dang /_/bden pa dang ni snyan pa dang /_/rab gsal gnyis ka'i don ldan dang /_/bsdus dang spros pa dang ldan pa/_/nyon mongs 'joms dang rtsub min dang /_/gsal dang bde blag rtogs pa dang /_/sna tshogs don ni ma 'khrugs dang /_/snying po can dang mang ba
[\[186b.4\]]yang /_/khyod kyi gsung ni de lta bu/_/khyod kyi dgra bos thos na yang /_/thams cad mkhyen pa lags so zhes/_/su zhig nges pa bskyed mi 'gyur/_/rjes su chags dang bar ma dang /_/sdang bas gnod pa byed pa la/_/nyes kun skyug par mdzad pa'i phyir/_/thams cad la ni
[\[186b.5\]]thugs mnyam mnga'/_/mang po ril gyis snyan ma lags/_/bcos pa 'ga' tsam snyan pa lags/_/khyod kyi gsung ni don grub pas/_/thams cad legs gsung kho na lags/_/mos khams dbang po'i dbye ba yis/_/gang phyir bsam pa sna tshogs pa/_/de bas thabs
[\[186b.6\]]la mkhas pa yis/_/skyes bu 'dul mchog kha lo sgyur/_/khyod kyi gsung ni rnam brtags na/_/gang zhig 'jam dang rtsub pa dang /_/gang yang de gnyis ldan pa dag_/thams cad ro gcig nyid du 'gyur/_/yun ring 'phel bar 'gyur ba ni/_/thugs rje brtson 'grus phun
[\[186b.7\]]tshogs pas/_/dgongs pa yang dag shes rab kyang /_/thams cad la ni brtson dang ldan/_/e ma'o shin tu yongs dag pa'i/_/phrin las rnams kyang rab tu bzo/_/de yis rin chen gsung rnams kyi/_/snod 'di 'dra ba 'di bgyis so/_/snod kyi skyon dang 'brel pas na/_/
[\[187a\]]
[\[187a.1\]]rna bar [#]bdud rtsi 'di 'dra ba'ang /_/ro ni phrogs par gyur pa ste/_/lha yi chu ni rgya mtsho [#]bzhin/_/khyod zhal blta na rab sdug pa/_/de las mnyan na snyan pa yi[#]/_/gsung 'di dag ni zla ba las/_/bdud rtsi 'dzag pa bzhin du gda'/_/sngo ba thi sogs dbye ba
[\[187a.2\]]yis/_/mi sdug pa ni bstan pa dang /_/byams pa dang ni snying rje yang /_/spyod pa'i gnyen po'i phyogs kyis ni/_/khyod kyi gsung ni 'dod chags kyi/_/rdul rab zhi mdzad char sprin 'dra/_/zhe sdang sbrul ni gdon pa'i phyir/_/nam mkha' lding dang 'dra ba lags/_/gzhan yang
[\[187a.3\]]rten cing 'brel 'byung ba'i/_/rnam pa sna tshogs bstan pa yis/_/de bzhin las bdag gir bya ba/_/bdag med pa gang [#]dbyer med pas/_/yang dang yang du mi shes pa'i/_/rab rib 'joms pas gdugs dang 'dra/_/nga rgyal ri bo mngon 'joms pas/_/brgya byin mtshon cha
[\[187a.4\]]'dra ba lags/_/gal te 'di ni ma gsungs na/_/bde gshegs dgra bcom sangs rgyas dang /_/de ltar rtogs nyid phun tshogs pa'i/_/khyod kyi bden gsung sus rtogs 'gyur/_/don gzigs pas na mi slu [#]ba/_/nongs mi mnga' phyir rjes su mthun/_/legs par sbyar bas go
[\[187a.5\]]sla ste/_/khyod kyi gsung ni legs gsum ldan/_/zab pa dang ni snyan pa dang /_/go sla dang ni legs sbyar dang /_/gdul bya dang ni rjes su mthun/_/gdug pa la yang bden don phyir/_/re zhig dang por khyod kyi gsung /_/nyan pa rnams kyi yid 'phrog mdzad/_/de nas yid
[\[187a.6\]]la bsams bgyis na/_/rdul dang mun pa dag kyang sel/_/longs spyod nyung ngu tsam zhig dang /_/skye ba dang ni 'jig pa yang /_/gzhan yang 'gro ba gzhan dbang la/_/nges par 'byung ba ston par mdzad/_/phongs pa rnams kyi dbugs 'byin cing /_/bag med rnams ni skrag
[\[187a.7\]]par mdzad/_/bde ba can dag skyo bgyid las[#]/_/khyod gsung kun dang 'tsham par 'jug_/yongs smin dbang gis shes rab ni/_/sgom pa'i rang bzhin skyed [#]mdzad cing /_/de las ldang ba'i dus su ni/_/thos bsam rang bzhin gyis kyang ni/_/mkhas pa rnams ni dga' ba
[\[187b\]]
[\[187b.1\]]bskyed/_/bar ma rnams kyi blo yang spel/_/tha ma'i rab rib rnam 'joms pas/_/gsung 'di skye bo kun la sman/_/shes rab spyan ni zag pa med/_/dang po bden pa skyed par mdzad/_/de 'og dbang po'i dbye ba yis/_/bsgom pa dang ni mi slob lam/_/lta ba dag
[\[187b.2\]]la dgar mdzad cing /_/mya ngan 'das par nye bar 'dren/_/nyes pa sel mdzad khyod kyi gsung /_/yon tan rnams kyi char yang 'bebs/_/'dul ba'i thabs la mkhas pa yis/_/sngon dus lo rgyus gsung ba'i phyir/_/skal can rnams la don dam pa/_/shin tu ma 'das pa
[\[187b.3\]]yis kyang /_/kun la ma thogs thugs mnga' zhing /_/dgongs pa'ang kun tu nyer gnas pas/_/de [#]slad khyod kyis lung bstan kun/_/thams cad la yang slu [#]mi mnga'/_/khyod kyi nyan thos mchog rnams kyi/_/rigs dang smin dang mos pa yis/_/mi shes pas ni bsgribs
[\[187b.4\]]pa'i tshig_/khyod ni thugs dgongs ma nyams pas/_/gang slad dus [#]min yul min dang /_/snod min rnams su mi 'jug pa/_/de slad khyod gsung don mchis te/_/brtson 'grus legs par brtsams pa bzhin/_/khyod gsung yon tan cha tsam la'ang /_/bdag gis bstod
[\[187b.5\]]par [#]nus ma yin/_/gang gis khyod kyang 'dod chung ba'i/_/rab tu gsal bar kun du 'dren/_/sangs rgyas bcom ldan 'das la bstod pa dad pa las spobs pa skyes pa zhes bya ba las gsung la bstod pa zhes bya ba ste le'u bdun pa'o//_//bgrod pa gcig dang thabs
[\[187b.6\]]bde dang /_/legs par 'brel dang nyes pa med/_/thog ma bar dang mthar dge bas/_/khyod kyi bstan 'dra gzhan la med/_/gzhan rnams kyang ni thar don min/_/dka' [#]bas thob cing bde 'gro min/_/mi rtag phan tshun 'gal ba ste/_/de lam 'bras bu bstan pa'i phyir/_/khyod
[\[187b.7\]]kyi gzhung lugs de lta bu/_/gcig pu phongs la lta chags pas/_/byis pa gal te smod bgyid na/_/lta dang 'dra ba'i dgra ma mchis/_/byang chub sems ni nyer blangs nas/_/gzhan don la chags thugs mnga' bas/_/khyod bskal bye bar skad cig bzhin/_/dmyal
[\[188a\]]
[\[188a.1\]]bar yang ni de bzhin bzhugs/_/'gro ba yi ni don slad du/_/sdug bsngal mang ltar gang [#]lags pa/_/de bsams khyod bstan ngan na yang /_/gnas par bgyi ba la thug na/_/nyon mongs bde ba chung byed pa'i/_/mi yi bdag po'i bka' lung gis/_/
[\[188a.2\]]dmyal ba yi yang las rnams la'ang /_/byas pa gzo bas 'jug par mthong /_/phan pa gsung zhing phan pa mdzad/_/khyod kyi bstan pa ci smos te/_/mgo la zhugs ni 'bar bas kyang /_/ci yi slad du sgrub [#]mi bgyid/_/zhi gnas ye shes rdzogs pa dang /_/rtogs par
[\[188a.3\]]gyur nas dad pa dang /_/nyon mongs kun las rnam 'grol phyir/_/byis pa slob dang mkhas rnams kyis/_/khyod kyi bstan pas rang dbang dang /_/byang chub bde dang zhi ba dang /_/khyod kyi yon tan bsngags pa dang /_/legs pa bzhi po 'di kun thob/_/stong pa nyid ni gsung ba
[\[188a.4\]]dang /_/srid par smon pa mi mnga' dang /_/mtshan ma med pa rnyed mdzad pa/_/gang de chags sdang med pa'i phyir/_/dpa' bo [#]khyod kyi bstan pa 'di/_/mu stegs thams cad skrag mdzad la/_/bdud ni sems khong chud mdzad cing /_/lha dang mi rnams dbugs [#]kyang 'byin/_/
[\[188a.5\]]bdag tu lta bas 'dus byas la/_/smod med mya ngan 'das mi 'thad/_/de slad de yi mi mthun pa/_/'chi bdag gis ni 'tshe bar 'gyur/_/'chi bdag bstan pa khams gsum gyi/_/sa chen dag la spyod bgyid pa/_/mi thogs zlog [#]pa ma mchis pa'ang /_/khyod kyi bstan pas
[\[188a.6\]]zil gyis mnan/_/skyes nas nges par 'jig pa'i phyir/_/'on te nyon mongs bzhin 'chi 'pho/_/khyod sras kyis kyang dbang thob phyir/_/de las 'di ni khyad ches 'phags/_/khyod kyi bstan pa'i lugs 'tshal ba/_/dga' na bskal par yang gnas la/_/gang du bdud kyis
[\[188a.7\]]mi rdzi ba/_/der yang dga' mgur rab tu mchi/_/thabs sogs sgrub la mkhas pa yis/_/shes rab gsum po rnam 'phel phyir/_/gang tshe sems ni nges sbyar dang /_/gzhag [#]dang sdang ba zhes bya 'dis/_/lung gi don ni bsams pa dang /_/bsgoms dang gus par mnyan
[\[188b\]]
[\[188b.1\]]pa yi/_/dus gsum cha dbye khyod kyi ni/_/bstan las gzhan la mchis ma lags/_/rig pa snga [#]phyir ma 'phel zhing /_/bsam bya'i gnas dang bral ba'i phyir/_/mu stegs gzhan gyi mthong bzhin yang /_/lta la srid pa'i gdon gyis dkrugs/_/drang srong skyes mchog
[\[188b.2\]]khyod kyi bstan/_/de ltar legs pas khyab 'di la/_/ma gus gang lags de las ni/_/sdug bsngal chen po'ang ci zhig mchis/_/sangs rgyas bcom ldan 'das la bstod pa dad pa las spobs pa skyes pa zhes bya ba las bstan pa la bstod pa zhes bya ba ste le'u brgyad
[\[188b.3\]]pa'o//_//gang zhig snga mar smon lam mdzad/_/yang na mthong dang thos pa yang /_/'gro ba rnams la smon mdzad pa/_/de ltar yang ni don ldan 'khums/_/khyod thos pas ni spro ba skyed/_/mthong bas dad pa skye bar 'gyur/_/khyod gsung thos pas dga' 'gyur te/_/
[\[188b.4\]]bstan pas rnam par grol bar mdzad/_/kye ma'o gnas skabs thams cad du/_/skye dgu rnams la sman mdzad pa'i/_/chos bstan pas ni byed pa na/_/gang mthar bde ba sgrub pa'i phyir/_/khyod kyi sras kyis mgu bar 'gyur/_/'phel bas skye dgu rnams kyang dga'/_/
[\[188b.5\]]gshegs pa na ni phan 'dogs mdzad/_/ldog pa na ni 'god pa mdzad/_/gang zhig dad pas brlan sems kyis/_/yon tan dran pa gsal bas kyang /_/gal te khyod ni bde mdzad na/_/de las ngo mtshar ma mchis lags/_/bsgrags pas sdig pa 'phrog par mdzad/_/
[\[188b.6\]]khyod dran pas ni rangs par 'gyur/_/btsal bas blo gros skye 'gyur te/_/yongs su shes pas rnam par 'dag_/de bzhin skyabs 'gro len pa dang /_/sbyin dang slob pa rjes byed pa'i/_/'jigs 'joms mdzad pa ci ngo mtshar/_/gang zhig chos la mngon 'dod pas/_/khyod
[\[188b.7\]]la bsu bas dpal du byed/_/bsten [#]pas blo gros mchog tu 'gyur/_/bsten na 'jigs pa med par mdzad/_/bsnyen bkur bgyis pas bde bar 'gyur/_/glags skabs tshol bar byed pas kyang /_/khyod kyi drung du nyer mchis na/_/phyi nas gdung ba dang ldan phyir/_/sman pa
[\[189a\]]
[\[189a.1\]]bzhin du de bzhin khyod/_/tshul khrims phun sum tshogs pas dag_/bsam gtan phun sum tshogs pas dang /_/shes rab phun tshogs mi 'khrugs pas/_/khyod ni bsod nams mtsho chen lags/_/mtshang 'bru ba la brtson pa ste/_/ba ra dwa [#]dza la sogs kyang /_/
[\[189a.2\]]nges legs dang 'dra cis mi 'gyur/_/khyod la de ni ngo mtshar ci/_/khyod sku bltar 'os rin chen te/_/legs gsungs mnyan 'os rin chen lags/_/chos ni spyad 'os rin chen pas/_/khyod ni rin chen 'byung gnas lags/_/'jigs pa mi bzad rnams su yang /_/khyod ni dran
[\[189a.3\]]pa tsam gyis gang /_/zhi bar gyur pa de la yang /_/mtshar min gang zhig thugs rje'i bdag_/khyod ni chu bos bdas pa'i gling /_/smas pa'i bdag nyid skyob pa ste/_/srid pa'i 'jigs pas nyen pa'i skyabs/_/thar 'tshal rnams kyi 'dren pa lags/_/me tog gcig ni rab phul
[\[189a.4\]]bas/_/gang zhig ngan 'gror ltung ma gyur/_/de la dus nges bstan pa la/_/mtshar min khyod sngon 'di 'dra lags/_/tshul khrims dag phyir snod kyi mchog_/zhing gshin 'bras bu phun sum tshogs/_/srog chags kun la phan mdzad phyir/_/grogs kyi phul yang khyod lags so/_/
[\[189a.5\]]gang zhig gis khyod mthong tsam gyis/_/skyon yon la ni mi mkhas pa/_/dud 'gro dang ni gzhan min 'gyur/_/de la drin sogs mtshar ba [#]lags/_/phan 'dogs mdzad pas mdza' bshes te/_/'grogs na bde phyir snying du sdug_/zhi phyir gcig tu yid du 'ong /_/yon tan kun mnga'
[\[189a.6\]]mchod 'os khyod/_/gang zhig mthong ba tsam gyis ni/_/ngan song gi ni sdug bsngal yang /_/nye bar zhi ba de la yang /_/gnas min 'jig rten dogs pa can/_/sdig pa med pas yid dang 'thad/_/sku gsung bzang bas dga' bar mdzad/_/don kun 'grub [#]phyir dpal yangs te/_/
[\[189a.7\]]yon tan legs rten [#]bkra shis lags/_/sangs rgyas bcom ldan 'das la bstod pa dad pa las spobs pa skyes pa zhes bya ba las smon lam gyi bstod pa zhes bya ba ste le'u dgu pa'o//_//snga phyir sems gnas bsgrub slad du/_/rmugs la sogs pa zhi ba'i
[\[189b\]]
[\[189b.1\]]phyir/_/phyi rol g.yeng ba zhi don du/_/nang gi chog shes spangs pa'i phyir/_/khyod ni rngan then bgyid la skul[#]/_/chom rkun bgyid pa tshar yang gcod/_/gya gyu can rnams rnal du 'god/_/dal bus bgyid la bzhen [#]skul 'debs/_/zhi gnas nges par rdzogs nas ni/_/phyi nas
[\[189b.2\]]bden la sbyar bar mdzad/_/bsgom pa khyad par mdzad slad du/_/sa bon med par spangs par mdzad/_/dul ba rnams ni lam la sbyor[#]/_/dmu rgod rnams la btang snyoms mdzad/_/de slad skyes bu 'dul ba yi/_/kha los sgyur [#]ba bla med mchog_/thad du phyin nas khyod
[\[189b.3\]]mtshang 'bru/_/gang zhig sa bon med par spangs/_/'on kyang de la btang snyoms min/_/phan pa'i dus la gzhes par mdzad/_/khyod ni nyam thag rnams la brtse/_/bde bar gnas la phan par bgyid/_/phongs par gnas la thugs rje bas/_/kun la phan par bzhed pa
[\[189b.4\]]lags/_/gang zhig bar ma la phan bzhed/_/de ni shin tu ngo mtshar min/_/gang zhig slar yang byas 'joms pa'i/_/gnyen dang grogs rnams la ni bzhin/_/khyod ni dgra bo rnams la'ang byams/_/nyams par gyur la phan 'dogs mdzad/_/gtum po rnams
[\[189b.5\]]la thugs brtse bas/_/khyod ni ya rabs rmad cig lags/_/skye ba gcig tu phyi rol gyi/_/bza' btung gos la sogs pa yi/_/nyon mongs pa yi dbang gis ni/_/lus tsam la ni phan byed dag_/phan 'dogs bgyi slad pha ma dag_/gal te bla mar 'tshal na go/_/
[\[189b.6\]]khyod ni lhag par phan 'dogs pas/_/bla ma nyid gyur smos ci 'tshal/_/thar pa'i sa bon ji ltar yang /_/de rnams dge ba la btsud nas/_/dus gcig yongs su smin slad du/_/dus ni kun du 'da' bar mdzad/_/rang gi don la mi lta bas/_/nyid kyi dgra bo ltar gyur
[\[189b.7\]]cing /_/g.yang sa'i mu na gnas rnams la/_/ra ba lta bur gyur pa'ang khyod/_/de nas ji ltar snod gyur pa'i/_/yongs su smin par gzigs nas ni/_/slar yang thugs ni ma bsnyel zhing /_/sman gdags bsam gtan la brtson lags/_/'jig rten gnyis kar sman
[\[190a\]]
[\[190a.1\]]gdags slad/_/'jig rten las ni 'da' slad du/_/mun par gyur pa'i 'jig rten la/_/khyod kyis shes rab snang bar mdzad/_/de las tha dad med pa yis/_/rgyu bcas rgyu ni med pa yang /_/'phags pa'i lam nas [#]'god mdzad dang /_/khyod kyi [#]'jig rten la
[\[190a.2\]]ston mdzad/_/yul la nye bar spyad pa na/_/lha min spyod pa tha dad kyi/_/khyod kyi longs spyod thun mong bas/_/khyod la dbye ba mi mnga'o/_/gang du rgyu ni med pa la/_/khyod kyis bstan par rab btsud na/_/de la thar pa'i rgyu bcas la/_/mdor bsdus pas na smos ci dgos/_/
[\[190a.3\]]bcom ldan khyod kyis skye ba dang /_/na tshod rigs dang yul dang ni/_/dus kyi skyon med chos rnams kyis/_/'di dag kun la sman yon btags/_/'di ni sman [#]dang 'di mchog ces/_/khyod kyi ltos [#]pa bsal nas ni/_/de ltar yon tan 'phags 'dren pa/_/'bad pas ji
[\[190a.4\]]ltar bdag nyid bzhin/_/khyod kyi nyan thos sred [#]bral zhing /_/ya mtshan 'dzin pa med rnams la'ang /_/lha rnams thal sbyar smon bgyid cing /_/ya mtshan che ba lta bur mchod/_/bdag nyid 'jigs pas bde thob pa'i/_/yul dag spangs par gyur nas ni/_/'gran zla bzhin
[\[190a.5\]]du gcig nas gcig[# ]/mchog tu rjes su 'brang ba byed/_/e ma'o sangs rgyas 'khor ba yi/_/nying khur gyur pa byung ba brjid/_/des na mi yang lha rnams kyi[#]/_/smon par bya ba nyid du gyur/_/sangs rgyas bcom ldan 'das la bstod pa dad pa las spobs pa skyes pa zhes bya
[\[190a.6\]]ba las lam la [#]'jug pa la bstod pa zhes bya ba ste le'u bcu pa'o//_//mnyel dang zhi bde nyams gyur dang /_/skye bo ngan dang 'grogs pa dang /_/mi mthun pa dang mang po yi/_/skyon yang yon tan bzhin dgongs shing /_/gzhan la sman pa mdzad la chags/_/
[\[190a.7\]]thugs rje yis ni thugs bcings pas/_/bskal pa grangs med gsum gyis ni/_/khyod kyis sdug bsngal mi dgongs so/_/'gro ba'i don slad ma chags pa'i/_/thugs kyis brtson pa mdzad pa gang /_/sangs rgyas rnams kyi sangs rgyas kyi/_/chos nyid bcom ldan de rmad do/_/
[\[190b\]]
[\[190b.1\]]zhi gnas bde ba ma thob pa/_/sngon mdzad gang de ngo mtshar min/_/khyod kyis zhi gnas thob pa yang /_/spangs pa'i mdzad pa ngo mtshar to[#]/_/bshos kyang phal pa gsol mdzad cing /_/res 'ga' smyung [#]ba dag kyang mdzad/_/nyam nga'i tshul [#]du'ang gshegs mdzad cing /_/rad rod
[\[190b.2\]]can du'ang man la ba mdzad/_/slar yang phyag gi bdud rtsi yis/_/gzhan rnams la ni phan pa mdzad/_/de nyid kyis ni mi 'grang ba'i/_/mi srun spyod pas phal pa bzhin/_/mgon khyod gtso bor gyur lags kyang /_/gdul bya rnams la byams slad du/_/sku ngas brdo dang gcam
[\[190b.3\]]tshul dang /_/skad dang cha lugs sgyur ba'ang mdzad/_/mang po'i rang don mthar thug dang /_/de ni khyod kyi che ba lags/_/de la mngon 'dod don la yang /_/de lta'i sdug bsngal sdom [#]pa mdzad/_/kun gyis dga' mgur rang don phyir/_/bran bzhin bskos par bsgrims pa
[\[190b.4\]]lags/_/mgon khyod rtag tu bdag nyid la/_/mnga' ma mchis pa'ang ma lags so/_/lci dang cha lugs yang dgongs pa'ang [#]/_/de tshe khyod la ga la ste/_/gang phyir gzhan ma spangs nas kyang /_/sdug bsngal ldan pa mthar phyin pas/_/khyod la gang dang gang du yang /_/ji skad
[\[190b.5\]]skul [#]yang mi spong ste/_/nyid kyi sgrub pa bzang po las/_/'da' bar 'gyur ba ma mchis so/_/pha 'am yang na gzhan legs la/_/byams pa'am yang na snying rje yis/_/khyod yon phrag dog gis gdungs dang /_/de bzhin rgyu med dgra bo la/_/ji ltar khyod ni gnod bgyid
[\[190b.6\]]la/_/phan pa lhur mdzad de lta bu[#]/_/skye bo dag ni phan bgyid la'ang /_/phan pa de ltar lhur mi bgyid/_/nyes rtog gdon gyis zos pa ni/_/phyir zhing shin tu mi bzad la/_/mgon po rang sems rjes mthun pas/_/khyod kyi [#]nyes pa mthong ba la/_/khyod ni gnod bgyid
[\[190b.7\]]dgra bo la/_/phan pa mdzad pa'i bshes lags te/_/rtag tu skyon dag tshol ba la/_/yon tan 'ba' zhig tshol ba'ang lags/_/shin tu dge ba'i spyod ldan pa/_/mgo dang yid dang tshig dag gis/_/khyod ni phyag 'tshal mchod 'os la/_/rtag tu bdag ni phyag
[\[191a\]]
[\[191a.1\]]'tshal bstod/_/khyod ni gang na dug bcas shing /_/zhugs dang bcas par spyan drangs pa/_/der ni brtser bcas gshegs pa dang /_/khyod la bdud rtsi can du gyur[#]/_/shin tu phan tshun 'gal ba can/_/sems can rnams kyi log rtog pas/_/
[\[191a.2\]]mi bskyod de la phan 'jug pa'i/_/thugs ldan khyod la phyag 'tshal lo/_/bzod pas mi snyan brjod [#]pa dang /_/'khu ba dag ni bde legs kyis/_/mi snyan smra la bden pa ste/_/khyod kyis sdang ba byams pas btul/_/dgra rnams la ni 'bad min pas/_/thugs kyis
[\[191a.3\]]kyang ni rtag tu btul/_/bzlog la yang dag 'jog mdzad pa'i/_/rgyal mchog khyod la phyag 'tshal lo/_/thog ma med dus goms pa yis[#]/_/mi yi rang bzhin mang po yang /_/khyod kyis ngan song rnam bzlog nas/_/skad cig nyid la yongs su bsgyur/_/shin tu bzang
[\[191a.4\]]min khams tsam yang /_/yun ring [(]gyis [,]gis [)]ni 'phel mdzad pa/_/sman pa'i spyod pa rjes 'jug pa/_/sman mchog khyod la phyag 'tshal lo/_/sangs rgyas bcom ldan 'das la bstod pa dad pa las spobs pa skyes pa zhes bya ba las dka' ba mdzad pa la bstod pa zhes bya ba ste
[\[191a.5\]]le'u bcu gcig pa'o//_//rtsub po dang 'jam bgyid [#]pa dang /_/'jungs pa rnams ni gtong phod dang /_/gtum pa des [#]par bgyis pa gang /_/de ni khyod kyi thabs mkhas lags/_/rang rig rjes su mi gcod cing /_/dge ba gong du 'dren byed pa/_/skye ba gzhan
[\[191a.6\]]du mdzad pa'i phyir/_/dge mchog khyod la phyag 'tshal lo/_/dga' bo dbang po nyer zhi dang /_/nga rgyal khengs pa 'dud pa dang /_/sor mo'i phreng ba 'ang zhi [#]bgyis na/_/su zhig ngo mtshar skye mi bgyid/_/shin tu mchog don mdzad slad du/_/dmu rgod rnams ni bde ba yis/_/
[\[191a.7\]]shin tu ngo mtshar gyur pa yis/_/'dul mdzad khyod la phyag 'tshal lo/_/khyod kyi chos kyis [#]ros tshim pas/_/gser las bgyis pa'i mal spangs nas/_/ran mang gting [#]ba'i gnas mal du/_/brtan rnams bsod nyams nyal bar bgyid/_/gzhan gyi dbang gis lus
[\[191b\]]
[\[191b.1\]]tsam ni/_/shin tu tshim dang rjes mthun min/_/gang phyir gzhan gyis tshim byed las/_/tshim mdzad mchog khyod la phyag 'tshal/_/khyod kyis dus dang bsam mkhyen pas/_/res 'ga' zhus na'ang mi gsung la/_/spros 'gyur gzhan la bstan pa dang /_/drung du gshegs
[\[191b.2\]]nas bshad pa'ang mdzad/_/rgyu [#]min mkhas pa ma yin phyir/_/thams cad du ni tshig mi 'grub/_/de ni shin tu spangs mdzad phyir/_/bden gsung khyod la phyag 'tshal lo/_/dri med gos la tshon bzhin du/_/thog mar sbyin sogs gtam dag gis/_/sems la spro ba bskyed nas
[\[191b.3\]]ni/_/phyi nas chos ni bstan pa mdzad/_/rig dang thabs la mi mkhas pa'i/_/tshig gis sems ni 'gug [#]mi 'gyur/_/gzhan gyi [#]sems ni bkug mdzad nas/_/'chi med gsol mdzad la phyag 'tshal/_/'khor ba mi bzad gting nas ni/_/'gro ba nyon mongs drang
[\[191b.4\]]slad du/_/khyod kyis gang zhig ma stsal ba'i/_/thabs dang spyod pa de ma mchis/_/kha cig pha rol 'dod slad du/_/brtson 'grus ldan la thabs mi mkhas/_/thabs mkhas brtson 'grus med pa las/_/'dren mdzad mchog khyod la phyag 'tshal/_/sku yi cha lugs rnam
[\[191b.5\]]mang dang /_/gsung gis so so'i skad bzhin du/_/gdul ba'i bsam pa tha dad pa/_/de dang der ni khyod kyis mdzad/_/gzhan gyi cha lugs sna tshogs ni/_/don med yang na gzhan gsod phyir/_/don ldan sku ni sna tshogs pa'i/_/don kun mdzad la phyag 'tshal lo/_/de dag
[\[191b.6\]]kun kyang dag pa dang /_/mi 'gal ba dang mchod 'os dang /_/brjid dang lha mi rnams la ni/_/sman 'dogs bkur ba sha stag lags/_/phyi rol rnams kyi spyod pa ni/_/gzhan gsod pa dang smod pa ste/_/bkra shis gzhan don du [#]ldan pa'i/_/spyod pa mnga' khyod la phyag 'tshal/_/
[\[191b.7\]]smra dang bgyid pa phal cher ni/_/legs [#]pa rngo thogs [#]ma lags kyi/_/bden par gsung ba khyed la ni/_/de gnyis gzhan du gda' ba lags/_/gzhan gyi spyod pa mig [#]ni gzhan/_/nyon mongs phal cher 'khrugs pa yang /_/spyod pa dang ni don mthun pa'i/_/legs gsung khyod
[\[192a\]]
[\[192a.1\]]la phyag 'tshal lo/_/bdag nyid dag pa 'ba' zhig gis/_/khyod kyis 'gro ba'i dpal zhing mdzad/_/'di ltar rnam pa 'di 'dra'i zhing /_/'jig rten gsum na mchis ma lags/_/gal te dbye byed rnams kyi ni/_/'ba' zhig khyod ni smad [#]gyur na/_/de
[\[192a.2\]]bzhin dpag med dge ldan pa'i/_/sgor gyur khyod la phyag 'tshal lo/_/thog med srid pa nyam [#]nga bar/_/snga nas gcig tu nyams pa yi/_/sems can kun la sman slad du/_/khyod ni de ltar brtson pa lags/_/sangs rgyas bcom ldan 'das la bstod pa dad pa las spobs
[\[192a.3\]]pa skyes pa zhes bya ba las [#]mkhas par bstod pa zhes bya ba ste le'u bcu gnyis pa'o//_//gang phyir mya ngan gyis nyams pas/_/ston pa rnyed par dka' ba yang /_/slar yang dka' la brtson ldan pa/_/khyod la rtag tu phyag 'tshal lo/_/gang gi khyod drin lan lon pa'i/_/
[\[192a.4\]]sgrub de mchis snyam mi bgyid de/_/skye bo gang dag mya ngan 'das/_/de dag gis kyang lan ma lon/_/rang don byed par bdag mchog cing /_/de ltar gang gis rmad byung gsungs/_/thog mar ma thogs phun sum tshogs/_/ston mdzad khyod la phyag 'tshal lo/_/khyod kyi chos la
[\[192a.5\]]gnas de dag_/rang don kho na bgyid par bas/_/de yi slad du 'o brgyal gang /_/de la lan go ci zhig lon/_/khyod ni sems can gnyid log pas/_/rgyud la gzigs pa'i zhugs tse [#]ba/_/bag med gyur pa rnams kyi ni/_/grogs bzang bag dang bcas pa lags/_/gti mug
[\[192a.6\]]mnal ni bcom pa'i phyir/_/shin tu sad khyod phyag 'tshal lo/_/snod dang snod min sogs dpyod phyir/_/'jig rten mkhyen la slar phyag 'tshal/_/khyod kyis nyon mongs gzhom pa bshad/_/bdud kyi [#]g.yo dag bstan pa mdzad/_/'khor ba'i rang bzhin mi bzad brjod/_/
[\[192a.7\]]'jigs pa med pa'i phyogs kyang bstan/_/gal te gzhan gyis [#]rgyud rnams kyi/_/nyon mongs bdud las rgyal gyur pa/_/bdud kun las rgyal smos ci 'tshal/_/phan dgongs thugs rje can gyis ni/_/sems can rnams la bgyi 'tshal ba/_/gang zhig khyod kyis ma mdzad pa/_/
[\[192b\]]
[\[192b.1\]]gzhan go ci zhig mchis lags kye/_/mgon khyod grangs dang 'phags pa dang /_/bla ma yan lag gnyen 'dun gyis/_/dgongs pa mdzad pa gang lags pa/_/de phyir kun bdag la phyag 'tshal/_/gal te chos ni 'di dag kyang [#]/_/spo ba zhig tu btub na ni/_/gdon mi 'tshal
[\[192b.2\]]bar khyod kyi [#]ni/_/lha [#]sbyin la brten kun la'ang stsol[#]/_/khyod kyi [#]mdzad par mi spyod gang /_/de ni nges par bgyid mi rigs/_/gnas ma yin las ldog pa dang /_/gnas la zhugs la phyag 'tshal lo/_/de slad 'gro la brda sprod pa/_/'gro ba'i mgon po khyod kyis ni/_/'di ni phan tshun byed pa po/_/med pa
[\[192b.3\]]skad du nges par gsungs/_/khyod kyis mi spyod pa yis kyang /_/gang phyir ldog pa'i mi 'thad na/_/de phyir gnas skabs thams cad du/_/lta bcas khyod la phyag 'tshal lo[#]/_/'jig rten rnams la thugs brtse bas/_/yun ring sa steng dam chos bshad/_/'jig rten gsum
[\[192b.4\]]phan 'dogs nus pa'i/_/slob ma dam pa'ang mang du bskrun/_/bskrun nas gdul ba'i khyad par gyis/_/bstan pa rgyas ni btab nas kyang /_/mngon du btul ba'i tshogs kyang ni/_/mdzes bzang yan chad btul lags pas/_/de [#]ko khyod la sems can gyi/_/bu lon
[\[192b.5\]]lhag ma ci mchis na/_/chos kyi sku yis ma lus pa'i/_/'gro ba dag dang ldan khyod kyis/_/slob dpon khu tshur bcing min phyir/_/bu lon lhag ma gzhan ci [(]mchas[,]mchis[)]/_/'di ltar rdo rje'i ting 'dzin gyis/_/sku gdung til 'bru bzhin blags nas/_/mjug tu'ang
[\[192b.6\]]khyod kyis shin tu ni/_/dka' spyad yal bar ma dor ro/_/yang na gzugs sku'i mthar yang ni/_/sems can don mdzad nyid gzigs nas/_/nyid kyi bde la chags mi mnga'/_/de la ltos [#]pa dor bar mdzad/_/gzugs kyi sku dang chos 'di dag_/gzhan don kho nar mdzad
[\[192b.7\]]do zhes/_/'jig rten yid ches dka' 'di la/_/khyod kyis mya ngan 'das pa bstan/_/de ni spyod bzang mthar thug pa'i/_/sems can gzhan don mdzad pa nyid/_/gang zhig thog ma dbus mthar yang /_/khyod kyis ma nyams nyid du 'khums/_/de slad chos sku ma lus pa/_/
[\[193a\]]
[\[193a.1\]]sras kyi mchog la gtad mdzad de[#]/_/gzugs sku til 'bru ltar bshig nas/_/khyod ni yongs su mya ngan 'das/_/de ltar thog ma dbus mtha' ru/_/chos gzugs sku gnyis bdag nyid kyis/_/sems can don la phan mdzad phyir/_/bu lon mi mnga'
[\[193a.2\]]la phyag 'tshal/_/e ma'o gnas pa e ma'o tshul/_/e ma'o yon tan e ma'o sku/_/sangs rgyas kyi ni chos rnams la/_/ya mtshan mi che 'ga' ma mchis/_/tshul khrims dang ni bsam gtan rgyu/_/de'i 'bras gzugs dang gzugs med pa'ang /_/gang phyir khyod kyis
[\[193a.3\]]ma dgongs te/_/de phyir bas [#]min khyod phyag 'tshal/_/phan 'dogs mdzad cing blta na sdug_/sku gsung phrin las zhi gyur pa/_/khyod la'ang sdang bar rab bgyid pa'i/_/rmongs pa mi bzad pa la gzigs/_/khyod la sdang bar byed pa la/_/sman mdzad pa ni bsam mi nus/_/de
[\[193a.4\]]sman mdzad pa bsam min pas/_/rtag tu khyod la phyag 'tshal lo/_/bsod nams rgya mtshor rin chen gter/_/yon tan 'byung gnas chos kyi tshogs/_/khyod la sems can gang 'dud pa/_/de dag la yang phyag 'tshal lags/_/khyod kyi zhabs rdul gyis brgyan pa'i/_/yul gang
[\[193a.5\]]de la'ang phyag 'tshal nas/_/dge ba'i bstan pa la mkhas pa'i/_/mtshan gyis brgyan pa smos ci 'tshal/_/mgon khyod yon tan mi bas kyang /_/bdag gi zho sha bas 'tshal bas/_/des na 'jigs pa mchis slad du/_/glo ba la ni gcags shing mchis/_/khyod ni rang sangs
[\[193a.6\]]rgyas kyis min/_/nyan thos mchog gtso bos ma yin/_/byang chub nye ba'i byang sems kyis/_/rtogs mi 'gyur na gzhan ci smos/_/khyod kyi rang gi ngo bo nyid/_/tshad ma mchis la bsam mi khyab/_/bstan min grangs kyang ma mchis pa/_/khyod bdag nyid kyis mkhyen lags grang /_/
[\[193a.7\]]bsam min tshogs des phun sum tshogs thob pa/_/gzhan don spyod pa ngo mtshar dge las kyi/_/yon tan cha tsam brjod par bdag rmongs pas/_/rang don dgongs pas mi nus par yang byas/_/mtsho chen chab ni bas par ma gyur kyang /_/skye bo'i gdung ba rab tu zhi bgyid ltar/_/
[\[193b\]]
[\[193b.1\]]khyod kyi yon tan cha tsam ma sgrogs kyang /_/bdag ni mchog tu glo ba dga' zhing mchis/_/btsun pas mdzad pa'i bstod pa'i drung du ni/_/rjod [#]nyung mdzes pa ma yin ci zhig 'gran/_/'o na'ang bdag ni mi shes pa yis spel/_/skye bo'i rna bar ji ltar 'jug par 'gyur/_/bdag
[\[193b.2\]]gis thub la dad pas spobs skyes pa'i/_/dge ba'i las 'di'i 'bras bu 'khrungs pas ni/_/ngan rtog rlung dmar 'tshub [#]mas dkrugs pa yi/_/'gro ba'i sems ni rnal du gnas par shog_/sangs rgyas bcom ldan 'das la bstod pa dad pa las spobs pa skyes pa zhes bya ba
[\[193b.3\]]las bu lon med par bstod pa zhes bya ba ste le'u bcu gsum pa'o//_//spel mar bstod pa zhes bya ba slob dpon chen po ma ti [#]tsi Ta dang /_slob dpon phyogs kyi glang po dag gi zhal snga nas mdzad pa rdzogs so//_//rgya gar gyi mkhan po ku ma ra ka la sha dang /_zhu
[\[193b.4\]]chen gyi lo tsA ba dge slong bsod nams bzang pos bsgyur cing zhus te gtan la phab pa'o//[ {D1151}]@##/_/rgya gar skad du/_sarba ta thA ga ta sto traM/_bod skad du/_de bzhin gshegs pa thams cad la bstod pa/_dkon mchog gsum la phyag 'tshal
[\[193b.5\]]lo/_/bstan pa 'gro ba kun gyi mchog gyur cing /_/gzhan don rdzogs mdzad pa la rnam par mkhas/_/nyon mongs sbrul chen kun du 'byin mdzad pa'i/_/de bzhin gshegs pa kun la phyag 'tshal 'dud/_/zag bcas bag chags thams cad spangs gyur cing /_/don kun
[\[193b.6\]]de nyid nges par gzigs mdzad pa/_/skye dgu thams cad don la brtson gyur pa/_/de bzhin gshegs pa kun la phyag 'tshal 'dud/_/dam chos rin chen 'byung gnas snod gyur cing /_/lam mchog mya ngan 'das pa ston mdzad la/_/yid la re ba kun du rdzogs mdzad pa'i/_/
[\[193b.7\]]de bzhin gshegs pa kun la phyag 'tshal 'dud/_/'jig rten rnams la rjes brtser mngon par gus/_/byams dang thugs rje yongs su bsgos gyur cing /_/kun don spyod pa yongs su rdzogs mdzad pa'i/_/de bzhin gshegs pa kun la phyag 'tshal 'dud/_/kun don bsam
[\[194a\]]
[\[194a.1\]]pa yongs su rdzogs mdzad pa'i/_/gdul bya'i pad+ma 'byed pa'i spyan dang ldan/_/rgya chen slob ma dam pa'i yon tan bskyed/_/de bzhin gshegs pa kun la phyag 'tshal 'dud/_/bskal pa mtha' yas tshogs ni bsags gyur cing /_/tshangs dbang lha dbang
[\[194a.2\]]rnams kyis phyag byas la/_/sku la 'dom gang 'od kyis brgyan gyur pa'i/_/de bzhin gshegs pa kun la phyag 'tshal 'dud/_/nyes pa'i rtsa ba ma lus bcom gyur cing /_/ye shes me yis dri ma'i shing bsregs la/_/shes rab dam pa yongs su rdzogs mdzad pa'i/_/de
[\[194a.3\]]bzhin gshegs pa kun la phyag 'tshal 'dud/_/nyon mongs bag chags bcas kun rnam bcom zhing /_/grags pa chen po kun du grags gyur la/_/mtshan mchog sum cu gnyis kyis rnam par brgyan/_/pad+ma lta bu'i spyan ni rab rgyas shing /_/btso ma'i gser gyi phung po 'dra
[\[194a.4\]]ba yi/_/de bzhin gshegs pa kun la phyag 'tshal 'dud/_/bsod nams rgya chen rmad byung 'di yis ni/_/bdag nyid nyon mongs bag chags bcas 'byin cing /_/'khor ba'i nyon mongs rgya mtsho chen po 'dir/_/nub par gyur pa'i 'gro ba 'don par shog_/de bzhin gshegs pa
[\[194a.5\]]thams cad la bstod pa rdzogs so//[ {D1152}]@#/_/rgya gar skad du/_b+ha ga wAn shAkya mu ni sto tra/_bod skad du/_bcom ldan 'das shAkya thub pa'i bstod pa/_dkon mchog gsum la phyag 'tshal lo/_/'jig rten 'das pa 'jig rten sgron me mdzad/_/khyod
[\[194a.6\]]ni 'jig rten don mdzad blo gros bzang /_/snang ba brnyes shing nyon mongs dri bsal ba/_/'jig rten snang mdzad khyod la phyag 'tshal lo/_/sbyin la dgyes shing stobs bcu'i mchog mnga' ba/_/gdul bya 'dul bzhin gdul bya'i pha rol byon/_/bcom ldan lha dang mi dang klus
[\[194a.7\]]mchod pa/_/gdul bya'i mthar phyin khyod la phyag 'tshal lo/_/mtshan mchog 'gro ba mang po'i don mdzad cing /_/'dom gang 'od ni gser gyi kha dog 'dra/_/dge ba mtshan gyi dam pa'i gzugs mnga' ba/_/srid gsum mtshungs med khyod la phyag 'tshal lo/_/pha rol gshegs
[\[194b\]]
[\[194b.1\]]pas gzhan gyi tshogs rdzogs shing /_/pha rol phas rgol tshogs 'joms mi g.yo ba/_/sems can gzhan gyi sems dang spyod la mkhas/_/pha rol tshogs 'joms khyod la phyag 'tshal lo/_/dgra bcom rgyal po nyon bcil dri bsal ba/_/'tsho ba dag cing brtul zhugs tshul
[\[194b.2\]]khrims gnas/_/lha yi lha mchog dri med dri bral ba/_/thugs rje mchog ldan khyod la phyag 'tshal lo/_/chu bo bzhi brgal bden bzhi'i bka' mchid gsung /_/mig sbyin bdud rtsi chos kyi bka' mchid can/_/mnyam thugs 'gro ba kun la byams pa'i thugs/_/chos la mnyam
[\[194b.3\]]gnas mi rnams kha lo sgyur/_/yon tan mthar phyin khyod la phyag 'tshal lo/_/snyan pa'i sgra dbyangs rnam par dag dang ldan/_/tshangs pa'i sgra dbyangs lta bur snyan pa'i gsung /_/thams cad dbyangs kyi yan lag gsung tshul rdzogs/_/bden pa snyan gsung khyod la phyag
[\[194b.4\]]'tshal lo/_/stong pa mtshan ma med cing smon dang bral/_/zab mo blta dka' shin tu rtogs par dka'/_/thar la 'jug par mkhas pa'i blo gros can/_/thar pa'i lam dgyes khyod la phyag 'tshal lo/_/rgyu la brten pa'i mkhas pa blo gros can/_/mtha' gnyis lta ba rtag tu
[\[194b.5\]]mi mkhas pa/_/las kyi 'bras bu rnam smin kho nar gsung /_/lta ba'i mun bral khyod la phyag 'tshal lo/_/gang nas ma byon gang du'ang gshegs ma lags/_/rtag tu dben pa'i chos rnams rab gsung ba/_/smig rgyu sgyu bzhin nga yir mi mnga' ba/_/dge ba'i chos tshul
[\[194b.6\]]khyod la phyag 'tshal lo/_/skye dang mi skye gang du skyes ma lags/_/skye dang 'jig dang gang du mi gsal ba/_/chos kyi gnas nyid ji ltar gnas la gnas/_/gnas dang mi gnas rgyal la phyag 'tshal lo/_/de bzhin kho na ba bzhin yang dag gsung /_/rtag tu mi g.yo de bzhin
[\[194b.7\]]nyid la bzhugs/_/ri rab rdo rje rgyal mtshan 'dra ba'i sku/_/mi g.yo ri rab mtshungs la phyag 'tshal lo/_/bcom ldan 'das shAkya thub pa'i bstod pa slob dpon dkon mchog gsum gyi 'bangs kyis mdzad pa rdzogs so//_//
[\[195a\]]
[\[195a.1\]{D1153}]@##/_/rgya gar skad du/_shrI mA n+ma hA bo d+hi b+ha n+tU raka s+ya sto traM/_bod skad du/_dpal ldan rje btsun byang chub chen po'i bstod pa/_sangs rgyas la phyag 'tshal lo/_/pad dkar spyan mnga' rdzogs sangs rgyas/_/thugs rje'i go 'phang thams cad mkhyen/_/shAkya seng ge
[\[195a.2\]]kun du bzang /_/ston pa la ni bdag phyag 'tshal/_/dpal stug dpal ldan gtso bo ste/_/zhi mdzad tshul khrims phung po can/_/zhi ba dpal ldan dpal mdzad pa/_/zhi ba'i sku mngar bdag phyag 'tshal/_/grub pa bdag med gsung mdzad pa/_/kha na ma tho'i gnas ma mchis/_/
[\[195a.3\]]lugs mkhyen dri ma mi mnga'i bdag_/rnyog mi mnga' la bdag phyag 'tshal/_/'gran zla nga rgyal mi mnga' zhing /_/rnam rtog mi mnga' de bzhin gshegs/_/nyon mongs kun gyis mi bsgul pa/_/spros mi mnga' la bdag phyag 'tshal/_/sna tshogs dbang phyug rnam grol mkhyen/_/sna
[\[195a.4\]]tshogs gzugs can rnam par 'dren/_/sna tshogs mtshan rnams yang dag rdzogs/_/'dod chags bral la bdag phyag 'tshal/_/gdul dka' 'dul mdzad sems can mchog_/dag pa thub pa zas gtsang sras/_/bde gshegs legs rtogs zhi mdzad pa/_/dge bar
[\[195a.5\]]grags la bdag phyag 'tshal/_/rnyog pa las grol 'dod pa'i dgra_/rnyog pa mi mnga' pad+ma 'chang /_/mdzes pa'i sku mnga' thugs brtse'i snod/_/pad+ma'i 'od mngar bdag phyag 'tshal/_/blo gros chen po brtson 'grus che/_/stobs chen pha rol gnon pa po/_/mchod pa chen po
[\[195a.6\]]bstan pa che/_/sgra gcan chen por bdag phyag 'tshal/_/rig dang zhabs ni phun sum tshogs/_/sna tshogs dbang po dri med 'od/_/rnam dul cha byad yangs pa can/_/skyon dang bral la bdag phyag 'tshal/_/'phags pa gtsang mdzad kun la sman/_/gzhan gyis mi thub nyams
[\[195a.7\]]mi mnga'/_/bdag dang gzhan la phan pa'i mgon/_/dpag med 'od mngar bdag phyag 'tshal/_/lha yi lha ste lha chen po/_/lha yis phyag byas zad mi mnga'/_/tshad mar gyur pa lha yi dbang /_/lha rdzas gzugs mngar bdag phyag 'tshal/_/don dam mchog tu gsal mdzad pa/_/
[\[195b\]]
[\[195b.1\]]mchog gi dbang phyug dam pa ste/_/mchog tu gzhan la phan mdzad pa/_/bcom ldan de la bdag phyag 'tshal/_/bdud bzhi'i dgra las rnam par rgyal/_/zhi ba zhi mdzad de nyid mkhyen/_/de nyid snying po rtag tu spyod/_/ded dpon la ni bdag phyag 'tshal/_/dbang po thul ba nyon mongs
[\[195b.2\]]thul/_/rgyal ba'i dbang po skyes bu mchog_/tshangs pa dam pa mchog gyur pa/_/bsod nams zhing la bdag phyag 'tshal/_/'dod chags bral ba bcom ldan 'das/_/khyod kyi sku nyid la bstod pas/_/dmyal ba'i me nang gnas pa rnams/_/bsil ba'i gnas ni thob gyur cig_/
[\[195b.3\]]dpal ldan rje btsun byang chub chen po'i bstod pa mchog sred kyi zhal snga nas mdzad pa'o/_/'di yang gangs can skad nyid du/_/rje btsun sprul pa'i sku mchog gi/_/bka' bzhin zha lu lo tsA ba/_/dge slong chos skyong bzang pos bsgyur//[ {D1154}]@##/_/rgya gar skad du/
[\[195b.4\]]bud+d+ha sta ba da sha_/bod skad du/_sangs rgyas kyi bstod pa bcu pa/_sangs rgyas la phyag 'tshal lo/_/mchog gi byang chub rgyu ni dang por bskyed pa las/_/'gro la rnam par phan phyir 'chi med thar mdzad de/_/yang dag 'bar ba'i 'od 'phro bdud las rgyal ba can/_/rgyal ba shAkya thub
[\[195b.5\]]la rab tu phyag bgyi'o/_/thub pa'i rgyal po dam pa gzhan gyi mgon po mchog_/gcig tu brtson pas tshangs pa mchog la nges gnas shing /_/so so'i blo can phas rgol las ldan dbang por ni/_/ri dgas bdag po shAkya thub la phyag bgyi'o/_/thub pa mar me mdzad la sogs la
[\[195b.6\]]mchog thob pas/_/'bar ba'i rin chen dam pa thor cog la 'chang ba'i/_/'dzin ma'i bdag po tshangs dang rgas med kyis bstod pa/_/sdig spangs shAkya thub la rab tu phyag bgyi'o/_/thub pa rgya che'i 'od zer rgyan gyis yongs su bskor/_/me chu'i yangs pa dag dang rab rgyas
[\[195b.7\]]gsal ba'i 'od/_/tshangs pa'i 'jig rten yul la khyab par spro ba can/_/shAkya thub la deng bdag rab tu phyag bgyi'o/_/thub pa skyes mchog bden pa mchog tu ston pa po/_/'jig rten lha dang lha min mya ngan 'das bgyid pa'i/_/thabs mdzad pa la cho ga bzhin du mkhas
[\[196a\]]
[\[196a.1\]]pa ste/_/dge 'os shAkya thub la rab tu phyag bgyi'o/_/thub pa'i dbus su mngon dgyes thugs rjes gnas pa ste/_/ting 'dzin mchog gis 'dod dang drag po rnam rmongs shing /_/mchog gi bim pa lta bu'i zhal sgros phul dang ldan/_/dam pa shAkya thub la rab
[\[196a.2\]]tu phyag bgyi'o/_/thub pa'i chos 'dzin pa las nad dang rims 'phrog cing /_/zhabs zung dag la 'phrog byed cod pan gyis rab mtshan/_/zung 'jug ting nge 'dzin la rtag tu bzhugs pa yi/_/mchog sbyin shAkya thub la rab tu phyag bgyi'o/_/thub pa seng ge dam pa mi yi seng ge mchog_/
[\[196a.3\]]tshangs pa mi mjed bdag pos mchog gyur gdugs bsgreng zhing /_/nor 'dzin gtso mo'i re ba'i phyag gis mngon btud pa/_/phyag 'os shAkya thub la rab tu phyag bgyi'o/_/thub pa zhi byed rnams kyi gtsug gi bde gshegs te/_/ma lus nyes pa spangs shing yon tan chu yi gter/_/
[\[196a.4\]]mtha' dag skye bo'i sdug bsngal sel ba gter lta bu/_/sdig sel shAkya thub la rab tu phyag bgyi'o/_/thub pa brtson pas 'gro ba'i don sgrub mdzad pa la/_/mkha' lding bdag po'i mgon te ltung gyur sems can rnams/_/yang dag 'dren zhing pha rol bde bar mdzad pa yi/_/ston
[\[196a.5\]]pa shAkya thub la rab tu phyag bgyi'o/_/dpal shAkya thub pa'i bstod pa bcu pa zhes bya ba rdzogs so//_//'di ni dpal nags kyi rin po che'i zhabs kyis mdzad pa ste/_paN+Di ta chen po de nyid kyi bka' drin gyis 'tsho ba'i dA ri dra pa rgya mtsho'i sdes bsgyur ba'i yi ge pa ni blo
[\[196a.6\]]dang ldan pa byams pa kun dga'o//[ {D1155}]@##/_/rgya gar skad du/_gu Na a par+yan+ta sto traM/_bod skad du/_yon tan mtha' yas par bstod pa/_thams cad mkhyen pa la phyag 'tshal lo/_/rgyal ba'i yon tan mtha' mi 'tshal bas gal te khyod bsngags
[\[196a.7\]]mi brjod na/_/'ga' yang khyod bstod mi bgyid khyod kyi 'byor ba 'gro bas rtogs ma mchis/_/gang slad 'gro 'dis khyod la bstod pa bgyis kyang nongs pa ma mchis pa/_/de slad don 'dir bdag ni blo gros rab tu chung yang brtson pa lags/_/srid gsum dag la phan brtson blo
[\[196b\]]
[\[196b.1\]]mnga' ngan song gnas na'ang bsngags par 'os/_/rang don smon pa'i blo gros can ni mya ngan 'das kyang ma lags zhes/_/de slad khyod ni 'khor ba'i 'jigs pas mi ldog brtan zhing mi g.yo bas/_/'jig rten skye zhing 'chi bas nyam thag yongs su bskyab par brtson pa lags/_/
[\[196b.2\]]srid pa'i 'gro ba dag tu sdug bsngal rnams kyis smas pa'i sems can la/_/bdag gi blo gros rtsub pos sdug bsngal rnam mang de dang de bsgrubs pas/_/de phyir bdag gis de dag rnams la bde ba bskyed phyir bzod bya zhes/_/de slad khyod ni 'gro la zhi ba'i bde ba bskyed slad brtson
[\[196b.3\]]pa lags/_/sems can gang dag ma rig ldongs pas bsam pa rgud pa'i blo gros can/_/pha dang bur gyur rnams kyis bdag la gnyen snyam byams pas phan btags pa/_/de dag btang nas gcig pu thar par byed pa bdag gi tshul min zhes/_/de slad khyod kyis 'gro ba mgon med
[\[196b.4\]]nges thar bgyi slad smon lam btab/_/sngon chad 'khor bar sdug bsngal kun du myong gyur tshe na bdag la ni/_/gang dag yun ring ngo shes byams sems ldan pas lan brgyar grogs byas pa/_/bde ba thob tshe de dag bkol nas ji ltar yongs su spyad bya zhes/_/de slad khyod ni
[\[196b.5\]]bdud rtsi 'ang sems can kun dang thun mong gsol bar brtson/_/mchog sbyin 'gro bar sems can rnams dang lhan cig longs spyod 'das dgongs nas/_/de dag nges par yongs su mi gtong bas na khyod kyi bstan pa ni/_/ji ltar khyod nyid ne tsor 'khrungs tshe ljon shing gzhon
[\[196b.6\]]nu lags spyad pa'i/_/ljon shing rgas par gyur kyang yongs su mi gtong de ltar brtson pa lags/_/gang slad 'gro ba mya ngan ma 'das mya ngan khyod 'da' blo ma byung /_/bde gshegs go 'phang brnyes par nus pa ma lags de mi mdzad/_/de slad khyod ni kun mkhyen yon tan gter
[\[196b.7\]]dag brnyes mdzad slad du brtson/_/stobs bcu'i yon tan bdag gir mdzad pa las gzhan khyod la phra mi mnga'/_/gang su la la dag gis bde gshegs go 'phang brnyes pa de dag kyang /_/'di bas shin tu smad pa'i gnas skabs dag tu lhung ba byung ngo zhes/_/de slad khyod kyis
[\[197a\]]
[\[197a.1\]]nyam ngar lhung ba'i tshe yang bdag nyid smad ma mdzad/_/bdag la smod pa mi rung skyes bu dar ba zhum par bgyid ma lags/_/gang slad gal te rang la rag las 'bad pas byang chub thob gyur na/_/sangs rgyas go 'phang rnyed dka' ma lags snyam du khyod kyi blo gros
[\[197a.2\]]byung /_de slad khyod kyis nyam nga'i dus su'ang kun mkhyen smon lam brtan bzlog pa/_/dman la dga' ba rnams kyi tshig dag khyod kyis khyad du bsad par mdzad/_/nyon mongs chu bo rab 'khrug pa dang ngan 'gro la dag rtag tu gdangs pa dang /_/so so'i skye bo'i g.yo dang
[\[197a.3\]]sdig pa'i grogs po rtag par rgyun du gnas pa dang /_/thub rnams rnyed par dka' zhes de ltar sems zhum 'gro ba gtong ba'i rgyu/_/gang lags de nyid khyod kyi thugs rje rtag tu skye ba'i rgyur yang gyur/_/ji ltar 'gro ba rnams la khyod blo shin tu byams pa skye ba ltar/_/'jig rten
[\[197a.4\]]'di dag rang la'ang byams pa'i blo gros skye bar mi 'gyur la/_/'jig rten phongs pa'i gnas skabs gyur na bdag nyid dag kyang gtong bar bgyid/_/khyod ni shin tu nyam nga'i dus su'ang 'gro ba gtong ba bzhed ma mchis/_/gang zhig skye bo dman dang phongs pa re ba'i bsam ldan
[\[197a.5\]]mthong na yang /_/brtse med 'bras bu 'dod pas smod gzhan yon tan dag dang ldan tshol ba/_/bsam brlag de ni sbyin pa byed kyang slong ba rnams dang mtshungs so zhes/_/de slad khyod ni thugs rjes slong ba rnams la sbyin par bzhed la zhugs/_/'ga' zhig rang nyid ma dul bzhin du
[\[197a.6\]]rigs par ldan pa'i tshig smra yang /_/rang gi tshig dang 'gal bar spyod pas gzhan dag 'dul bar mi nus zhes/_/khyod kyis dgongs nas de slad 'gro ba mtha' dag thugs la bzhag mdzad nas/_/re zhig bdag nyid ma dul ba nyid dul bar mdzad phyir brtson pa lags/_/gang slad
[\[197a.7\]]mkhas pa rnams kyi mi dge'i las kyang zhi ba'i bde bar 'gyur mod kyi/_/'on kyang 'phags pas mi dge ba dag kun du bsten 'os ma yin zhes/_/de slad khyod ni rtag tu rang bzhin yongs su dag pas sdig las log_/ngan song 'jigs pas ma lags lha yi bde spyad bzhed
[\[197b\]]
[\[197b.1\]]pa'i phyir ma lags/_/gang dag 'gro la mi lta bdag nyid zhi bar 'gro bar bgyi slad spyod bgyid pa/_/des kyang ci ste brtson pa ma bsten slan chad bsam rdzogs mi 'gyur na/_/gang gis 'gro ba ma lus bsgral phyir brtson pa brtsams pas ci smon zhes/_/de slad khyod kyis rang gi
[\[197b.2\]]bde la ma gzigs byang chub slad du brtson/_/khyod kyis 'byor ba chung ba'i tshe yang sbyin par bzhed pa ma spangs la/_/bdog pa chung yang slong ba rnams la zhum mi mnga' ba'i thugs kyis stsal/_/dbang phyug chen po mnga' yang tshul dang 'gal ba'i tha snyad mi mnga' la/_/na tshod
[\[197b.3\]]lang tshor gyur kyang 'dod pa rnams la thugs ni chags mi mnga'/_/khyod kyis thos dang blo gros che ba'i tshe na'ang bdag bstod ma mdzad la/_/'gro ba yon tan chung ba gzhan rnams kyang ni mthon por bkur bar gyur/_/yon tan tshogs la gnas tshe nyid kyi spyod pa nyes pa chung ngu'ang
[\[197b.4\]]bzung /_'gro ba dmu rgod rnams la rtsol ba mi mnga' bde bar gnas pas bzhugs/_/khyod kyi thugs ni srid dang nyon mongs skyo bas zhi la dgyes gyur kyang /_/thugs rje nyid kyis mdzad pa'i yon tan skye bo rnams dang rjes su mthun/_/byed pa ma gtogs gzhan gyis 'bras
[\[197b.5\]]bu mi myong bar ni khyod mkhyen kyang /_/'on kyang sems can rnams kyi 'byor pa skyed slad bsod nams gter rnams bdar/_/khyod la shes rab la sogs yon tan gang dag rtag tu mnga' gyur pa/_/de dag khyod kyis 'gro ba dag gi don rnams nyid du nye bar spyad/_/de las
[\[197b.6\]]khyod kyi bsod nams 'bras bu gzhan du mchis pa ma lags la/_/de dag 'gro ba'i 'byor slad yongs su bsngos kyang don ma mchis ma lags/_/khyod la gzhan la sman pa'i thabs dang 'bral ba'i dus 'ga'a'ang byung ma gyur/_/thabs chung ma gyur 'bras bu ma mchis ma
[\[197b.7\]]lags 'bras bu chung ma lags/_/bsod nams chung ngu rtsom pa dag la khyod ni mngon dgyes ma lags la/_/bsod nams chu bo dag gis ngoms par ma gyur chab kyi rgya mtsho bzhin/_/mtshan mo ston ka'i zla ba nya ba'i mdangs kyis nyams dgar gyur pa dang /_/rdzing bu
[\[198a\]]
[\[198a.1\]]ut+pal rgyas pa gnyid bral mig la rngom brjid byed rnams dang /_/ri bo ljon shing me tog rgyas pa brgya yis rtse mo dkrigs rnams kyis/_/gzhan la gcig tu sman dgyes khyod kyi blo gros phrogs par rngo mi thogs/_/'jig rten sdug bsngal dag gis smad tshe khyod ni
[\[198a.2\]]nyid la byams pa yis/_/yul gyi dga' ba ston nyams su blang bya min zhes thugs rje'i blos mkhyen nas/_/gling bzhi'i dbang phyug mnga' yang yul rnams kyis ni thugs kyang mi phrogs la/_/khyod kyis gzhan sman lhur bzhes mdzad pas dus dag shin tu 'das par bgyis/_/
[\[198a.3\]]phyug cing 'byor ba slong ba rnams kyis legs par spyad par ma byas dang /_/dur khrod ljon shing me tog rgyas pa'i ljid kyis g.yur za mtshungs so zhes/_/de slad bsod nams dman pa'i 'byor bdag la slong rnams mi spyod pas/_/khyod kyi dkor nor slong ba ma mchis pa
[\[198a.4\]]ni thugs la gcags par gyur/_/gang zhig brtse med srid pas tshong ba bzhin du 'bras bu'i phyir btsal nas/_/de ni 'bras bu yang ni slang ba rnams la sbyin par spro ma mchis/_/gang gi slad du khyod kyi gtong ba rnams dus gzhan la sman gyur pa/_/de slad de yi
[\[198a.5\]]'bras bu'ang slong ba rnams kyis rang gi lag par bzung /_/ri ngos ljon shing 'bras bu smin pa dag tu bya rnams lta bu dang /_/dgon pa'i rdzing bu bskyed shing bzang pos bskor bar ngal rnams ltar/_/'dzem med slong ba dgyes pa khyod la bag phebs 'byor ba
[\[198a.6\]]'tshal ba yi/_/slongs mo pa dag kun nas myur bar mngon du lhags nas sdod tsing mchis/_/dpal 'byor 'bangs dang btsun mo rang gi sha dang srog kyang gtong ba na/_/khyod kyis sras gzhon rab sdug ston zla tshes pa dri med gzugs ldan pa'ang /_/slong ba rnams
[\[198a.7\]]la gtong bar mdzad la brtson par gyur pa ji lta ba/_/de ltar gtong la goms pa khyod kyi thugs la brtan pa nyid kyang byung /_/gang zhig thos par gyur na'ang 'jig rten 'di la gnod pa skye 'gyur dang /_/gang yang khyod nyid kyis kyang yun ring sku nyams bzhes par mi
[\[198b\]]
[\[198b.1\]]spyod pa'i/_/spyod pa de dag khyod la goms pas dus su rang gi ngang nyid gyur/_/de slad yon tan dag ni yongs goms ma bgyis spel bar dka' ba lags/_/ji ltar sman pa gdon gyis zin la gdon rnams bsal bar bgyid slad du/_/rdeg cing tshig rtsub smra ba spyod kyang
[\[198b.2\]]zin pa nyid la rdeg mi bgyid/_/de ltar khyod kyang nyon mongs nyid la brtse dang bral bas spyod mdzad kyi/_/'gro ba nyon mongs gyur pa la ni khyod nyid thugs rje mdzad pa lags/_/khyod kyis rtag tu yon tan nor lhag rnams la gus pas bsags pa mdzad/_/mnyam pa rnams la
[\[198b.3\]]yon tan goms par bgyi slad byams pa'i thugs kyis spyad/_/dman la thugs rjes brtson pa mchog gis yon tan rnams bskrun te/_/'gro ba rnams la khyod kyis ji ltar rigs par legs par mdzad par zhugs/_/ji ltar ma ma rang lus sna tshogs thabs tshul
[\[198b.4\]]mang po 'dzin bgyid kyang /_/gzhon nu'i nad bsal ched lags dga' bskyed ba byed ma lags lus phyir ma lags pa/_/de ltar khyod kyang brtson pa chen pos yon tan bdag nyid bskrun mdzad pa/_/'gro ba'i longs spyod ched lags grags dang gzhan dag zil mnan ched ma lags/_/
[\[198b.5\]]khyod kyi blo gros gzhan la sman pa'i thabs mkhyen mdzad slad zhugs gyur pa/_/'di ltar khyod nyid thugs rjes rnam pa de dag nyid la zhugs lags gda'/_/khyod ni brtson 'grus 'phags pas brtsal ba che yang mnyel bar ma gyur pa/_/de gsum dag gis khyod kyis gzhan sman ma
[\[198b.6\]]bsgrubs cung zad byung ma gyur/_/khyod ni 'bad rtsol chen po can gyi phrin las mnga' bar mi bzhed la/_/spyod pa shin tu rmad du byung ba gcig tu bsam yas 'di yang byung /_/gang slad khyod kyi sems can ma mchis pa 'di thugs su chud gyur kyang /_/'di ltar sems can don
[\[198b.7\]]gyi slad du grangs med dus su'ang srid par bzhugs/_/gang slad shes rab don dam bstan cing snying rje kun rdzob ston mdzad pa/_/de slad don bzhin dgongs mdzad khyod la sems can mchis pa ma lags kyang /_/gang tshe khyod ni stobs bcu bskyed pa'i thugs rje dag dang ldan
[\[199a\]]
[\[199a.1\]]gyur pa/_/de tshe 'gro ba nyam thag rnams la khyod byams bu la pha byams bzhin/_/'gro ba gtugs dang nyon mongs bas pas byang chub mchog thob ma mchis la/_/nyon mongs phyogs pas rang las sman par bgyid pa'ang thob 'gyur ma lags pas/_/
[\[199a.2\]]de slad khyod kyis byang chub brnyes slad brtson 'grus brtan pa mdzad pa na/_/nyon mongs nges par ma bsregs ran gyi dum bu bzhin du spang bar mdzad/_/khyod kyi nyon mongs dran dang mkhyen pas bzung bas yon tan sna tshogs 'grub/_/nyon mongs spang bar gyur pa byang chub rgyur
[\[199a.3\]]yang nye bar 'gyur lags te/_/'di ltar de yis khyod blo shol gom yul can du yang ma bgyis la/_/'gro ba rnams su skye ba brgyud pa'ang yon tan rnams kyi zhing du mdzad/_/'gro ba nyon mongs gyur dang sdug bsngal brgya dag byung bas bcom pa yis/_/rtsol dang bral
[\[199a.4\]]zhing mgon ma mchis pas grang dang gang du spyod bgyid pa/_/'gro ba de ni nyon mongs dgra thul khyod kyi thugs rjes spyod pa na/_/srid pa len dang stong dang gnas pa dag la mnga' dbang mchis pa lags/_/ci yang med pa'i skye mched kyi ni yul can phra rgyas rnams bcom
[\[199a.5\]]nas/_/de dag spangs pa'i thabs tshul gang lags dam pa'i tshogs la yun ring bshad pa mdzad/_/sa gsum sman pa'i thabs mkhas mnga' ba khyod kyis phyir yang drangs nas ni/_/dud 'gro dag tu'ang smon pa mdzad nas skye ba brgya phrag rnams kyang mdzad/_/sngon
[\[199a.6\]]gyi mi dge'i phrin las rnam par smin par ma nges gang lags pa/_/de dag dud 'gro'i 'gro bar gshegs la gzhol ba khyod la mnga' mchis pas/_/khyod kyis rnam smin ched du drangs te thugs la dgongs pa'i don bsgrubs pa/_/drang srong gis bshad gsang sngags zhi
[\[199a.7\]]bas dug gi shugs dag bzlog pa bzhin/_/khyod kyis rtag tu mi dge'i chos dang g.yul dag spang bar gyur pa na/_/'gro ba dar mdzad mkhas pa khyod kyis 'gro ba de dang der spyod pa'i/_/tshul khrims ma 'bad brtul zhugs ldan pa bzhin du gyur pa ji lta ba/_/de
[\[199b\]]
[\[199b.1\]]ltar dam pa'i spyod lugs byang chub sgrub pa dag la goms par mdzad/_/ma bzhin res 'ga' 'ang thugs rje dag dang ma bral mgon ma mchis rnams kyis/_/sdug bsngal de dang de dag bsal slad 'gro ba sdug bsngal can dag tu/_/bsnyengs dang bral bar spyod pa mdzad
[\[199b.2\]]pa khyod kyi thabs la mkhas pa ni/_/bsgrub par dga' dang brnyes par dka' ba 'ga' yang byung bar ma gyur lags/_/gang slad sna tshogs thabs kyis 'gro ba sdig pa bying 'dul khyod la ni/_/dud 'gro'i 'gro ba dag kyang bde 'gro bzhin du don chen kho nar gyur/_/ngan song dag tu
[\[199b.3\]]'khrungs na'ang legs par spyod pa nyams pa mi mnga' ba/_/de slad khyod kyi sdig pa'ang yon tan 'gyur bar dge ba nyid dang mtshungs/_/khyod la legs brten kha cig byang chub gsum la blo gros ci rigs zhugs/_/de bzhin gzhan dag bsam gtan gzugs med dag la go
[\[199b.4\]]'phang gzhag pa mdzad/_/kha cig gtong bar zhugs shing nges tshul mchid kyis 'tshal gyur pas/_/khyod kyis 'jig rten dag la sman yon tan ma btags pa ni 'ga' ma mchis/_/khyod kyis 'jig rten dag na 'gro ba gang rnams nges par thar 'tshal ba/_/bde 'gror nye bar drangs shing
[\[199b.5\]]dge ba yongs su smin pa nyid du mdzad/_/khyod kyis 'gro ba zhi mdzad slad du 'gro ba rnams su spyod pa na/_/drang srong chen po gzhan dag dus bzhin byung bas zhi bar mdzad pa bzhin/_/gang slad khyod ni 'gro ba'i skye ba bcad dang rdzogs sangs rgyas mdzad ma gtogs par/_/gzhan
[\[199b.6\]]gyis skye ba zhi bar mi 'gyur snyam du blo gros nges gyur pa/_/de slad byung chub gzhol ba'i thugs mnga' khyod kyis srid rtse man chad kyi/_/lam rnams tshul bzhin ston par mdzad pas dus dag 'das par gyur pa lags/_/gang zhig rtogs par ma gyur pa yis 'jig rten ma rig
[\[199b.7\]]ldongs gyur la/_/'gro ba sdug bsngal mang por rgyu zhing 'chi bdag mtshams las mi 'da' ba'i/_/'phags lam 'jigs med sngon gyi drang srong che rnams rjes gshegs gang lags pa/_/de ni khyod kyis 'gro ba'i sdug bsngal mthar gtugs slad du nyid kyis mkhyen/_/ji ltar dus
[\[200a\]]
[\[200a.1\]]mtha'i tshe na nyi ma du mas chab bskams 'jig rten 'di/_/zhugs chen mched pa khros pa lta bus thal ba dag kyang sreg bgyid pa/_/de ltar dregs bral khyod kyis nyon mongs bsrabs par gyur pa'i bag chags kyang /_/ye shes zhugs chen 'ang ra ba dag gis nges par
[\[200a.2\]]bsregs par gyur pa lags/_/gang dag sa gsum bla ma rnams la nges par gnas par 'tshal ba dag_/mun pa chung ngu dang yang lhan cig gnas par 'gal ba gang lags pa'i/_/yon tan mtha' yas de dag mngon par sangs rgyas tshe na dus gcig tu/_/shing la bya rnams
[\[200a.3\]]gnas 'cha' bzhin du gyur pa khyod kyis gang las brnyes/_/nyi ma 'od zer gsal ba stong ldan zla ba sprin dang bral gyur pa/_/lhag par dga' bar bgyid pa nam mkha'i dkyil na nges par gnas gyur kyang /_/gang gis khebs pa'i 'gro ba srid pa'i dgon pa thibs por 'khyam
[\[200a.4\]]bgyid pa'i/_/ma rig mun nag de dag rab tu zhi ba'i thabs tshul khyod kyis bstan/_/sdug bsngal khyab pa 'di yin de rab skye bar 'gyur ba'i kun 'byung 'di/_/de mthar gtugs pa 'di yin de rtogs gyur la gzhol ba'i thabs 'di zhes/_/de ltar tshangs pa khyod kyis dag
[\[200a.5\]]pa zla 'od gtsang ma dag kyang bstan/_/de dag rtogs bgyis skye ba dman yang tshangs pa'i go 'phang thob par 'gyur/_/ji srid nyi ma'i snang ba gang lags de ni nub kyi ri dbang gis/_/nyi ma nub par ma bgyis de srid rab rib rab tu zhi bar bgyid/_/khyod kyis skye shi mthar
[\[200a.6\]]gtugs bgyi slad thabs tshul bstan pa gang lags pa/_/de ni khyod nyid zhi bar gshegs kyang snying gi mun nag zhi mdzad lags/_/de ltar tshangs pa'i gtso bo lha yi bla mar gyur pa tshangs gter gyis/_/bstod bgyis bstod par 'os pa bde gshegs mngon sum bzhugs
[\[200a.7\]]bzhin bstod bgyis pas/_/bdag gi bsod nams gter dag bsags pa gang lags de yis 'gro ba rnams/_/drang srong chen po rnams kyis dgongs pa'i legs pa gang lags der gyur cig_/yon tan mtha' yas par bstod pa slob dpon dkon mchog 'bangs
[\[200b\]]
[\[200b.1\]]kyis mdzad pa rdzogs so//_//rgya gar gyi mkhan po sarbadz+nya de ba dang /_lo tsA ba ban+de rin chen mchog gis bsgyur/_zhu chen gyi lo tsA ba ban+de dpal brtsegs kyis zhus te gtan la phab pa//[ {D1156}#]@##/_/rgya gar skad du/_gu Na a par+yan+ta [#]sto tra
[\[200b.2\]]TI kA/_bod skad du/_yon tan mtha' yas par bstod pa'i 'grel pa/_'phags pa 'jam dpal la phyag 'tshal lo/_/rgyal ba'i yon tan mtha' mi 'tshal zhes bya ba gleng bslang ba'i tshigs su bcad pa 'dis ni bsdus pa'i don bzhi po 'di lta ste/_yon tan yongs su mi shes
[\[200b.3\]]pa dang /_sgro 'dogs pa med par bya ba dang /_nga rgyal med par bya ba dang /_'dod pa'i don bsgrub par bya ba rnams bstan to/_/de la dang pos ni yon tan yongs su mi shes pa bstan to/_/gang slad 'gro 'dis khyod la bstod pa bgyis kyang zhes bya ba 'dis ni sgro 'dogs pa med pa
[\[200b.4\]]nyid do/_/rab tu chung yang zhes bya ba 'dis ni nga rgyal med pa nyid do/_/don 'dir bdag ni blo gros rab tu chung yang brtson pa lags/_zhes bya ba 'dis ni 'dod pa'i don bsgrub par bya ba bstan to/_/de la ngan song gnas na'ang zhes bya ba la sogs pa'i tshigs su bcad pa lnga bcus
[\[200b.5\]]bstod pa rtsom par byed do/_/de la bstod pa ni thun mong ma yin pa'i yon tan rjod par byed pa'o/_/de yang gnas skabs gsum po rgyu'i gnas skabs dang /_'bras bu'i gnas skabs dang /_sems can gyi don byed pa'i gnas skabs rnams dang ldan pa yin no/_/de la rgyu'i
[\[200b.6\]]gnas skabs ni sems bskyed pa la sogs pa nas byang chub kyi snying po la 'dug pa'i bar dag yin no/_/'bras bu'i gnas skabs ni yang dag par rdzogs par byang chub pa'i ye shes bskyed pa dang /_skyon dang yon tan thams cad spangs shing brnyes pa'i gnas skabs yin
[\[200b.7\]]no/_/sems can gyi don bya ba'i gnas skabs ni chos kyi 'khor lo bskor ba la sogs pa bstan pa nas nub pa la thug [#]pa'i bar dag yin no/_/de la rgyu'i gnas skabs ni bsam pa'i gnas skabs dang /_sbyor ba'i gnas skabs dang /_dbang mdzad pa'i gnas skabs
[\[201a\]]
[\[201a.1\]]rnams so/_/bsam pa'i gnas skabs ni gzhan gyi don la 'jug par 'gyur ba'i smon lam gang yin pa'o/_/de'i nye bar bstan pa yang bzhi ste/_sdug bsngal bskyed pa la so sor rtog pa dang /_phan btags pa la so sor rtog pa dang /_grogs
[\[201a.2\]]byas pa la so sor rtog pa dang yang dag par longs spyad pa la so sor rtog pa'o/_/byang chub kyi smon lam de'i rgyu [#]bzhi ste/_rigs dang dge bshes snying rje dang /_/sdug bsngal rnams kyis mi ldog pa/_/rgyu bzhi rkyen ni 'di dag gis/_/byang chub sems ni rab tu 'jug_/
[\[201a.3\]]ces gsungs pa dag ste/_de ltar na don bcus ni bsam pa bstan to/_/de la ngan song gnas na'ang zhes bya ba 'dis ni gzhan gyi don la 'gyur ba'i smon lam bstan to/_/de'i nye bar rtog pa bzhi ste/_re zhig de la sdug bsngal rnams kyis [#]smas pa'i sems can la zhes bya ba
[\[201a.4\]]'di dag ni sdug bsngal bskyed pa la so sor rtog pa'o/_/ma rig ldongs [#]pas zhes bya ba 'di dag ni phan btags pa la so sor rtog pa'o/_/sngon chad 'khor bar zhes bya ba 'di dag ni grogs byas pa la so sor rtog pa'o/_/longs spyad 'das dgongs zhes bya ba 'di dag ni
[\[201a.5\]]yang dag par longs spyad pa la so sor rtog pa'o/_/gang slad 'gro ba mya ngan ma 'das zhes bya ba 'di dag ni byang chub kyi smon lam yin no/_/de'i rgyu yang rnam pa bzhi ste/_de la re zhig smad pa'i gnas skabs dag tu zhes bya ba 'di dag ni rigs yod pa nyid yin no/_/gang slad
[\[201a.6\]]gal te rang la rag las zhes bya ba 'di dag ni dge ba'i bshes gnyen la brten pa'o/_/nyon mongs chu bo rab 'khrug [#]ces bya ba 'di dag ni snying rje yin no/_/'jig rten 'di dag rang la'ang zhes bya ba 'di dag ni sdug bsngal gyis mi ldog pa yin te/_de ltar tshigs su bcad pa
[\[201a.7\]]bcus don bcu bstan pa yin no/_/bsam pa'i gnas skabs kyi le'u ste dang po'o//_//sbyor ba'i gnas skabs zhes bya ba yang pha rol tu phyin pa ston pa ji snyed pa yin no/_/de yang rnam pa gnyis te/_mos pas spyod pa rnams kyi dang /_sa thob pa rnams
[\[201b\]]
[\[201b.1\]]kyi'o/_/de la re zhig mos pas spyod pa rnams kyi pha rol tu phyin pa ni bcu ste/_'di ltar sbyin pa dang /_tshul khrims dang /_bzod pa dang /_brtson 'grus dang /_bsam gtan dang /_shes rab dang /_thabs dang /_smon lam dang /_stobs dang /_ye shes kyi pha rol tu phyin pa dag go/_/
[\[201b.2\]]de la gang zhig skye bo dman dang phongs pa re ba'i bsam ldan mthong na yang /_/zhes bya ba 'di dag gis ni sbyin pa'i pha rol tu phyin pa bstan to/_/rigs par ldan pa'i tshig smra yang zhes bya ba 'di dag gis ni tshul khrims kyi pha rol tu phyin pa bstan to/_/gang slad mkhas pa rnams kyi mi
[\[201b.3\]]dge'i [#]las kyang zhes bya ba 'di dag gis ni mi mthun pa'i phyogs spangs pa'i sgo nas bzod pa'i pha rol tu phyin pa bstan to/_/bdag nyid zhi bar bgyi [#]slad ces bya ba 'di dag gis ni brtson 'grus kyi pha rol tu phyin pa bstan to/_/sbyin par bzhed pa ma spangs zhes bya ba 'di dag gis
[\[201b.4\]]ni mi mthun pa'i phyogs spangs pa'i sgo nas bsam gtan gyi pha rol tu phyin pa bstan to/_/bdag bstod ma mdzad la zhes bya ba 'di dag gis ni mi mthun pa'i phyogs spangs pa'i sgo nas shes rab kyi pha rol tu phyin pa bstan to/_/srid dang nyon mongs skyo bas zhes bya ba 'di dag dang /_
[\[201b.5\]]shes rab la sogs yon tan zhes bya ba'i tshigs su bcad pa 'di gnyis kyis brgal ba dang /_lan dang bcas par thabs kyi pha rol tu phyin pa bstan to/_/dus 'ga' 'ang byung ma gyur zhes bya ba 'di dag gis ni phun sum tshogs pa rdzogs par 'gyur ba'i smon lam gyi pha rol tu phyin pa
[\[201b.6\]]bstan to/_/mtshan mo ston ka'i zla ba zhes bya ba 'di dag gis ni stobs kyi pha rol tu phyin pa bstan to/_/'jig rten sdug bsngal dag gis smas [#]tshe zhes bya ba 'di dag gis ni ye shes kyi pha rol tu phyin pa bstan to/_/mos pas spyod pa rnams kyi sbyor ba'i gnas skabs te le'u gnyis
[\[201b.7\]]pa'o//_//sa thob pa rnams kyi sbyin pa ni phun sum tshogs pa rdzogs pa bzhi dang ldan pa yin te/_bsam pa phun sum tshogs pa dang /_sbyor ba phun sum tshogs pa dang /_len pa po phun sum tshogs pa dang /_sbyin par bya ba phun sum tshogs pa'o/_/phyug cing 'byor pa zhes
[\[202a\]]
[\[202a.1\]]bya ba 'di dag gis ni bsam pa phun sum tshogs pa nyid do/_/sbyin par spro ma mchis zhes bya ba 'di dag gis ni sbyor ba phun sum tshogs pa'o/_/ri ngos ljon shing 'bras bu smin pa dag tu bya rnams lta bu zhes bya ba 'di dag gis ni len pa po phun sum tshogs pa'o/_/
[\[202a.2\]]dpal 'byor 'bangs dang btsun mo zhes bya ba 'di dag gis ni sbyin par bya ba phun sum tshogs pa ste/_sbyin pa'i pha rol tu phyin pa'o/_/'jig rten 'di la gnod pa skye zhes bya ba 'di dag gis ni rang bzhin yongs su dag pa'i tshul khrims kyi pha rol tu phyin pa'o/_/ji ltar sman pa gdon
[\[202a.3\]]gyis zin la zhes bya ba 'di dag gis ni rnam par rtog pa dang bral ba'i bzod pa'i pha rol tu phyin pa'o/_/khyod kyis rtag tu yon tan nor lhag rnams la gus pas zhes bya ba 'di dag gis ni thabs kyis rgyas pa'i brtson 'grus kyi pha rol tu phyin pa'o/_/ji ltar ma ma rang lus zhes bya ba 'di dag
[\[202a.4\]]gis ni skye bas [#]stong pa'i bsam gtan gyi pha rol tu phyin pa bstan to/_/khyod kyi blo gros zhes bya ba 'di dag gis ni thabs dang bcas pa'i brtson pas yang dag pa ji lta ba bzhin du thugs su chud pa'i shes rab kyi pha rol tu phyin pa'o/_/phrin las mnga' bar mi bzhed ces bya ba 'di dag dang
[\[202a.5\]]gang slad shes rab don dam zhes bya ba'i tshigs su bcad pa 'di gnyis kyis ni brgal ba dang lan dang bcas par thabs kyi pha rol tu phyin pa'o/_/de ltar tshigs su bcad pa bcu gcig gis sa thob pa rnams kyi pha rol tu phyin pa bdun bstan pa yin no/_/sa thob pa rnams kyi sbyor ba'i gnas
[\[202a.6\]]skabs te le'u gsum pa'o//_//de la mnga' dbang mdzad pa ni lnga ste/_nyon mongs pa dang /_skye ba dang /_las dang /_thabs dang /_sems can yongs su smin par mdzad pa dag go/_/de la nyon mongs bas [#]pas byang chub ces bya ba 'di dag gis ni nyon mongs pa
[\[202a.7\]]la mnga' dbang mdzad pa bstan to/_/dran dang mkhyen pas gzung bas zhes bya ba 'di dag gis ni de'i dgos pa'o/_/'gro ba nyon mongs gyur zhes bya ba 'di dag gis ni skye ba la mnga' dbang mdzad pa'o/_/ci yang med pa'i skye mched kyis [#]ni yul can phra rgyas rnams bcom nas/_/
[\[202b\]]
[\[202b.1\]]zhes bya ba de dag gis ni de'i dgos [#]pa'o/_/sngon gyi mi dge'i phrin las zhes bya ba 'di dag gis ni las la mnga' dbang mdzad pa'o/_/de bzhin du mi dge'i zhes bya ba 'di dag gis ni de'i dgos [#]pa'o/_/ma bzhin res 'ga' thugs rje dag dang ma bral zhes bya ba 'di dag gis ni thabs
[\[202b.2\]]la mnga' dbang mdzad pa'o/_/gang slad sna tshogs thabs kyis zhes bya ba 'di dag gis ni de'i dgos pa'o/_/kha cig byang chub gsum la blo gros ci rigs zhugs zhes bya ba 'di dag gis ni sems can yongs su smin par bya ba la mnga' dbang mdzad pa'o/_/nges par thar 'tshal
[\[202b.3\]]ba zhes bya ba 'di dag gis ni [#]de'i dgos pa'o/_/gang slad khyod ni 'gro ba'i skye ba bcad dang zhes bya ba 'di dag gis ni rgyu yongs su rdzogs pa'o/_/mnga' dbang mdzad pa [#]bstan pa'i rgyu'i gnas skabs bstan pa'i le'u ste bzhi pa'o//_//'jig rten ma rig ldongs [#]gyur la/_
[\[202b.4\]]zhes bya ba 'di dag gis ni lam gyi ye shes bskyed pa bstan to/_/nyi ma du mas zhes bya ba 'di dag gis ni nyon mongs pa spangs pa'o/_/lhan cig gnas par 'gal ba zhes bya ba 'di dag gis ni yon tan brnyes pa bstan to[#]/_/'di dag rnams kyis ni skyob pa'i 'bras bu'i gnas skabs
[\[202b.5\]]kyi bstod pa bstan to/_/'bras bu'i gnas skabs bstan pa'i le'u ste lnga pa'o//_//de la nam mkha'i dkyil na zhes bya ba 'di dag gis ni chos kyi 'khor lo bskor ba yang dag par [#]bstan to/_/sdug bsngal khyab pa 'di yin zhes bya ba 'di dag gis ni chos ston pa'i rang bzhin bstan to/_/
[\[202b.6\]]ji srid nyi ma'i snang ba zhes bya ba 'di dag gis ni yun du gnas pa yang dag par bstan to/_/de ltar na don gsum dang ldan pas ni sems can gyi don mdzad pa'i gnas skabs bstan pa yin no/_/sems can gyi don mdzad pa'i gnas skabs kyi le'u ste drug pa'o//_//tha mas [#]
[\[202b.7\]]ni yongs su bsngo ba bstan to/_/de ltar rgyu dang 'bras bu dang /_sems can gyi don mdzad pa'i gnas skabs kyi smon lam ji srid bar yongs su mya ngan las mi 'da' ba yin no/_/yon tan mtha' yas par bstod pa'i 'grel pa/_/slob dpon chen po phyogs kyi glang pos mdzad pa
[\[203a\]]
[\[203a.1\]]rdzogs so//[# {D1157}#]@##/_/rgya gar skad du/_gu Na a par+yan+ta sto tra ba tu kA ri kA/_bod skad du/_yon tan mtha' yas par bstod pa'i don gyi tshig le'ur [#]byas pa/_'phags pa 'jam dpal la phyag 'tshal lo/_/yon tan mi shes sgro dag dang /_/
[\[203a.2\]]nga rgyal med dang 'dod don bsgrub[#]/_/tshigs bcad don bzhi ldan pa yis/_/bstod pa'i gleng ni bslang ba bstan/_/rgyu dang 'bras bu gzhan don gyis/_/bstod pa'i don rnams thams cad bsdus/_/de la dang po byang chub rgyu/_/'bras bu sems can don nyid bstan/_/bstan [#]pa sbyor
[\[203a.3\]]ba dbang mdzad pa'i/_/gnas skabs gsum gyis rgyu bstan to/_/gzhan don byang chub smon lam gyi/_/rang bzhin gyis ni bsam pa ste/_/tshigs bcad lnga dang lnga rnams kyis/_/de'i rgyu bzhi dang bcas pa bstan/_/mi 'dod pa dang 'dod pa dang /_/grogs dang longs spyod byas
[\[203a.4\]]pas bstan/_/rigs dang dge bshes snying rje dang /_/skyon [#]med bsams pa gnyis kyi rgyu/_/de min de nyid sar gnas pas[#]/_/'dir ni sbyor ba rnam gnyis byas/_/snga ma'i pha rol phyin pa bcu/_/gzhan gyi pha rol phyin pa bdun/_/tshigs bcad drug gis drug rnams ston/_/
[\[203a.5\]]gnyis kyis gcig yin gsum gyis gzhan/_/dang po'i khyad par bsam pa dang /_/sbyor ba len pa sbyin bya ba'o/_/dang po lnga ni re re yis/_/zag med gzhan ni gnyis kyis so/_/nyon mongs pa dang skye dang las/_/thabs dang rab tu smin bya ba/_/dbang mdzad lnga ni dgos
[\[203a.6\]]bcas par/_/gnyis gnyis gnyis gnyis gsum gyis so/_/de la kha cig dngos ma gsungs/_/mi mthun phyogs zad pa la yin/_/'bras bu gsum ste byang chub dang /_/nyes dang yon tan spangs 'byor ba'o/_/gzhan don gsum ste chos bstan dang /_/dam nyam pa dang
[\[203a.7\]]yun ring gnas/_/tha mas yongs su bsngo ba ste/_/bstod pa'i don ni bsdus pa bstan/_/yon tan mtha' yas par bstod pa'i don gyi tshig le'ur byas pa [#]slob dpon chen po phyogs kyi glang pos mdzad pa rdzogs so//_//rgya gar gyi mkhan po sarba dz+nya [#]de ba dang /_lo tsA ba
[\[203b\]]
[\[203b.1\]]ban+de rin chen mchog gis bsgyur/_zhu chen gyi lo tsA ba ban+de dpal brtsegs rak+Shi tas zhus nas gtan la phab pa'o//[ {D1158}]@##/_/rgya gar skad du/_bud+d+ha s+ya nirbA Na sto traM/_bod skad du/_sangs rgyas yongs su mya ngan las 'das pa la bstod pa/_
[\[203b.2\]]'jam dpal gzhon nur gyur pa la phyag 'tshal lo/_/gang zhig ser skya'i gzhir ni shAkya'i rigs su 'khrungs/_/gang gis mnyam dgar byang chub dam pa thugs su chud/_/gang gis wA rA Na sIr chos kyi 'khor lo bskor/_/sA la'i tshal du mya ngan 'das gyur de bstod pa/_/kyi hud
[\[203b.3\]]snying rje ldan mgon rgyal ba'i sdig pa zhi/_/kyi hud sems can mnyes gshin kha los sgyur bzang mchog_/kyi hud ded dpon zhi ba'i lam gyur ston pa po/_/kyi hud sdug dang mi sdug thugs snyoms 'jig rten gnyen/_/kyi hud mun nag gis bsgribs mig can 'jig rten
[\[203b.4\]]spyan/_/kyi hud thub chen gru yis 'jig rten sgrol mdzad pa/_/kyi hud sA la'i tshal du ci phyir mya ngan 'das/_/khyod zhal zla rgyas pad+ma kha phye 'dra ba dang /_/ut+pal rgyas pa lta bu'i spyan ldan sku nyid kyang /_/gser gyi ri 'dra mtshan rnams rdzogs pa sus mthong 'gyur/_/kyi hud
[\[203b.5\]]'od 'dra'i gzugs mchog 'di ma mthong bas sdug bsngal lo/_/sngon tshe rgya chen lam gyi rang bzhin gzings bcas te/_/nyid kyi don dang 'gro ba chen po'i gzhan don mdzad/_/srog chags brgya phrag mang po thar dang mtho ris bkod/_/kyi hud mi rtag me tshogs dag gis zad
[\[203b.6\]]mthar gyur/_/dag pa'i rdzing yangs tshul khrims chu yis bsil bar bltams/_/rdzogs pa'i sangs rgyas chos kyi chu srin dur pas khyab/_/dge slong dam pa gzhan tshogs brgya yis nye bar bsten/_/kyi hud bde 'gro'i 'bab stegs skam la bdag phyag 'tshal/_/spyod pa'i
[\[203b.7\]]rtsa ba brtan zhing dran pa'i sdong pos mdzes/_/byang chub yan lag me tog kha bye bzod yal ga_/ngo tsha'i 'dab rgyas bdud rtsi 'bras bus mchog g.yur za/_/kyi hud bde gshegs shing 'gyel gyur la bdag phyag 'tshal/_/rdul med mya ngan 'das pa nam mkha'i ngos legs bzhugs/_/
[\[204a\]]
[\[204a.1\]]slob ma tshul khrims legs gnas dkyil 'khor skar ma can/_/'phags lam skyed byed blo mig yid 'ong zla zer can/_/kyi hud bde gshegs zla ba nub la bdag phyag 'tshal/_/gti mug mun nag sel mdzad yon tan 'od zer ldan/_/gdul bya'i tshogs kyi rdzing
[\[204a.2\]]gi pad+ma kha 'byed cing /_/lta ba drug cu rtsa gnyis dri ma'i 'dam skems mdzad/_/kyi hud bde gshegs nyi ma nub la bdag phyag 'tshal/_/byams mchog sku mnga' 'phags pa'i bden bzhi'i zhabs dang ldan/_/zhi gnas lhag mthong lha yi spyan gnyis dang ldan zhing /_/dad pa rab
[\[204a.3\]]skyed rnam dag grol ba'i 'gros kyis bzhud/_/kyi hud bde gshegs glang chen zhir gshegs bdag phyag 'tshal/_/sems can med pa sgra sgrogs mu stegs ri dgas 'joms/_/ngo mtshar ral pa'i tshogs mnga' 'phyang bas sku la brgyan/_/shes rab mche ba rab rno tshul khrims
[\[204a.4\]]dge ba'i zhabs/_/kyi hud bde gshegs seng ge zhir gshegs bdag phyag 'tshal/_/sangs rgyas mya ngan yongs 'das khyod la bdag bstod pas/_/bsod nams rgya chen 'bras bu mtha' yas gang bsags pa/_/des ni bdag gis gnas mchog dam pa thob gyur nas/_/khyed
[\[204a.5\]]'dra kho nar 'gro la phan pa bgyid gyur cig_/sangs rgyas yongs su mya ngan las 'das pa la bstod pa slob dpon chen po dpal ldan chos kyi grags pas mdzad pa rdzogs so//[ {D1159}]@##/_/rgya gar skad du/_de shan sta ba/_bod skad du/_bshags
[\[204a.6\]]pa'i bstod pa/_'jam dpal gzhon nur gyur pa la phyag 'tshal lo/_/sman pa'i rgyal po mnyam med 'gro ba'i bla/_/nyes pa kun bral yon tan 'byung ba'i gnas/_/skyabs khyed nye bar dmigs nas rtag na ba/_/rang gi nyes pa'i 'gyur brjod bshags par bgyi/_/shin tu rgal
[\[204a.7\]]dka' chu bo'i rgyun 'dra zhing /_/tog dang dpyod pa ngan pa'i dba' rlabs can/_/nyon mongs chu srin 'dzin khris dkrugs pa na/_/bdag gi rang gi sems la'ang zhi ma mchis/_/'dod chags rgya mtsho'i dba' rlabs cher 'khrugs tshe/_/gal te mi gtsang gzings la bsten gyur na/_/
[\[204b\]]
[\[204b.1\]]der ni bdag yid zhe sdang me yis ni/_/rtswa skams bzhin du nges bsregs nye bar bcom/_/zhe sdang me yi gdung ba zhi bya'i phyir/_/gal te byams pa'i rdzing ni bsgoms gyur kyang /_/der ni skye bo thams cad bder 'dod pa'i/_/chags pa'i 'dam gyis yid ni zin par gyur/_/
[\[204b.2\]]chags pa'i 'dam gyi dri ma dag bya'i phyir/_/gal te de ni btang snyoms chus 'khru yang /_/der ni 'gro kun nyam thag sel ba yi/_'jig rten mgon po snying rje'ang rnam par nyams/_/gtso bo gal te snying rje sgom pa na/_/bdag ni mya ngan chen po kun du skye/_/'di ni zhi phyir gal te
[\[204b.3\]]dga' bsten na/_/g.yo ba'i sems ni dgod pa nyid du gyur/_/gal te dga' ba zhi phyir skyo bskyed na/_/de ru sems ni dbang med zhum par gyur/_/gal te brtson pas dman las bstod pa na/_/nga rgyal dgra yi spyod yul dag tu gyur/_/de yi gnyen por thams cad ston
[\[204b.4\]]nyid sgom/_/der ni gzhan gyi don la brtson med gyur/_/gal te de yi don du kun rdzob bsten/_/der yid nor gyi bsam pa skye bar gyur/_/gal te yid ni nor sogs la sbyar na/_/nyes pa kun gyi chang ni ldud 'gyur zhing /_/dregs dang rmongs pa'i gnyid kyis myos pas na/_/
[\[204b.5\]]mngon 'dod thams cad bcom pa nyid du gyur/_/gang tshe bdag ni sbyin par 'dod na yang /_/ser sna stobs can gyis ni nges par 'dzin/_/gal te de bsal ci ste phyin gyur na'ang /_/de tshe yun ring dus su rjes su 'gyod/_/gal te dad pas slar yang dad byas kyang /_/'jig
[\[204b.6\]]rten gzhan gyi 'bras bur de ltung gyur/_/mi rtag shes pas re ba med byas na/_/rgyu mtshan med pas le los rnam par zhum/_/mgon po 'jig rten sdug bsngal gyis rab gzir/_/sngon ste'ang gnyen du gyur pa la bltas nas/_/gal te gzhan don spyod par 'dod na yang /_/
[\[204b.7\]]bdag tu 'du shes pa yis dbang med 'dzin/_/bdag tu lta ba'i rjes su nga rgyal 'brang /_/de ni nga'i zhes yongs su 'dzin par byed/_/der ni nga rgyal dregs dang 'dod sogs kyis/_/khros pa'i dgra bzhin du ni rnam par 'joms/_/gang tshe bdud kyi sde ltar 'jigs pa yi/_/
[\[205a\]]
[\[205a.1\]]nyon mongs dra pa kun nas bdo gyur pa/_/de tshe dus mtshan mi bzad lta bur ni/_/nag po'i phyogs kyi mun pa rnam par 'phel/_/sdig pa brjod bgyi rjes 'gyod pa rnag dka' zhing /_/skye ba sdug bsngal 'gyur ba mi bzad lags/_/de las lhag pa'i rab gnod ci
[\[205a.2\]]zhig mchis/_/de ltar na yang de la rang nyid spyod/_/gal te sna tshogs sdug bsngal rgyur gyur pa'i/_/gzhan la gnod byed pa las bzlog pa na/_/skye bo ngan pa nyes med dgrar gyur pa/_/ral gri'i so ltar gdug pas de 'khrugs byed/_/gang tshe bdag yid bzod byed 'dod na yang /_/
[\[205a.3\]]de tshe de yi nyes spyod 'ching bas bsdams/_/de ni bkag cing yongs bsdams drag po yi/_/zhe sdang me yis yongs skems brtse dang bral/_/ji ltar mi bzad lta ba'i dug can dag_/nang gnas shing ni mkhas rnams spong bar byed/_/de bzhin khong khro'i spyod pa sbed pa yi/_/bdag
[\[205a.4\]]gi bsam pa dge ba rnams spong byed/_/nyi ma'i zer gyis bsregs pa'i rdo 'dra zhing /_/yongs su bskams pas rdul gyur thal ba 'dra/_/bye ma'i tshogs kyis khyab pa'i lam lta bur/_/bdag gi bsam par chos char don ma mchis/_/rang gi sdug bsngal mi bzad ma dpyad pas/_/
[\[205a.5\]]gang zhig bdag la phan brtson lta bur ni/_/bzod dang sbyin pas mchog tu phan 'dogs pa/_/'jig rten mgon de'ang bdag gis bzod mi nus/_/sdang bar byed dam 'bros shing 'byol ba'am/_/rab tu g.yeng ngam zlog par byed na yang /_/rgyun mi 'chad par bdag 'dra la slob byed/_/
[\[205a.6\]]de 'dra'ang bla ma yin snyam bdag mi sems/_/song ste gsol ba btab kyang rnyed dka' zhing /_/bzod pa'i dus su sman chen mchog gyur pa/_/bzod pa'i ngang tshul gal te mi bzod na/_/bzod pa'i rgyu gzhan bdag la ci zhig mchis/_/nyon mongs srin pos zin pas sems dkrugs
[\[205a.7\]]shing_/rims bcas bdag phan la yang brtson med pa'i/_/'jig rten blta bar 'os pa mthong ba na/_/gtso bo bdag sdang nyid skye'i snying rje min/_/skye bo rang gi las 'bras la spyod cing /_/thams cad dbang med 'jig pa yin par shes/_/gzhan dag nyes med par ni brtags gyur
[\[205b\]]
[\[205b.1\]]kyang /_/rmongs pa'i rab rib dag gi rnam 'khrul gzigs/_/bdag ni nyes pa'i rgya mtsho yin na yang /_/su yi nyes pa'i cha yang bzod mi bgyid/_/bzod pa yon tan phun tshogs gzhan mchis kyang /_/gang phyir mi bzod de 'dir ngo mtshar che/_/dbyar dus mkha' la ldang ba lta bur ni/_
[\[205b.2\]]bdag gi yid la nyon mongs sprin tshogs rnams/_/yang dang yang du 'gro zhing 'ong 'gyur ba/_/ngo tsha rnam spangs le lo can bdag ngan/_/gal te nyon mongs grang lhags byung gyur na/_/ting 'dzin 'bar bas rgyal bar spros gyur kyang /_/gnyid dang rmugs pa'i rab rib bdo gyur
[\[205b.3\]]pas_/mal stan 'dod pa dag kyang rnam par 'phel/_/bdag yid 'dod chags zhags pas dbang med bgyis/_/zhe sdang mes bsregs nga rgyal dag gis bcom/_/nyes pa kun gyi mda' mdung mtshon cha yis/_/kun du gang bas dbang med brgyal bar gyur/_/dran pa rnyed
[\[205b.4\]]nas bcings shing myur skrag pa/_/rab tu bcom pas rnam par zhum gyur cing /_/g.yo dang sgyu rnams kyis kyang bslus gyur pas/_/dman pa bdud kyi spyod yul dag na 'khyam/_/ji lta ji ltar zhi gnas la dmigs shing /_/de dang der yid yang yang gtad pa na/_/de dang de las
[\[205b.5\]]nyon mongs zhags pa ni/_/yul la chags pa'i thag pas dbang med drangs/_/brtson pa bsten na rgod pa'ang 'byung 'gyur zhing /_/de spangs na ni zhum pa skye bar 'gyur/_/'di yi rigs pa'ang mnyam 'jug rnyed dka' na/_/bdag gi sems dkrugs pa ni ji ltar bgyi/_/shes
[\[205b.6\]]rab la spyod na ni rgod pa 'byung /_/'dzin la bsten na zhum pa skye bar 'gyur/_/'di yi zung du 'jug pa rnyed dka' na/_/bdag gi sems dkrugs pa ni ji ltar bgyi/_/'bad pas 'jug na rgod pa 'byung 'gyur zhing /_/de klod na ni zhum pa skye bar 'gyur/_/'di yi dbu mar bsgrub
[\[205b.7\]]pa'ang rnyed dka' na/_/bdag gi sems dkrugs pa ni ji ltar bgyi/_/bsam gtan nags mes yang dang yang du ni/_/nyes pa'i nags tshal bsregs par gyur na yang /_/bdag lta'i rtsa ba brtan po ma zad pas/_/char gyis brlan bzhin mdun na rab tu skye_/gang zhig
[\[206a\]]
[\[206a.1\]]nyon mongs las 'bras tsam gyi rgyun/_/mthong ba yis kyang de ni ldog 'gyur la/_/sems kyi rgyun kyang spong bar byed mod kyi/_/'gro ba'i don brtson pa las shin tu ring /_/skyob pa chags pa tsam dang rnam bral bas/_/'gro ba kun la ltos pa med gyur pa'i/_/
[\[206a.2\]]sems kyi rgyu ni rgyu zad mar me bzhin/_/phung po lhag ma zad pa'i mya ngan 'das/_/gang yang 'gro kun nyam thag sel byed pa/_/byang chub sems ni bdud rtsi bcud kyis len/_/byang chub rgyu ru mi rtog sgom pa na/_/de tshe bdag ni rnam rtog kho nar rgyug_/rmi lam tshul 'drar 'gro kun
[\[206a.3\]]gang gis kyang /_/ci yang 'dzin pa nyid du mi byed par/_/bsgoms kyang rtog pa po dang rtog bya yi/_/rnam rtog dgra yi spyod yul nyid la spyod/_/gtso bo shin tu mi bzad 'tshe ba 'di/_/gzigs la bdag la lta ba dri med rtsol/_/bdag ni gces pa gang dang gang rtog pa/_/de dang
[\[206a.4\]]de nyid dang por rnam par nyams/_/yang na sngon tshe bgyis pa'i bdag gis nyes/_/'di la bcom ldan 'das kyis ci zhig mdzad/_/'jig rten kun gyi mun sel nyi ma yang /_/dmus long dag gis mun nag sel mi bgyid/_/yun rings dus su nad gzhi ston byed cing /_/'dir yang rgyun
[\[206a.5\]]du sems ni rnam rmongs pa'i/_/mdze can rkang pa lag pa chad pa la/_/thang 'ga' sman bsten pa yis ci bgyir mchis/_/sems kyi shing ni thog ma med dus can/_/nyon mongs kha ba'i khu bas brlan bsgos pa/_/ro zhim dngos por bgyi par mi nus la/_/yon tan chu yi thigs pas
[\[206a.6\]]ci ru 'gyur/_/bdag yid nyes pa kun gyi rang bzhin nyid/_/byang chub gser bsgyur rtsir 'gyur ngo mtshar che/_/yon tan de dang de nyid la sbyar na/_/nyes pa'i dngos po nyid du gyur te gnas/_/sman chen nyid du gang dang gang bshad pa/_/de dang de nyid bdag la dug tu gyur/_/rigs pa
[\[206a.7\]]nyid ni bcud len mchog yin na/_/gal te yid rton med na de yod min/_/gang zhig nyon mongs bdo ba rnam sel zhing /_/gang yang nyes gzhan skyed par mi byed pa/_/de ni rigs pa yin zhes bdag sems na/_/ci 'dra yin zhes slar yang de ma byas/_/bsam pa bag la nyal
[\[206b\]]
[\[206b.1\]]dang khams bag chags/_/nyes pa'i rgyu yi gnyen po la sbyar ba/_/bsam pa'i man ngag de ni sgom pa na/_/'di ni ring por mi thogs zhi bar 'gyur/_/skyob pa nyes pa kun dang rnam bral zhing /_/chos rnams kun gyi dam pa'i don gzigs pa/_/khyed kyis sna tshogs tshul du'ang des
[\[206b.2\]]gsungs pas/_/nyon mongs sa bon ma lus sel bar byed/_/khyed sku mdzes pa'i mtshan gyis 'bar gyur pa/_/de yang mdun na bzhugs pa mthong ba dang /_/rna bas btung ba'i bdud rtsi'ang thos gyur pa/_/nyon mongs sa bon ma lus rnam par 'jig_/gtso bo khyed la de las rab
[\[206b.3\]]mchog gyur/_/chos sku'i nyi ma bla na med pa mnga'/_/bsams kyang 'gro ba'i spyod yul mi 'gyur ba/_/nyes pa'i rab rib 'joms pa ngo mtshar che/_/thugs mchog gang yang rung ba de yis ni/_/zhi gnas gang yang rung ba der bzhugs nas/_/nyes kun rnam pa kun du zhi mdzad
[\[206b.4\]]pa'i_/bcom ldan gang yin de la phyag 'tshal lo/_/de ltar yon tan bla med la bshags pa'i/_/yang dag bstod pa rnam sbyar dge ba ni/_/zla mdzes ltar dkar bdag gis gang bsags des/_/'gro kun bde ba can du 'gro bar shog_/bshags pa'i bstod pa zhes bya ba
[\[206b.5\]]slob dpon tsan+d+ra go mis mdzad pa rdzogs so//_//rgya gar gyi mkhan po ba ng+d+ha ka ra wa rma dang /_zhu chen gyi lo tsA ba dge slong rin chen bzang pos bsgyur cing zhus te gtan la phab pa'o//[ {D1160}]@##/_/rgya gar skad du/_de sha na sta ba pr-i t+ti/_bod skad du/_
[\[206b.6\]]bshags pa'i bstod pa'i 'grel ba/_'jam dpal gzhon nur gyur pa la phyag 'tshal lo/_/'di na bstod pa byed pa'i dus su bstod pa rtsom pa rnams sangs rgyas kyi rgyu dang 'bras bu dang /_dgos pa mdzad pa'i mtshan nyid kyi gnas skabs rnam pa gsum las brtsams te
[\[206b.7\]]smra bar byed la/_bstod pa byed pa de yang dad pa dang /_/mang du thos pa dang /_nyam nga ba'i gnas skabs thob pa ste/_rnam pa gsum yin no/_/de la 'di ni gtso cher mang du thos pa'i rgyus dgos pa mdzad pa'i gnas skabs la brten te bcom ldan 'das kyi yon tan brjod
[\[207a\]]
[\[207a.1\]]pa'i sgo nas sdig pa bshags pa'i tshul smra bar 'dod pa'i phyir/_/sman pa'i rgyal po mnyam med 'gro ba'i bla/_/nyes pa kun bral yon tan 'byung ba'i gnas/_/skyabs khyed nye bar dmigs nas rtag na ba/_/rang gi nyes pa'i 'gyur brjod bshags par
[\[207a.2\]]bgyi/_/zhes bya ba la sogs pa smos pa yin te/_sman pa'i rgyal po zhes bya ba ni sman pa'i gtso bo ste/_nyon mongs pa'i nad kyis gdungs shing ngan 'gror 'gro ba'i sems can rnams gso ba'i rig pa mkhyen pa yin pa'i phyir ro/_/de nyid kyis na mnyam med ces bya ste/_
[\[207a.3\]]tshangs pa dang drag po la sogs pa'i nang na 'di dang thabs mnyam pa yod pa ma yin no/_/gzhan yang de nyid ni khams gsum pa rnams la lam gyi dam pa ston par mdzad pa yin pas na 'gro ba'i bla ma'o/_/gal te de lta na nyan thos dang rang sangs rgyas dag kyang 'gro
[\[207a.4\]]ba'i bla ma yin no zhe na/_de las khyad par du bya ba'i phyir nyes pa kun bral zhes bya ba smos pa yin te/_'dod chags dang /_zhe sdang dang /_gti mug la sogs pa ni sems kyi rgyun la yang dag pa'i ye shes skye ba'i gegs byed pas na nyes zhes bya la/_de bag chags dang
[\[207a.5\]]bcas pa ma lus pa dang bral zhing nges par spangs pa'o/_/nyes pa dang bral ba 'ba' zhig tsam gyis bla mar gyur pa yin nam zhe na/_de'i phyir yon tan 'byung ba'i gnas zhes bya ba smos te/_bslab cing byang bar bya ba yin pas na/_yon tan te/_stobs dang /_mi 'jigs
[\[207a.6\]]pa la sogs pa la bya la/_de rnams kyi 'byung gnas ni bskyed pa'i gzhi zhes bya ba'i tha tshig go/_/rgyu de dag nyid kyis na skyabs su 'os pa yin pa'i phyir skyabs te/_gang la brten nas sdig pa la sogs pa'i mi mthun pa'i phyogs zad par byed cing /_thun mong ma yin pa'i yon tan gyi
[\[207a.7\]]bdag nyid che ba mnga' bas sangs rgyas bcom ldan 'das ni skyabs dam pa yin pa'i phyir skyabs zhes bya'o/_/khyed ces bya ba mngon sum gyi shes pas dmigs pa'i yul du gyur pa'o/_/nyes par dmigs nas zhes bya ba ni mngon par dad pa'i sems kyis dmigs shing mngon sum du
[\[207b\]]
[\[207b.1\]]byas nas nyes pa bshags par bgyi'o zhes bya bar sbyar ro/_/ci'i phyir bshags she na/_rtag na ba zhes bya ba smos te/_sems kyi rgyud nyon mongs pa'i nad kyis gdungs shing bdag dang bdag gir 'dzin pa'i mtshan nyid dang ldan pa la bya'i rlung la sogs pa 'khrug pa la ni mi bya ste/_
[\[207b.2\]]'dir gnas skabs ma yin pa'i phyir ro/_/rang gi nyes pa'i 'gyur ba ni rang nyid kyi sems nyon mongs pa'i dbang gi rang bzhin nyams shing gnas skabs gzhan du 'gyur ba'i tshul gang dag yin pa tshig gis brjod pa'i thal mo sbyar ba la sogs pa lus kyi gus pa'i tshul dang yang ldan pas
[\[207b.3\]]bshags par bgyi zhing mi bcab par mngon sum du brjod par bgyi'o zhes bya ba'i don to/_/de ltar tshigs su bcad pa dang po 'di ni bdag nyid kyi bya bar brjod par bya ba dang /_'brel ba dang /_dgos pa dang /_dgos pa'i yang dgos pa ston pa yin te/_thams cad mkhyen pa nyid yon
[\[207b.4\]]tan brjod pa'i sgo nas rang gi nyes pa bshags pa ni brjod par bya ba yin la/_bstod pa'i tshig ni brjod pa yin no/_/de dag rgyu 'bras bu 'brel pa ni 'brel ba ni 'brel pa yin no/_/lam shes pa'i sgo nas nyon mongs pa las ldog pa ni dgos pa yin no/_/de la brten te rim gyis sangs rgyas kyi go
[\[207b.5\]]'phang nyid 'thob pa ni dgos pa'i yang dgos pa yin no/_/de'i nyes pa'i 'gyur ba de nyid bstan par bya ba'i phyir/_shin tu rgal dka'i chu bo'i rgyun 'dra zhing /_/rtog dang dpyod pa ngan pa'i dpa' rlabs can/_/nyon mongs chu srin 'dzin khris dkrugs pa na/_/bdag gi rang gi sems
[\[207b.6\]]la'ang zhi ma mchis/_/zhes bya ba la sogs pa smos pa yin te/_kye bcom ldan 'das bdag gi rang gi sems la zhi zhing nyon mongs pa dang bral ba ma mchis so/_/ji ltar med par gyur zhe na/_shin tu rgal dka'i chu bo'i rgyun 'dra zhes smos te/_'dra ba zhes bya ba ni dper bya ba ste/_
[\[207b.7\]]ji ltar chu bo'i rgyun drag pos bdas shing g.yengs par gyur pa dag sdug bsngal chen po nyams su myong bar gyur pa yin pa de bzhin du 'khor ba'i gnas su nyon mongs pa'i chu bo'i rgyun bzlog par dka' bas g.yengs par gyur pas na sems la zhi ba dang bde ba ma mchis so zhes bya
[\[208a\]]
[\[208a.1\]]ba'i don to/_/ci'i phyir zhe na/_rtog dang dpyod pa ngan pa'i dba' rlabs can/_/zhes bya ba smos te/_rtog pas na rtog pa ste sems kyi rgyu ba rtsing ba'o/_/dpyod pas na dpyod pa ste sems zhib pa'i rnam pa'o/_/rtog pa dang dpyod pa yang yin la ngan pa yang yin pas
[\[208a.2\]]rtog dpyod ngan pa ste nyon mongs pa can no/_/de nyid ni dba' rlabs te sems gang la nyon mongs pa can gyi rtog pa dang dpyod pa'i rnam pas dkrugs shing g.yengs pa'i gnas skabs yin pa'i phyir dba' rlabs can te/_de nyid kyis ni brgal bar dka' ba yin no/_/gzhan yang ji
[\[208a.3\]]lta bu zhe na/_nyon mongs chu srin 'dzin khris dkrugs pa na/_/zhes bya ba smos te/_rtog dpyod ngan pa'i dbang gis 'dod chags la sogs pa'i nyon mongs pa skyed par byed pa/_de nyid ni sdug bsngal bskyed cing 'dzin pa dam po'i tshul gyis chos mthun par na chu srin te rgya mtsho'i
[\[208a.4\]]srog chags so/_/de rnams kyi tshogs ni mang po'o/_/des dkrugs pa ni khyab cing g.yengs par gyur pa'o/_/rgyu des na ji srid nyon mongs pa can gyi rtog pa ma sangs pa de srid ni rang gi sems zhi zhing dkar po'i chos skye ba'i gzhir mi 'gyur ba'o/_/de yang lan chu bo'i
[\[208a.5\]]mdo las/_bdag ni nor phrogs rkun po rnams la 'jigs pa yod min te/_/de dag gis ni nor bzangs 'phrog par byed na de yang yod ma yin/_/yid kyi dge ba'i nor ni legs par rab tu bsags bsags pa/_/bdag gi tha mal rnam rtog dag gi mngon du 'phrog
[\[208a.6\]]par byed/_/ri khrod dang ni mun khang dag dang nags ni stug po ru/_/nor ni rkun po rnams las 'di ni legs par bsrung nus kyi/_/gang du dge ba'i nor ni 'phags min rtog pa 'di yis ni/_/bcom par ma gyur sa phyogs de ni 'gro na yod ma yin/_/zhes bshad pa yin no/_/
[\[208a.7\]]de la dang po kho nar bcom ldan 'das kyis 'dod chags dang /_zhe sdang dang /_gti mug dang ldan pa rnams la go rims bzhin mi gtsang ba dang /_byams pa dang /_rten cing 'brel par 'byung ba ston par mdzad cing /_tshangs pa'i gnas bzhi gsungs pa dang mi mthun par gyur
[\[208b\]]
[\[208b.1\]]pa'i gnas skabs su gyur pa bstan par bya ba'i phyir/_'dod chags rgya mtsho'i dba' rlabs che 'khrugs tshe/_/gal te mi gtsang rdzing la brten gyur na/_/der ni bdag yid zhe sdang me yis ni/_/rtswa skam bzhin du nges bsreg nye bar bcom/_/zhes bya ba la sogs pa smos te/_
[\[208b.2\]]'dod chags ni 'dod pa'i 'dod chags dang /_dngos po'i 'dod chags so/_/de nyid ni mang ba dang stobs che ba'i phyir rgya mtsho'o/_/dba' rlabs ni de dang ldan pa'i rnam par rtog pa du ma ste/_des 'khrugs pa dang g.yo zhing bskyod par gyur pa'o/_/de yang mdo de nyid las/_ji
[\[208b.3\]]ltar dang ba'i chu 'bab rgya mtsho ni/_/mi g.yo dba' rlabs kyis ni rab 'khrugs byed/_/de bzhin rtse gcig gyur pa'i sems kyi chu/_/rnam par rtog pas rab tu 'khrug par byed/_/ces bshad pa yin no/_/de ltar gyur pa de'i tshe ci zhig bya ba yin zhe na/_gnyen po bsten par bya ba yin
[\[208b.4\]]pas de'i phyir/_gal te mi gtsang gzings la brten gyur na/_/zhes bya ba smos te/_gal te bsal ba'i phyir mi gtsang ba ste mi sdug pa'i dngos po bsgom zhing 'dod chags kyi rgya mtsho rgal ba'i thabs kyi gzings la rten cing gnas par gyur pa'o/_/gnas skabs der sems ji ltar
[\[208b.5\]]gnas she na/_der ni bdag yid zhe sdang me yis ni/_/skam bzhin du nges bsregs nye bar bcom/_/zhes bya ba smos te/_bsgom pa'i gnas skabs der yul yid du mi 'ong ba la brten pa'i dbang gis bdag gi yid zhe sdang gi mes skam po bsregs pa bzhin du yid la gnod par
[\[208b.6\]]gyur gyi 'dod chags dang bral ba'i sems zhi ba ni rnyed par ma gyur to zhes rang gi nyes pa brjod pa yin no/_/de ltar zhe sdang gis gnod par gyur pa la rang gi gnyen po bsten mod ce na/_de'i phyir/_zhe sdang me yi gdung ba zhi bya'i phyir/_/zhes bya ba la sogs pa smos te/_zhe sdang ni
[\[208b.7\]]gzhan la gnod pa'i sems te/_mnar sems kyi rnam pa'o/_/de nyid me ste de las byung ba'i yid mi bde ba'i gdung bas sems kyi rgyud kun nas yongs su sreg pa'o/_/zhi ba ni gnod pa de zhi ba ste sems kyi rgyun de las bzlog pa'o/_/phyir zhes bya ba ni de'i don du'o/_/zhi ba'i
[\[209a\]]
[\[209a.1\]]phyir ci zhig byed ce na/_gal te byams pa'i rdzing ni bsgoms gyur kyang /_/zhes bya ba smos te/_gal te zhe sdang gi me'i gnyen por sems can thams cad bde bar 'dod pa'i byams pa ste/_mdza' ba'i sems rdzing gi chu ltar bsil ba zhe sdang gi me 'jil bar nus
[\[209a.2\]]pa bsgoms shing mang du byas par gyur kyang ngo /_/de las cir 'gyur zhe na/_der ni skye bo thams cad bder 'dod pa'i/_/zhes bya ba smos te/_de ltar bsgoms pa'i gnas skabs der skye bo thams cad ces bya ba khams gsum par gtogs pa'i 'gro ba ma lus pa la byams pa'i
[\[209a.3\]]sems kyis dmigs pa'i bde bar 'dod cing gnod pa dang bral bar dga' ba'i sems so/_/gal te yid 'di de ltar gtod pa na cir 'gyur zhe na/_chags pa'i 'dam gyis yid ni zin par gyur/_/zhes bya ba smos te/_byams pa'i sems kyis bde bar 'dod pa na rjes su dga'
[\[209a.4\]]ba'i sems dang 'brel ba'i sred pa'i 'dod chags skye bar 'gyur la/_de nyid ni sems zhen ching bying ba'i gnas su gyur pas na 'dam ste/_de lta bus yid ni kun nas zin par gyur to/_/'di skad ston te/_mngon par dga' ba dang bcas pa'i byams pa'i sems kyis 'gro ba
[\[209a.5\]]rnams la chags pa'i kun tu 'dzin pa skye bar 'gyur bas na de nyid ni nyes pa yin no/_/de ltar yang ji ltar sgrub par byed ce na/_de'i phyir/_chags pa'i 'dam gyi dri ma rnam dag phyir/_/zhes bya ba smos te/_chags pa ni dngos po rnams la mngon par zhen pa'o/_/de nyid ni 'khor ba'i
[\[209a.6\]]rgyur gyur pas na 'dam lta bu'o/_/de nyid ni dri ma ste rang gi yid bdag dang bdag gir zhen pa'i skyon chags pa'o/_/de lta bu'i dri ma rnam par dag cing sbyang ba'i phyir ci zhig bya zhe na/_gal te de ni btang snyoms chus 'khru yang /_/zhes bya ba smos te/_'dam gyi dri ma lta bur chags
[\[209a.7\]]pa de shes rab kyi blos nyes pa yin par shes par bya la/_'gro ba thams cad la kun du ltos pa med cing rjes su chags pa dang khong khro ba dang bral ba'i btang snyoms chu lta bus 'khru zhing dri ma sel bar byed pa na nyes pa cir 'gyur zhe na/_der ni 'gro kun nyam thag sel ba yi/_/'jig
[\[209b\]]
[\[209b.1\]]rten mgon po snying rje'ang rnam par nyams/_/zhes bya ba smos te/_kye 'jig rten gyi mgon po de ltar btang snyoms la bzhag ba'i gnas skabs der ni sems can thams cad 'don par byed pas rab tu 'jug pas 'gro ba thams cad kyi sdug bsngal sel bar byed pa'i snying rje chen po
[\[209b.2\]]'jig rten gyi mgon dang skyabs su gyur pa de yang rnam par nyams shing med par gyur pa des na bdag byang chub sems dpa' nyid du mi 'gyur ro/_/'on te snying rje de nyid kyang bsam mod ce na/_gtso bo gal te snying rje bsgom pa na/_/bdag ni mya ngan chen po kun du skye/_/zhes bya ba smos
[\[209b.3\]]te/_gtso bo zhes bya ba ni bod pa'o/_/gal te skyon de mthong nas snying rje nyid bsgom zhing mngon du byed pa na bdag gi yid la snying rje'i tshul las byung ba'i mya ngan zhes bya ba yid kyi gdung ba chen po kun du skye bar 'gyur te/_kye ma'o sems can 'di rnams sdug bsngal gyi kun du nyon
[\[209b.4\]]mongs par 'gyur ro zhes bya ba'i mya ngan gyi sems shin tu gdungs par 'gyur ro zhes bya ba'i don to/_/de ci zhig bya zhe na/_'di ni zhi phyir gal te dga' bsten na/_/zhes bya ba smos te/_snying rje las byung ba'i gdung ba zhi zhing mnyam par gnas pa'i phyir dga' ba zhes bya ba'i tshangs
[\[209b.5\]]pa'i gnas la brten cing gnas par gyur na/_de las cir 'gyur zhe na/_g.yo ba'i sems ni rgod pa nyid du gyur/_/zhes bya ba smos te/_de ltar dga' ba'i dngos po la yid gtang ba na yul la g.yo zhing rnam par 'gyur ba'i yid gzengs bstod pa'i dbang gis rgod cing khengs pa nyid
[\[209b.6\]]du 'gyur gyi rang bzhin zhi bar mi gnas so/_/'on te de nyid zhi bar bya ba'i phyir thabs gzhan zhig la bsten mod ce na/_gal te dga' ba zhi phyir skyo skyed na/_/de ru sems ni dbang med zhum par 'gyur/_/zhes bya ba smos te/_dga' bas dregs pa'i sems zhi bar bya ba'i phyir
[\[209b.7\]]skyo ba skyed par byed pa'i dngos po sdug bsngal gyi rnam pa la sogs pa la dmigs nas skyo ba skyed par byed pa na/_gnas skabs de ru ni skyo bar byed pa nyid kyi rgyu sems rang dbang med par zhum zhing dmigs pa la gtod mi nus par rtsol ba zhan pa nyid du 'gyur ro zhes bya ba'i don
[\[210a\]]
[\[210a.1\]]to/_de ltar gyur pa na spro bas gzengs bstod na nyes pa cir 'gyur zhe na/_gal te brtson pas dman las bstod pa na/_nga rgyal dgra yi spyod yul dag tu 'gyur/_/zhes bya ba la sogs pa smos te/_brtson zhing 'bad pa dang ldan pas sems zhum zhing
[\[210a.2\]]dman pa las dregs pa skye bar byed pa'i tshul gang yang rung bas gzengs bstod par byas na yang nyes par 'gyur te/_ci zhig ce na/_nga rgyal gyi dbang du gyur te/_nga rgyal dang lhag pa'i nga rgyal la sogs dgra ltar dge ba'i nor 'joms pa'i spyod yul du 'gyur zhing de'i dbang
[\[210a.3\]]du 'gyur ba ste/_nga rgyal zhes bya ba'i dgra bo de'i bran du 'gyur ro zhes bya ba'i don to/_/de ltar tshangs pa'i gnas pa bzhi la dmigs pa na sems kyi skyon du gyur pa bstan nas/_da ni nga rgyal gyi gnyen po bsten pa na skyon du 'gyur pa bstan pa'i phyir/_de'i gnyen por thams cad
[\[210a.4\]]stong nyid sgom/_/zhes bya ba smos te/_nga rgyal zhes bya ba'i dgra bo de bsal ba'i phyir de'i gnyen por gyur pa'i sems kyi 'jug pa thams cad sel ba thams cad stong pa nyid ces bya ba/_rgyu ba dang mi rgyu ba dngos po thams cad rnam par 'jig pa'i stong pa nyid bsgoms pas nga
[\[210a.5\]]rgyal la sogs pa'i mi mthun pa'i phyogs thams cad ldog par 'gyur ba ni gcig gi gcig spangs pa'i mtshan nyid mun pa dang snang ba lta bu'am/_lhan cig mi gnas pa'i mtshan nyid gzugs can gyi rdzas yul bum pa dang snam bu lta bu dang 'dra ba yin pa las/_'dir gzugs
[\[210a.6\]]can gyi lhan cig mi gnas pa bsal te stong pa nyid kyi don sgom pa la bya'o/_/de ltar stong nyid kyi don sgom pa na yang cir 'gyur zhe na/_der ni gzhan gyi don la brtson med gyur/_/zhes bya ba smos te/_thams cad stong par sgom pa'i gnas skabs der rang dang sems can ma
[\[210a.7\]]dmigs pa'i phyir 'gro ba gzhan dag smin cing 'gro ba'i don bya ba la brtson zhing 'bad pa med de/_de las ldog par 'gyur ro zhes bya ba'i don to/_/skyon de ltar gyur pas ci zhig dmigs she na/_ci'i phyir/_gal te de yi don du kun rdzob bsten/_/zhes bya ba smos te/_stong
[\[210b\]]
[\[210b.1\]]pa nyid du blta ba'i skyon de bsal ba'i don du kun rdzob ces bya ba yang dag pa'i don mthong ba la sgrib pa dngos po'i chos la rten cing gnas par byed pa na'o/_/de las kyang skyon ci zhig 'byung zhe na/_der yid nor gyi bsam pa skye bar 'gyur/_/zhes bya ba smos te/_de ltar dngos po
[\[210b.2\]]la sems sbyar ba nyo tshong la sogs pa ci nas kyang nor spel zhing sgrub pa'i bsam pa skye bas yid gdung zhing nyon mongs par 'gyur te/_kun rdzob la rten cing sbyin pa la sogs gtong bar 'dod pa na gser dang nor bu la sogs pa nor gyi dngos po du ma dag nye bar sogs pa'i blo
[\[210b.3\]]skye bar 'gyur ba'i phyir ro/_/gal te de ltar nor sog pa'i bsam pa bskyed kyang nyes pa ci zhig yod ce na/_gal te yid ni nor sog la sbyar na/_/zhes bya ba smos te/_gal te nor la sred pa bskyed nas bsam gtan la sogs pa'i khyad par can gyi sbyor ba spangs nas rang gi yid
[\[210b.4\]]gser la sogs pa nor sog cing sdud pa la nye bar sbyar zhing sred pa skyed na de'i tshe yid phyin ci log gi dbang du gyur pa nyid yin pas/_nyes pa kun gyi chang ni ldud 'gyur zhing /_/zhes bya ba gzhan gyis brnyas pa na bag med par gyur pa dang /_lus nyon mongs la sogs pa'i nyes pa
[\[210b.5\]]'byung la/_nyes pa de nyid kyis ni de ni nor gyis skyob pa'i skyes bu la nyes pa'i rgyur gyur pa chang lta bu de ldud cing skye ba yin no/_/gzhan yang nyes pa ci zhig tu 'gyur zhe na/dregs dang rmongs pa'i gnyid kyis myos pas na/_/zhes bya ba smos te/_rgyu de dag nyid kyis sems bya ba dang bya ba
[\[210b.6\]]ma yin pa'i dbye ba mi shes pas myos par byas pa yin no/_/gang gis myos par byas she na/_dregs dang rmongs pa'i gnyid kyis zhes bya ba ste/_ra ro ba'i skyes bu dang 'dra bar dregs shing khengs pa dang rmongs pas blo gros nyams pa dang /_gnyid dang rmugs pa'i dbang du gyur pa ste dregs
[\[210b.7\]]pas ni rmongs pa yin la/_rmongs pas ni gnyid kyis myos par 'gyur pa'o/_/de dag las kyang nyes pa ci zhig 'byung zhe na/_mngon 'dod thams cad bcom pa nyid du gyur/_/zhes bya ba smos te/_mthong ba'i chos dang skye ba gzhan du dam pas bsgrub par bya ba gang dag yin pa'am/_mngon
[\[211a\]]
[\[211a.1\]]par mtho ba dang /_nges par legs pa'i rgyur gyur pa'i mngon par 'dod pa'i don thams cad bcom zhing brlag par 'gyur ro/_/nyid ces bya ba ni nges par gzung ba'o/_/'dir bsdus pa'i don ni 'di yin te/_nor sog pa sred pa yin la de ni yongs su brnyes par
[\[211a.2\]]'gyur ba la sogs pa'i nyes pa rnams kyi rgyu yin no/_/de yang lan chu bo'i mdo las/_'di de gus pa thams cad dang /_/yon tan rnams ni 'jig byed de/_/gang gis ri rab ltar lci ba'ang /_/shing bal lta bur yang bar byed/_/sred pas dgun gyi dus su ni/_/kha ba can
[\[211a.3\]]yang grang ba'ang /_/mya ngan dag tu nyi ma'i zer/_/'bar ba dag kyang tshar mi tshor/_/sred pas gting mtha' med pa dang /_/gnod pa du mas nyam nga ba'i/_/rgya mtsho'ang glang rjes tsam nyid du/_/shin tu chung ba nyid du sems/_/zhes gsungs pa yin no/_/de ltar sems mi
[\[211a.4\]]mnyam pa'i tshul bstan nas/_nor bsags pa las snying por bya ba'i sbyin pa nyid du yang rjes su mi mthun pa'i sems bstan pa'i phyir/_gang tshe bdag ni sbyin par 'dod na yang /_/ser sna stobs can gyis ni nges par 'dzin/_/zhes bya ba la sogs pa smos te/_dus gang
[\[211a.5\]]gi tshe dka' bas bsags pa'i nor slong ba rnams la bdag sbyin par bya bar 'dod cing 'gyed par spro ba na yang ser sna stobs can zhes bya ba dngos po la mngon par zhen cing chags par byed pa'i ser sna'i kun tu 'ching bar thog ma med pa'i dus can stobs dang ldan pa dag gis nges
[\[211a.6\]]par 'dzin cing blo la dam por chags pas gtong ba'i mthu med par byed do/_/de'i tshe ci zhig bya zhe na/_gal te de bsal ci ste byin gyur na'ang /_/de tshe yun ring dus su rjes su 'gyod/_/ces bya ba la sogs pa smos te/_gnyen po'i phyogs sgom pa'i stobs kyis ser sna de bsal zhing spangs
[\[211a.7\]]nas zhing du gyur pa 'ga' zhig la dngos po 'ga' zhig byin par gyur na yang /_de'i tshe slar yang ser sna'i sred pa las byung ba'i sems kyi gdung bas yun ring po'i dus su rdzas btang ba rjes su 'gyod par 'gyur ro/_/gal te mos pa brtan pas sems de slar bzlog pa na yang cir 'gyur zhe na/_
[\[211b\]]
[\[211b.1\]]gal te dad pas slar yang dad byas kyang /_/zhes bya ba smos te/_dad pa ni sems kyi dang ba ste/_yid ches pa dang yon tan mngon par 'dod pa'i dad pas sems kyi dri ma bsal te dang zhing rnyog pa med par byas kyang 'jig rten gzhan gyi 'bras bur de ltung 'gyur zhes bya ba rdzas
[\[211b.2\]]btang ba'i 'bras bu yang mngon par zhen cing lan la re ba'i tshul gyis sems de skyon chags par 'gyur ro zhes bya ba'i don to/_/de ltar skyon chags pa na/_mi rtag shes pas re ba med byas na/_/zhes bya ba 'du byed thams cad mi rtag pa zhes smos pa'i ston pa'i bka' dran zhing /_mi
[\[211b.3\]]rtag pa'i tshul du ma dag pa la brtags nas rdzas la sogs pa rtag pa med de skad cig ma'i tshul yin par shes par bya ba'i gnyen po des lan la re ba'am sbyin pa'i rnam par smin pa las byung ba'i longs spyod la sogs pa la ma chags par byas nas sems kyi rnyog pa de bsal ba na
[\[211b.4\]]yang rjes su mthun par gnas te/_ci zhig gi zhe na/_rgyu mtshan med pas le los rnam par zhum/_/zhes bya ba rgyu sbyin pa btang ba 'dis longs spyod chen po 'di lta bu zhig thob pas na de lta bu'i 'bras bu bsgrub pa'i phyir sbyin pa la sogs pa rgyur gyur pa rnams la 'bad par byed pa
[\[211b.5\]]yin na/_/'bras bu la re ba med par byas pa'i phyir/_sbyin pa la sogs pa'i chos la rtsol mi 'dod cing le lo'i dbang gis sems rnam par zhum zhing sgyid zhan pa nyid du 'gyur ro zhes bya ba'i tha tshig go/_/rang gi don la nyams par brjod de bshags pa bstan nas/_gzhan gyi
[\[211b.6\]]don las kyang nyams par gyur pa bstan pa'i phyir/_/mgon po 'jig rten sdug bsngal gyis rab gzir/_/zhes bya ba smos te/_kye mgon po sems can gyi 'jig rten 'di dag 'du byed la sogs pa'am skye ba la sogs pa'i sdug bsngal gsum mam/_brgyad du grags pa
[\[211b.7\]]dag gis rab tu gzir cing shin tu nyam thag par byas pa de dag kyang /_sngon tshe'ang gnyen du gyur pa la bltas nas zhes bya ba 'khor ba'i gnas 'dir skye ba brgyud pa'i tshe gzhan dag tu yang pha ma la sogs pa gnyen du gyur cing bdag dang rjes su 'brel bar gyur pa yin par
[\[212a\]]
[\[212a.1\]]blos bltas shing yid kyis bsams nas so/_/yang zhes bya ba ni da ltar 'ba' zhig tu ma zad pa'o/_/rgyu de las brten nas ci zhig byed ce na/_gal te gzhan don spyod par 'dod na yang /_/zhes bya ba sems can sdug bsngal gyis nyen pa dag gnyen du ma
[\[212a.2\]]gyur pa med pas de rnams kyi gnod pa bsal ba'i phyir sbyin pa la sogs pas gzhan gyi don bya'i/_byang chub sems dpa'i spyad pa spyod par 'dod cing bya ba de rdzogs par rtsom pa na yang de'i ci zhig tu 'gyur zhe na/_bdag tu 'du shes pa yi dbang med 'dzin/_/zhes bya ba
[\[212a.3\]]smos te/_nye du la sogs pa la zhen pa las bag chags las byung ba'i bdag dang bdag gi 'du shes kyis rang dbang med par 'dzin cing dbang du byed pas bdag med pa la bdag tu lta ba'i phyin ci log tu 'gyur ro zhes bya ba'i don to/_/de ltar bdag tu lta ba la nyes pa ci zhig yod
[\[212a.4\]]ce na/_bdag tu lta ba'i rjes su nga rgyal 'brang /_/zhes bya ba smos te/_bdag ces bya ba ni yod do zhes bya ba ni bdag tu lta ba ste/_bdag med pa la bdag tu rlom pa gang yin pa de ni nga rgyal yin la nga rgyal de ni bdag tu lta ba'i rjes su 'brang ste/_rtag pa dang brtan pa dang bdag
[\[212a.5\]]yod pa la sogs pa mu stegs pa'i lta ba la zhen par 'gyur ro zhes bya ba'i don to/_/des kyang nyes pa ci zhig skyed ce na/_de ni nga'i zhes yongs su 'dzin par byed/_/ces bya ba smos te/_nga rgyal las byung ba'i ltung ba de yang nga'i zhes bya ba'am/_bdag gi snyam pa'i yongs su
[\[212a.6\]]'dzin pa dam po skye bar byed pa des 'ching bar byed do/_/de ltar gyur pa des kyang nyes pa'i tshogs ci zhig bskyed ce na/_der ni nga rgyal dregs dang 'dod sogs kyis/_/zhes bya ba smos te/_der ni zhes bya ba nga'i zhes yongs su 'dzin pa skye ba'i gnas skabs de'i tshe na nga rgyal la sogs
[\[212a.7\]]pa'i nyes pa 'byung ste/_nga rgyal ni nga rgyal dang lhag pa'i nga rgyal la sogs pa'i nyes pa'o/_/dregs pa ni sems rgyas shing gzengs mtho ba'o/_/'dod pa ni 'dod pa ste des chags pa'i yul la sred pa skyed pa'o/_/sogs pa smos pas ni zhe sdang dang gti mug la sogs pa nyon mongs
[\[212b\]]
[\[212b.1\]]pa gzhan rnams bsdus la de dag gis kyang ci zhig byed ce na/_khros pa'i dgra bzhin du ni rnam par 'joms/_/zhes bya ba smos te/_'di ltar zhe 'gras par gyur pa'i dgra bo dag shin tu khros pa na srog dang bral bar byed pa la sogs pa'i gnod pa du ma skyed par byed pa de bzhin du/_nyon mongs
[\[212b.2\]]pa'i tshogs de dag gis kyang dge ba'i srog 'phrog cing 'gyur ba'i sdug bsngal sna tshogs skyed par byed do/_/bdag tu lta ba ni nyes pa thams cad kyi gzhi yin pa'i phyir ro/_/de yang /_bdag yod na ni gzhan du 'du shes shing /_/bdag gzhan cha las yongs su 'dzin dang sdang /_/'di
[\[212b.3\]]gnyis dang ni kun tu 'brel pa las/_/nyes pa thams cad rab tu skye bar 'gyur/_/zhes slob dpon tshogs kyi grags pas bshad pa yin no/_/nga rgyal la sogs pa'i nyes pa de dag nyid kyi mi mthun pa'i phyogs bskyed pa'i dpe bstan pa'i phyir/_gang tshe bdud kyi sde ltar 'jigs pa yi/_/nyon
[\[212b.4\]]mongs dra ba kun nas bdo gyur pa/_/zhes bya ba la sogs pa smos te/_dus gang gi tshe na bdud kyi sde zhes bya ba bdud ni 'dod pa'i khams kyi dbang phyug ste/_de'i sde ni dpung tshogs yin la/_de dag kyang mtshon cha sna tshogs thogs shing rgol ba dang g.yul du 'jug pa'i tshul du ma ston
[\[212b.5\]]pas shin tu 'jigs su rung ba yin no/_/ltar zhes bya ba ni 'dra ba ste/_nyon mongs pa'i tshogs rnams kyang gnod pa sna tshogs skyed pas 'jigs pa yin pa'i phyir ro/_/nyon mongs pa ni 'dod chags la sogs pa yin la/_dra ba ni de dag gi tshogs mang po la bya ba'am/_de dag gis
[\[212b.6\]]kun nas dkris pas bsdams shing 'ching bar byed pa yin la/_de lta bu'i nyon mongs pa de kun nas bdo bar gyur cing yul gyi bag la nyal sad par byas te/_nyon mongs pa'i kun nas dkris pa rnam pa thams cad du 'bar bar gyur pa na nyon mongs pa'i tshogs nyid bdud kyi sde yin
[\[212b.7\]]la/_de lta bu mi bzad pa'i nyon mongs pa'i shugs 'bar bar gyur pa/_de tshe dus mtshan mi bzad lta bur ni/_/zhes bya ba la/_dus zhes bya ba ni gshin rje'i pho nya yod de/_des de gang gi mtshan mo skyes bu'i mgul du zhags pas btags te khyer bar 'dod pa'i mtshan
[\[213a\]]
[\[213a.1\]]ma de ni dus mtshan zhes bya'o/_/lta bur zhes bya ba ni 'dra ba ste/_nyon mongs pa'i dra ba de ni de dang tshul 'dra ste/_gang gis na shin tu mi bzad pa'i 'jigs pa skyed par chos mthun pa yin no/_/de lta bur zhes bya ba ni/_nag po'i phyogs kyi mun pa rnam par
[\[213a.2\]]'phel/_/zhes bya ba bdud kyi phyogs dkar po'i chos dang mi mthun par gyur pa'i rmongs pa'i mun pa de rnam par 'phel zhing rgyas par 'gyur ba'am/_yang na nag po'i phyogs zhes bya ba ni zla ba mar ngo la bya la de'i mun pa smag tu gyur pa'i nang na dgra bo 'ga' zhig gi mtshon cha sna
[\[213a.3\]]tshogs kyi char phab na shin tu 'jigs pa yin pa dang 'dri bar nyon mongs pa'i phyogs kyi mun pas bsgribs shing dkar po'i chos kyi snang ba dang bral ba na/_gnod pa dang sdug bsngal sna tshogs rnam par 'phel bar 'gyur ro zhes bya ba'i don to/_/de ltar dpe'i tshul du ma bstan pas
[\[213a.4\]]bdag tu lta ba las byung ba'i nyon mongs pa'i tshogs rnams shin tu 'jigs su rung bar bstan pa yin la de nyid kyis na zhi bar bya ba'i phyir sdig pa smod pa'i sgo nas 'chags par 'dod pa'i phyir/_sdig pa brjod bgyi rjes 'gyod brnag dka' zhing /_/zhes bya ba smos te/_kye bcom ldan
[\[213a.5\]]'das khyed kyi spyan sngar sdug pa dang mi sdug pa dag gi phyir sdig pa du ma bgyis shing bsags pa'i sdig pa gang yin pa de brjod par bgyi zhing rjes su bsgrag par bgyi'o/_/ji lta bu zhe na/_rjes 'gyod brnag dka' zhing zhes bya ba ste/_gang zhig byas na rjes su 'gyod pa'i sems kyi
[\[213a.6\]]rgyud sred par nus pa brnag dka' zhing bzod par dka' ba skye ba de ni sdig pa'i rang bzhin yin pa'i phyir ro/_/gzhan yang ji lta bu zhe na/_skye ba sdug bsngal 'gyur ba mi bzad lags/_/zhes bya ba smos te/_skye ba ni 'gro ba lngar lus len pa'o/_/sdug bsngal ni phung po lnga'i bdag
[\[213a.7\]]nyid can no/_/skye ba sdug bsngal ni skye ba sdug bsngal te de yang dang yang du len cing 'dzin par gyur pa na las dang nyon mongs pa las byung ba'i 'gyur ba'i sdug bsngal bskyed cing nyams su myong bar byed pa de ni mi bzad pa yin te/_shin tu brnag par dka' ba'i lus dang sems kyi
[\[213b\]]
[\[213b.1\]]sdug bsngal du ma bskyod pa lags so zhes bya ba'i don to/_/de ltar na/_de las lhag pa'i rab gnod ci zhig mchis/_/zhes bya ba nyon mongs pa las byung ba'i sdug bsngal de las lhag par ches rab tu gnod par byed pa'i dngos po ci zhig mchis zhes dri ba'i sgo nas/_de las lhag pa'i
[\[213b.2\]]rab tu gnod pa ni ci'ang ma mchis so zhes nges par gzung ba'o/_/de ltar sdug bsngal mi bzad pa'i rgyu yin par shes nas ni dor ba'i rigs pa las de ltar mi byed kyi/_de ltar na yang de la rang nyid spyod/_/ces bya ba sdug bsngal gyi rgyu yin du zin na yang de'i rgyur gyur pa'i sdig pa de la bdag
[\[213b.3\]]rang nyid mngon sum du spyod par byed kyi de las ldog par mi bgyid pa de nyon mongs pa'i dbang du gyur pa yin no zhes rang gi nyes pa brjod pa'i sgo nas 'chags pa'o/_/gal te de ltar yin na de las/_sems bzlog cing spang bar rigs pa yin pa las de ltar yang bzod par mi nus par bstan pa'i
[\[213b.4\]]phyir/_gal te sna tshogs sdug bsngal rgyur gyur pa'i/_/zhes bya ba smos te/_'di ltar bzod pa ni bde ba thams cad kyi 'byung gnas yin la/_khro ba ni sdug bsngal thams cad kyi gzhir gyur pa yin pas/_gal te sna tshogs sdug bsngal rgyur gyur pa'i/_/zhes bya ba 'jig rten 'di
[\[213b.5\]]dang gzhan gyi sdug bsngal lus dang sems kyi cha las byung ba rnam pa sna tshogs pa'i gzhi dang rgyur gyur pa ni zhe sdang yin te/_de las ni sems can la 'tshe bar byed pa 'byung ba yin pa'i phyir/_gzhan la gnod pa byed pa las bzlog na/_/zhes bya ba khong khro ba las byung ba'i rgyus gzhan
[\[213b.6\]]la gnod cing sdug bsngal bar byed pa las/_khro ba'i nyes pa rnams dran pa'i sgo nas de las sems rjes su bzlog cing gnyen po dran pas bzod pa sten par byed pa na'o/_/de ltar gnas pa'i tshe cing 'gyur zhe na/_skye bo ngan pa nyes med dgrar gyur pa/_/ral gri'i so ltar gdug pas de
[\[213b.7\]]'khrug byed/_/ces bya ba smos te/_bzod par mi nus kyi blo 'khrugs shing sems kyi rgyun rnyog pa can du byed do/_/gang gis she na/_skye bo ngan pa nyes med dgrar gyur pa/_/ral gri'i so ltar gdug pas de 'khrug byed/_/zhes bya ba skye bo'i tshogs tshul khrims dang bzod pa la sogs pa dam
[\[214a\]]
[\[214a.1\]]pa'i spyod pa dang bral ba rang bzhin ngan par gyur pa rnams ni bdag gis gnod par byas pa'i nyes pa gzhi mod par yang rgyu med pa'i dgra bor gyur cing rjes su sdang bar gyur pa rnams kyi spyod pa ral gri'i so ltar gdug cing zhe gcod par byed pas bdag gi sems
[\[214a.2\]]'khrug par byed do/_/'on te rang bzhin ngan pa de dag la yang bzod pa bsten cing de la brtse bar bya mod ce na/_gang tshe bdag yid bzod byed 'dod na yang /_/de tshe de yi nyes spyod 'ching bas bsdams/_/zhes bya ba smos te/_dus sam skad cig gang gi tshe bdag gi yid 'khrug
[\[214a.3\]]par byed pa de las bzlog cing gnyen pos sems dang bar byas te/_bzod pa'i tshul la gnas par byed 'dod na yang de'i tshe rang bzhin ngan pa'i dgra bo de'i rang bzhin ngan zhing gnod pa sna tshogs byed pa'i nye bar spyod pa sna tshogs pa sems kyi 'ching bar gyur pa rnams kyi sems slar
[\[214a.4\]]yang bsdams shing dam du 'ching bar byed pas zhe sdang gi dbang du 'gro'o zhes bya ba'i don to/_/de ltar na yang de'i nyer spyod btang snyoms su gzhag cing sems glan mod ce na/_de ni bkag cing yongs bsdams drag po yi/_/zhe sdang me yis yongs skems brtse dang bral/_/zhes
[\[214a.5\]]bya ba la sogs pa smos te/_de'i nye bar spyod pa ngan pa de las byung ba'i zhe sdang gi 'ching ba de nan gyis bkag cing yongs su bsdams pa na brnags drags pa nyid kyis sems kyi rgyun so na mi gnas shing khong khro ba'i dbang du gyur la/_des na de las byung ba'i zhe sdang drag po de ni
[\[214a.6\]]bdag dang gzhan gdung bar byed pas me lta bu yin la/_me de yis 'phags pa chos kyi rlan dang sems bral bar byed pas sems kyi rgyud skems par byed pa yin la/_de lta bu des na sems brtse ba dang bral zhing snying rje med de dam pa'i spyod pa bzod cing dang ba dang bral bar gyur to zhes
[\[214a.7\]]bya ba'i don to/_/de ltar brtse ba dang bral ba'i sems ni ji ltar gnas she na/_ji ltar mi bzad lta ba'i dug can dag_/ces bya ba la sogs pa smos te/_ji ltar zhes bya ba dper bya ba ni/_mi bzad lta ba'i dug can dag_/ces pa sbrul gang bltas pa tsam gyis gsod par mi nus
[\[214b\]]
[\[214b.1\]]shing /_dug can gyi dbugs kyis brgyal bar byed nus pa'o/_/nang gnas shing ni mkhas rnams spong bar byed/_/ces bya ba ni shing gang gi khong stong gi cha na de lta bu'i sbrul gdug pas gnas bcas pa'i shing de ni mkhas pa blo dang ldan pa rnams rgyang ring por mod kho na la spong bar byed
[\[214b.2\]]do/_de bzhin khong khro'i spyod pa sbed pa yi/_/bdag gi bsam pa dge ba rnam spong byed/_/ces bya ba ni dpe bshad pa'i don bstan pa ste/_tshul de bzhin du khong khro ba zhes bya ba sbrul gdug pa lta bu'i zhe sdang gi cha las byung ba'i spyod pa gzhan la gnod par byed pa dug lta bu nang na gnas
[\[214b.3\]]pa'i tshul sbed par byed cing 'chab par byed pa'i bdag gi bsam pa ste/_sems kyi rnam pa shing lta bu ste/_de dge ba rnams zhes bya ba bslab pa gsum la sogs pa mngon par mtho ba dang nges par legs pa'i rgyur gyur pa'i las kyi tshogs rnams kyis spong bar byed cing 'dor bar byed pa 'di
[\[214b.4\]]skad ston te/_gal te bdag gi sems la mnar sems dang ldan pa'i zhe sdang gi spyod pa sbrul lta bu gnas na de ni snod dug can lta bu yin pas dge ba'i chos rnams mi gnas shing spong bar byed do zhes bya ba'i don to/_/sems la skyon chags pas chos kyi snod du mi 'gyur ba'i tshul
[\[214b.5\]]gzhan yang bstan pa'i phyir/_nyi ma'i zer gyis zhes bya ba la sogs pa smos te/_bdag gi bsam pa la dam pa'i chos kyi char 'bab pa don ma mchis so zhes bya bar sbyar ro/_/tshul ji ltar zhe na/_nyi ma'i zer gyis bsregs pa'i rdo 'dra zhing /_/zhes bya ba smos te/_so
[\[214b.6\]]ga'i nyi ma'i 'od zer shin tu tsha zhing rno bas bsregs shing gdungs pa'i rdo leb la char 'bab pa dang 'dra ba yin te/_'dra zhing zhes bya ba ni chos mthun pa ste/_ji ltar rdo ba'i ngos la char gyi rgyun 'bab tu zin kyang 'phel ba'am myu gu skye ba la sogs pa mi snang zhing nang du yang ba ngas par
[\[214b.7\]]mi 'gyur gyi phyi rol brlan pa tsam kho nar 'gyur la/_de yang skad cig tsam na mi snang bar 'gyur ro/_/de bzhin du nyon mongs pa'i tshogs nyi ma'i zer ltar drag pa brgya phrag gis gdungs par gyur pa'i sems la ni chos kyi char ba'i don med do/_/gzhan yang ji lta bu zhe na/_yongs
[\[215a\]]
[\[215a.1\]]su bskams pas rdul gyur thal ba 'dra/_/zhes bya ba smos te/_ji ltar thal ba'i tshogs nyi ma'i 'od zer gyis yongs su gdungs shing kun nas bskams par byas pa ni rdul du gyur cing shin tu rtsub par gnas par thal ba dang 'dra ba ste/_ji ltar thal ba'i phung po
[\[215a.2\]]bskams shing rtsub par gyur pa la char 'bab tu zin kyang khyad par du gyur ba'i dngos po mi skye bas don med pa yin la/_'on te mang du 'bab pas brlan pa tsam du gyur pas dus gzhan na de bzhin du gnas so/_/tshul de 'dra bar bdag gi sems thog ma med pa'i dus can gyi
[\[215a.3\]]rnam par rtog pa ngan pa'i tshogs kyis bsdams shing rdul can du gyur pa la chos kyi char 'bab pa don med do/_/gzhan yang ji lta bu zhe na/_bye ma'i tshogs kyis khyab pa'i lam lta bu/_/zhes bya ba smos te/_bye ma'i tshogs ni bye ma'i phung po ste mang po zhes bya ba'i don la/_des khyab
[\[215a.4\]]pa ni kun nas g.yogs shing khebs pa ste/_de lta bu'i phyogs kyi rgyun lam du ni char 'bab pa don med do/_/lta bur zhes bya ba ni dper bya ba ste ji ltar bye ma'i tshogs kyis khyab pa'i lam du char gyi rgyun mang du bab kyang dgos pa byed par mi 'gyur gyi ring po mi thogs par
[\[215a.5\]]snga ma kho bzhin du gnas so/_/tshul de bzhin du/_bdag gi bsam par chos char don ma mchis/_/zhes bya ba bdag gi sems ma rig pa dang sred pa la sogs pa bye ma lta bus khyab pa'i gzhi la yang dag pa'i chos kyi char 'bab pa don med do/_/dpe 'di dag gis ni 'di skad
[\[215a.6\]]du ston te/_ji ltar zhing sa bzang po dag tu char 'bab pa ni 'bras bu la sems pa 'bru'i tshogs dang 'bras bu'i tshogs rnams 'phel zhing rgyas par byed pas don yod pa bzhin du/_rdo ba'i rgyab dang thal ba'i tshogs dang bye ma'i lam du ni de lta ma yin no zhes chos mi mthun pa'i dpes
[\[215a.7\]]bstan pa yin no/_/dpe gsum smos pa ni lung dang /_rtogs pa dang /_don dam pa ste chos rnam pa gsum yod pas de dag brten pa don med pa dang go rims bzhin du sbyar ba'am/_theg pa gsum gyi chos bstan pa'i snod du ma gyur pa dang go rims bzhin du sbyar ro/_/'di
[\[215b\]]
[\[215b.1\]]slob dpon gyi dgongs pa ni 'di yin te/_yon tan gyi tshogs mang pos brgyan cing dam pa'i spyod pa dang ldan pa dag gis kyang re zhig bdag la smad pa ni bya ba'i cha yin te/_gal te nye bar ma brtags pa'am/_mi dge ba'i bshes gnyen gyi dbang gis sdig pa mi dge ba byas pa na de sbyang
[\[215b.2\]]ba'i thabs ni bdag la smod pa yin pa'am/_gzhan dag tshul de ltar bstan pa'i sgo nas nyes pa 'tshams su 'jug pa ni rnam par sun 'byin pa'i stobs kyis sdig pa dang bral bar gyur te/_sdig pa shin tu mi bzad byas pa yang /_/bdag la rnam par smod pas bas par 'gyur/_/
[\[215b.3\]]zhes bshad pa yin no/_/tshul 'di ni skabs 'di dang gzhan dag tu yang sbyar bar bya'o/_/bdag la smod pa'i tshul gzhan dag kyang bstan pa ni/_rang gi sdug bsngal zhes bya ba la sogs pa smos pa yin te/_de'i don kyang kye 'jig rten gyi mgon po zhes bcom ldan 'das la bos te/_de
[\[215b.4\]]yang bdag gis bzod par mi nus te/_khyed kyis bstan par mdzad pa'i lam la gus pa med cing don med par ma zad kyi khyed kyang bdag gis shes shing rten par ma nus so zhes bya ba ni 'ang zhes bya ba'i don yin no/_/ci'i phyir zhe na/_rang gi sdug bsngal mi bzad ma dpyad pas/_/
[\[215b.5\]]zhes bya ba smos te/_bdag rang nyid kyis nyams su myong ba'i sdug bsngal gyi tshogs drag cing rtsub pa mi bzad cing brnag par dka' ba de sdig pa'i rnam par smin pa las byung ba yin pas blos ma dpyad cing rtog par ma gyur pas rgyu des na/_gang zhig bdag la phan brtson lta
[\[215b.6\]]bur ni/_/zhes pa khyed lta bu gang zhig bdag la phan par brtson zhing gnod pa las bzlog pa'i mdza' bshes lta bur gyur pa'am/_lta bu zhes bya ba dper mi drang bar/_gang zhig bdag la phan par brtson pa nyid/_/ces nges par gzung bar drang du yang rung ste bdag la phan par brtson pa
[\[215b.7\]]nyid du gyur pa'o/_/gang gis she na/_bzod dang sbyin pas bdag la phan 'dogs pa/_/'jig rten mgon de'ang bdag gis bzod mi nus/_/zhes bya ba smos te/_bzod pa dang ni bzod pa'i pha rol tu phyin pa'o/_/sbyin pa ni sbyin pa'i pha rol tu phyin pa ste/_'di gnyis ni gzhan
[\[216a\]]
[\[216a.1\]]la phan gdags pa'i thabs kyi dam pa yin pas gtsor smos pa yin te/_de dag gis mchog tu phan 'dogs shing dgos pa sgrub par byed pa'i ngang tshul can yin pa las de dag rjes su ston par mdzad pa na/_bdag gis bzod cing bsten par mi nus so/_/zhes
[\[216a.2\]]bya ba'i don to/_/bdag ci zhig byed cing bzod mi nus she na/_sdang bar byed dam 'bros shing 'byol ba'am/_/zhes bya ba smos te/_sdang bar byed pa ni dgra bor 'du shes pa'o/_/gzhan yang ci zhig byed ce na/_'bros shing 'byol ba ste/_phan pa'i gdams ngag bstan pa na de mi bzod
[\[216a.3\]]par gzhan du 'gro ba'o/_/rab tu g.yeng ngam zlog par byed na yang /_/zhes bya ba ni gdams ngag mi len par phan tshun rgyu zhing gnas su sems phyogs par byed pa'am/_zlog par byed dam zhes bya ba ni gnas na gnas pa nyid na yang slar tshig gis bzlog cing gshe bar byed
[\[216a.4\]]pa'o/_/yang zhes bya ba ni shin tu dka' ba'i tshul te/_'di ltar gdul dka' ba mi srun pa sems kyi rgyun log par mos pas skal ba med par gyur pa de lta bu la yang ston par mdzad cing /_dam pa'i chos kyi char gyis sbyin par mdzad pas bdag 'dra ba skal ba med cing rang bzhin
[\[216a.5\]]ngan pa la yang /_rgyun mi 'chad par bdag 'dra la slob byed/_/de 'dra bla ma yin snyam bdag mi sems/_/zhes bya ba rgyun mi 'chad par slob par mdzad cing rig pa la 'dzud par mdzad cing skal ba can du byed pa'o/_/de 'dra zhes bya ba de lta bu la yang phan pa'i gdams ngag bstan
[\[216a.6\]]pa'i bla ma yin pa snyam du bdag mi sems te/_ma rig pas blo'i mig ldongs pa'i phyir log par 'dzin par 'gyur ro zhes bya ba'i don to/_/'di skad ston te/_ji ltar dmus long dag gis nyi ma dang zla ba'i rnam pa mi shes pa bzhin du lus dang sems kyi rgyud ma bsgom pa'i
[\[216a.7\]]sems can dag gis kyang chos zab mo'i don rtogs shing phan pa'i gdams ngag len par mi nus so/_/de ltar sems kyi skyon gyi 'gyur ba rnam pa sna tshogs smras nas/_da ni rnal ma'i sems kyis yang bcom ldan 'das la gsol ba 'debs pa'i tshul bstan pa'i
[\[216b\]]
[\[216b.1\]]phyir/_song ste gsol ba btab kyang rnyed dka' zhing /_/zhes bya ba la sogs pa smos te/_song ste zhes bya ba ni phan 'dogs pa'i rgyu 'ga' zhig yod na don du gnyer ba de de'i thad du song nas bsnyen bkur la sogs pas mnyes par byas te/_gsol ba btab par gyur kyang rnyed par
[\[216b.2\]]dka' zhing thob par dka' ba lta bu yin pa dang /_bzod pa'i dus su sman chen mchog gyur pa/_/bzod pa'i ngang tshul gal te mi bzod na/_/zhes bya ba gang gi tshe khro ba'i dgra bos gtses pa'i sems rme byung ba na/_sdug bsngal dang du len pa la sogs pa'i thabs kyis gso dgos pa
[\[216b.3\]]yin la/_des na de'i tshe bsten pa'i sman sems kyi nad gso bas chen por gyur pa thabs gzhan las khyad par 'phags pa mchog tu gyur pa ni bzod pa yin pas bzod pa bsten dgos na bzod pa'i ngang tshul lam rang bzhin te/_gal te ma bzod cing bsten par ma byas na zhe sdang gi nad
[\[216b.4\]]gso ba'i/_bzod pa'i rgyu gzhan bdag la ci zhig mchis/_/zhes pa bzod pa'i rgyu'i thabs gzhan bdag la ci zhig mchis te ma mchis so zhes bya ba'i don to/_/da ni nyon mongs pa rang dbang med pa nyid du gyur pa bstan pa'i phyir/_nyon mongs srin pos zin pas sems dkrugs shing /_/
[\[216b.5\]]rim nya bcas bdag phan la yang brtson med pa'i/_/'jig rten blta bar 'os pa mthong ba na/_/gtso bo bdag sdang nyid skye'i snying rje'i min/_/zhes bya ba smos te/_/gtso bo zhes pos nas bdag gi sems la ni zhe sdang skye'i snying rje nam yang skye bar ma gyur to zhes ston to/_/su zhig la
[\[216b.6\]]snying rje mi skye zhe na/_'jig rten la'o/_/ji lta bu zhe na/_nyon mongs srin pos zin pas sems dkrugs shing /_/zhes bya ba smos te/_'dod chags dang zhe sdang la sogs pa'i nyon mongs pa rnams ni 'jigs shing gnod pa skyed pas srin po lta bu yin la/_des zin cing dbang du
[\[216b.7\]]byas pas sems kyi rgyud dkrugs shing rang dbang med par byas pa yin la/_de nyid kyis na rims dang bcas pa yin te/_sems skyon dang bcas shing mi mthun pa'i phyogs kyis myos par gyur pa yin la/_rgyu des ni bdag la phan par byas pa'i thabs 'jig rten 'di 'am gzhan du sdug
[\[217a\]]
[\[217a.1\]]bsngal med par bya ba'i las kyi rtsom pa la 'jug pa la yang brtson pa med cing yongs su dor bar byed pa'am/_yang na nyon mongs pas dkrugs pa'i phyir bdag nyid g.yang sar mchong ba dang /_dug za ba'i sbyor bas rang nyid la gnod pa byed pa'i 'jig rten pa dag ni blta
[\[217a.2\]]bar 'os pa zhes bya ste/_gang zhig mthong na rjes su brtse ba'i sems skye zhing snying rje'i yul du gyur pa de ni byang chub sems dpa'i spyod pa dang rjes su mthun par 'gyur ba'i rgyu yin pas blta bar rigs pa yin na/_de lta bu mthong ba na yang nyon mongs pa'i stobs che ba nyid kyis zhe sdang nyid
[\[217a.3\]]skye bar byed kyi snying rje skye ba ni ma yin no/_/da ni rang nyid rigs pa'i tshul la gnas kyang nyon mongs pa'i dbang du gyur pa'i tshul bstan pa'i phyir/_skye bo rang gi las 'bras la spyod cang /_/thams cad dbang med 'jigs pa yin par shes/_/gzhan dag nyes med par ni brtags gyur
[\[217a.4\]]kyang /_zhes bya ba smos te/_skye bo zhes bya ba ni las dang nyon mongs pas bskyed pa'i 'gro ba rnams te/_de ni rang gi las 'bras la spyod cing /_/zhes bya ba gang rang gi lus dang ngag dang yid kyis byas pa'i las kyi 'bras bu rnam par smin pa yid du 'ong ba dang yid du mi 'ong ba
[\[217a.5\]]la spyod pa yin pa'i phyir gzhan gyi rkyen las gyur pa'i sdug bsngal nyams su myong yang de nyid rang nyid kyis spyad pa'i las kyi 'bras bu yin pas gzhan dag gis nyes pa ma yin pa dang /_sems can thams cad kyang rang dbang med par 'jig pa yin zhing skad cig ma'i chos
[\[217a.6\]]can yin pa'i phyir thams cad mi rtag par yang shes la/_des na rang gi bde sdug la myong ba ni rang gi las byung bar gzhan dag gis nyes par gyur pa med do/_/rang gi skyon yin par blos brtags shing shes par gyur kyang bzod par ma nus pa ni rang gi sems gti mug cing
[\[217a.7\]]ma rig pa'i mun pas bsgribs pa yin pas na mi shes pa'i rab rib dag gis rnam par bslus par gyur pa'i rnam par 'khrul pa'am nus pa ni ngo mtshar che ba yin pas/_rmongs pa rab rib dag gi rnam 'khrul gzigs/_/zhes bya ba smos pa yin no/_/rnam par 'khrul pa de nyid
[\[217b\]]
[\[217b.1\]]yang bstan pa'i phyir/_bdag ni nyes pa'i rgya mtsho yin na yang /_/su yi nyes pa'i cha yang bzod mi bgyid/_/ces bya ba smos te/_de la re zhig bdag nyid ni lus dang sems kyi rgyud ngan par byed pa'i nyes pa 'dod chags la sogs pa'i nyon mongs pa dang /_de las byung ba'i
[\[217b.2\]]las mi dge ba rgya mtsho snyed du mang zhing rgya che ba yod pa yin na yang /_gzhan su yang rung ba'i nyes pa'i rnam pa shin tu phra ba'i cha tsam mam thigs pa tsam yang bzod par mi bgyid cing brnag mi nus pa de ni bdag gi sems ngo mtshar che'o/_/gzhan yang /_bzod pa yon tan phun
[\[217b.3\]]tshogs gzhan mchis kyang /_/zhes bya ba la/_bzod pa ni khro ba'i gnyen por gyur pa 'ba' zhig tu ma zad kyi gzugs bzang ba la sogs par 'gyur ba'i yon tan phun sum tshogs pa mtha' yas pa dag yod pa'am/_yang gzhan gyi bzod pa yon tan phun sum tshogs kyang zhes bshad
[\[217b.4\]]du yang rung ste/_yon tan dang ldan pa gzhan rnams kyis bzod pa dang tshul khrims la bzod pa'i yon tan phun sum tshogs pa yod pa dag kyang ngo /_/gang phyir mi bzod de 'dir ngo mtshar che/_/zhes bya ba ni rgyu gang gis bzod pa'i yon tan mtha' yas kyang de'i cha tsam yang brten cing bzod
[\[217b.5\]]par mi nus pa de ni rmongs pa'i rang bzhin can gyi bdag gi sems 'di ngo mtshar te/_rmad du byung ba yin no zhes bya ba'i don to/_/kyang zhes bya ba ni 'gal bar snang ba'i tshul ston pa yin te/_nyes pa'i rgya mtsho yin yang nyes pa mi bzod la/_yon tan mtha' yas kyang yon tan mi
[\[217b.6\]]brten pa ni 'gal ba yin pa'i phyir ro/_/nyes pa de nyid 'byung ba'i tshul bstan pa'i phyir/_dbyar dus mkha' la ldang ba lta bur ni/_/bdag gi yid la nyon mongs sprin tshogs rnams/_/yang dang yang du 'gro zhing 'ong gyur pa/_/ngo tsha rnam spangs le lo can bdag ngan/_/zhes bya ba
[\[217b.7\]]smos pa yin te/_dbyar gyi dus su nam mkha' la char sprin gyi tshogs 'dus shing ldang bar gyur nas char 'bebs pa lta bur bdag gi yid kyi mkha' la 'dod chags la sogs pa'i nyon mongs pa'i tshogs glo bur du 'byung zhing sprin dang chos mthun pas sprin lta bu'i tshogs te mang po rnams
[\[218a\]]
[\[218a.1\]]'byung ba yin la/_ji ltar 'byung zhe na/_yang dang yang du 'gro zhing 'ong gyur pa/_/zhes bya ba'i don to/_/rgyun du yang dang yang du phan tshun du 'gro zhing slar 'ong ba yin te/_ji ltar sprin dag mkha' la tshogs 'dus shing ldang zhing rgyu ba dang chu'i rgyun 'bebs par byed pa de bzhin du bdag gi
[\[218a.2\]]sems la nyon mongs pa rnams rtag tu 'byung zhing ldang la sdig pa'i char bskyed nas bar gyur nas char 'bebs par byed do/_/de bas na nyon mongs pa de lta bu dang ldan zhing 'byung bar bdag nyid shes bzhin du ngo tsha ba'i chos rnam par spangs nas nyon mongs pa spang ba'i phyir brtson 'grus la mi brten cing le
[\[218a.3\]]lo'i dbang du gyur pa ni bdag nyid shin tu ngan te smad par bya ba nyid yin no/_/de ni nyon mongs pa bsal ba'i thabs kyi ting nge 'dzin dang mi mthun par gyur pa bstan pa'i phyir/_gal te nyon mongs grang lhags byung gyur na/_/ting 'dzin 'bar bas rgyal bar spro gyur kyang /_/zhes bya ba la
[\[218a.4\]]sogs pa smos te/_nyon mongs pa ni 'dod chags la sogs pa'o/_/de nyid ni tshul khrims 'chal ba la sogs pa'i gnod pa'i rgyur 'gyur ba la lus dang sems nyon mongs par byed pa'i tshul gyis grang lhags drag po lta bu yid te/_ji ltar grang lhags kyis lus rengs pa na rtsol
[\[218a.5\]]mi nus pa dang 'dra bar nyon mongs pa'i grang bas nyen pa na 'phags pa'i lam la 'jug mi nus pas grang ba dang 'dra la/_de ni ma rig pa'i rgyu las byung bar gyur pa na sems kyi rgyud las bsal dgos na gang gis bsal zhe na/_ting nge 'dzin te gnyen po bsgoms pa las sems rtse
[\[218a.6\]]gcig tu bya bas so/_/khyad par ji lta bus she na/_'bar bas rgyal bar zhes bya ba ste/_bsam gtan gyi gtsub shing las byung ba'i ye shes kyi me 'bar bas nyon mongs pa'i grang lhags zil gyis gnon cing brgyal bar bya ba ste/_gang gi phyir grang ba'i gnyen po me yin pa
[\[218a.7\]]dang 'dra bar chos mthun pa'i phyir ro/_/de lta bu bya bar mngon par spro zhing rtsol bar gyur kyang ngo /_/de ltar rtsol ba na nyes pa ci zhig 'byung zhe na/_gnyid dang rmugs pa'i rab rib bde gyur pas/_/mal stan 'dod pa dag kyang rnam par 'phel/_/zhes bya ba smos te/_gnyid ni
[\[218b\]]
[\[218b.1\]]gang gis 'jug pa rang dbang med par sems sdud pa'o/_/rmugs pa ni gang gis sems blong zhing yul legs par 'dzin mi nus pa ste de gnyis ni mi shes pa'i rgyu yin pas na rab rib po/_/de bdo ba ni shugs drag par 'byung bas sems gsal ba zil gyis gnon par nus pa'o/_/
[\[218b.2\]]rgyu des na/_mal stan 'dod pa dag kyang rnam par 'phel/_/zhes bya ba gnyid dang rmugs pa'i shugs kyis ting nge 'dzin gyi yul la gtod par mi nus kyi/_ci nas kyang mal stan bde mo dag la nyal bar 'dod pa'i sems 'gyur zhing le lo rnam par 'phel bar 'gyur ro/_/de ltar nyon
[\[218b.3\]]mongs pa'i gnyen po la bsten mi nus pas cing 'gyur zhe na/_bdag yid 'dod chags zhags pas dbang med bgyis/_/zhes bya ba smos te/_bdag gi yid ting nge 'dzin dang bral bas nyon mongs pa'i dbang du gyur pa yin pas/_'dod chags zhags pas dbang med bgyis/_/
[\[218b.4\]]zhes bya ba la/_'dod chags ni yul la mngon par zhen cing chags pa yin la/_de nyid ni 'ching ba dam po yin pas zhags pa dang 'dra la des sems kyi rgyud rang dbang med par bsdams shing gol ba'i dbang med par byas pas na dbang med bgyis zhes bya ste/_stobs med par byas so zhes
[\[218b.5\]]bya ba'i don to/_/zhe sdang mes bsregs nga rgyal dag gis bcom/_/zhes bya ba ni sems kyi kun nas mnar sems pa'i mes rang gi rgyud la gnas pa'i 'phags pa'i lam dang rjes su mthun pa'i dge ba rnams bsregs shing zad par byas pa'o/_/nga rgyal dag gis bcom zhes bya ba ni nga rgyal
[\[218b.6\]]dang che ba'i nga rgyal la sogs pas sems kyi rgyud khengs shing 'phags pa'i nor dang bral bar byas pa'o/_/de dag 'ba' zhig tu zad dam zhe na/_ma yin te/_nyes pa kun gyi mda' mdung mtshon cha yis/_/kun tu gang bas dbang med pa rgyal bar gyur/_/zhes bya ba nyes pa yang yin la kun
[\[218b.7\]]yang yin pas na nyes pa kun gyi ste/_ji skad smos pa'i nyon mongs pa de las gzhan pa'i nyon mongs pa dang nye ba'i nyon mongs pa'i tshogs rnams so/_/nyon mongs pa de dag nyid rno ba'i phyir dang sems kyi rgyud phra rab 'bigs pa'i phyir mda' lta bu yin la/_rags pa'i tshul gyis 'bigs shing
[\[219a\]]
[\[219a.1\]]gnod pa tshabs che bar bskyed pa'i phyir ni mdung lta bu yin te/_de lta bu'i mtshon cha gang yin pa de yis sems kyi rgyud kun tu gang ba ste lus la phog pa'i mtshon cha zug rngur lus pa dang /_phyi rol mchod pa dang 'dra bar bag la nyal ba dang /_kun nas dkris pa'i nyon
[\[219a.2\]]mongs pa'i tshogs kyis sems la khyab pa'i rgyu des na gnyen po'i chos la rtsol ba'i dbang med par shin tu zhum par gyur cing 'phags pa'i lam la rtsol mi nus par gyur pa'am/_nga rgyal zhing myos pa lta bur gyur to zhes bya ba'i don to/_/nyon mongs pas sems dbang du byas pa'i nyes
[\[219a.3\]]pa gzhan dag kyang bstan pa'i phyir/_dran pa rnyed nas bcings shing myur skrag la/_/rab tu bcom pas rnam par zhum gyur cing /_/g.yo dang sgyu rnams kyis kyang bslus gyur pas/_/dman pa bdud kyi spyod yul dag na 'khyam/_/zhes bya ba smos te/_de ltar nyon mongs pas zil gyis
[\[219a.4\]]mnan te brgyal ba lta bur gnas pa las slar sems kyi gnas skabs rnal du 'dug pa'i dran pa rnyed pa na yang slar nyon mongs pa rnams kyis bcings shing de'i dbang du 'gyur la/_de nyid kyis na myur du skrag par 'gyur te/_sems rnal du 'dug pa'i tshul la ring por mi gnas par nyon
[\[219a.5\]]mongs pa'i tshogs kyi mtshon cha rnams kyis dkrugs shing skrag par byas la rab tu bcom zhing zil gyis mnan par byas pas sems kyi ting nge 'dzin gyi yul la rtsol mi nus par rnam par zhum par 'gyur zhing nus pa dang bral bar 'gyur la/_de nyid kyis na sems mi mthun pa'i dbang du gyur pas
[\[219a.6\]]g.yo sgyu la sogs pa'i nyon mongs pa rnams kyang 'byung bas des sems bslus shing 'phags pa'i lam stor bar 'gyur la/_des na sems gnyen po'i stobs dang bral te nus ba zhan cing dman pas mi shes pa'i dbang gis bdud kyi spyod yul nyon mongs pa'i tshogs kyi nang na gnas
[\[219a.7\]]shing yun ring por don med par 'khyam par 'gyur ro zhes bya ba'i don to/_/de lta bu'i nyon mongs pa de bsal ba'i phyir zhi gnas dang lhag mthong bsgom pa yin na yid gtod mi nus par bstan pa'i phyir/_ji ltar ji ltar zhi gnas la dmigs shing /_/de dag der yid yang yang gtad pa na/_/
[\[219b\]]
[\[219b.1\]]de dang de las nyon mongs zhags pa ni/_/yul la chags pa'i thag pas dbang med drangs/_/zhes bya ba smos te/_tshul ji lta ji ltar zhi gnas zhes bya ba dmigs pa'i yul la rtse gcig pa bsam gtan gyi tshul la gnas shing sems kyis dmigs par byed la/_rtse gcig pa de thob par bya
[\[219b.2\]]ba'i phyir ting nge 'dzin gyi yul gang yang rung ba de dang der yid yang dang yang du gtod cing rtse gcig pa la slob par byed pan yang de ltar gnas par mi 'gyur te/_dmigs pa'i yul de dang de las ni gnas su gyur pa'i nyon mongs pa'i zhags pa dam po lta bu 'dod pa'i yul lnga la mngon par
[\[219b.3\]]chags shing zhen pas sems phyi rol tu bltas par gyur pa'i thag pa lta bus sems kyi rgyud dmigs pa'i yul la nang du gtod pa las rang dbang med par phyir drangs shing g.yeng bar 'gyur ro/_/'di skad ston te/_rnam par rtog pa'i tshogs bsal ba'i phyir gang gi tshe zhig gnas kyi stobs
[\[219b.4\]]kyis sems nang du bsdus te/_shes rab kyis chos rnams rang bzhin gyis dben zhing rtog pa dang bral ba'i yul la gtad pa na yang nyon mongs pa'i tshogs kyis bskyod pas sngon nyams su myong ba'i yul gyi dbang du 'gyur zhing g.yengs par byed do zhes bya ba'i don to/_/de ltar gyur
[\[219b.5\]]kyang yul la blan pa'i rtsol ba bstan te sems mnyam par gzhag mod ce na/_de ltar gnas par dka' bar bstan pa'i phyir/_brtson pa bsten na rgod pa 'byung 'gyur zhing /_/zhes bya ba smos te/_brtson pa ni 'dir dge ba'i phyogs la mngon par spro bas bsgrims te 'jug pa la bya'i/_
[\[219b.6\]]ra ma Na dang /_ba ra ta'i sgrung las byung ba'i si tA dang /_gro bi ta slar dgug pa'i phyir rtsol ba la sogs pa lta bu 'dod chags dang zhe sdang gis kun nas bslang ba las byung ba'i rtsol ba la ni mi bya'o/_/des na 'dir le lo'i gnyen po brtson 'grus kyi sbyor ba bsten cing gnas pa na
[\[219b.7\]]rtsol bas sems zhi ba las nyams pa'i phyir sems phyi rol du rgod cing 'phyar ba 'byung bar 'gyur ro/_/de ltar gyur na brtson pa yang spong mod ce na/_de spangs na ni zhum pa skye bar 'gyur/_/'di yi rigs par mnyam 'jug rnyed dka' na/_/bdag gi sems dkrugs pa ni ji
[\[220a\]]
[\[220a.1\]]ltar bgyi/_/zhes bya ba smos te/_rgod par 'gyur ba'i nyes pa mthong nas brtson pa de spangs te rtsol ba btang bar gyur na/_sems nang du zhum zhing dmigs pa la gtod pa mi skye bar 'gyur ro/_/de bas na nyon mongs pa dang ldan pa'i sems 'di'i tshul las/_
[\[220a.2\]]rgod pa dang zhum pa'i tshul gnyis ka dang bral zhing cha mnyam par gnas pa ni sems rigs par mnyam du 'jug pa yin pa las de ni shin tu rnyed cing thob par dka' ba nyid kyis na/_bdag gi sems mi brtan zhing nyon mongs pa'i tshogs kyis dkrugs pa ji ltar bgyi zhes pa ste
[\[220a.3\]]gnyis ka ltar yang skyon du 'gyur zhing brtan pa dang bral bas de ci zhig la spyod par bgyi zhes bya ba'i don to/_/spang ba dang blang ba'i cha ni shes rab kyis 'grub par 'gyur bas de bsten par bya'o zhe na/_de'i phyir/_shes rab la spyod na ni rgod pa 'byung /_/'dzin la brten na zhum pa skye bar
[\[220a.4\]]'gyur/_'di ni zung du 'jug pa rnyed dka' na/_/zhes bya ba smos te/_shes rab ni chos rnams kyi spyi dang rang gi mtshan nyid la khyab par ji lta ba bzhin du rnam par dpyad pa yin la/_de lta bu de la gzhan zhig spyod par 'gyur na ni rgod pa 'byung bar 'gyur te/_'di ltar sems zhes bya ba'i
[\[220a.5\]]yul sna tshogs la rnam par 'phyos pas zhi bar mi nus so/_/gal te de spangs nas sems zhi gnas kyi yul gang yang rung ba la gtad pa'i tshul gyis 'dzin cing nang du sdud pa kho na la brten par 'gyur na ni/_shes rab dang bral zhing yul rnams las blan pa'i phyir shes rab kyi cha gsal
[\[220a.6\]]ba dang bral bas sems nang du zhum pa skye bar 'gyur ro/_/de ltar na skyon chags pa 'di'i zung du 'jug pa zhes bya ba zhi gnas dang lhag mthong cha mnyam par gnas pa ni zung du 'jug pa zhes bya ste/_'di ltar glang gnyis kyi gnya' shing cha mnyam par gnas pas zhing sa shin tu sra ba dag kyang
[\[220a.7\]]legs par 'byed par nus pa dang 'dra bar gang gi tshe sems zhi gnas dang lhag mthong cha mnyam par gnas pa mar me rlung gis ma bskyod pa ltar gnas pa'i tshe nyon mongs pa'i tshogs spangs pa'i ye shes skye ba yin la las dang po pa'i sems ka zung du 'jug pa de shin tu rnyed dka' zhing de ltar
[\[220b\]]
[\[220b.1\]]gnas par mi nus la/_de nyid kyis na sems nyon mongs pa'i dbang du gyur pa'i phyir/_bdag gi sems dkrugs pa ni ji ltar bgyi/_/zhes bya ba smos so/_/bdag gi sems zhi gnas dang lhag mthong dang bral bas rnam par 'jug pa la gnas mi nus pas/_dkrugs shing g.yengs
[\[220b.2\]]par gyur pa 'di ltar spyad par bgyi zhing ci zhig bsgrub par bgyi zhes bya ba'i don to/_/don de nyid la rtsol ba kho nas 'jug mod ce na/_'bad pas 'jug na rgod pa 'byung 'gyur zhing /_/de glod na ni zhum pa skye bar 'gyur/_/zhes bya ba smos te/_zung du 'jug pa la sogs pa'i tshul du sems
[\[220b.3\]]de gnas pa'i phyir/_shin tu 'bad par bsgrims te 'jug cing rtsol ba na ni sems de rgod cing g.yeng ba 'byung bar 'gyur bas bcom pas rtsol ba las kyang sems gnas pa mi rnyed la/_de ltar de nyes pa nyid yin pas de bzlog pa'i phyir 'bad pas 'jug pa'i sems de glod cing
[\[220b.4\]]rtsol ba btang bar gyur na ni dmigs pa'i yul brjod pa la sogs pa'i skyon gyis sems nang du zhum zhing bying ba skye ba 'byung bar 'gyur bas/_tshul 'di ltar gnas pa las kyang ting nge 'dzin la sems rtse gcig pa'i sems skye bar mi 'gyur ro/_/de bas na/_'di yi dbu mar sgrub pa'ang
[\[220b.5\]]rnyed dka' na/_/zhes bya ba smos te/_de ltar rgod pa dang zhum pa'i nyes pa dang ldan pa'i sems 'di dbu mar bsgrub pa zhes byab zhum rgod kyi mtha' gnyi ga dang bral bas dbu mar bsgrub cing mnyam par gnas pa gang yin pa de'ang shin tu rnyed par dka' ste/_sems ni rang zhin
[\[220b.6\]]gyis gdul dka' ba yin pa'i phyir mi mthun pa'i dbang du gyur pa kho na yin no/_/de'i phyir/_bdag gi sems ni dkrugs pa ji ltar bgyi/_/zhes bya ba smos te/_sems rang bzhin gyis dag cing 'od gsal ba yin na yang glo bur ba'i nyon mongs pa'i tshogs kyis dkrugs shing rnyog
[\[220b.7\]]pa can du gyur pas yang dag pa'i don gyi gzugs brnyan 'char zhing mthong bar mi nus na/_ji ltar gnas shing bsgrub par bgyi/_/zhes sems nyid kyi nyes pa brjod pa'i sgo nas bshags pa'o/_/da ni nyes pa'i rtsa ba ma rig pa las byung ba'i bdag tu 'dzin pa yin par bstan pa'i
[\[221a\]]
[\[221a.1\]]phyir/_bsam gtan nags mes yang dang yang du ni/_/zhes bya ba smos te/_bsam gtan zhes bya ba sems mnyam par gzhag pa ste bsam gtan bzhi la sogs pa'o/_/des ni nyon mongs pa'i tshang tshing rnams sreg cing zad par byed pas na nags la mched par
[\[221a.2\]]byed pa'i me chen po dang 'dra la/_de lta bu'i me des yang dang yang zhes bya ba skad cig ma re re'i dus dag tu'o/_/ci zhig byed ce na/_nyes pa'i nags tshal bsregs par gyur na yang /_/zhes bya ba smos te/_'dod chags la sogs pa'i nyes pa ste/_de nyid mang zhing bsreg par bya ba'i
[\[221a.3\]]gzhir gyur pas nags tshal dang 'dra ba de bsam gtan gyi mes bsregs par gyur cing bsal bar gyur kyang /_bdag lta'i rtsa ba brtan po ma zad pas/_/zhes bya ba bdag dang bdag gir 'dzin pa nyon mongs pa skye ba'i gzhir gyur pas rtsa ba lta bu'i thog ma med pa'i dus nas
[\[221a.4\]]byung bas shin tu brtan pa gang yin pa de yang dag pa'i shes rab kyis zad par ma byas shing drungs nas dbyung bar ma byas par slar yang rab tu skye ba yin no/_/tshul ji ltar zhe na/_char gyis brlan bzhin mdun na rab tu skye_/zhes bya ba smos te/_ji ltar dbyar gyi tshe dang shing dag
[\[221a.5\]]bsreg par gyur kyang gang zhig rtsa ba tshig cing bton par ma gyur pa de brlan dang phrad pa na slar skye ba dang 'dra bar bdag tu lta ba ni nyes pa kun gyi rtsa ba yin pas de ma spangs na yul gyi rkyen dang ldan pa na nyon mongs pa'i kun du rgyu ba mdun na gnas pa'i tshul du mngon du skye bar 'gyur
[\[221a.6\]]ro/_/nyon mongs pa'i rtsa ba ni gang zag la bdag med par mthong bas kyang sel bar 'gyur bas shes rab kyi cha de tsam gyis chog go zhe na/_gang zhig nyon mongs las 'bras tsam gyi rgyun/_/mthong ba yis kyang de ni ldog 'gyur la/_/zhes bya ba smos te/_nyon mongs pa ni 'dod
[\[221a.7\]]chags dang zhe sdang la sogs pa'o/_/las ni dge ba dang mi dge ba dang lung du ma bstan pa'i bdag nyid can no/_/'bras bu ni rnam par smin pa'o/_/tsam zhes bya ba dbang phyug la sogs pa la dga' ba ste/_nyon mongs pa dang las kyi 'bras bu nyi tshe tsam yin gyi de las logs
[\[221b\]]
[\[221b.1\]]shig na byed pa po med do/_/de'i rgyu ni skad cig ma'i rgyun chags su 'byung ba ste/_de mthong zhing rnam par dpyod pa'i rnal 'byor pa dran pa dang shes bzhin dang ldan pa'i shes rab kyis mthong ba na yang bdag tu lta ba de ldog par 'gyur te/_rnam par brtag na 'khor ba'i rgyun ni las dang
[\[221b.2\]]nyon mongs pa'i 'ba' zhig tsam las 'byung gi de las logs shig na bdag ces bya ba ma grub pa'i phyir ro/_/de log pa 'ba' zhig tu ma zad kyi/_sems kyi rgyun kyang spong bar byed mod kyis/_/zhes bya ba 'phags pa nyan thos skad cig ma'i tshul du gnas pa'i sems kyi rgyun sdug bsngal
[\[221b.3\]]gyi bden pa'i ngo bo rnam par shes pa'i phung po rdzas su brtags pa de de'i gnyen por rnam par shes pa'i stong pa nyid ces bya ba 'gog pa'i bden pa la dmigs pa'i lam gyi bden pa skyes pas mi mthun pa dang gnyen po'i tshul du spong bar byed ce na/_stong pa nyid kyi ngo bor gyur te bdag dang
[\[221b.4\]]gzhan dmigs pa med pas 'gro ba'i don brtson pa las shin tu ring zhes bya ba ste/_gcig tu stong pa'ang ma yin gcig tu mi stong pa'ang ma yin par lta ba'i shes rab khyad par can dang bral ba'i phyir 'khor bar gnas shing sdug bsngal gyis zhum pas gzhan gyi don yongs su rdzogs par
[\[221b.5\]]byed mi nus pa zhes bya ba'i don to/_/'gro ba'i don las ji ltar na ring ba yin zhe na/_skyob pa chags pa tsam dang rnam bral bas/_/zhes bya ba smos te/_skyob pa zhes bya ba ni 'phags pa'i bden pa bzhi dang ldan pa'i chos kyis rang gi rgyud skyob par byed pa'am mchod par 'os pa la bya ste
[\[221b.6\]]'phags pa dgra bcom pa dag go/_/de ni chags pa tsam zhes bya ba 'khor bar 'gro ba la rjes su chags pa'i sred pa tsam dang bral zhing de spangs par gyur pas de dang rnam par bral ba yin la/_gzhan yang /_'gro ba kun la ltos pa med gyur pa'i/_/zhes bya ba 'gro ba yang yin la kun kyang
[\[221b.7\]]yin pas 'gro ba kun te khams gsum par gtogs pa thams cad do/_/del ltos pa med par gyur pa ni de rnams 'khor ba las gdon cing sdug bsngal las thar bar bya ba'i phyir 'jug pa'i ltos pa'i rtsol ba spangs par gyur pa ste rang gi don lhur len pa dag go/_/de'i sems kyi rgyun ni mya
[\[222a\]]
[\[222a.1\]]ngan las 'das pa yin no zhes bstan pa'i phyir/_sems kyi rgyun ni rgyu zad mar me bzhin/_/phung po lhag ma zad pa'i mya ngan 'das/_/zhes bya ba smos te/_de la sems ni rnam par shes pa'i rang bzhin no/_/de'i rgyun ni skad cig ma gcig nas gcig tu brgyud pa'i
[\[222a.2\]]tshogs te/_rgyun de ye shes kyis dag cing gnas gyur pa na rgyu zad pa'i mar me bzhin zhes bya ba ji ltar mar me'i rgyu snum zad par gyur pa na mar me 'bar ba med par 'gyur ba de bzhin du/_rdo rje lta bu'i ting nge 'dzin las byung ba'i ye shes kyis bag chags dang bcas pa'i nyon mongs pa spangs
[\[222a.3\]]pas mya ngan las 'das par gyur pa yin la/_de yang lhag ma med pa'i mya ngan las 'das pa ste/_sngon gyi las dang nyon mongs pas bskyed pa'i phung po lhag ma tsam gnas pa de yang ye shes kyi mes bsregs te zad cing med par byas nas mya ngan las 'das pa'i dbyings la gnas
[\[222a.4\]]par 'gyur pas na 'gro ba'i don bya ba dang shin tu ring ngo zhes bya ba'i don to/_/da ni de lta bu'i 'gro ba'i don ni byang chub kyi sems las byung na de dang rang gi rgyud mi mthun par bstan pa'i phyir/_gang yang 'gro kun nyam thag sel byed pa/_/zhes bya ba la sogs pa smos pa yin te/_gang
[\[222a.5\]]yang zhes bya ba ni byang chub kyi sems so/_/yon tan ji lta bu dang ldan zhe na/_'gro ba nyam thag ma lus sel byed pa/_/zhes bya ba smos te/_skye ba bzhis bsdus pa'i sems can srid pa'i rtse mo'i bar du gnas pa thams cad kyi sdug bsngal gsum gyis gzir cing nyam thag pa
[\[222a.6\]]ma lus par sel zhing med par byed pa yin no/_/de lta bu su zhig yin zhe na/_byang chub sems ni bdud rtsi bcud kyis len/_/zhes bya ba smos pa yin te/_byang chub tu smon pa dang 'jug pa'i bdag nyid can gyi byang chub kyi sems so/_/khyad par ji lta bu zhe na/_bdud rtsi bcud kyis
[\[222a.7\]]len zhes bya ba smos te/_bdud rtsi za ba ni 'chi bas mi tshugs pa dang 'dra bar byang chub kyi sems kyis 'phags pa'i lam gyi srog 'dzin cing go 'phang thams cad thob par byed pas bdud rtsi lta bu yin la/_sman bcud kyis len bsten pas ni skra dkar dang gnyer ma sel zhing nad med par
[\[222b\]]
[\[222b.1\]]byed pa dang 'dra bar byang chub kyi sems kyis bdag dang gzhan gyi rgyud du gtogs pa'i sdug bsngal dang nyon mongs pa 'joms par byed pa yin no/_/de ltar yon tan dang ldan pa nyid kyis na nyams su blangs dgos pa nyid kyi phyir/_byang chub rgyu ru mi rtog bsgom pa na/_/zhes bya ba
[\[222b.2\]]smos te/_byang chub ni rnam pa thams cad mkhyen pa'i ye shes te/_de thob par bya ba'i rgyu dang gzhir mi rtog pa bsgom pa na zhes gzung ba dang 'dzin pa rnam par spangs pa'i tshul gyis spros pa med pa'i don yid la bya ba la slob na'o/_/gnas skabs der sems de ltar gnas
[\[222b.3\]]sam zhe na/_ma yin te/_de tshe bdag ni rnam rtog kho nar rgyug_/ces bya ba smos te/_byang chub kyi sems kyi ye shes chen po bsgrub par bya ba'i phyir slob par byed pa de'i tshe/_de tshe bdag ni rnam rtog kho nar rgyug_/ces smos te/_las dang po pa yin pa'i phyir/_bdag gi sems
[\[222b.4\]]ni rnam par rtog pa kho nar rgyug ste/_rnam par rtog pa ni yang dag pa ma yin pa'i kun du rtog pas bskyed pa'i tshul bzhin ma yin pa'i rnam par rtog pa du ma la rgyug cing phyogs par 'gyur ro zhes bya ba'i don to/_/kho na zhes bya ba'i sgras ni tshul gzhan las rang dga' ba ste/_des na
[\[222b.5\]]gzhan gyi yul ma yin pa'i phyir sems kyi gzhi la ni rnam par rtog pa kho na rten gyis gzhan dag ma yin te/_dper na srid sgrub kho na gzhu thogs pa yin gyi gzhan dag ni ma yin no zhes bya ba bzhin no/_/'dir dris pa de ni mi rigs te/_chu bo rgya mtsho ri bo rnams/_/'di dag sems
[\[222b.6\]]kyi rnam 'phrul yin/_/zhes bshad pas sems las logs shig na gzhan med pa'i phyir rten dang brten par gdags su mi rung zhe na/_de lta yin mod kyis mdo sde ba'i tshul gyis yul sems gnyi ga grub par 'dod pas 'gal ba med do/_/bsgoms pa la gnas kyang rnam par
[\[222b.7\]]rtog pa bsal bar ma nus pa'i tshul gzhan dag bstan par bya ba'i phyir/_rmi lam tshul 'drar 'gro kun gang gis kyang /_/zhes bya ba smos te/_rmi lam zhes bya ba ni sngon nyams su myong ba'i rgyus med kyang snang du rung ba ste slu ba nyid do/_/ji ltar rmi lam na yul gyi bzang mo la sogs pa
[\[223a\]]
[\[223a.1\]]chags pa'i yul lam/_dgra bo dang sdang ba'i yul med kyang snang ba'o/_/tshul 'dra zhes bya ba ni de dang tshul mthun pa'o/_/ci zhig mthun zhe na/_'gro ba ste snying po med pa'i 'khor ba'i gnas 'di na gnas pa'i dngos po rnams so/_/ji ltar mthun zhe na/_gang gis
[\[223a.2\]]kyang /_ci yang 'dzin pa nyid du mi byed par/_/zhes bya ba ste/_'di ltar 'gro ba rnams kyi nang du rnam par rtog pa'am/_'dzin pa po gang dag gis kyang yul lam gzung bar bya ba zhes pa'i dngos po phra rags ci yang 'dzin cing len pa nyid du mi byed do/_/dper na rmi lam na yul gyi dngos
[\[223a.3\]]po sdug pa dang mi sdug pa rnam pa du ma mthong zhing zhen pa'i yul du gyur kyang de ni 'khrul pa'i rang bzhin yin pa'i phyir yang dag par na ci yang yod pa ma yin pa dang 'dra'o/_/bsgoms kyang rtog pa po dang rtog bya yi/_/rnam rtog dgra yi spyod yul nyid la spyod/_/ces bya ba ni chos thams
[\[223a.4\]]cad rmi lam dang 'dra'o zhes thos shing shes pa 'ba' zhig tu ma zad kyi/_/don de yang dang yang du bsgoms shing goms par byas kyang rnam par rtog pa'i dbang du gyur to zhes bya ba ni kyang gi sgra'i don yin no/_/rnam par rtog pa de yang ji lta bu zhe na/_rtog pa po dang zhes bya ba la sogs
[\[223a.5\]]pa smos te/_rtog par byed pas na rtog pa po ste 'dzin pa po'i sems so/_/rtogs shing khong du chud par bya ba yin pas na rtogs bya ste/_gzung bar bya ba'i yul rnams so/_/de dag yod pa nyid du rtog pa gang yin pa de ni rtog pa po dang rtogs bya'i rnam rtog ste/_gzung ba dang 'dzin
[\[223a.6\]]pa'i rnam par rtog pa can rnams zhes bya ba'i don to/_/de nyid ni bdag med pa dang rnam par mi rtog pa'i mi mthun pa'i phyogs yin pas na dgra ste/_rnam par rtog pa'i dgra bo de lta bu'i spyod yul du gyur pa nyid la bdag rtag tu spyod cing de'i dbang du gyur pa'am/_des bcom
[\[223a.7\]]par gyur pa ste/_rmi lam ltar brdzun pa yin par shes shing yul la sems blan zhing bsgoms su zin kyang thog ma med pa'i dus can gyi rnam par rtog pa'i tshogs kyis bcom par 'gyur ro zhes bya ba'i don to/_/de ltar rnam par rtog pa bzlog dka' ba dang /_rang gi gnyen po nyam chung ba
[\[223b\]]
[\[223b.1\]]nyid du shes nas/_bcom ldan 'das nyid la gsol ba gdab par bstan pa'i phyir/_gtso bo shin tu mi bzad 'tshe ba 'di/_/gzigs la bdag la lta ba dri med stsol/_/zhes bya ba smos te/_gtso bo zhes bya ba ni bod pa ste/_chos thams cad la mnga' brnyes pa'am/_nyon mongs
[\[223b.2\]]pa'i nad rnams gso bar byed pas na gtso bo'o/_/shin tu mi bzad 'tshe ba 'di/_/zhes bya ba ni rang gi sems kyi rgyud la 'dod chags la sogs pa'i nyon mongs pa'i rgyud las byung ba'i gnod pa 'phral dang yun du lus dang sems kyi rgyud gdung bar byed pa drag cing shin tu mi bzad pa
[\[223b.3\]]mngon sum du gyur pa 'di la gzigs la bdag la lta ba dri med stsol zhes bya bar 'tsho bar gyur pa de dag gi sman du gyur pa'i yang dag pa'i lta ba mi mthun pa dang nyes pa'i dri mas ma gos pa stsol cig ce'o/_/de dag ni rang gi rtsol ba'i stobs kyis bskyed mod ce na/_bdag ni gces
[\[223b.4\]]pa gang dang rtog pa gang /_/de dang de nyid dang por rnam par nyams/_/zhes bya ba smos te/_'di ltar gces shing snying por bya ba'i dngos po tshad med pa'am/_pha rol tu phyin pa rnams dang rjes su mthun pa'i gnyen po'i lam gang dang gang la rtog cing dpyod par gnas
[\[223b.5\]]pa na lam de dang de nyid dang po kho nar rnam par nyams shing 'jig par 'gyur ro zhes bstan pa ste/_don du na nyon mongs pa'i tshogs gzhom pa'i phyir gnyen po gang la brten kyang de nyam chung bas mi mthun pa'i phyogs kyis zil gyis gnon par 'gyur ro zhes bya ba'i don to/_/
[\[223b.6\]]da ni skyon rnams bdag nyid kyi nyes pa yin par bstan pa'i phyir/_yang na sngon tshe bgyis pa'i bdag nyid nyes/_/'di la bcom ldan 'das kyis ci zhig mdzad/_/ces bya ba smos te/_yang na 'di ni rang nyid las byung ba'i nyes pa yin pas ci zhig mdzad du mchis zhes sbyar ro/_/
[\[223b.7\]]gang gi tshe nyes pa byas she na/_sngon tshe bgyis pa ste thog ma med pa'i dus nas brgyud pa'i sngon gyi tshe rabs rnams su yang dag pa ma yin pa'i kun du rtog pas bskyed pa'i phyir phyin ci log gi bag chags su bsags pa'i phyir ro/_/ci zhig ce na/_bdag gi nyes pa 'di lta ste gnyen
[\[224a\]]
[\[224a.1\]]po la brten cing snying por byas pa la tshol yang log pa'i dbang du gyur pa la sogs pa'i nyes pa'i skyon chags pa 'di la'o/_/bcom ldan 'das ni bdud bzhi bcom pa'am/_dbang phyug la sogs pa'i yon tan drug dang ldan pa ste sangs rgyas so/_/de lta bu bcom
[\[224a.2\]]ldan 'das khyod kyis ci zhig mdzad ces bya ba ni bcos dka' ba ste/_nyon mongs kyi dbang du gyur cing bdud kyi spyod yul na 'khyam pa ni rang gi nyes pa yin la/_'gro ba rnams ni las bdag gir bya ba yin pas rang gis byas pa'i las kyi 'bras bu nyid la spyod kyi/_bde ba dang sdug bsngal
[\[224a.3\]]gyis byed pa po ni bcom ldan 'das ma yin te/_de'i phyir mdo las kyang /_nga ni zhing yin gyi sa bon ma yin no zhes gsungs pa yin no/_/don de nyid dpes bstan par bya ba'i phyir/_'jig rten kun gyi mun sel nyi ma yang /_/zhes bya ba smos te/_'jig rten yang yin la kun kyang yin
[\[224a.4\]]pa'i phyir 'jig rten kun te/_thams cad la snang bar byed par tshul mthun pas rgyu ba dang mi rgyu ba'i 'jig rten gnyi ga la bya'o/_/de rnams kyi mun pa ni snang ba med pa'i smag tu gyur pa ste/_de sel cing 'joms par byed pa gang yin pa de la de skad ces bya'o/_/su zhig ce na/_nyi ma ste 'od
[\[224a.5\]]zer stong ldan no/_/de lta bu'i yon tan dang ldan pa'i nyi ma yang /_dmus long dag gis mun nag sel mi bgyid/_/ces pa dmus long zhes bya ba skyes ma thag nas long bar gyur pa dag gis mun nag ni sel cing 'joms par mi byed mod kyi/_de ni nyi ma'i nyes pa ma yin gyi dmus long
[\[224a.6\]]rang nyid kyi nyes pa las byung ba yin no/_/de bzhin du sangs rgyas bcom ldan 'das chos kyi nyi mas sde snod gsum dang ldan pa'i dam pa'i chos kyi 'od zer gyis 'gro ba'i snying la gnas pa'i mi shes pa'i mun pa 'joms par spyod na yang lta ba log pa la zhen cing shes rab kyi mig dang bral ba
[\[224a.7\]]rnams kyi nyes pa sel bar mi mdzad pa ni 'gro ba nyid kyi nyes pa yin gyi ston pa'i ni ma yin no/_/de ltar rang gi nyes pa'i rang bzhin smras nas/_gzhan yang 'phags pa'i lam gyis gso bar dka' ba'i tshul bstan pa'i phyir/_yun ring dus su nad gzhi sten byed cing /_/der yang rgyun du
[\[224b\]]
[\[224b.1\]]sems ni rnam rmongs pa'i/_/mdze can rkang pa lag pa chad pa la/_/thang 'ga' sman bsten pa yis ci bgyir mchis/_/zhes bya ba smos te/_mdze nad gsor mi rung bas zin pa la sman gyis ci bgyir mchis zhes bya bar sbyar ro/_/mdze can ji lta bu zhe na/_yun rings dus su nad
[\[224b.2\]]gzhi rten byed cing /_/zhes bya ba ste/_las gang gis mdze skyed par byed pa dkon mchog gi rten bshig pa la sogs pa zas dang spyod lam mi 'phrod pa la sogs pa'i nad gzhi de la yun ring po'i dus su rten cing gnas par byed pa na'ang nad gzhi ste de yang rtag par rgyun du sems rnam
[\[224b.3\]]par rmongs pa ste/_de bsal ba'i thabs kyi sbyor ba la thang 'ga' yang gnas par mi byed pa dang /_yang zhes bya ba nad gzhi la brten pa 'ba' zhig tu ma zad kyi de la sems zhen par yang byed pa'o/_/gzhan yang ji lta bu zhe na/_rkang pa lag pa chad pa zhes bya ba ste/_de ltar nad
[\[224b.4\]]gzhi la gnas shing gso ba ma byas pa'i dbang gis mdzes lus thams cad la khyab ste/_mthar rkang pa dang lag pa dag kyang chad cing 'brul bar 'gyur ba'i mdze can la dus thang 'ga' zhig mdze la phan pa'i sman bsten cing zos kyang de yis gso ba'i don mi byed pas ci bgyir
[\[224b.5\]]mchis zhes bya ste/_des nad med par mi 'gyur ro zhes bya ba'i don to/_/de bzhin du rang gi rgyud du gtogs pa'i nyon mongs pa'i nad kyi rgyud ni bdag tu lta ba yin pas lta ba de la dus yun ring por gnas shing mngon par zhen par yang byed la/_de'i gnyen por 'phags pa'i lam
[\[224b.6\]]yang mi 'tshol bas gsor mi rung bar gyur pa dag la ni yang dag pa'i lam gyis lam gyi bya ba mi byed de zhes bya ba'i tha tshig go/_/yang rang gi nyes pa'i tshul las byung ba'i dpe gzhan dag gis kyang bstan par bya ba'i phyir/_sems kyi shing ni thog ma med dus can/_/zhes
[\[224b.7\]]bya ba la sogs pa smos te/_sems ni rnam par shes pa'i tshogs te/_de nyid dpe shing dang 'dra bas na shing ngo /_/dus ji tsam nas byung zhe na/_thog ma med dus can zhes bya ba ste/_thog ma med pa yang yin la dus kyang yin pas thog ma med dus can/_dus can ni nyi ma dang
[\[225a\]]
[\[225a.1\]]zla ba dang gza' dang skar ma la sogs pas yongs su bcad pa la bya ba la/_de yang 'khor ba la thog ma med pas de skad ces bya'o/_/de lta bu'i dus su shing de gang gis skyed ce na/_nyon mongs kha ba'i khu bas brlan bgos pa/_/zhes bya ba ste/_nyon
[\[225a.2\]]mongs pa ni 'dod chags la sogs pa yin la/_de dag nyid ni 'phags pa ma yin zhing ro myangs na gdug la mi zhim pas kha ba'i khu ba ste/_nim pa la sogs pa'i khu ba dang 'dra la/_de lta bu'i khu bas brlan pas bskyed cing 'phel bar bya ba yin la rgyu de nyid kyis/_ro zhim
[\[225a.3\]]dngos por bgyi bar mi nus la/_/zhes bya ba ste/_ji ltar shing ro kha ba de chu yang kha bas brlan cing bskyed pa dag ni mngar ba la sogs pa'i rang bzhin du bya bar mi nus pa dang 'dra bas na sems kyi rang bzhin nyon mongs pas bskyed pa yang 'phags pa'i lam gyis bsgyur bar
[\[225a.4\]]dka' ba'i don to/_/ji tsam zhig gis she na/_yon tan chu yi thigs pas ci ru 'gyur/_/zhes bya ba ste/_shing de lta bu la mngar ba la sogs pa'i yon tan brgyad dang ldan pa'i chu'i thigs pa gcig blugs pas ci ru 'gyur te/_thams cad ro zhim par mi 'gyur ro/_/de bzhin
[\[225a.5\]]du sems kyi rang bzhin thog ma med pa'i dus can gyi nyon mongs pas bskyed pa yang dag pa'i lam gyis bsgyur cing bcos par dka' bdag la ni gnyen po'i chos mngar ba la sogs pa'i yon tan gyi chu'i thigs pa tsam gyis nyon mongs pa'i tshogs sbyong zhing 'phags pa'i lam gyi chos skye bar mi 'gyur ro
[\[225a.6\]]zhes bya ba'i don to/_/yang yid kyi sgo'i nyes pa bstan par bya ba'i phyir/_bdag yid nyes pa kun gyi rang bzhin nyid/_/ces bya ba smos te/_bdag gi yid la nyon mongs pa'i tshogs kyis dkrugs pas spang ba dang blang bar bya ba'i dpyod pa dang bral bas 'di dang gzhan du gnod par 'gyur
[\[225a.7\]]ba'i nyes pa 'dod chags dang /_zhe sdang la sogs pa'i nyes pa kun gyi rang bzhin nam ngo bo nyid du gnas la/_nyes pa de bsal ba'i gnyen po'i mchog ni byang chub kyi sems yin pa'i phyir/_byang chub gser sgyur rtsir gyur ngo mtshar che/_/yon tan de dang de nyid la sbyar nas/_/nyes
[\[225b\]]
[\[225b.1\]]pa'i dngos po nyid du gyur te gnas/_/zhes bya ba ste/_byang chub ni bla na med pa'i ye shes te/_de thob pa'i sems la yang rgyu la 'bras bu btags pa'i tshul gyis byang chub ces bya ste/_de ni gser sgyur rtsi lta bu yin la/_ji ltar gser sgyur rtsi yis dngul chu gser du snang ba zhes bya bas
[\[225b.2\]]lcags gser du bsgyur ba dang 'dra bar byang chub kyi sems des 'khor ba'i nyon mongs pa'i sems sbyong zhing /_yang dag pa'i ye shes su 'gyur bar byed pas gser sgyur rtsi lta bu yin te/_thams cad mkhyen pa'i ye shes sems/_/zhes bya ba'i don to/_/rgyu de nyid kyis na de ni ngo mtshar
[\[225b.3\]]che ste/_rmad du byung ba yin la/_de lta bu'i byang chub kyi sems kyi yon tan gyi tshogs rnam pa mang po yod pa dang de nyid la nye bar sbyar zhing /_sems bskyed pa la sogs pas sems kyi rgyud sbyang bar brtsam pa na yang de dang rjes su mthun par mi 'jug pas nyes pa'i dngos po nyid du gyur te
[\[225b.4\]]gnas zhes bya ba ste/_'jig rten dang 'jig rten las 'das pa'i yon tan gnyis kyis brgyan pa'i byang chub kyi sems la sbyar ba na yang nyon mongs pa'i dbang du gyur pas/_lus dang ngag dang yid kyi nyes pa'i dngos po nyid kyis rang bzhin du gyur pa blangs shing nye bar bzung nas gnas te/_
[\[225b.5\]]skyes bu ra ro ba'i sems dang 'dra bar yon tan 'dzin mi nus kyi nyes pa'i 'byung gnas kho nar gyur pas gnas par byed do zhes bya ba'i tha tshig go/_/'di'i don mdor bsdus pa ni 'di yin te/_'di ltar lcags la sogs pa yongs su sbyangs pa ma byas pa gser sgyur rtsis bskus
[\[225b.6\]]kyang rang gi dngos po mi 'dor ba de bzhin du/_yongs su ma sbyangs pa'i sems 'di yang byang chub kyi sems kyi yon tan la sbyor ba yang rang gis nyes pa'i skyon 'dor bar mi byed do/_/de ni byang chub gser sgyur de'i rigs pa nyid bstan pa'i phyir/_sman chen nyid du gang dang gang
[\[225b.7\]]bshad pa/_/zhes bya ba smos te/_nyon mongs pa'i nad gso bar byed pas na sman chen te/_byams pa la sogs pa'i chos kyi sgo'i gnyen po'i lam du gyur pa gang dang gang bshad cing bstan pa ste/_'dod chags kyi gnyen po mi gtsang ba dang /_zhe sdang gi gnyen po byams pa
[\[226a\]]
[\[226a.1\]]dang /_gti mug gi gnyen po rten cing 'brel bar 'byung ba la sogs pa'i lam gang dang gang bshad pa/_de dang de nyid bdag la dug tu gyur/_/zhes pa gzhan dag ma yin gyi/_sman gyi dam pa de dang de dag nyid kho na bdag nyid kho na skal ba ngan cing nyon mongs pa'i dbang
[\[226a.2\]]du gyur pa'i phyir bdag la dug tu gyur te/_ji ltar sman sbyor ba nyes pa la sogs pa'i rgyus 'chi ba'am/_'chi ba la thug pa'i nad bskyed pa dang 'dra bar bdag la chos kyi sman de phyin ci log tu 'gyur zhing nyon mongs pa bskyed pas dug tu gyur zhes bya'o/_/de ltar gnas pa de la
[\[226a.3\]]ci zhig gis gso zhe na/_rigs pa nyid kyi ni bcud len mchog yin na zhes smos te/_sems kyi rigs pa'i lam btsal ba nyid dam/_bsam gtan dang ting nge 'dzin la nges par gnas pa nyid dam/_dad pas 'dug cing shes rab kyis dpyod pa nyid la sogs pa'i sgo
[\[226a.4\]]nas nyon mongs pa spong ba ni rigs pa yin la rigs pa de ni bcom ldan 'das kyis gsungs pa'i dam pa'i chos la brten pa yin par bshad do/_/de ni bcud len mchog yin na/_/zhes bya ba ston pa'i gsung gi rjes su 'jug cing nyams su len pa ni nyon mongs pa'i nang
[\[226a.5\]]sel cing 'khor ba'i sdug bsngal dang bral ba'i rgyu yin pas bcud len tha mal pa las khyad par du 'phags pas mchog yin no/_/de ltar yin na de gang gis thob ce na/_gal te yid rton med na de yod min/_/zhes bya ba smos te/_de yang gal te nyon mongs pa'i dbang
[\[226a.6\]]du gyur pas/_lam la mngon par dad cing /_nges pa med pa yid brtan pa med na rigs pa de yang yod pa ma yin no zhes bya ba'i don te/_gang gi tshe sangs rgyas nyid sgrub pa la mngon par dad pas 'jug pa las ni grol bar 'gyur te/_mngon par dad na byang chub tu
[\[226a.7\]]sems bskyed la/_de las ni rim gyis grol bar 'gyur ba ni rang bzhin gyi gtan tshigs yin no/_/yang na yid rton pa ni yid bde ba la bya ste/_mnyam par 'jog pa las byung ba'i sems rtse gcig pa'i ting nge 'dzin gyi bde ba dang yid bde ba skye ba/_gal te nyon mongs
[\[226b\]]
[\[226b.1\]]pa spongs bar nus pa'i rigs pa de yang yod par 'gyur gyi yid bde ba de med cing sems g.yengs pa la ni rigs pa de yod pa ma yin pas nyon mongs pas bcom pa nyid du 'gyur ro/_/da ni rigs pa nyid gang zhig yin pa bstan pa'i phyir/_gang zhig nyon mongs zhes bya ba la sogs pa smos
[\[226b.2\]]te/_de la rigs pa ni nyon mongs pa spongs pa yin pas/_gang zhig nyon mongs bdo ba rnam sel cing /_/gang yang nyes gzhan skyed par mi byed pa/_/de ni rigs pa yin zhes bdag sems na/_/zhes bya ba rigs pa gang dang ldan na 'dod chags dang /_zhe sdang dang /_gti mug la
[\[226b.3\]]sogs pa'i nyon mongs pa bdo zhing kun du rgyu ba'i tshul du skyes pa rnams ni de nyid kyi gnyen pos spang ba ni thabs kyi dam pa ma yin te/_gong du bstan pa ltar gyur la/_de bas na nyon mongs pa'i rgyu'i gnyen po'i rtog dpyod ngan pa zhi bar gyur pa yang dag pa'i rtog pa ste/_'phags pa'i lam
[\[226b.4\]]de sbyor ba'i lam la mos pa yid la byed pas bsam pa'i man ngag de goms par byas na/_nyon mongs pa'i tshogs ring por mi thogs par de kho na mthong bas zhi bar byed pa yang gang zhig nyon mongs pa'i tshogs kyi nyes pa mngon du rgyu ba las gzhan pa bag la nyal gyi tshul du sems rgyud la
[\[226b.5\]]gnas pa dang /_gzhan zhar las byung ba'i nyes pa ste/_'dod chags kyi gnyen por mi sdug pa sgom pa na zhe sdang 'byung ba lta bu skyod cing 'khrugs par mi byed pa'i gnyen po'i lam de ni rigs pa zhes bya ste/_tshad ma dang mi 'gal zhing yang dag pa'i ye shes bskyed pa'i gtan tshigs
[\[226b.6\]]dang ldan pa yin pas de lta bu ni rigs pa yin no zhes bdag yid la sems shing blos shes mod kyi/_/'on kyang ci 'dra yin zhes slar yang nges ma byas/_/zhes bya ba rnam par grol ba'i rgyur gyur pa'i rigs pa de'i lam bsgoms pas mngon sum du byas nas ye shes thob par gyur pa ni nges par
[\[226b.7\]]byas pa yin pas/_de ma thob pa'i phyir ci 'dra yin zhes slar yang nges ma byas zhes pa rigs pa'i lam de bdag gis goms par ma byas so zhes pa ste/_ston pas gsungs pa'i yang dag pa'i lam thos pa dang bsam pa'i shes rab kyis shes par byas mod kyi/_bsgom pa'i shes
[\[227a\]]
[\[227a.1\]]rab kyis mngon sum du ni ma byas so zhes bstan to/_/byang chub kyi sems kyi 'bras bu bstan nas/_da ni bsgom pa'i 'bras bu bstan pa'i phyir/_bsam dang bag la nyal dang khams bag chags/_/nyes pa'i rgyu yi gnyen po la sbyar nas/_/bsam pa'i man
[\[227a.2\]]ngag de ni bsgom pa na/_/'dir ni ring por mi thegs zhi bar 'gyur/_/zhes bya ba smos te/_bsam pa ni lhag pa'i bsam pa ste sems so/_/bag la nyal ni 'dod chags la sogs pa'i phra rgyas rnams so/_/khams ni rang bzhin no/_/bag chags ni bsam pa la sogs pa de dag
[\[227a.3\]]nyid ni bag chags sems la gnas pa ste/_bsam pa dang bag la nyal ba dang khams rnams kyi bag chags las gyur pa'i nyes pa sems la gang dag yod pa ste/_gang gis 'dod chags dang zhe sdang la sogs pa skye bar 'gyur ba'i rgyu bdag tu lta ba la sogs pa gang dag yod pa
[\[227a.4\]]de'i gnyen po ste/_de dang mi mthun pa'i phyogs su gyur pa bdag med pa'am/_mi gtsang ba la sogs pa la sems sbyar zhing rjes su bsten la/_de yang bsam pa'i man ngag ces bya ba ston pas dbang po rab dang /_'bring dang /_tha ma'i rim pa la dgongs nas theg pa'i
[\[227a.5\]]khyad par ji skad gsungs pa'am/_'dod chags dang /_zhe sdang dang /_gti mug gi gnyen po so sor ji skad gsungs pa'i don de thos pa dang /_bsam pa'i shes rab kyis nges pa nyid du byas pa'i bsam pa'i man ngag de mngon sum du bya ba'i phyir bsgoms shing goms par
[\[227a.6\]]byas pas rtse gcig tu byas pa las ni nyon mongs ba'i tshogs de zhi bar 'gyur ro/_/dus ji tsam na 'gyur zhe na/_'dir ni ring por mi thogs zhi bar 'gyur/_/zhes bya ba smos te/_gnas skabs 'dir mag ngag gi tshul 'di legs par bsgoms shing yid la byas pas ni ring por
[\[227a.7\]]mi thogs par myur du sems la yod pa'i nyon mongs ba'i tshogs bsal cing zhi bar 'gyur ba ste/_bsgom pa la yang dag par gnas pas zhugs pa dag gi nyon mongs pa dag ni spang dka' ba ma yin no zhes bya ba'i don to/_/da ni bcom ldan 'das kyi gsung nyid slu ba med pa nyid
[\[227b\]]
[\[227b.1\]]yin par bstan pa'i phyir/_skyob pa nyes pa kun dang rnam bral zhing /_/zhes bya ba smos te/_skyob pa zhes bya ba ni sems can rnams sdug bsngal las skyob par byed pas skyob pa'o/_/nyes pa zhes bya ba ni 'dod chags la sogs pa'i 'khor ba pa'i chos rnams te/_de thams cad
[\[227b.2\]]dang bral zhing spangs par 'gyur ba'o/_/gzhan yang ji lta bu zhe na/_chos rnams kun gyi dam pa'i don gzigs pa/_/zhes bya ba smos te/_chos kyang yin la kun kyang yin pas chos rnams kun te/_zag pa dang bcas pa'am/_zag pa med pa'am/_rgyu ba'am mi rgyu ba'am/_
[\[227b.3\]]thag nye ba'am ring ba ste/_chos de rnams kyi dam pa'i don ni thun mong ma yin pa'i don te/_de gzigs pa'i ngang tshul mnga' bas na/_chos rnams kun gyi dam pa'i don gzigs pa/_/zhes bya'o/_/khyed kyis sna tshogs tshul du'ang nges gsungs pas/_/zhes bya ba ni dbang
[\[227b.4\]]po dang mos tshul sna tshogs pas theg pa'i tshul du mar nges par phye ste gsungs pa'am/_nyon mongs pa'i tshul mtha' yas pas gnyen po'i tshul yang sna tshogs par gsungs pa gang yin pa des ni 'dod chags la sogs pa'i nyon mongs kyi tshogs bag chags dang
[\[227b.5\]]bcas pa ma lus par spong bar byed pas/_nyon mongs sa bon ma lus sel bar byed/_/ces bya ba ste/_khams gsum pa'i nyon mongs pa thams cad ma lus par sel bar byed do zhes bya ba'i don to/_/de ltar bstan pa'i yon tan bshad nas/_da ni gzugs sku mthong
[\[227b.6\]]zhing gsung thos pas nyon mongs pa spong ba'i tshul bstan pa'i phyir/_khyed sku mdzes pa'i mtshan gyis 'bar gyur pa/_/de yang mdun na bzhugs pa mthong ba dang /_/zhes bya ba la sogs pa smos te/_bcom ldan 'das khyed kyi gzugs kyi sku mdzes pa yang yin la mtshan kyang
[\[227b.7\]]yin pas mdzes pa'i mtshan te/_dbu gtsug tor dang ldan pa la sogs pa mtshan sum cu rtsa gnyis dang /_dpe byad bzang po brgyad cu dag gis nye bar mtshon par gyur cing /_de nyid kyis na lha na ne lham me lhang nges 'bar bar gyur ba dang /_'dzam bu chu bo'i gser lta bu'i sku mdog
[\[228a\]]
[\[228a.1\]]shin tu 'bar bar gyur ba yin la/_de lta bu'i sku de yang mdun na bzhugs pa zhes bya ba dbang po'i mngon sum du mthong bar gyur pa'am/_yid kyi mngon sum na bzhugs pa lta bur blos mthong zhing mngon sum du byed pa dang /_gzhan yang /_/rna bas btung ba'i
[\[228a.2\]]bdud rtsi'ang thos gyur pa'i/_/zhes bya ba skyes bu dag gis rnab gnyis kyis btung bar bya ba yin pas na rna bas btung ba ste/_rna bas gzung ba zhes bya ba'i don to/_/ci zhig ce na/_bdud rtsi'ang thos gyur pa zhes bya ba ste/_'ang zhes bya ba ni bsdu ba ste/_mgon po khyod kyi sku mngon sum
[\[228a.3\]]du mthong ba'am/_yid kyis mngon du dmigs pas nyon mongs pa sel bar ma zad kyi khyed kyi gsung skyes bu gang gis thos par gyur pa de yang de la bdud rtsir 'gyur te/_ji ltar snyim pas bdud rtsi 'thung bar byed pa dag 'chi bas mi tshugs par 'gyur ba de bzhin du/_mgon po'i gsung
[\[228a.4\]]gi bdud rtsi rna ba gnyis kyi snyim pas 'thung pa'i tshul len par byed pa dag ni nyon mongs pa'i dug gis mi tshugs kyis dge ba'i srog gi dbang po mi 'chad pas ngan 'gror 'gro bar mi 'gyur ro/_/nyon mongs sa bon ma lus rnam par 'jig_/ces bya ba ni de lta bu'i sku mthong ba dang /_
[\[228a.5\]]gsung thos pa'i skyes bu'i nyon mongs pa khams gsum par 'khor zhing sdug bsngal skyed par byed pa sa bon dang bcas pa ma lus par mtha' dag rnam par 'jig cing /_rang nyid dengs shing zad par 'gyur ro zhes bya ba'i don to/_/de ltar gzugs kyi sku mthong ba'i yon tan bshad
[\[228a.6\]]nas/_da ni chos kyi sku mthong ba'i yon tan bstan pa'i phyir/_gtso bo khyod la de las rab mchog gyur/_zhes bya ba la sogs pa smos te/_gtso bo zhes bya ba ni bod pa'o/_/khyed la de las rab mchog gyur zhes bya ba ni gzugs kyi sku de las ches phul du byung zhing rab mchog tu gyur
[\[228a.7\]]la thun mong ma yin pa'i sku 'ang mnga'o zhes bya bar sbyar ro/_/de gang zhig yin zhe na/_chos sku nyi ma bla na med pa'ang zhes bya ba ste/_chos kyi sgras ni bcom ldan 'das de chos kyi ngo bo nyid yin pas shin tu phra ba brjod cing bstan pa med pa ji ltar mi snang ba thams cad mkhyen pa nyag
[\[228b\]]
[\[228b.1\]]gcig gi spyod yul du gyur pa yin par ston to/_/de nyid ni sku ste chos kyang yin la sku yang yin pas chos kyi sku'o zhes las 'dzin par mtshams sbyar ro/_/de nyid ni nyi ma dang 'dra bas chos kyi nyi ma ste/_ji ltar nyi mas phyi'i mun pa'i tshogs sel bar byed pa de bzhin du chos kyi
[\[228b.2\]]dbyings kyi ye shes kyi snang bas ma rig pa'i mun pa mun gnag 'joms par byed pas nyi ma dang chos mthun pa'i phyir ro/_/de nyid kyi phyir bla na med pa ste/_de las lhag ma gzhan med pa'am/_sa 'og ma pa thams cad dang thun mong ma yin pa'i phyir ro/_/de nyid kyis na/_
[\[228b.3\]]bsams kyang 'gro ba'i spyod yul mi 'gyur ba/_/zhes bya ba smos te/_chos kyi sku'i ngo bo bsams shing bsgoms su zin kyang khams gsum pa'i 'gro ba so so'i skye bo dngos po la mngon par zhen pa rnams kyi spyod yul du mi 'gyur ba yin te/_de'i rang bzhin blos rtogs shing
[\[228b.4\]]khong du chud par mi 'gyur ba'i phyir ro/_/de ltar yod par ji ltar shes she na/_nyes pa'i rab rib 'joms pa ngo mtshar che/_/zhes bya ba smos te/_gang gi phyir ma rig pa zhes bya ba nyon mongs pa'i gzhi bor gyur pa'i nyes pa'i mun nag gi rab rib 'joms shing sel bar byed
[\[228b.5\]]pa nyi ma lta bu gang yin pa ni chos sku ste stong pa nyid kyi ye shes yin la/_de ni dngos por ma dmigs shing mig gi spyod yul du ma gyur pa yin yang skyes bu rnams kyi blo'i mun pa sel bar byed pa ni ngo mtshar che ste/_bsam gyis mi khyab pa'i yul yin pa'i phyir rmad du
[\[228b.6\]]gyur pa yin no/_/de ltar bshags shing bstod pa brtsams pa mjug bsdu ba'i sgo nas bcom ldan 'das kyi yon tan gyi sgo brjod de phyag 'tshal ba bstan pa'i phyir/_thugs mchog gang yang rung ba de yis ni/_zhes bya ba smos te/_bcom ldan 'das khyed la btud
[\[228b.7\]]cing phyag 'tshal lo zhes bya bar sbyar ro/_/ci'i phyir phyag 'tshal zhe na/_nyes pa zhi bar mdzad pa'i phyir ro/_/gang gis she na/_thugs mchog gang yang rung ba de yis ni/_/zhes bya ba ste/_gang gis gnyis su med pa'i ye shes nyan thos dang rang sangs rgyas la sogs
[\[229a\]]
[\[229a.1\]]pa'i yul ma yin pa thugs su chud par mdzad pa'i thugs kyi mchog gang yang rung ba de yis so/_/ci zhig la dmigs she na/_zhi gnas gang yang rung ba der bzhugs nas/_/zhes bya ba smos te/_zhi gnas dang lhag mthong zung du 'jug pa lhun gyis grub
[\[229a.2\]]pa'am rdo rje lta bu'i ting nge 'dzin dang /_bsam gtan gyi mchog la zhugs zhing rnal 'byor gyi mthar byon pa brnyes pa la bzhugs pa de la phyag 'tshal lo/_/de ci'i phyir zhe na/_nyes kun rnam pa kun du zhir mdzad pa'i/_/bcom ldan gang yin de la phyag 'tshal lo/_/zhes bya ba
[\[229a.3\]]smos te/_'khor ba'i sdug bsngal skyed pa'i nyes pa gang yin pa de kun zhi bar mdzad cing sel bar mdzad par spyod pa ni khyed nyid yin te/_de zlog par mdzad do zhes bya ba'i don to/_/ji ltar zhe na/_rnam pa kun zhes bya ba ste/_bag chags dang bcas pa rnam pa thams cad du sel
[\[229a.4\]]bar mdzad pa'am/_yang na rnam pa kun gyis zhi bar mdzad pa ste/_theg pa'i tshul sna tshogs sam/_rdzu 'phrul dang cho 'phrul la sogs pa'i thabs kyi sgo sna tshogs kyis zhi bar mdzad pa'o/_/de bas na bcom ldan 'das gang yang rung ba de la phyag 'tshal lo zhes bya ba ste/_nyes
[\[229a.5\]]pa'i tshogs de lta bu zhi bar mdzad pa'i bcom ldan 'das gang yin pa de la lus dang ngag dang yid dang zhing gus pas 'dud cing phyag 'tshal lo zhes bya ba'i don to/_/gang yin de la zhes smos pa ni gang gi phyir khyed kyi mkhyen pas khyab par med pa'i tshig tu smos pa yin gyi/_de lta na ni
[\[229a.6\]]gtso bo la de skad smra ba rigs pa ma yin no/_/de lta na khyed de lta bu'i yon tan dang ldan pa gang yang rung ba de la bdag phyag 'tshal zhing skyabs su mchi'o zhes bya ba'i don to/_/da ni bstod pa byas pa las byung ba'i bsod nams gang yin pa de sems can rnams la bsngo ba dang /_byang chub sems
[\[229a.7\]]dpa' rnams kyi bslab pa yin pas de dang rjes su mthun par bya ba'i phyir/_de ltar yon tan bla med la bshags pa'i/_/zhes bya ba la sogs pa smos te/_de ltar zhes bya ba ni rdzogs pa'o/_/yon tan bla med ni gang la yon tan gyi tshogs thun mong ma yin pa mnga' ba ste ston pa'o/_/
[\[229b\]]
[\[229b.1\]]de la bshags pa ni rang gis sdig pa dang nyes pa gang dag byas pa de'i spyan sngar brjod pa'o/_/de lta bu'i sgo nas ci zhig byas she na/_yang dag bstod pa rnam sbyar dge ba ni/_/zhes bya ba smos te/_rang gi nyes pa de brjod pa'i sgo nas bcom ldan 'das la yang dag par bstod pa'i
[\[229b.2\]]tshig rnam par 'phel zhing legs par sbyar ba las dge ba ste/_bsod nams su byas pa'o/_/ji lta bu zhe na/_zla mdzes ltar dkar bdag gis gang bsags des/_/zhes bya ba smos te/_bsod nams de yang ston ka'i zla ba ltar dkar zhing mdzes pa ste/_nyes pa'i nag nog gis ma
[\[229b.3\]]'dres shing yid du 'ong ba'o/_/bdag gis gang bsags zhes bya ba ni bdag nyid kyis bsgrubs shing tshogs yongs su bsdus pa'o/_/zla ba smos pas ni bdag nyid kyi ming zla ba zhes bya bar yang ston to/_/dkar ba smos pas kyang bdag nyid kyi rang bzhin dag par ston to/_/bsod
[\[229b.4\]]nams de gang du bsngo zhe na/_'gro kun bde ba can du 'gro bar shog_/ces bya ba smos te/_bdag gis de ltar bsags pa'i bsod nams des 'gro ba 'di dag thams cad 'jig rten gyi khams bde ba can du 'gro zhing der skye bar shog cig pa'o/_/yang na bla na med pa'i bde ba ni
[\[229b.5\]]sangs rgyas kyi go 'phang ste/_de dang ldan pa'i gnas thob par gyur cig ces bya ba'i don to/_/blo chen blo gros bzang po yis/_/gsol ba btab pa la brten te/_/sangs rgyas zhi ba bdag gis ni/_/bshags bstod 'grel pa 'di byas so/_/zla ba'i tshig don dbyings che
[\[229b.6\]]bas/_bde gshegs spyod pa zab mo 'di/_/bshags nas bstod pa'i tshul la ni/_/brten brtsams srid pa sbyang phyir yin/_/de yi 'grel pa zla zer ltar/_/yid 'ong bdag gis byas pa 'dis/_/'gro ba'i nyon mongs rnam sbyangs nas/_/skyon bral sangs rgyas nyid thob shog_/
[\[229b.7\]]bshags bstod kyi 'grel pa slob dpon sangs rgyas zhi bas mdzad pa rdzogs so//_//rgya gar gyi mkhan po bud+d+ha shrI shAn+ti dang /_zhu chen gyi lo tsA ba dge slong rin chen bzang pos bsgyur cing zhus te gtan la phab pa//_//
[\[230a\]]
[\[230a.1\]{D1161}]@##/_/rgya gar skad du/_shud+d+ha a b+hi She ka nA ma sto traH/_bod skad du /_sangs rgyas dbang bskur ba zhes bya ba'i bstod pa/_thams cad mkhyen pa la phyag 'tshal lo/_/de nas bskal pa grangs med gsum/_/pha rol phyin rnams rdzogs pa yi/_/thub
[\[230a.2\]]pa lha rnams kyi ston pa/_/mtho ris nas ni mi nang gshegs/_/nyi ma'i rigs te zla ba yi/_/sa yi bdag po zas gtsang dang /_/gtso mo sgyu 'phrul lha mo yi/_/mngal du nying mtshams sbyor bar mdzad/_/der ni rin chen khang gnas shing /_/lha yi mchog rnams bstod
[\[230a.3\]]byed la/_/de la gsung ni mthon po yis/_/dam pa'i chos ni ston par mdzad/_/lha rnams thal mo sbyar byas te/_/dus gsum du ni der blta ba/_/rdul med mu tig phreng ba ni/_/bai DUr+ya yi snod gnas 'dra/_/bdud rtsi rab sbyin gzugs can te/_/de 'os lha mo mdzes par gyur/_/
[\[230a.4\]]zla ba shin tu gsal ba'am/_/mu tig 'o ma'i rgya mtsho 'dra/_/'byung ba rnams kyang dbugs 'byin cing /_/yid la re ba'i don rdzogs mdzad/_/de ni 'dod la stsol ba ste/_/'dod pa thams cad phun tshogs mdzad/_/skyed mos tshal ni lum+bi nIr/_/'jig rten gtso mo sor gyur
[\[230a.5\]]te_/sa bdag dang ni slas rnams dang /_/mdun na 'don dang lhan cig gnas/_/der ni mya ngan med pa yi/_/yal ga la 'jus brtul zhugs gnas/_/mkha' la lha yi bu mo rnams/_/zla ba dang ni skar tshogs 'dra/_/skar ma rgyal la bab pa na/_/de'i sras rtsib ma'i logs
[\[230a.6\]]nas ni/_/'gro la phan pa mkhyen pa yi/_/nyi ma shar ba bzhin du byung /_/mtshan mchog yang dag rdzogs pa yi/_/gtso bo nyid kyi sku yi 'od/_/'dzam bu chu bo'i gser 'dra yis/_/phyogs rnams rab tu snang bar gyur/_/brgya byin ma ma'i cha byad can/_/smin ma bskyod
[\[230a.7\]]pas zlog pa mdzad/_/sa la gom bdun bor ba na/_/gter dang pad+mas brgyan par gyur/_/bdag gi skye ba tha ma ni/_/'di yin yang srid yod min zhes/_/snyan pa'i gsung ni bsgrags nas kyang /_/phyogs rnams kun du gzigs par gyur/_/nyi zla rin chen bum pa las/_/
[\[230b\]]
[\[230b.1\]]dro grang chu yi rgyun gnyis ni/_/dri ma med pa'i nam mkha' las/_/de yi dbu la bab bar gyur/_/bde gshegs 'gro ba'i bla ma ni/_/rin chen sna tshogs bkram pa yi/_/seng ge'i gdan ni mthon po la/_/dgyes pas der ni bzhugs par 'gyur/_/brgya byin gnas kyi chu bo dang /_/
[\[230b.2\]]'jug ngogs las blangs lha yi chu/_/gser las byas pa'i bum pa yis/_/lha rnams kyis ni dbang bskur bstabs/_/lha yi gos dang phreng ba dang /_/bstod pa la ni brtson pa yi/_/tshogs rnams du ma 'dus pa yis/_/lha yi tshal ni gang bar gyur/_/rnga sgra rnams dang
[\[230b.3\]]ca co yis/_/mkha' dbyings ma lus khyab par gyur/_/nam mkha' las ni me tog char/_/rgyun mi 'chad par bab par gyur/_/man+dAr me tog gcal bkram pas/_/gnas gtsang ma yi gnas ltar gyur/_/ga bur tsan+dan phye ma yis/_/'jig rten mgon la gtor bar gyur/_/
[\[230b.4\]]ri bo rgya mtshor bcas pa dag_/gar mkhan gyi ni gos ltar g.yo/_/bcud rnams sna tshogs 'dzin pa yi/_/sa dag rnam drug g.yos par gyur/_/gung ba rnams ni sgra sgrogs shing /_/dus rnams kun du byung ba yi/_/shing rnams rang nyid 'dud pa dang /_/me tog rnams ni 'bor
[\[230b.5\]]bar gyur/_/blon po rgan dang mdun na 'don/_/bkra shis dag ni 'don par byed/_/sa dang mkha' dang grub pa dang /_/mi 'am ci dang lhan cig spyod/_/nags na gnas pa'i lha rnams dang /_/lha dang grub pa rig 'dzin mi/_/nang gi slas kyi bud med kyang /_/rab tu dga' bas
[\[230b.6\]]gar yang byed/_/long bas mig dang 'on pas thos/_/lkugs pa rnams ni sgra gsal dang /_/nad pa nad las thar ba dag_/skad cig der ni thob par gyur/_/ri dgas bya dang sdig sprul dag_/phan tshun 'tshe bar 'dod pa yi/_/sems can thams cad de yi tshe/_/rtsod med 'tshe
[\[230b.7\]]ba med par gyur/_/de tshe gang yang sdug bsngal dang /_/nyes spyod byung bar ma gyur to/_/'gro ba 'di dag nad med cing /_/bde zhing lo yar legs par gyur/_/de tshe kun du'ang mdun du ni/_/gter rnams der ni byung bar gyur/_/de tshe srid gsum rgyas par ni/_/dga' ba zhing
[\[231a\]]
[\[231a.1\]]bde ba dag tu gyur/_/rgyal ba dbang bskur bsod nams gang /_/bsod nams ldan pa'i sems kyis ni/_/nyan par byed pa de dag la/_/phun sum tshogs kun lag mthil gnas/_/tshe dang nad med dbang phyug dang /_/dgra zhi rgyas dang rgyal dang grags/_/
[\[231a.2\]]rdzogs sangs yon tan sgrogs pa yi/_/dad pa'i mi yis thob par 'gyur/_/sangs rgyas dbang bskur ba zhes bya ba'i bstod pa rdzogs so//_//lo tsA ba chen po rin chen bzang pos bsgyur cing zhus te gtan la phab pa//[ {D1162}]@##/_/rgya gar skad du/_
[\[231a.3\]]shrI badzra d+ha ra saM gI ti b+ha ga bAn sto traH/_bod skad du/_bcom ldan 'das la bstod pa dpal rdo rje 'dzin gyi dbyangs/_dpal rdo rje sems dpa' la phyag 'tshal lo/_/mnyam med mi g.yo mnyam nyid mchog chos can/_/thugs rje'i bdag nyid 'gro ba'i sdug bsngal sel/_/
[\[231a.4\]]yon tan kun mnyam mtha' med dngos grub stsol/_/dri med mi g.yo mnyam med mchog rab chos/_/sems can khams la rtag mchog grub stsol ba/_/dngos grub mnyam dang mtha' med dpe bral ba/_/mnyam pa'i dpe nyid nam mkha' la med de/_/yon tan shas phra'i chas
[\[231a.5\]]kyang mtshungs ma yin/_/rtag tu dri med thugs rje'i shugs las byung /_/smon lam grub pa 'gag med chos nyid can/_/'gro ba'i don sgrub lhur mdzad mtha' yas pa/_/thugs rje'i bdag nyid rtag tu rnam par snang /_/dpag med mi dpogs gnas nyid legs rdzogs pa/_/
[\[231a.6\]]bde gnas gshegs kyang thugs rje'i spyod mi g.yo/_/'jig rten gsum la mchog gi grub stsol ba/_/'gag nyid mi 'gyur e ma'i chos nyid bzang /_/mchog stsol sbyin mchog nyid gnas chos nyid brnyes/_/'jig rten gsum rtag dam pa stsol mchog sgrub/_/bde gshegs
[\[231a.7\]]dus gsum mkhyen sgrib mi mnga' ba/_/kun gyi dam tshig gsum mchog grub bdag stsol/_/bcom ldan 'das la bstod pa dpal rdo rje 'dzin gyi dbyangs rdzogs so//_//rgya gar gyi mkhan po bid+yA ka ra pra b+ha dang /_zhu chen gyi lo tsA ba ban+de dpal brtsegs kyis bsgyur cing
[\[231b\]]
[\[231b.1\]]zhus te gtan la phab pa//[ {D1163}# ]@##/_/rgya gar skad du/_shI badzra d+ha ra saM gI ta b+ha ga ba ti sto tra TI kA/_bod skad du/_bcom ldan 'das la bstod pa dpal rdo rje 'dzin gyi dbyangs kyi rgya cher bshad pa/_'jam pa'i mgon [#]la phyag 'tshal lo/_/gang
[\[231b.2\]]zhig bstod du blo bzang rnams kyi blo gros dang /_/tshig gis 'dod pa'i 'bras ldan 'jug pa mi rnyed la[#]/_/'phags pa gsung 'jam yon tan nam mkha' mtha' yas shing /_/dag pa lta bu de la rtag tu bdag phyag 'tshal/_/mnyam med mi g.yo mnyam nyid chos mchog
[\[231b.3\]]can/_zhes bya ba la sogs pa'i bstod pa ni gtsor gsol ba gdab pa yang yin te/_'di ltar mjug tu/_/kun gyi dam tshig gsum mchog grub bdag stsol/_/zhes bstod do[#]/_/mchog gi dngos grub gsol ba gdab par 'os pa de dag kyang gang zhe na/_gang dag rang yongs
[\[231b.4\]]su dag pa'i bdag nyid can brtse ba chen po'i dbang du gyur pa/_brtse ba'i 'bras bu gnyis byed pa/_de'i rjes su mthun pa'i yon tan dang ldan pa rnams yin te/_rnam par ma dag pa'i bdag nyid can rnams ni rang la phan pa'ang bya bar mi nus so/_/yongs su dag pa'i bdag nyid
[\[231b.5\]]can yin yang snying rje chen po dang bral na gzhan gyi don chen po mtshar cig mi byed de/_rang rgyal ba dag bzhin no/_/snying rje chen po dang ldan du zin kyang gal te de'i 'bras bu dang [#]mthun pa'i yon tan dang bral ba nyid kyis nus pa med pa'i phyir brtse ba'i 'bras bu gnod pa sel ba dang /_phan
[\[231b.6\]]pa bsgrub [#]pa mi byed na de'i tshe gsol ba gdab pa'i yul ma yin par gyur te/_sems dang bcas pa rnams ni bdag nyid rdos non pa dbyung ba'i phyir/_'phye bo dang long ba la sogs pa la gsol ba 'debs par mi byed do/_/de bas na yongs su dag pa'i bdag nyid can nyid shes par bya
[\[231b.7\]]ba'i phyir/_mnyam med mi g.yo mnyam nyid chos mchog can/_/zhes bya ba 'di gsungs so/_/brtse ba'i ngang du gyur pa nyid bstan pa'i phyir/_thugs rje'i bdag nyid ces bya ba 'di gsungs so/_/thugs rje'i 'bras bu gnyis mdzad pa nyid brjod pa'i phyir/_'gro ba'i sdug bsngal
[\[232a\]]
[\[232a.1\]]sel zhes bya ba dang /_yon tan kun mnyam mtha' med dngos grub stsol/_/zhes bya ba 'di gsungs so/_/brtse ba'i 'bras bu gnyis dang mthun pa'i yon tan dang ldan pa nyid rab tu bstan pa'i phyir/_/dri med mi g.yo mnyam med mchog rab chos/_/zhes bya ba 'di gsungs
[\[232a.2\]]te/_'di ni bsdus pa'i don yin no/_/tshig rnam par dbye ba ni/_de ni mnyam pa med pa'ang yin la mi g.yo ba'ang yin pas mnyam med mi g.yo ba'o/_/de ni mnyam pa med pa dang mi g.yo ba'ang yin la mnyam pa nyid kyang yin pas de skad ces bya ste/_mnyam pa nyid de lta bu de nyid mchog
[\[232a.3\]]chos yin no/_/de gang dag la yod pa de dag la de skad ces bya ste/_'dis ni de bzhin gshegs pa rnams kyi de bzhin nyid kyi chos kyi sku nyid bstan to/_/de la mnyam pa med pa ni glo bur gyi dri ma mtha' dag dang bral te rnam par dag pa'i mthar phyin pas dpe med pa'i phyir te/_su dang yang mnyam
[\[232a.4\]]zhing mtshungs pa med pa'am/_'di dang mnyam zhing 'dra ba 'ga' yang med pas na mnyam med do/_/'dis ni de bzhin nyid phyin ci ma log par yongs su dag pa bshad do/_/g.yo ba ni gzhan du 'gyur ba'o/_/g.yo ba med pas ni ma g.yo ba ste/_dus thams cad du gnyis su med pa'i chos
[\[232a.5\]]nyid shin tu rnam par dag pa las mi 'da' ba zhes bya ba'i don to/_/'dis ni mi 'gyur bas yongs su grub par bshad do/_/mnyam pa rnams kyi ngo bo ni mnyam nyid de/_dngos po 'ga' yang stong pa nyid kyi rang bzhin las mi 'da'o/_/de'i phyir rang bzhin 'dis chos thams cad
[\[232a.6\]]stong nyid du ro gcig cing mnyam mo/_/'di ni mchog kyang yin la chos kyang yin pas mchog chos te/_rtog ge dang lung gsal bas shes par bya ba yin pa'i phyir/_de bzhin nyid rigs pa dang ma bral ba yin no/_/de ji lta zhe na/_rig par bya ba dang rig par byed pa'i mtshan nyid dang bral
[\[232a.7\]]ba nyid 'dzin pa'i phyir te/_de 'dzin pa nyid kyi phyir chos kyang yin no/_/rnam pa gcig tu na mchog chos kyi mchog ste/_de ni rnam par bsgoms na sgrib pa thams cad spong ba'i phun sum tshogs pa'ang 'dren la yon tan ma lus pa'i 'byor pa'ang thob par byed do/_/yang stong pa nyid
[\[232b\]]
[\[232b.1\]]ni sems can gyi tshogs thams cad la'ang khyab na/_ci'i phyir de bzhin gshegs pa rnams kho na'i chos kyi sku zhes bya zhe na/_shin tu rnam par dag pa nyid kyis de dag gi rgyud kho na la gsal ba'i phyir te/_gzhan dag la ni sgrib pas bsgribs te mi gsal bas med pa dang [#]'dra'o/_/gang
[\[232b.2\]]dag la thugs rje'i bdag nyid ngo bo nyid yod pa de dag ni thugs rje'i bdag nyid can te/_de dag gi de ni bskal ba grangs med pa mi nyung bar rab tu gus par goms pa brgyud pas shin tu ngang du gyur pa yin no/_/'gro ba'i zhes bya ba ni 'jig rten gyi'o/_/sdug bsngal ni ci yang
[\[232b.3\]]rung ste mdor na nye bar len pa'i phung po lnga'i rang bzhin no/_/gang dag la de sel cing 'dor ba'i ngang tshul yod pa de dag la de skad ces bya ste/_de dag gis bstan pa'i bsgoms pas sdug bsngal ma lus par ldog pa'i phyir ro/_/mnyam pa ni 'dra ba'i dngos po'o/_/mtha'
[\[232b.4\]]ni mthar thug pa'o/_/stobs dang byang chub kyi yan lag la sogs pa'i yon tan gang dag yin pa kun la mnyam pa dang mtha' med pa de dag ni mnyam mtha' med pa'o/_/dngos grub ni yongs su grub pa'o/_/gang dag de stsol ba'i ngang tshul yod pa zhes tshig rnam par sbyar te 'gro
[\[232b.5\]]ba la zhes bya bar sbyar ro/_/de bzhin gshegs pa'i yon tan dpe med cing [#]so sor tshad med pa gang dag yin pa de dag stsol ba zhes bya ba'i [#]tha tshig ste/_de dag gis bstan pa la nan tan byas pas 'gro ba mtha' dag la phan pa bde bar gshegs pa'i go 'phang thob pa'i phyir ro/_/de nyid
[\[232b.6\]]kyi phyir kha cig ni/_yon tan kun rdzogs med pa'i dngos grub stsol/_/zhes 'don to/_/kha cig ni/_yon tan kun mnyam mnyam med dngos grub stsol/_/zhes 'don to/_/'di ni gzhan bsgrim mi dgos par grub pa nyid du bstan pa'i phyir phan pa bsgrub pa'i mchog bstan par zad de/_
[\[232b.7\]]mngon par mtho ba'i ngo bo 'khor los sgyur ba nyid la sogs pa phan pa gzhan yang stsol bar mdzad pa nyid do/_/dri med mi g.yo zhes bya ba la sogs pa'i tshig rnams ni khyad par gyi tshig bsdu ba yin te/_gang dag la gzhan la phan pa'i rgyu phun sum tshogs pa so so yang dag par rig pa
[\[233a\]]
[\[233a.1\]]la sogs pa'i chos de lta bu mnga' ba de dag la de skad ces bya'o/_/de la dri ma med pa ni rnam pa thams cad rnam par dag pa dang ldan pa'i phyir ro/_/mi g.yo ba ni yongs su mi nyams pa'i chos nyid kyis sam/_'khor ba ji srid par gnas pa'i phyir ro/_/mnyam pa
[\[233a.2\]]ni snga ma bzhin du dpe med pa nyid kyi phyir ro/_/mchog gtso bo/_/'jig rten las 'das pa/_sangs rgyas la sogs pa'i chos rnams kyi rab ni mchog rab ste/_ma 'dres pa yin pa'i phyir gtso bo rnams kyi yang gtso bo zhes bshad pa yin no/_/yang na chos kyi dbyings shin tu rnam par
[\[233a.3\]]dag pa la dmigs pa'i phyir gang dag la yul mchog rab yod pa ste/_de dag ni de rang rig pa'i ngo bo yin no/_/gzhan dag na re mchog ni don du gnyer bar bya ba'o/_/rab ni thams cad pas phul du gyur pa'i phyir ro zhes zer te/_'dir tshig gi mdo ni de lta bu'i bde bar gshegs
[\[233a.4\]]pa rnams kyis mchog gi grub pa bdag la stsol cig ces bya ba yin te/_tshigs su bcad pa dang po dang tha ma 'di gnyis kho nar mngon par 'dod pa'i don gyi de kho na nyid thams cad rdzogs pa nyid du bstan to/_/'di las gzhan tshigs su bcad pa gsum ni klan ka ngan pa yongs su spang ba'i
[\[233a.5\]]ched yin no/_/de la klan ka ngan pa ni 'di yin te/_ji ltar na mnyam pa nyid dang /_so so yang dag par rig pa la sogs pa'i chos rnams mnyam pa med pa yin[#]/_'di ltar 'di dag dang mnyam pa nam mkha' rang bzhin gyis yongs su dag pa tshad med pa yod pas de nyid kyis 'di
[\[233a.6\]]dag gi dper byas te/_ji skad du de bzhin gshegs pa'i gsang ba'i mdo las/_su dag sangs rgyas chos rnams la/_/dper byed pa ni ji snyed pa/_/de dag sangs rgyas 'tsham min pas/_/'dren la skur pa 'debs par zad/_/de la gcig pu dper gyur pa/_/sangs rgyas
[\[233a.7\]]chos dang mnyam [#]pa gang /_/nam mkha'i khams su bstan pa ste/_/de la tshad ni gang na'ang med/_/nam mkha' ji tsam thub pa yi/_/tshul khrims ting 'dzin shes rab dang /_/ye shes rnam grol ye shes gzigs/_/'di yang de tsam kho nar bshad/_/ces gsungs pa lta bu yin
[\[233b\]]
[\[233b.1\]]no/_/de [#]bas na dpe med pa nyid mi 'grub po zhe na/_de'i phyir/_mnyam pa'i dpe nyid nam mkha' la med de/_/zhes bya ba la sogs pa 'di gsungs so/_/nam mkha' ni nam mkha' ste de dpe nyid du brjod par 'dod na yang bcom ldan 'das rnams la mnyam pa'i dpe nyid do/_/
[\[233b.2\]]gang dag mnyam pas dpe yin pa de dag ni mnyam pa'i dpe'o/_/de dag gi ngo bo ni mnyam pa'i dpe nyid do/_/re zhig de yang med na lhag pa'i dpe nyid lta zhig ga la yod/_dman pa'i dpe nyid ni mi dgag go/_/nam mkha' ji lta bu zhig ce na/_yon tan shas phra'i chas kyang
[\[233b.3\]]mtshungs ma yin/_yon tan gyi shas ni shas chung ngo /_/de'i phra mo ni shin tu phra ba'i cha'o/_/de'i yang cha ni gang phan chad blos kyang dbri bar bya mi nus pa'o/_/sangs rgyas nyid kyi gnas skabs na yod pa'i yon tan thams cad kyi shas ni che ba dang /_mi zad pa la sogs pa'i yon
[\[233b.4\]]tan gang yang rung ba 'ga' zhig go/_/de'i phra mo ni de rtsom par byed pa'i rgyu'i gnas skabs na yod pa sa bcus bsdus pa'i yon tan no/_/de'i cha ni mos pas spyod pas bsdus pa'i byang chub kyi sems skye ba thams cad do/_/cha de dang yang mtshungs pa ma yin zhing 'dra ba ma yin
[\[233b.5\]]te/_'di ni mnyam pa'i dpe nyid med pa'i rgyu yin no/_/ji ltar de dang yang nam mkha' mtshungs pa ma yin zhe na/_'di ltar sangs rgyas bcom ldan 'das rnams ni sems can khams la rtag mchog grub stsol ba ste/_sems can gyi khams ni tshogs so/_/de la mchog gi [#]
[\[233b.6\]]grub pa stsol ba ste/_mchog ni stobs dang byang chub kyi yan lag la sogs pa'i yon tan no/_/de dag gi grub pa ni yongs su grub pa ste/_gang dag la de skal ba ji lta ba bzhin du stsol ba'i ngang tshul yod pa de dag la de skad ces bya'o/_/sangs rgyas thams cad 'du ba'i rgyud las ni/_/
[\[233b.7\]]sems can khams la mchog grub gsal sgrub pa/_/zhes 'byung ste/_de la dan [#]ni gang dag la sems can gyi khams la skal ba ji lta ba bzhin mchog grub pas gsal zhing khyab pa de sgrub pa'i ngang tshul yod pa zhes bya ba yin no/_/ci'i phyir de dag de lta bu yin zhe na/_'di ltar
[\[234a\]]
[\[234a.1\]]de dag ni dngos grub mnyam dang mtha' med pa can yin no/_/de dag la rang gi yon tan yongs su grub pa mnyam pa med pa'i mtha' med pa yod pas gzhan la'ang rang dang mthun pa kho na'i 'bras bu mngon par sgrub par mdzad do/_/de'i phyir de dag ni dpe bral yin no/_/
[\[234a.2\]]de ni dpes mtshon par bya ba la de la yod pa'i yon tan brjod par 'dod pa dang cha mthun pas rab tu sbyor ba yin te/_ji skad du/_yul dang dus dang bya ba la/_/sogs pas 'gal ba'i dpe yin na/_/mtshon pas bya ba dpe dang ni/_/'dra ba gang yin de dpe yin/_/zhes bshad pa lta
[\[234a.3\]]bu'o/_/'di ni bcom ldan 'das rnams yon tan thams cad mnyam pa dang mtha' med pa'i dngos grub stsol ba nyid kyis dpe med pa nyid du brjod par bzhed pa yin no/_/bcom ldan 'das kyi [#]yon tan ni gal te cha shas dang bcas pa zhig tu gyur na de dag gi cha shas dang cha shas kyis
[\[234a.4\]]kyang rtag tu sems can gyi khams la mchog gi dngos grub stsol bar 'gyur ba nyid na/_rgyu dang 'bras bu'i gnas skabs na yod pa'i [#]yon tan rangs pa'ang /_tshogs pas lta smos kyang ci dgos/_nam mkha' 'am gzhan yang rung ste/_tshad med pa yin yang gang gis na bcom ldan 'das
[\[234a.5\]]kyi dper 'gyur ba de lta bu'i chos can ma yin gyi/_/tshad med pa tsam zhig tu mtshungs pa la dgongs nas mdo las/_de la gcig pu dper gyur pa/_/sangs rgyas chos dang mnyam pa gang /_/nam mkha'i khams su bstan pa ste/_/de la tshad ni gang na'ang med/_/ces nam mkha' dang
[\[234a.6\]]'dra ba 'di man chad de skad du gsungs par zad do/_/klan ka ngan pa gzhan yang gal te sa gsum gyi bla ma rnams thugs rje'i bdag nyid can yin na/_des na ji ltar dri ma med pa'i chos can yin/_snying rje ni sems can rnams sdug bsngal dang bral bar 'dod pa rnam par rtog pa'i bdag nyid
[\[234a.7\]]yin pas de dang ldan na skabs med do/_/de nyid kyi phyir 'di ni bde ba 'gog pas na snying rje zhes bya'o/_/rnam par rtog pa yang thams cad rang gi rnam pa la phyi rol gyi ngo bor zhen nas zhugs pa yin pa'i phyir rang bzhin kho nas phyin ci log pa ste/_ma rig pa yin no zhe na/_de'i phyir 'dir/_
[\[234b\]]
[\[234b.1\]]rtag tu dri med thugs rje'i shugs las byung /_/zhes bya ba la sogs pa smos so/_/rtag tu dri med ni rtag tu dri ma med pa ste/_smon lam grub pa zhes bya bar sbyar ro/_/thugs rje'i shugs ni breng chags pa ste/_bar ma chad par 'byung ba nyid do/_/de las byung ba ni yang dag par byung
[\[234b.2\]]ba'o/_/smon lam ni byang chub sems dpa'i gnas skabs na yod pa'i[#]/_'gro la phan phyir sangs rgyas 'grub par shog_/ces yid la smon pa'o/_/de grub pa ni 'bras bu ste thams cad mkhyen pa nyid do/_/de lta bu zhig ci zhe [#]na/_mi 'gag chos nyid de/_chos nyid kyi rang bzhin gang
[\[234b.3\]]la 'gag pa ste rgyun chad pa [#]med par yod pa de ni mi 'gag pa chos nyid do/_/smon lam grub pa gang la mi 'gag pa'i chos nyid yod pa de la de skad ces bya'o/_/smon lam grub pa de'i 'bras bu ci zhe na/_'gro ba'i zhes bya ba la sogs pa gsungs so/_/'gro ba'i don ni phan pa ste/_
[\[234b.4\]]bde 'gro gnyis 'thob pa dang /_'gro ba'i sdug bsngal thams cad ldog pa'o/_/de bsgrub pa ni 'grub pa'o/_/de lhur mdzad pa ni der gzhol ba'o/_/ci de yul dang /_dus kyis [#]mtshams so sor nges pa zhig yin nam zhe na/_ma yin te/_mtha' yas pa'o/_/'gro ba'i
[\[234b.5\]]don mdzad pa'i [#]yul dang dus mtha' yas shing ma lus pa yin te/_gang la de yod pa de la de skad ces bya'o/_/gang dag la thugs rje chen po'i bdag ngo bo nyid dam rgyu yod pa de dag la de skad ces bya'o/_/de lta bu de ni rtag tu sprul pa sna tshogs kyi 'od zer gyi dra ba 'gyed pa la
[\[234b.6\]]sogs pas rnam pa sna tshogs su snang zhing mdzes so/_/rtag tu zhes bya ba ni nye bar mtshon pa ste phyogs thams cad du yang zhes bya bar yang khong du chud par bya'o/_/sangs rgyas thams cad 'du ba las ni bdag nyid chen po'i thugs rje rtag rnam snang zhes 'byung ngo /_/der ni tshig 'di thugs
[\[234b.7\]]rje'i shugs las byung zhes bya ba 'di nyid ni mjug [#]sdud pa yin te/_gang dag la rnam par mi rtog kyang gzhan la phan pa mdzad pa rgyun mi gcod pa nyid kyis bdag nyid che ba yod pa de dag la de skad ces bya'o/_/'dir bsdus pa'i don gyi de kho na nyid ni 'di yin te/_byang chub sems
[\[235a\]]
[\[235a.1\]]dpa'i gnas skabs na yod pa'i snying rje sems can thams cad sdug bsngal las yongs su bskyab par 'dod pa'i ngo bo rnam par rtog pa dang bcas pa gang yin pa de ni rnam par rtog pa'i dra ba ma lus pa dang bral ba rnam pa thams cad mkhyen pa nyid kyis 'phan [#]par byed pa
[\[235a.2\]]yin no/_/de bas na rgyu dang 'bras bu mi dbye bar nye bar btags pa'am[#]/_bdag ces bya ba'i sgra rgyu'i rnam grangs yin pa'i phyir thugs rje'i bdag nyid ces bya'o/_/rnam pa gcig tu ni [#]rnam par rtog pa dang bcas pa'i snying rje de nyid bsgom pa mchog gis goms pa dang ldan pas 'bras bu
[\[235a.3\]]sems can gyi rnam par rtog pa med par 'byung bar 'gyur te/_'dod pa dang mya ngan la sogs pa goms pa bzhin no/_/de dag gi snying rje de [#]ni dmigs pa med pa/_phyin ci ma log [#]pas don dam pa ba/_rang gi ngang gis 'byung ba/_ngang du 'gyur ba yin pas/_rje'i bdag nyid ces kyang bya ba la/_
[\[235a.4\]]de ni de 'phen par byed pa sngon 'byung ba'i chos kyi ming dang mthun par snying rje zhes kyang bya'o/_/gnas skabs des [#]na ni mtshan ma thams cad dang bral ba'i phyir tshig thams cad kyi spyod yul ma yin te/_mi brjod du mi rung ba'ang 'dir 'di skad ces gang zhig rnam par mi rtog kyang yul [#]dang dus
[\[235a.5\]]thams cad du med pa thams cad du 'gro ba mtha' dag gi don mdzad cing /_chos kyi 'khor lo bskor ba yid bzhin gyi nor bu rin po che'i rgyal po bas kyang lhag pa'i chos de 'ga' zhig yod do zhes bstan par bya bar zad do/_/'di nyid la glan [#]ka ngan pa ji ltar na 'di smon lam grub pa mi 'gag chos nyid
[\[235a.6\]]can yin/_ji ltar na mtha' yas pa'i bdag nyid chen po'i thugs rje rtag rnam snang ba yin te/_'di ltar skyob pa rnams yongs su mya ngan las 'das na 'di thams cad kyang rjes su 'gro ba med par rgyun 'chad do zhe na/_de'i 'gag nyid mi 'gyur zhes bya ba la sogs pa smos so/_/'gag pa ni rgyun
[\[235a.7\]]'chad [#]pa'o/_/'gag pa nyid 'gag nyid do/_/'gyur ba ni 'gro ba ste 'gyur ba zhes bya ba'i don to/_/gang zhig ce na/_thugs rje'i spyod pa ste thugs rje rnam pa gnyis ka'i'o/_/spyod pa ni spyod pa ste de nyid thams cad mkhyen pa nyid do/_/ci'i phyir mi 'gag ce na/_'di ltar de ni mi g.yo ba ste/_
[\[235b\]]
[\[235b.1\]]bcom ldan 'das rnams ni mi gnas pa'i mya ngan las 'das pa yin pa'i phyir 'khor ba ji srid par 'byung ngo zhes bya ba'i don to/_/de lta yin pas de dag ni 'jig rten gyi khams gcig tu mya ngan las 'das pa nye bar bstan nas gzhan du skye ba la sogs pa nye bar ston pa nyid do/_/ji lta bu zhig ce na/_
[\[235b.2\]]'jig rten gsum la zhes bya ba ni 'jig rten gsum po la'o/_/mchog ni sangs rgyas kyi chos la sogs pa'o/_/grub pa ni yongs su grub pa ste de stsol ba'o/_/gang dag tu 'gag par mi 'gyur zhe na/_dpag med mi dpog par te/_gang dag la yon tan gyi tshogs [#]yongs su
[\[235b.3\]]dpag tu med cing 'di tsam zhes yongs su chad pa med pa yod pa de dag ni dpag med de sangs rgyas bcom ldan 'das rnams so/_/de dag gis kyang mi dpog pa [#]ste/_dpag tu med pa de dag kho na phan tshun 'di dag ni yon tan phun sum tshogs pa 'di tsam dang ldan no zhes bya ba [#]mi dpogs
[\[235b.4\]]pa de dag tu nam yang rgyun 'chad [#]par mi 'gyur ro/_/gnas nyid legs rdzogs pa/_bde gnas gshegs kyang zhes bya ba ni gnas gang la legs par rdzogs shing mthar phyin pa yod pa de ni legs rdzogs pa ste phung po'i lhag ma med pa'i mya ngan las 'das pa nye bar ston pa'i gnas skabs
[\[235b.5\]]so/_/'dir yang rang gi don nyid kyi rkyen yin no/_/de nyid bde gnas yin te 'di la gzhan la phan pa mdzad pa'i spyod pa yod pas so/_/'di ltar mya ngan las 'das pa nye bar bstan pas ni lus dang de'i longs spyod dag bstan par nga rgyal byed pa rnams kun du skyo ba bskyed pas btul lo/_/
[\[235b.6\]]'di ni 'di ltar mya ngan las 'das pa rnams kyang mdzad pa'i rgyun mi chad [#]do zhes theg pa chen po'i tshul la ma goms pa rnams la mchog tu ya mtshan bskyed pas de dag gi bsam pa'i ngor e ma'o chos nyid bzang zhes bya ba gsungs so/_/de bzhin gshegs pa rnams kyi chos nyid rang bzhin
[\[235b.7\]]ni [#]shin tu rmad du byung ba'i phyir bzang po yin no/_/theg pa chen po'i ngang tshul du gyur pa rnams la ni ya [#]mtshan mi che ste/_mya ngan las 'das pa med pa'i phyir ro/_/la la las ni bde gnas zhes bya ba mi 'byung ste/_der ni sdeb sbyor mi tshang bar 'gyur ro/_/yang na nges pa med pa'i phyir
[\[236a\]]
[\[236a.1\]]brdar btags pa'i don la mngon par zhen par [#]mi bya ste/_ji skad du/_gdags pa brda rgyus byung ba ste/_/de yang [#]smra po'i 'dod rgyu'i [#]byung /_/tha snyad don du byed pa ste/_/sdeb sbyor sgra yi cha ming bzhin/_/zhes bshad pa lta bu'o/_/de ni gsol ba gdab pa mchog
[\[236a.2\]]stsol zhes bya ba la sogs pa gsungs te/_ji ltar 'dod pa'i 'bras bu mchog skal ba ji lta ba bzhin du sems can rnams la stsol bas na mchog stsol lo/_/'di yang gsol ba gdab pa'i rgyu yin te/_rtog pa dang ldan pa rnams ni sbyin pa po dag kho na la slong gi/_'byor pa bdog
[\[236a.3\]]kyang 'jungs pa rnams la ni ma yin no/_/bcom ldan 'das rnams ji ltar 'byor pa dang ldan pa yin zhe na/_sbyin mchog nyid gnas mchog nyid brnyes/_/zhes bya ba gsungs so/_/sbyin pa ni zang zing dang /_mi 'jigs pa dang /_chos sbyin pa'i ngo bo yin pa'i phyir pha rol tu phyin pa thams
[\[236a.4\]]cad do/_/gang dag la 'khor gsum yongs su dag pas sbyin pa mchog shin tu yongs su dag pa de dag ni sbyin mchog can no/_/de dag gi ngo bo nyid ni sbyin mchog nyid do/_/gang dag la gnas mchog ste dbang phyug gam/_go 'phang ngam/_rtogs pa yod pa de dag ni gnas mchog can
[\[236a.5\]]te/_sangs rgyas bcom ldan 'das rnams so/_/de dag gi ngo bo ni gnas mchog nyid do/_/de nyid thams cad mkhyen pa nyid de sangs rgyas kyi sa kun du 'od yin no/_/sbyin pa mchog nyid kyis gnas kyi mchog nyid kyi ni sbyin mchog nyid gnas mchog nyid do/_/de brnyes pa ni de'i
[\[236a.6\]]bdag nyid du bsgrubs pas thob pa ste/_ye shes kyi tshogs yongs su dag pa'i rgyus sangs rgyas nyid bsgrubs pa dang ldan pa zhes bya ba'i don to/_/yang na mchog gi sbyin pa sems can rnams la sbyin pas na sbyin pa mchog go/_/des na rang gi don gyi rkyen yin no/_/des gnas
[\[236a.7\]]mchog nyid skyes pa ste gnas la phan pa byas pa kho nas go 'phang de bsgrubs [#]pa dang ldan pa'o/_/mchog sbyin zhes spyir smos pas mchog ngan ngon tsam sbyin pa tshangs pa la sogs pa [#]dang yang mtshungs par shes par 'gyur bas yang /_'jig rten gsum rtag dam pa stsol mchog sgrub/_/ces
[\[236b\]]
[\[236b.1\]]bya bas khyad par du mdzad de [#]'jig rten gsum pa la'o/_/'bras bu mchog sgrub cing 'grub [#]par mdzad pas na mchog sgrub pa'o/_/dam pa stsol ba sa bcu pa'i dbang phyug rnams kyi nang na mchog sgrub [#]pa gang yin pa dag ni dam pa [#]stsol mchog sgrub pa yin no/_/sangs rgyas thams cad
[\[236b.2\]]'du ba las ni mchog gi dngos grub stsol zhes 'byung ste/_der ni mchog sangs rgyas kyi chos rnams kyi dngos grub yongs su grub pa de stsol ba zhes rnam par bshad par bya'o/_/bde gshegs ni rab tu zhi bar phyir mi ldog par ma lus par gshegs pa'i phyir ro/_/gang dag la dus
[\[236b.3\]]gsum la thogs pa mi mnga' ba'i mkhyen pa'i blo mnga' ba de dag la de skad ces bya ste/_'das pa dang ma 'ongs pa dang da ltar dag la thogs pa med pa'i ye shes gzigs pa zhes bya ba'i don to/_/de 'ang ci'i phyir zhe na/_'di ltar de dag ni sgrib pa mi mnga' ba'o/_/sgrib pa ni chod cing sgrib
[\[236b.4\]]par byed pa ste/_nyon mongs pa'i sgrib pa dang /_shes bya'i sgrib pa zhes bya ba gang yin pa'o/_/gang dag la de dag spangs pa'i phyir med pa de dag ni sgrib pa mi mnga' ba ste/_'di ni bde bar gshegs pa'i 'bras bu yin no/_/la la las ni mgon po zhes 'byung gi bde bar [#]
[\[236b.5\]]gshegs zhes mi 'byung ngo /_/der ni sdeb sbyor nyams te lan yang snga ma yin no/_/mgon po ni sa gsum gyi rje'o/_/kun gyi zhes bya ba ni phyogs bcu mtha' yas pa'i 'jig rten gyi khams na bzhugs pa rnams so/_/dam tshig gsum mchog ces bya ba la sogs pa la[#]/_/dam
[\[236b.6\]]tshig gsum zhes bya ba ni[#]/_dam tshig gsum pa'i rgyud la brtson pa bdag la'am/_de las gsungs pa'i mchog gi dngos grub bam/_de rtogs pa'i rgyu mtshan bdag la stsol cig pa'o/_/rgyud gang las dam tshig ste nges pa gsum po sangs rgyas dang /_chos dang /_phyir mi
[\[236b.7\]]ldog pa'i dge 'dun la dang ba'i bdag nyid 'byung ba de ni dam tshig gsum pa'o/_/yang na dam tshig [#]gsum ni/_don kun grub par bya ba'i phyir/_/byang chub sems yongs mi gtong [#]dang /_/thub pa'i brtul zhugs brtan [#]pa dang /_/de nyid shes pa btsal ba spyad/_/ces bya ba 'di dag
[\[237a\]]
[\[237a.1\]]yin te/_rgyud 'di nyid las byar rung ba nyid du[#]/_/gang gi byang chub sems brtan zhing /_/blo gros chags pa med gyur pa/_/de la 'di ni nges 'grub ste/_/the tshom nyid ni mi bya'o/_/zhes gsungs pa lta bu'o/_/'jig rten pa dang 'jig rten las 'das pa'i phun
[\[237a.2\]]sum tshogs pa thams cad kyi mchog ni/_rnam pa thams cad mkhyen pa nyid phun sum tshogs pa'o/_/yang na rig sngags 'chang dang /_'khor los sgyur ba nyid la sogs pa'i dngos grub thams cad kyi nang na mchog gi dngos grub ste/_de nyid thams cad mkhyen pa nyid do/_/de
[\[237a.3\]]grub pa ni yongs su grub pa ste mngon sum du byar rung ba nyid du sgrub pa de bdag la myur du stsol cig pa'o/_/gsang sngags bdag pos gsungs pa bstod pa'i rgyal po nyid/_/rnam par phye las bsod nams rgya chen gang thob des/_/sems can rnams myur 'jam pa'i mchog la
[\[237a.4\]]brten nas ni/_/bstod pa 'di lta bu yis [#]snod du rab gyur cig_/bcom ldan 'das la bstod pa dpal rdo rje 'dzin gyi dbyangs kyi rgya cher bshad pa mang du thos pa'i slob dpon zhi ba 'tsho 'phags pa 'jam pa'i mchog gi zhabs kyi pad+ma'i rdul la brten pas mdzad pa rdzogs so//_//
[\[237a.5\]]rgya gar gyi mkhan po bi d+yA ka ra pra b+ha dang /zhu chen gyi lo tsA ba ban+de dpal brtsegs kyis bsgyur cing zhus te [#]gtan la phab pa//[ {D1164}]@##/_/rgya gar skad du/_pany+tsa ta thA ga ta sta baH/_bod skad du/_de bzhin gshegs pa lnga la bstod pa/_/gsung gi mnga' bdag
[\[237a.6\]]la phyag 'tshal lo/_/'jig rten gsum mgon yon tan mtha' med pha rol phyin/_/'o ma'i mtsho ltar dkar yangs mdzes pa'i sku dang ldan/_/mnyam med de bzhin nyid dngos seng ge'i khri la bzhugs/_/thub mchog rnam par snang ba de la phyag 'tshal lo/_/mdangs ldan nor bu
[\[237a.7\]]mthon ka chen po ltar 'phro ba'i/_/'od kyis phyogs rnams ma lus snang bar mdzad pa po/_/'jig rten gsum na rmad byung glang po'i khri la bzhugs/_/bsnyengs bral sangs rgyas mi bskyod de la rtag phyag 'tshal/_/rin chen dbang bskur 'byor bas 'gro don mdzad la mkhas/_/
[\[237b\]]
[\[237b.1\]]bsod nams tshogs mnga' ri rgyal mngon sum rgyu 'dra zhing /_/gser gyi rgya mtsho lta bus rta yi gdan la bzhugs/_/thub pa rin chen 'byung ldan de la rtag phyag 'tshal/_/rma bya'i rigs gsal brgya yis mdzes byas snang ba yi/_/'od kyis phyogs kun khebs pas mngon dga'
[\[237b.2\]]pad+ma ni/_/rA ga'i ri bo ltar mdzes rma bya'i gdan bzhugs pa/_/thub pa dpag med 'od mnga' de la phyag 'tshal lo/_/dam chos 'od zer tshogs kyis mun pa sel mdzad pa'i/_/'od kyi snang bas nam mkha'i cha kun rnam par 'gengs/_/bai DUR+Ya yi mtsho ltar mkha' lding gdan la
[\[237b.3\]]bzhugs/_/sangs rgyas don yod grub pa de la phyag 'tshal lo/_/seng ge glang po rta dang rma bya mkha' lding gdan la rdo rje skyil krung bzhugs/_/sku mdog rim bzhin dkar dang sngo dang ser dang dri med dmar dang ljang gyur cing /_/byang chub mchog dang sa reg mchog sbyin ting 'dzin mi
[\[237b.4\]]'jigs sbyin pa'i phyag rgyas mtshan/_/rang rigs rin chen cod pan ldan pa'i ye shes lnga yi bdag nyid de la 'dud/_/de bzhin gshegs pa lnga'i bstod pa rdzogs so//_//rgya gar gyi mkhan po pad+ma kar warma dang /_zhu chen gyi lo tsA ba dge slong rin chen bzang pos bsgyur
[\[237b.5\]]cing zhus te gtan la phab pa//[ {D1165}]@##/_/rgya gar skad du/_sa p+ta ta thA ga ta sto traH/_bod skad du/_de bzhin gshegs pa bdun gyi bstod pa/_/'jam dpal gzhon nur gyur pa la ba phyag 'tshal lo/_/'gro ba'i bla ma lha mi 'jig rten phyir mchod cing /_/
[\[237b.6\]]thugs rjes gsal zhing gzhan la phan pa'i thar pa ston/_/srid gsum chu chen mthar phyin bde 'gror son pa po/_/de bzhin gshegs pa rnam par gzigs la phyag 'tshal lo/_/srid pa'i rgya mtsho mtha' dang pha rol med pa 'di/_/'jig rten nub cing 'dug pa rab tu gzigs
[\[237b.7\]]nas kyang /_/phan gdags phyir ni chos rnams ston pa gang yin pa/_/rgyal ba gtsug tor mnga' ba de la phyag 'tshal lo/_/nyi zla dag las 'das pa'i gzi brjid mnga' ba des/_/ye shes dang ni spyod pa'i ngang tshul rnams las kyang /_/rgya mtsho'i 'jing ltar gting dpag nus par
[\[238a\]]
[\[238a.1\]]mi 'gyur ba'i/_/sangs rgyas thams cad skyob pa de la phyag 'tshal lo/_/gang gi grags pa zla ba'i 'od zer 'dra ba yis/_/sa stengs mtha' dag rab tu brgyan par snang ba dang /_/u dum bA ra'i me tog bzhin du rmad byung ba/_/thub dbang chen po log dad
[\[238a.2\]]sel la phyag 'tshal lo/_/dri ma med cing rtag tu phan par mdzad pa dang /_/chags pa med pa gang gi dri ma med pa'i thugs/_/rnam par 'phro bas mun pa'i thibs po rab bcom zhing /_/lha yis mchod pa'i gser thub de la phyag 'tshal lo/_/btso ma'i gser gyi phung po'i kha dog 'dra
[\[238a.3\]]ba yi/_/gzi brjid 'bar ba nyi ma stong bas lhag pa mnga'/_/skyi bo kun gyis phyag byas 'jig rten mchog gyur pa/_/'od srungs mtshan gsol gang yin de la phyag 'tshal lo/_/nyi ma'i 'od zer mang pos pad+ma'i tshal phye ltar/_/gsung gi 'od zer mang pos 'jig rten sad par mdzad/_/
[\[238a.4\]]ston pa shAkya thub pa thugs rje sgron ma can/_/mya ngan 'das ston gang yin de la phyag 'tshal lo/_/gang gi byang chub skye ba gcig gis thogs gyur cing /_/byams pa zhes bya dga' ldan gnam gyi gnas na bzhugs/_/sa stengs bde bar gshegs par 'gyur ba gang yin pa/_/de la
[\[238a.5\]]bdag ni rtag tu dad pas phyag 'tshal lo/_/'das pa'i rgyal ba bdun po dang ni phyis gshegs pa/_/brgyad pa byang chub sems dpa' bdag gis bstod pa yis/_/bsod nams mtha' yas dpag med bdag gis gang thob pa/_/des ni sems can rnams kyang skyon dang bral
[\[238a.6\]]gyur cig_/de bzhin gshegs pa bdun gyi bstod pa rdzogs so//_//rgya gar gyi mkhan po pad+ma ka ra wa rma dang /_zhu chen gyi lo tsA ba dge slong rin chen bzang pos bsgyur cing zhus te gtan la phab pa//[ {D1166}#]@##/_/rgya gar skad du/_aSh+Ta ta thA ga ta sto traH[#]/_
[\[238a.7\]]bod skad du/_de bzhin gshegs pa brgyad la bstod pa/_de bzhin gshegs pa thams cad la phyag 'tshal lo/_/mtshan gyi me tog rgyas shing dag pa la/_/dpe byad bzang po'i 'bru chags mdzes pa'i sku/_/gang gis mthong thos dran yang dpal gyur pa/_/mtshan gyi rgyal po de la phyag
[\[238b\]]
[\[238b.1\]]'tshal lo/_/rin chen zla ba pad+mas rab brgyan zhing /_/shes bya kun la mkhas pas mkhyen pa 'phags/_/rgya mtsho lta bur zab pa'i thugs mnga' ba/_/sgra dbyangs rgyal po de la phyag 'tshal lo/_/'dzam bu chu bo'i gser ltar lhang nge ba/_/nyi ma stong bas lhag pa'i gzi brjid 'bar/_/dri
[\[238b.2\]]med gser gyi mchod sdong lta bu'i sku/_/gser bzang dri med snang la phyag 'tshal lo/_/mya ngan 'das shing bde ba'i mchog brnyes pa/_/'gro ba'i sdug bsngal gdung ba zhi mdzad cing /_/'gro drug mgon dang dpal du gyur pa po/_/mya ngan med mchog dpal la phyag 'tshal lo/_/chos sgra chen
[\[238b.3\]]pos pha rol rgol ba 'joms/_/rgya mtsho lta bur zab pa'i sku mnga' zhing /_/'gro ba'i dug gsum ma lus sel mdzad pa/_/chos bsgrags rgya mtsho'i dbyangs la phyag 'tshal lo/_/chos kyi blo gros gting dpag dka' ba'i tshul/_/rnam dag chos kyi dbyings la [#]rol mdzad cing /_/shes
[\[238b.4\]]bya ma lus mngon sum gzigs pa po/_/chos blo mngon par mkhyen la phyag 'tshal lo/_/'gro ba'i nad gso mdzad pa sman pa'i mchog_/bai DUR+Ya ltar dang pa'i sku mnga' zhing /_/sku yi 'od kyis 'gro ba sgrol mdzad pa/_/sman pa'i rgyal po de la phyag 'tshal lo/_/thugs rje kun la
[\[238b.5\]]snyoms pa'i bcom ldan 'das/_/mtshan tsam thos pas ngan 'gro'i sdug bsngal sel/_/dug gsum nad sel sangs rgyas sman gyi bla/_/bai DUR+Ya yi 'od la phyag 'tshal lo/_/nyi ma lta bur ma rig mun pa sel/_/zla ba lta bur nyon mongs gdung ba sel/_/dug gsum nad sel
[\[238b.6\]]sangs rgyas sman gyi bla/_/bai DUR+Ya yi 'od la phyag 'tshal lo/_/lha mi'i ston pa sman pa'i rgyal po ste/_/bcom ldan 'jig rten gsum na skyabs mdzad pa/_/dug gsum nad sel sangs rgyas sman gyi bla/_/bai DUR+Ya yi 'od la phyag 'tshal lo/_/khyod ni 'jig rten gsum gyi sman pa ste/_/'dod
[\[238b.7\]]chags zhe sdang gti mug rtsad nas gcod/_/sems can thams cad bde la rab tu 'god/_/baiDUR+Ya yi 'od la phyag 'tshal lo/_/ye shes spyan gyis 'gro ba kun la gzigs/_/thugs rje'i spyan gyis 'gro ba kun la khyab/_/dug gsum nad sel sangs rgyas sman gyi bla/_/baiDUR+Ya yi [#]'od la
[\[239a\]]
[\[239a.1\]]phyag 'tshal lo/_/rlung dang mkhris pa bad kan 'dus la sogs/_/'byung ba bzhi po 'khrugs par gyur pa la/_/nad kyi gnyen po [#]phyag g.yas a ru ra/_/sman pa'i rgyal po khyod la phyag 'tshal lo/_/sku mdog mthing ga ut+pal sngon po 'dra/_/phyag g.yon bdud rtsi
[\[239a.2\]]sman gyi lhung bzed bsnams/_/dug gsum nad sel sangs rgyas sman gyi bla/_/bai DUR+Ya yi 'od la phyag 'tshal lo/_/nyes pa rgya mtsho dag ni gzhar [#]spangs nas/_/yon tan rgya mtsho dag gi [#]pha rol byon/_/thams cad mkhyen pa lha yi lhar gyur pa/_/bai DUR+Ya yi 'od la phyag 'tshal lo/_/smon
[\[239a.3\]]lam rgya chen yongs su dag gyur pas/_/yid bzhin nor bu lta bur gzhan don mdzad/_/dug gsum nad sel sangs rgyas sman gyi bla/_/bai DUR+Ya yi 'od la phyag 'tshal lo/_/thabs mkhas thugs rjes shAkya'i rigs 'khrungs shing /_/gzhan gyis mi thub bdud kyi dpung 'joms pa/_/gser
[\[239a.4\]]gyi [#]lhun po lta bur mdzes pa'i sku/_/shAkya'i rgyal po de la phyag 'tshal lo/_/de bzhin gshegs pa brgyad la bstod pa slob dpon zhi ba 'tshos mdzad pa rdzogs so//[ {D1167}]@#/_/rgya gar skad du/_su pra b+ha ta pra b+ha ta sto traM/_bod skad du /_rab tu snga bar nam langs pa'i
[\[239a.5\]]bstod pa/_'jig rten gsum gyi mnga' bdag la phyag 'tshal lo/_/lha yi tshogs dang grub pa dri za'i gtso dang sdom brtson dbang rnams kyis/_/bstod tshig sna tshogs dag gis lha yul sa stengs rnams su bstod mod kyi/_/bdag kyang ji ltar nus pas 'phags pa rdzogs pa'i sangs rgyas bstod
[\[239a.6\]]bgyi ste/_/nam mkha' la ni mkha' lding 'phur zhes bung ba rnams ni cis mi 'phur/_/mi mthun phyogs spangs gyur pa lus pa med pa'i skyon ni zad gyur la/_/btso ma gser gyi mdog can pad+ma rgyas pa lta bur yangs pa'i spyan/_/dpal ldan mdzes pa'i 'od kyi dkyil 'khor lha yi tshogs kyis
[\[239a.7\]]yongs bskor ba'i/_/stobs bcu mnga' ba khyod ni rtag tu rab tu snga bar nam langs pa'o/_/bdud kyi dpung las rnam par rgyal ba nyam nga'i lam ni gcod mdzad pa/_/sa gsum phan par mdzad pa 'khri shing dra ba gsum po dral mdzad pa/_/zhi ba'i bde ba rtsol bar mdzad pa mi shes ri bo 'jig
[\[239b\]]
[\[239b.1\]]mdzad pa/_/stobs bcu mnga' ba khyod ni rtag tu rab tu snga bar nam langs pa'o/_/gang zhig lha min mi dang lha rnams kyi yang sngon du bde ba'i gnas thob pa/_/ma lus pa yi sa yi khams su 'jig rten bdun bsdus dbyangs gsangs mthon po sgrogs/_/shed las skyes pa bsgo byed rang byung pad+ma'i skye
[\[239b.2\]]gnas can ni gnyid log gyur/_/stobs bcu mnga' ba khyod ni rtag tu rab tu snga bar nam langs pa'o/_/shar gyi ri bo'i rtse yi ngos la gnas shing dmar pa'i 'od kyis rnam gnon pa/_/mun pa'i tshogs rnams 'joms par byed pa skye dgu rnams kyi mig gcig pu/_/nyi ma de yang myos pas 'phyan zhing
[\[239b.3\]]rnam pa kun du gnyid log gyur/_/stobs bcu mnga' ba khyod ni rtag tu rab tu snga bar sad pa'o/_/glang po'i mche ltar dkar bsil gsal ba'i zer can ri bong mtshan/_/mtshan mo thig le lta bur mdzes pa kun gyi gtsug gi nor bu gang /_/dman pa'i mdangs dang bral ba de yang rnam pa kun du gnyid
[\[239b.4\]]log gyur/_/stobs bcu mnga' ba khyod ni rtag tu rab tu snga bar sad pa'o/_/rab mchog lag pa bzhi pa bcu drug phyed phyed phyogs kyi gdong pa can/_/bzlas dang nyes pa'i chog shes shing nges brjod rig byed 'don pa po/_/dri med pad+ma'i skye gnas tshangs pa de yang rab tu gnyid log 'gyur/_/
[\[239b.5\]]stobs bcu mnga' ba khyod ni rtag tu rab tu snga bar sad pa'o/_/gangs kyi ri bo'i rtse la gnas shing sbrul gyi mchod phyir thogs pa 'chang /_/grong khyer sum brtsegs bsregs par nus gang stag gi pags pa'i gos gyon pa/_/rtse gsum can rtags ri mchog bu mo dang ni lhan cig gnyid log gyur/_/stobs
[\[239b.6\]]bcu mnga' ba khyod ni rtag tu rab tu snga bar sad pa'o/_/'bar ba'i rdo rje lag na thogs shing lha min rnams kyis thub dka' ba/_/lha yi gtso bo bde sogs bdag po rmongs pa'i bsam pas rnam par 'khor/_/mtshan mo min dang mtshan mo gnyid log 'dod pa'i 'dam du nges par bying /_/stobs
[\[239b.7\]]bcu mnga' ba khyod ni rtag tu rab tu snga bar sad pa'o/_/u t+pal sngon po'i 'dab ma ltar sngo pad+mo ltar dkar yangs pa'i mig/_/lha min gtso bo thams cad bcom gyur thams cad byed po sna tshogs gzugs/_/khyab 'jug kyang ni yun ring gnyid log mngal gyi gnas las thar ma gyur/_/stobs
[\[240a\]]
[\[240a.1\]]bcu mnga' ba khyod ni rtag tu rab tu snga bar nam langs pa'o/_/gang zhig ral pa ser skya'i tshogs ldan dmar po zangs mdog khrag gi mig_/phyugs bdag dga' ba'i dus su gcig tu chags pa 'joms par nus pa po/_/'dod pa'i lha yi mnga' sreg lus can me
[\[240a.2\]]lha de yang gnyid log gyur/_/stobs bcu mnga' ba khyod ni rtag tu rab tu snga bar sad pa'o/_/zla ba kha ba ku mu ta mtshungs chang 'thungs mig ni dmar gyur la/_/'dod pa brtan sra sgeg po thong gshol lag na 'dzin par brtson/_/stobs can de ni nam gru'i mgul nas 'khyud cing 'di na nyal bar
[\[240a.3\]]gyur/_/stobs bcu mnga' ba khyod ni rtag tu rab tu snga bar sad pa'o/_/glang chen gdong can mche ba gtsigs pa rnam pa kun du bgegs byed pa/_/'gram pa'i ngos gnyis myos chu rab 'bab bung bsgrags sangs mthon po sgrogs pa yi/_/tshogs kyi bdag po yang ni chang gi btung bas rab tu myos
[\[240a.4\]]par gyur_/stobs bcu mnga' ba khyod ni rtag tu rab tu snga bar sad pa'o/_/zar ma'i me tog ltar sngo gang gi lag pa mchog na mdung thung thogs/_/pad+mo gsar pa lta bu'i lus can gdong drug lha min khrung khrung gsod/_/mig gsum ldan pa gzhon nu'i tshul can de yang gnyid mthug log
[\[240a.5\]]par gyur/_/stobs bcu mnga' ba khyod ni rtag tu rab tu snga bar sad pa'o/_/zas la rab chags dman lus rtag par rnal 'byor rjes su dga' gyur pa/_/gnod pa sna tshogs rnam mang dang ldan yi dgas lta bur tshig pa'i lus/_/zla dpung 'gro ba rnam bral ba gang yin gcer bu de rnams kyang gnyid
[\[240a.6\]]log_/stobs bcu mnga' ba khyod ni rtag tu rab tu snga bar sad pa'o/_/bas mtha'i gnas chen 'di na drang srong ngan spong aM gi ra sa dang /_/kun du rgyu sogs gnas 'jog rgyas pa grog mkhar ba dang dga' byed rnams/_/gzhon nu ma yi skye gnas chags shing rmongs pa rnams kyang gnyid log
[\[240a.7\]]gyur/_/stobs bcu mnga' ba khyod ni rtag tu rab tu snga bar sad pa'o/_/gshin rje chu lha lus ngan gnod sbyin 'dre dang lto 'phye'i dbang po dang /_/de bzhin 'jig rten skyong gzhan lha yu las stengs nam mkha' la gnas pa/_/gzhon nu ma la rab chags zur gyis lta de rnams kyang gnyid log
[\[240b\]]
[\[240b.1\]]gyur/_/stobs bcu mnga' ba khyod ni rtag tu rab tu snga bar sad pa'o/_/srid pa'i rgya mtshor bying gyur gti mug dra bas khebs pa'i lus/_/thub pa ser skya gzeg zan kun du 'khor zhing blun po'i bsam pa can/_/zhi ba'i bde ba yongs su nyams de rnams kyang gnyid log gyur/_/stobs bcu
[\[240b.2\]]mnga' ba khyod ni rtag tu rab tu snga bar sad pa'o/_/mi shes mtshan mo mun par sred pa'i mal cha mthug gyon cing /_/yul gyi sngas rten la ni rab mthug gnyid log gyur pa'i tshe/_/dge dang mi dge'i 'bras bu yongs su 'gre ldog byed pa na/_/rtag pa gnyid du gnyid sad gang yin de la phyag 'tshal
[\[240b.3\]]lo/_/chu 'gram dag tu ba lang rigs brgya rnams kyis chu 'thungs te/_/ngoms nas 'gro bar gyur na'ang chu la bri bar mngon pa med/_/de bzhin thub pa snyan ngag mkhan brgyas yang dag bstod gyur kyang /_/yon tan rgya mtsho legs pa'i gter chen zad par 'gyur ma yin/_/rab tu nam langs
[\[240b.4\]]khyod gcig pu yi ye shes spyan phye bstod gyur pas/_/'jig rten gsum mgon rta bdun 'od kyis 'gro 'di rtag tu snang byas te/_/sna tshogs lam thob lam ngan las bzlog 'byor ldan dpal gyi bya ba dag_/dogs med rang dgar bde blag dngos grub rnam pa kun du spyod gyur cig_/rab tu snga bar
[\[240b.5\]]nam langs pa'i yang dag par rdzogs pa'i sangs rgyas la kha che'i rgyal po shrI ha ri sha de bas bstod pa rdzogs so//_//rgya gar gyi mkhan po paN+Ti ta rA dza shrI dz+nyA na mi tra dang /_lo tsA ba khe'u brgad yon tan dpal gyis bsgyur ba'o//[ {D1168}]@##/_/rgya gar skad du/_
[\[240b.6\]]a aSh+Ta ma hA s+thA na tsai ta ban nga nA ma sta baH/_bod skad du/_gnas chen po brgyad kyi mchod rten la phyag 'tshal ba'i bstod pa/_/'jam dpal gzhon nur gyur pa la phyag 'tshal lo/_/bltams dang byang chub mnyam med chos kyi 'khor lo dge ba bskor/_/mchod rten thog mar 'jig rten gsum
[\[240b.7\]]mchod dang ldan cho 'phrul chen po dang /_/gangs ri'i kha dog ltar gsal lha las babs pa'i gnas 'di dang /_/gang du bde gshegs mya ngan 'das pa de la spyi bos bdag phyag 'tshal/_/yangs can wA rA Na sI byis pa gsod ri 'jigs rungs bcings 'gram dang /_/mnyan yod dang ni byang chub shing
[\[241a\]]
[\[241a.1\]]drung ku sha'i srong mchog ser skya lum+bi nI/_/kausham+bi dang mdzod mthug mnyam pa'i grong mchog dpa' skyong yul 'khor dang /_/stobs bcu ldan pa'i mchod rten gzhan gang yin pa de la'ang spyis phyag 'tshal/_/kha che dang ni rgya yul kha ba ya mun zhes pa dang /_/sing+ga la
[\[241a.2\]]dang o Te sin+d+hu shing 'phal ba ga mang ba kha ko la/_/bal yul kA ma rU dang bum pa'i klong mchog kAny+tsi bzang po'i yul/_/stobs bcu ldan pa'i gdung bcas gzhan gang yin pa de la'ang spyis phyag 'tshal/_/ti se gangs ri gangs can la gnas man+dA ra dang ri rab rtse/_/klu gnas rnam rgyal
[\[241a.3\]]nod sbyin gnas dang rig 'dzin grub pa'i gnas/_/tshangs dang khyab 'jug gnas dang phyugs bdag nyi ma zla ba'i gnas/_/stobs bcu ldan pa'i mchod rten gzhan gang yin pa de la'ang spyis phyag 'tshal/_/stobs bcu las byung rin chen snying can mchod rten brgyad po gdung bcas
[\[241a.4\]]bum las grub/_/sol ba de bzhin rin chen mchod rten gangs dang dngul 'dra rab mdzes pa/_/sa 'og sa stengs lha yul rtser bzhugs mchod rten ji snyed ma lus dang /_/sangs rgyas sku gzugs gang bzhugs de la nyin re bzhin du spyi bos phyag bya'o/_/gnas chen po brgyad kyi mchod
[\[241a.5\]]rten la phyag 'tshal ba'i bstod pa kha che'i rgyal po shrI ha ri sha de bas yum gyi ched du mdzad pa rdzogs so//_//rgya gar gyi mkhan po rA dza shrI dz+nyA na mi tra dang /_lo tsA ba khe'u brgad yon tan dpal gyis bsgyur ba'o//[ {D1169}]@##/_/rgya gar skad du/_tathA ga ta nA ma
[\[241a.6\]]sang+gI ti kA lpi ka b+ha dra a laM ka ra mA la nA ma/_bod skad du/_de bzhin gshegs pa'i mtshan brjod bskal bzang rgyan gyi phreng ba zhes bya ba/_sangs rgyas thams cad lags pa'i gtsug gis phyag 'tshal lo/_/mdzes snang bskal par rnam par brgyan zhing du/_/'khor los sgyur rgyal yul 'khor
[\[241a.7\]]srung sras stong /_/sangs rgyas yon tan mtha' yas rin po che/_/sna tshogs bkod pa'i rgyal pos bskal bzang 'dir/_/rgyal 'gyur lung bstan sangs rgyas stong dag dang /_/rdzus skyes mched gnyis la yang phyag 'tshal nas/_/rgyal kun yul rigs 'od dang yab yum sras/_/rim
[\[241b\]]
[\[241b.1\]]gro shes rab can mchog rdzu 'phrul can/_/'dus tshad tshe tshed bstan pa gnas pa'i tshad/_/sku gdung mchod rten tshul dang sems bskyed tshul/_/re re'ang bco lnga bco lngas rgyas gsungs mod/_/'dir ni gus pas mtshan tsam brjod par bya/_/bde gshegs 'khor ba 'jig dang gser thub
[\[241b.2\]]dang /_/'od srungs shAkya'i skyes mchog byams pa dang /_/seng ge rab gsal thub pa me tog dang /_/me tog gnyis pa rnams la phyag 'tshal lo/_/rgyu skar bzang dang ded dpon lag chen dang /_/stobs chen rgyu skar rgyal po rtsi sman dang /_/snyan pa dang ni tog dang 'od chen dang /_/grol ba'i phung po
[\[241b.3\]]rnams la phyag 'tshal lo/_/rnam par snang mdzad nyi ma'i snying po dang /_/zla ba 'od 'phro 'od bzang mya ngan med/_/skar rgyal dang ni rab gsal phreng thogs dang /_/yon tan 'od la'ang gus pas phyag 'tshal lo/_/don gzigs dang ni mar me mthu ldan dang /_/sman pa dang ni nges pa mdzod spu dang /_/
[\[241b.4\]]brtan ldan lha yi dpal dang gdul dka' dang /_/yon tan rgyal mtshan rnams la'ang phyag 'tshal lo/_/sgra gcan mchog ldan tshangs dbyangs tshig brtan dang /_/mi 'gying 'od mdzad lhun po chen po dang /_/rdo rje dang ni sdom can mi bsnyengs pa/_/rin chen rnams la gus pas phyag 'tshal lo/_/
[\[241b.5\]]pad spyan stobs sde me tog 'od zer dang /_/ye shes dgyes dang gzi chen tshangs pa dang /_/'od dpag med dang klu sbyin brtan par gshegs/_/don yod mthong ba rnams la phyag 'tshal lo/_/brtson 'grus sbyin dang bzang skyong dga' bo dang /_/'chi med seng ge rgyal mtshan rgyal ba chos/_/
[\[241b.6\]]mchog tu dga' ba'i rgyal po kha lo sgyur/_/dgyes par gshegs pa rnams la phyag 'tshal lo/_/chu lha dang ni yon tan yan lag dang /_/spos kyi glang po rnam gzigs 'brug sgra dang /_/legs sems yid bzang dri med zla ba dang /_/grags chen rnams la gus pas phyag 'tshal lo/_/
[\[241b.7\]]gtsug na nor bu drag shul seng ge'i stabs/_/ljon pa rnam rgyal can dang shes rab brtsegs/_/legs gnas dang ni blo gros yan lag skyes/_/blo mtha' yas pa rnams la phyag 'tshal lo_/gzugs bzang dang ni mkhyen ldan 'od zer dang /_/brtul zhugs brtan dang bkra shis bden pa'i
[\[242a\]]
[\[242a.1\]]tog_/pad+ma sred med bu dang lag bzang dang /_/ye shes 'byung gnas rnams la phyag 'tshal lo/_/yon tan 'od 'phro tshangs byin rin 'byung gnas/_/lha yi me tog dang ni don legs sems/_/chos kyi dbang phyug blo gros spobs pa brtsegs/_/rdo rje rgyal mtshan
[\[242a.2\]]phan bzhed phyag 'tshal lo/_/rnam par rol ldan mun bral sgra gcan lha/_/ri bo'i rgyal mtshan tshogs 'od rin chen snying /_/shin tu mthor gshegs skar rgyal ru rings dang /_/yon tan grags pa rnams la phyag 'tshal lo/_/nyi zla nyi 'od skar mkhan seng ge'i tog_/dus mkhyen rgyal po
[\[242a.3\]]dpal snying srid mtha' gzigs/_/glog 'od gser gyi ri bo seng ges byin/_/gzhan gyis mi thub rgyal mtshan phyag 'tshal lo/_/mchog dga' grags pa brtson 'grus brtan grags rdzogs/_/bsnyengs bral mchod 'os lha dang sgron chen dang /_/'jig rten 'od dang spos dri zhim po
[\[242a.4\]]dang /_/yon tan mchog 'dzin mun bral phyag 'tshal lo/_/seng ge'i 'gram dang rin chen grags skyon zhi/_/bdud rtsi 'chang dang mi'i zla shin tu gzigs/_/rab brgyan nor 'od ri bo brtsegs pa'i tog_/chos 'byung don nges ldan la'ang phyag 'tshal lo/_/chos byin rin chen 'byung
[\[242a.5\]]gnas skye dbang mtshungs/_/stobs kyis gshegs dang blo gnas gdugs mdzes dang /_/gtso bo shin tu 'phags pa dpal seng sgra/_/rnam par rol ldan rnams la phyag 'tshal lo/_/klu 'od me tog ri dang klu dga' dang /_/spos kyi dbang phyug shin tu grags stobs lha/_/yon tan
[\[242a.6\]]'phreng ldan klu'i lag mig rgyan dang /_/legs par sbyangs pa'i blo la'ang phyag 'tshal lo/_/zil gnon mtha' yas spyan dang bden pa gsung /_/nyi ma'i 'od dang nges blo mtha' yas gzugs/_/rnam snang rin chen tog dang the tshom spangs/_/'jig rten 'das pa rnams la phyag 'tshal lo/_/
[\[242a.7\]]don yod rnam par gnon dang rtogs mdzad dang /_/me tog rgyal mtshan ri dbang rgyal gzi chen/_/don mdzad gzigs dang grags yas rin chen lha/_/don mkhyen blo rdzogs rnams la phyag 'tshal lo/_/mya ngan med dang dri bral tshangs lha dang /_/sa dbang me tog spyan dang rnam 'byes sku/_/chos 'od
[\[242b\]]
[\[242b.1\]]kun gzigs yon tan 'od gsal dang /_/dri med zla ba'i zhal la'ang phyag 'tshal lo/_/rin chen 'od dang rin chen tog dang ni/_/grags pa'i bla ma 'od byed gzi dpag med/_/dus mkhyen seng ge'i sku dang mkhas blo dang /_/rgyal dka' yon tan phung po phyag 'tshal lo/_/zla ba'i tog dang mthu ni thob pa dang /_/
[\[242b.2\]]mthu rtsal mtha' yas zla ba dri med dang /_/don rnams thams cad gzigs dang dpa' bo dang /_/'byor ldan bsod nams sgron ma phyag 'tshal lo/_/yon tan 'od 'phro blo ni yangs pa dang /_/legs skyes nor lha yid gnyis spong ba dang /_/'dzin pa dpag med mchog sred choms med dang /_/mi gnas
[\[242b.3\]]pa dang der gnas phyag 'tshal lo/_/phyogs chen gtso bo 'gro ba'i 'od zer dang /_/phal chen rgyal dang gzi brjid mtha' yas dang /_/don blo sman pa'i rgyal po tha ba spangs/_/rims nad med dang legs byin phyag 'tshal lo/_/grags byin me tog byin dang skyes bus byin/_/rdo rje'i sde dang phal chen
[\[242b.4\]]byin pa dang /_/zhi ba'i blo gros spos glang sred med bu/_/des pa dang ni mi tshugs phyag 'tshal lo/_/nyi zla glog gi tog dang mchod pa dang /_/dpal sbas dang ni ye shes nyi ma dang /_/don grub lhun po brtsegs dang dgra 'dul dang /_/pad+ma dgra bcom grags la phyag 'tshal lo/_/ye shes 'gros dang nyon
[\[242b.5\]]mongs bral ba dang /_/'dam bu dang ni spos bzang yul 'khor rangs/_/lha grags srid mtha' gzigs dang zla ba dang /_/sgra gcan rin chen zla la phyag 'tshal lo/_/seng ge rgyal mtshan dang ni bsam gtan dgyes/_/rdzogs ldan rnam rol yon tan rin chen dang /_/dgra bcom grags pa pad ngos
[\[242b.6\]]mdzod spu ldan/_/spobs grags rdo rje nor bu phyag 'tshal lo/_/tshe dpag med dang nor bu bkod pa dang /_/dbang chen yon tan 'byung gnas lhun po grags/_/'od zer bcu pa ma smad glang po'i 'gros/_/yid 'thad rin chen zla ba phyag 'tshal lo/_/zhi ba rab gsal rgyal po kha lo sgyur/_/dga' ba'i dbang
[\[242b.7\]]phyug gtsug na rin po che/_/bsnyengs bral rin chen snying po zla ba'i zhal/_/dri ma med grags zhi brjid phyag 'tshal lo/_/dga' tog sgra gcan lha dang na tshod bzang /_/lha dga' rin chen phung po mdzes par gshegs/_/seng ge'i phyogs pa shin tu mthor gshegs dang /_/skye dbang blo gros bzang po phyag
[\[243a\]]
[\[243a.1\]]'tshal lo/_/'jig rten 'od dang rin chen gzi brjid dang /_/skal ldan shing rta kun rgyal dga' ba bkod/_/stegs mdzad dang ni spos glang blo 'od 'phro/_/ri bo'i rgyal mtshan spos bzang phyag 'tshal lo/_/chos brtan dang ni gzi brjid drag shul can/_/chos kyi nor bu bzang
[\[243a.2\]]byin bde gshegs zla/_/tshangs pa'i dbyangs dang seng ge zla ba dpal/_/legs skyes thub med tshogs la phyag 'tshal lo/_/grags pa bshes gnyen dang ni bden pa dang /_/dka' thub chen po lhun po'i 'od zer dang /_/yon tan brtsegs pa mchod grags chos grags dang /_/sbyin 'od
[\[243a.3\]]glog 'byin bden gsung phyag 'tshal lo/_/'tsho byed na tshod bzang po legs tshogs can/_/rnam nges blo gros srid mtha' nor bu'i spos/_/rgyal dgyes seng ge'i 'od zer rnam snang mdzad/_/grags mchog thugs rab gzhungs la'ang phyag 'tshal lo/_/nor bu zla ba drag shul 'od zer
[\[243a.4\]]dang /_brtul zhugs thub med 'gros mchod nor bu'i tshogs/_/'jig rten bla ma glang seng zla ba dang /_/rin 'od sgra gcan sbed la'ang phyag 'tshal lo/_/yon tan rgya mtsho 'od zer ldan pa dang /_/rab tu zhi stabs 'jig rten bzang po dang /_/mya ngan med pa shugs bcu stobs dgyes dang /_/
[\[243a.5\]]mthu dpal mthu thob mthu chen phyag 'tshal lo/_/yon tan snying po bden par spyod pa dang /_/dge mchog rgyal po skar rgyal 'od zer che/_/glog 'od yon tan rgya chen rin po che/_/dpal 'od dang ni bdud 'dul phyag 'tshal lo/_/go bgos seng ge'i phyag dang me tog bzang /_/rin chen mthon po
[\[243a.6\]]dang ni rgya mtsho dag_/sa 'dzin don blo mnga' ba yon tan bsags/_/yon tan tshogs dang rin me phyag 'tshal lo/_/'jig rten 'das dang 'jig rten zla ba dang /_/dbyangs snyan tshangs pa'i tog dang tshogs can gtso/_/seng ge'i stabs dang drag shul byin pa dang /_/chos dbang gzi 'od
[\[243a.7\]]'od chen phyag 'tshal lo/_/rin chen grags pa tshogs gsal grags mtha' yas/_/'od zer don yod lha yi drang srong dang /_/skye dbang dge 'dun brtan dang phyogs bzang dang /_/tog dang yul 'khor me tog phyag 'tshal lo/_/chos kyi blo gros rlung gi shugs ltar gshegs/_/legs bsam
[\[243b\]]
[\[243b.1\]]grags pa snang ldan lha tshogs dang /_/yon tan bsrungs don blo gros bsnyengs pa med/_/grogs brtan 'od gnas mtshungs la phyag 'tshal lo/_/nor zhabs thar pa'i gzi brjid ngos bzang dang /_/blo bzang kun du gzi brjid ye shes mchog_/tshangs par gnas dang bden pa gsung ba dang /_/blo bzang
[\[243b.2\]]dang ni stobs byin phyag 'tshal lo/_/seng stabs me tog tog dang shes 'byung gnas/_/me tog byin dang yon tan snying po dang /_/rin chen grags pa grags pa rmad byung dang /_/mi tshugs bsnyengs med nyi 'od phyag 'tshal lo/_/tshangs gshegs lha yi mthu rtsal ye shes dgyes/_/lta bden nor bu'i
[\[243b.3\]]snying po yon tan grags/_/ye shes dpal dang bcings med brtul zhugs brtan/_/lha yi gzi brjid rnams la phyag 'tshal lo/_/tshangs thub dal bzhud brtul zhugs dka' thub dang /_/'od zer phung po dang ni gzi brjid che/_/tsam pa ka dang dga' mdzad tshogs can bzang /_/dbang po'i rgyal mtshan
[\[243b.4\]]dgyes chen phyag 'tshal lo/_/sna ma'i me tog 'od dang tshogs can 'od/_/skrun mdzad mdangs 'gro don legs nges pa dang /_/khyu mchog dang ni lag bzang 'od zer che/_/bsam byin bsod nams 'od la'ang phyag 'tshal lo/_/rin chen dbyangs dang rdo rje'i sde dang ni/_/'byor ldan seng ge'i stobs dang
[\[243b.5\]]dri med spyan/_/'od srungs dang ni blo gsal ye shes 'gros/_/gzi brjid drag shul 'od chen phyag 'tshal lo/_/nyi ma'i 'od dang dri ma med pa'i 'od/_/gzi brjid rnam 'byes khangs med sbrang rtsi'i zhal/_/zla 'od glog 'byin rab zhir gshegs pa dang /_/mi 'khrugs dgra bcom grags la phyag
[\[243b.6\]]'tshal lo/_/chos kyi yon tan zhing bzang bkod rgyal po/_/mngon par 'phags dang sbyin sreg 'od 'phro dang /_/pad dpal rin chen bkod dang shin tu bzang /_/rin chen mchog dang thugs gzhungs phyag 'tshal lo/_/rgya mtshos byin dang tshangs tog zla ba'i gdugs/_/'od 'phro dri med rgyal po ye
[\[243b.7\]]shes grags/_/kun rgyal yon tan 'od dang sgra grags dang /_/zla rgyas rnams la gus pas phyag 'tshal lo/_/pad+ma'i 'od zer brtul zhugs bzang po dang /_/sgron rgyal glog gi 'od dang 'od zer rgyal/_/skar mkhan grags rdzogs pad+ma'i snying po dang /_/rgyal dang spyan mdos rnams la phyag
[\[244a\]]
[\[244a.1\]]'tshal lo/_/rnyog pa med don dang ni drag shul sde/_/bsod nams gzi brjid mthu rtsal thogs med blo/_/sgra gcan lha dang shes phung kha lo sgyur/_/skye mtshungs me tog tog la phyag 'tshal lo/_/sgra gcan 'dzin dang sman chen rgyu skar rgyal/_/sman rgyal bsod nams
[\[244a.2\]]glang po gcod mdzad dang /_/rnam grags rgyal po nyi ma'i 'od zer dang /_/chos mdzod blo gros bzang po phyag 'tshal lo/_/yon tan dbang mtshungs dang ni rdo rje'i sde/_/shes rab brtsegs pa legs gnas blo sbyangs dang /_/tshangs dbyangs yon tan mchog dang 'brug sgra dang /_/mngon shes tog dang
[\[244a.3\]]tog 'od phyag 'tshal lo/_/dge ba tshangs pa skyes mchog spyan sdug pa/_/klus byin bden pa'i tog dang brgyan pa dang /_/zhum pa med pa'i dbyangs dang rin chen 'od/_/dbyangs byin rnams la gus pas phyag 'tshal lo/_/seng ge dang ni 'od zer sna tshogs dang /_/ye shes dpa' bo pad phur me tog
[\[244a.4\]]rgyas_/mthu stobs bsod nams phung po gzugs mchog dang /_/skar mkhan zla ba sgron ma phyag 'tshal lo/_/gzi brjid phung po byang chub rgyal po dang /_/mi zad mngon rtogs spyan dang yan lag rgyas/_/yul 'khor shes rab mchog ma gzi chim mdzad/_/shes byin mgon po 'jam dbyangs phyag
[\[244a.5\]]'tshal lo/_/chags pa med pa'i mdzod dang gtso bos byin/_/gtso bo ye shes mthu rtsal 'od 'phro can/_/dbang po dang ni shugs 'chang skar rgyal dang /_/'od bzang grags pa byin la phyag 'tshal lo/_/gzugs bzang dang ni rgyal po don grub dang /_/seng ge'i sde zhes bya dang nor lha'i bu/_/grags pa
[\[244a.6\]]rgyal ba rgya chen snying po dang /_/bsod nams 'od zer smrang 'don phyag 'tshal lo/_sgron ma'i rgyal po dang ni ye shes brtsegs/_/lha mchog sa bdag grol brnyes gtsug gi gser/_/sgra gcan bzang po thub dka' thub gsal dang /_/zla ba'i 'od zer rnams la phyag 'tshal lo/_/gser 'od
[\[244a.7\]]legs byin lha yi yon tan dbang /_/chos gdugs bsod nams lag dang chags med dang /_/ye shes gya nom blo gros zhib mo dang /_/gzi byin thams cad rtsi sman phyag 'tshal lo/_/rnam grol tog dang 'od mdzod ye shes rgyal/_/'jigs mdzad chu bo spangs dang thogs med grags/_/bden pa'i
[\[244b\]]
[\[244b.1\]]phung po dbyangs snyan ri dbang mtshungs/_/chos brtsegs rnams la gus pas phyag 'tshal lo/_/thar pa'i gzi brjid legs mdzad rab zhi'i sku/_/yid 'ong gsung dang blo sbyangs chu yi lha/_/'gros mchod seng logs chos kyi mthu rtsal dang /_/skal bzang rnams la gus pas phyag 'tshal lo/_/
[\[244b.2\]]mi 'khrugs mdog dang gzi brjid rgyal po dang /_/rtogs mdzad spyan legs don la gnas pa'i blo/_/snang ba'i 'od zer spos gzi kun dga' mdzad/_/don yod gshegs dang khro bcom phyag 'tshal lo/_/gzugs mchog legs gshegs rab sbyin grags pa dang /_/'od gtsang lha yi nyi ma/_/
[\[244b.3\]]shes rab byin/_/mnyam par gzhag pa'i bdag nyid gzi mdangs dang /_/rgyal rigs skal ldan shing rta phyag 'tshal lo/_/gser mchog rnam grol gtsug dang chos ldan dang /_/spos gnas dregs pa spongs dang ye shes mdzod/_/tshangs par gshegs dang tsan+dan mya ngan med/_/seng ge'i
[\[244b.4\]]'od zer rnams la phyag 'tshal lo/_/yul 'khor tog dang pad snying gzi mtha' yas/_/lha 'od shes rab me tog mkhas pa dang /_/ye shes 'byor ldan dang ni tshangs pa'i dbyig_/phyag na rin chen dbang ldan phyag 'tshal lo/_/rdzogs par gsung dang mchog gsung mchod 'os dang /_/skar
[\[244b.5\]]rgyal nyi ma dang ni 'dam las brgal/_/ye shes brnyes dang grub pa rma bya dang /_/chos byin rnams la gus pas phyag 'tshal lo/_/phan par bzhed dang ye shes ldan grags pa/_/'od zer dra ba dang ni rnam par bcom/_/baiDUbai DU snying me tog lha rgyal po/_/zla ba dang ni dran 'od phyag 'tshal
[\[244b.6\]]lo/_/dge 'od yon tan mchog 'od rin chen dpal/_/skyes bu zla ba sgra gcan bdud rtsi'i 'od/_/'jig rten mchog dang skar 'od zhi ba'i stabs/_/ye shes rgya mtsho rnams la phyag 'tshal lo/_/ri dbang rab zhi yon tan mtha' stobs dang /_/lha dbang dang ni dbyangs snyan ngos bzang dang /_/
[\[244b.7\]]don gnas yon brjid mkhyen ldan zla med dang /_/nga ro dpag med rgyal ba phyag 'tshal lo/_/'od bzang thugs gzhungs don dgongs gti mug bral/_/dbyangs kyi yan lag khyad 'phags mchog mdzes gshegs/_/zhi don skyon med blo sbyangs dge ba dang /_/pad mdzod 'od zer bzang po phyag
[\[245a\]]
[\[245a.1\]]'tshal lo/_/spobs pa'i mdog dang stegs bzang tshogs dbang dang /_/bsnyengs bral ye shes bzhed pa spobs pa'i spyan/_/blo mchog zla ba rin chen zla 'od dang /_/bsnyengs med rnams la gus pas phyag 'tshal lo/_/gzigs pa che dang tshangs dbyangs
[\[245a.2\]]bzang dang /_/shes rab che stegs blo gros zla med dang /_/rdo mkhregs byang chub blo gros ljon shing dbang /_/gdangs snyan bsod nams stobs la'ang phyag 'tshal lo/_/mthu dpal 'phags la dgyes dang mthu stobs dang /_/skar ma dgyes dang sprin sgra spyan sdug zhal/_/ye shes bzang
[\[245a.3\]]ldan 'byor ldan yon tan phung /_/gsal ba rnams la gus pas phyag 'tshal lo/_/chos kyi rgyal mtshan ye shes nga ro dang /_/nam mkha' mchod sbyin nga ro shes 'god dang /_/yon 'od gzi brjid drang srong dbang blo ldan/_/spobs tshogs mchod sbyin bzang po phyag 'tshal lo/_/zla zhal shin tu
[\[245a.4\]]gzigs dang rdul bral dang /_/yon tan tshogs dang tog ldan bsod rgyal mtshan/_/yul 'khor spobs pa rin chen rab sbyin dang /_/zla dgyes seng ge'i stobs la'ang phyag 'tshal lo/_/dbang sgyur rgyal po bdud rtsi gsal ba dang /_/bsam gtan snyoms dang 'khrug med dri ma zhi/_/phyogs ma
[\[245a.5\]]bslad dang mdzes pa zhal bzang dang /_/shugs gnas ye ldan gsung dbang phyag 'tshal lo/_/gzi brjid chen po blo gros zab bdud rtsi/_/chos kyi stobs dang mchod ldan me tog 'od/_/khams gsum mchod gnas sgra gcan nyi ma'i snying /_/lhas mchod thar pa'i rgyal mtshan phyag 'tshal lo/_/
[\[245a.6\]]dge gtsug bdud rtsi'i 'od dang rdo rje dang /_/brtan pa rin chen phung po mdzes gshegs dang /_/nyi ltar gshegs dang dag 'od yon tan gtsug_/dpal rdzogs rnams la gus pas phyag 'tshal lo/_/seng ge'i stabs dang gyen 'phags me tog byin/_/'od 'gyed pad+ma dang ni ye shes dgyes/_/
[\[245a.7\]]bkod mdzes gti mug med gnas rma med pa/_/tog gi rgyal mtshan rnams la phyag 'tshal lo/_/bde dgongs gti mug med rgyal cho ga mkhyen/_/dag pa'i rgya mtsho rin chen mnga' mi mnga'/_/dga' mdzad rma bya'i nga ro ma zhum dang /_/srid sred dri ma spangs la'ang phyag 'tshal lo/_/spyod pa'i stegs
[\[245b\]]
[\[245b.1\]]dang lha mang snyan bsgrags dang /_/rin stabs phyag pad bsnams dpal dgra las rgyal/_/'byor grags yul 'khor bzang dang me tog 'od/_/seng ge'i nga ro rnams la phyag 'tshal lo/_/zla ba ltar shar 'joms pa'i mchog mi g.yo/_/phan ldan gshegs dang bsod nams sgron ma'i rgyal/_/
[\[245b.2\]]dbyangs bskul go'u ta ma mdangs kyi stobs/_/blo gnas rang bzhin zla bzang phyag 'tshal lo/_/byang chub yan lag me tog bkra shis dang /_/legs ston ye shes gzi stobs dge ba'i sgron/_/mthu rtsal brtan po lha dgra rab zhi dang /_/nyi zhal thar pa'i brtul zhugs phyag 'tshal lo/_/tshul
[\[245b.3\]]khrims 'od dang brtul zhugs gnas rdul med/_/snying po 'phags dang mig sman 'phel bar mdzad/_/spos 'od dus mkhyen 'od dang dran pa'i dbang /_/thogs med rgyal mtshan rnams la phyag 'tshal lo/_/byang chub mchog bgrod spyod gsal rin chen dgyes/_/chos dbang lha thams cad pa
[\[245b.4\]]bshes gnyen che/_/bshes gnyen bzang po rab tu zhi ba'i stabs/_/bdud rtsi bdag po lhun 'od phyag 'tshal lo/_/'phags pas bstod dang snang ldan gzi brjid 'bar/_/snang ba gzigs dang legs spyad rnam par smin/_/legs dgyes mya ngan bral dang rin chen 'od/_/spyod ldan bsod
[\[245b.5\]]nams stobs la phyag 'tshal lo/_/yon tan rgya mtsho rmad byung nga rgyal spong /_/bdud brlag mdzad dang bag chags rgal ba'i stabs/_/mi phyed blo mnga' rgya mtsho dag mdzad dang /_/tshogs can grol rgyal dga' 'od phyag 'tshal lo/_/byang rgyal ye shes rin chen shin tu bsil/_/tshangs rgyal
[\[245b.6\]]ye shes dgyes dang rdzu 'phrul tog_/skye dbang mtshungs dang sa yi dbang phyug dang /_/nyi dgyes sgra gcan zla ba phyag 'tshal lo/_/me tog 'od dang sman bdag mdangs mnga' dang /_/bsod nams dgyes dang dga' stobs dbyangs snyan dang /_/chos kyi dbang phyug tshangs dbyangs spyod bzang
[\[245b.7\]]dang /_'khrul pa med pa'i blo la'ang phyag 'tshal lo/_/dbyangs chen snyan par grags dang tog ldan dang /_/gzi brjid rnam grags 'gro ba'i dbang phyug dang /_/ljon pa gti mug rab zad dpag med dang /_/zla bzang spobs yas tog la phyag 'tshal lo/_/brtul zhugs bstar dang mchod gnas
[\[246a\]]
[\[246a.1\]]mya ngan brgal/_/dge dges 'gro ba'i blo gros dgyes par gshegs/_/zhabs mdzes ut+pal dul gnas me tog dang /_/spobs pa mtha' yas 'od zer phyag 'tshal lo/_/drang srong gsal ba yon tan brtson 'grus snying /_/lta bdag rin chen mthon po gsal ba dang /_/skal ldan
[\[246a.2\]]shing rta bsod nams blo gros dang /_sbyin sreg 'od 'phro gzi phung phyag 'tshal lo/_/seng ge'i stabs dang mi g.yo rab gsal dang /_/'od spyod glu dbyangs glu dbyangs 'khor lo 'dzin/_/dbyig mchog 'jig rten dga' dang chos zla dang /_/dga' ba mtha' yas grags la phyag 'tshal lo/_/sprin tog
[\[246a.3\]]shes rab 'gros dang spos bzang dang /_/nam mkha'i dbyangs dang lha dang lha rgyal dang /_/nor bu gsal dang nor bzang sgron ma dang /_/rin chen nga ro'i dbyangs la'ang phyag 'tshal lo/_/skye dbang rgyal po sgra gcan sbed pa dang /_/dge mdzad seng blo rin chen grags pa dang /_/don mdzad mdzad mtha'
[\[246a.4\]]gzigs dang srid me tog_/mdzod spu spobs pa mtshungs med phyag 'tshal lo/_/ye shes rnam 'byed nga ro seng mche ba/_/mdzes gshegs bsod nams sgron ma bkra shis ldan/_/yul 'khor myang med blo gros sems blo ldan/_/chos sgron shin tu gzigs la'ang phyag 'tshal lo/_/shugs 'dor
[\[246a.5\]]stobs chen shes rab me tog dang /_/brtan pa'i dbyangs dang bde ldan don gsung dang /_/dgyes pa gsal ba seng ge'i zhal gtsug phud/_/snang mdzad rnams la gus pas phyag 'tshal lo/_/bskal bzang 'dir 'byung sangs rgyas stong gi mtshan/_/gang gis thos shing gus pas sdig kun sreg_/
[\[246a.6\]]rgyal ba kun mthong ngan song sdug bsngal spong /_/bzod ldan bde ba mchog brgyud myang 'das 'thob/_/byang chub sems dpa' mchog dga' rgyal po yi/_/drin gyis legs bsgos kha che paN chen gyis/_/sbyar 'di gzhan las don lngas khyad par 'phags/_/de lta'ang nyes tshul sdig kun so sor bshags/_/
[\[246a.7\]]bdag gi mos blos 'bad pa cher byas pa'i/_/dge ba 'di dang mtha' yas dge ba kun/_/'gro ba kun sbyin kun kyang rgyal ba yis/_/kun du rjes bzung kun mkhyen myur thob shog_/de bzhin gshegs pa'i mtshan brjod bskal bzang rgyan gyi phreng ba zhes bya ba/_/kha che'i paN+Di ta shAkya shrIs sbyar ba rdzogs so//_//
[\[246b\]]
[\[246b.1\]]paN+Di ta de nyid dang /_lo ts+tsha ba byams pa'i dpal gyis bsgyur//_//slad kyi char yang sa skya lo tsA bas cung zad bcos shing bsgyur te gtan la phab pa'o//[ {D1170}]@##/_/rgya gar skad du/_yo ga tsa tu ra de wa sto tra nA ma/_bod skad du/_sbyor ba bzhi'i lha la bstod pa zhes bya ba/_
[\[246b.2\]]bcom ldan 'das ma shes rab kyi pha rol tu phyin pa la phyag 'tshal lo/_/sten mtshon seng ge'i khri stengs na/_/sku drang dgongs pa shin tu gzhan/_/rdo rje skyil krung der bzhugs nas/_/gang du ting 'dzin yongs 'du ba'i/_/ting 'dzin rgyal po zhes bgyi la/_/mnyam par gzhag cing dgongs
[\[246b.3\]]mkhyen pa'i/_/de bzhengs 'phrul gyi spyan gyis ni/_/sangs rgyas zhing gzigs khyod la 'dud/_/sku gnas nyi shu rtsa gnyis nas/_/'od zer bye ba khrag khrig ni/_/brgya stong drug cu drug cu ni/_/'byin pa'i sku de la phyag 'tshal/_/mi mjed phyogs bcu'i 'jig rten du/_/'od kyi snang bas
[\[246b.4\]]khyab byed pa/_/'od des reg pa'i sems can rnams/_/rdzogs pa'i byang chub nges gyur pa'i/_/'phro ba 'dren la phyag 'tshal lo/_/ba spu'i 'od dang rang bzhin 'od/_/mi mjed phyogs bcu'i 'jig rten du/_/'od kyi snang bas khyab byed pa/_/'od kyis reg pa'i sems can rnams/_/rdzogs
[\[246b.5\]]pa'i byang chub nges gyur pa/_/'gro mgon shAkya seng ger 'dud/_/ljags 'od bye ba khrag khrig ni/_/brgya stong rtse las pad 'dab stong /_/de stong bde gshegs thugs mnga' bzhugs/_/phyogs bcu'i zhing du gshegs byon cing /_/pha rol phyin drug chos ston mdzad/_/chos thos sems
[\[246b.6\]]can byang chub nges/_/'gro mgon sprul pa'i sku la bstod/_/seng ge rnam grol ting 'dzin gyis/_/g.yo ldegs ltas chen bco brgyad kyis/_/mi mjed phyogs bcu'i ngan song kun/_/rgyun 'chad lha mi'i skal mnyam byas/_/tshe rabs dran zhing sangs rgyas 'dud/_/ngan song skyob la phyag 'tshal
[\[246b.7\]]'dud/_/mi mjed phyogs bcu'i 'jig rten khams/_/'od kyis zil mnan lham me ni/_/lhang nger bzhugs pa'i sku la bstod/_/rang bzhin sku brtan lha rnams kyis/_/mchod rdzas mchod de dbu stengs su/_/byin gyis me tog khang brtsegs gyur/_/rang 'od mi mdzad phyogs bcu'i zhing /_/kun
[\[247a\]]
[\[247a.1\]]snang sems can mthong nas kyang /_/rang mdun 'dug ste chos ston snyam/_/sku gcig du mar snang la bstod/_/rang 'od phyogs bcu'i zhing khyab nas/_/sems can ji snyed 'khod pa yis/_/rang 'khor bcas pa snang byed pa'i/_/gser 'od shAkya seng ger 'dud/_/gzungs dang
[\[247a.2\]]ting 'dzin rab thob pa'i/_/stong nyid mtshan med spyod yul can/_/rdol med pa yi smon lam ldan/_/chos mnyam gzung dang bzod rab thob/_/blo chen sems dpa' phyag 'tshal bstod/_/thogs med spobs ldan bstan pa ni/_/zad mi shes shing so so ni/_/yang dag rig pa khong du chud/_/mngon
[\[247a.3\]]shes chen po rnam par rtse/_/mngon shes ma nyams phyag 'tshal bstod/_/snyan pos tshig snyan le lo med/_/brtson 'grus lus srog mi lta zhing /_/tshul 'chos kha gsag grags pa med/_/khe dang bkur sti'i sems med pas/_/zang zing med par chos ston pa/_/chos zab bzod pa dam pa
[\[247a.4\]]rtogs/_/mi 'jigs thob la phyag 'tshal bstod/_/zhum med bdud kyi las las 'das/_/las dang nyon mongs phyir rgol bcom/_/phas kyi rgol bas zil mi non/_/nyan thos rang rgyal rtogs dka' ba/_/las sgrib rgyun chad phyag 'tshal bstod/_/rnam par dbye zhing bstan la mkhas/_/
[\[247a.5\]]bskal pa grangs med smon lam rtsis/_/bzhin 'dzum thog ma khro gnyer med/_/snyan cing 'jam pa'i tshig dang ldan/_/chos rab rtogs la phyag 'tshal lo/_/pha rol tshigs bcad dbyangs brjod mkhas/_/spobs pa mi chod 'khor mtha' yas/_/zil gyis mnan pa mi 'jigs ldan/_/bskal
[\[247a.6\]]pa bye ba mtha' yas par/_/bstan pa ye shes 'byung mkhas bstod/_/chos rnams sgyu ma smig rgyu dang /_/chu zla rmi lam sgra brnyan dang /_/mig yor nam mkha' dri za'i grong /_/sprul dang gzugs brnyan khong chud pa'i/_/sems zhum med la phyag 'tshal bstod/_/sems can sems rgyu shes pa
[\[247a.7\]]phra/_/spyod mkhas khong chud byas la mkhas/_/sdang med bzod rlabs chos mnyam rtogs/_/chos zab ldan zhing gting dpag dka'/_/sems chos dbang thob las nyon mongs/_/lta sgrib la sgrol phyag 'tshal bstod/_/rten pa rtogs pa bstan la mkhas/_/rten 'brel tshul mi zad
[\[247b\]]
[\[247b.1\]]shes zhugs/_/lta dang bag nyal kun sbyor spongs/_/las dang nyon mongs zhi la mkhas/_/kun ldang bral la phyag 'tshal lo/_/bden pa rab rtogs ye shes mkhas/_/chos rnams sgra brnyan lta bur mos/_/chos bstan tshad med 'jigs dang bral/_/bdag nyid ji ltar khong chud mkhas/_/zhing
[\[247b.2\]]khams rnams dgongs rmi lam zin/_/grangs med sangs rgyas dran la bstod/_/sangs rgyas 'byung ba nyer 'gro mkhas/_/sangs rgyas dpag med gsol btab mkhas/_/sems lta nyon mongs zhi la mkhas/_/ting 'dzin brgya stong mngon par sgrub/_/rnam rtse ye shes rtogs la
[\[247b.3\]]bstod/_/bzang skyong rin chen 'byung la sogs/_/khyed kyi yon tan bskal par ni/_/mtha' yas brjod kyang mi lang ste/_/de sogs sems dpa'i tshogs la bstod/_/dgra bcom zag zad nyon mongs med/_/dbang gyur sems ni rnam par grol/_/shes rab shin tu rnam par grol/_/cang
[\[247b.4\]]shes glang chen bya ba byas/_/byed pa byas shing khur bor ba/_/rang gi don ni rab thob pa/_/srid pa kun sbyor yongs su zad/_/yang dag pa yi bka' yis ni/_/sems ni shin tu rnam par grol/_/sems dbang pha rol mchog thob pa'i/_/nyan thos dge slong tshogs la bstod/_/dge bsnyen pha
[\[247b.5\]]dang dge bsnyen ma/_/chos mthong ba yi tshogs la bstod//_@##/_/chos sku'i dkyil 'khor gyi lha la bstod pa/_/smra bsam brjod med shes rab pha rol phyin/_/ma skyes mi 'gag nam mkha'i ngo bo nyid/_/so so rang rig ye shes spyod yul ba/_/dus gsum
[\[247b.6\]]rgyal ba'i yum la phyag 'tshal bstod/_/stong pa bco brgyad chos kyi sdong po la/_/pha rol phyin bcu mdzes pa'i rgyan gyis brgyan/_/tshad med bzhi yi lo 'dab rgyas pa la/_/skye 'gag med pa'i 'bras bu so sor smin/_/sa bcu chos kyi sku la phyag 'tshal lo/_/zhing khams thams cad gser
[\[247b.7\]]gyi sa gzhi la/_/rin chen rnam pa mang po gcal du bkram/_/me tog puN+Da rI ka char bzhin 'bab/_/yum gyur dge ma khyod la phyag 'tshal bstod/_/gnas med ji ltar nam mkha' bzhin/_/spros pa med cing snang ba med/_/khyod kyi thugs ni nam mkha' 'dra/_/nam mkha' mtha' dang dbus med
[\[248a\]]
[\[248a.1\]]pa/_/sangs rgyas rnams kyi chos nyid de/_/dus gsum las ni shin tu 'das/_/dmigs med chos sku phyag 'tshal bstod/_/bla ma bsu skyel chos snyan bstod/_/gtsug lag mchod rten rjes bsgrubs shing /_/phud byas phyag zhabs 'khor los mtshan/_/
[\[248a.2\]]'khor mangs khyod la phyag 'tshal bstod/_/yi dam brtan g.yas zhabs gnas te/_/mi g.yo brtan la phyag 'tshal lo/_/bsdu ba bzhi ni goms byas pas/_/phyag dang zhabs gnyis dra bas 'brel/_/myur 'du'i snga ltas phyag 'tshal lo/_/bza' bca' btung zhim byin rtags su/_/
[\[248a.3\]]phyag zhabs 'jam zhing gzhon sha chags/_/sku bdun shin tu mtho ba ste/_/btud zhing nyams bde'i snga ltas bstod/_/srog gcod spangs sogs yon tan gyis/_/rting yangs sku che drar ba ste/_/sku che ring ba khyed la bstod/_/dge ba'i tshogs sogs blang byas pas/_/zhabs gong
[\[248a.4\]]mtho zhing spu gyen 'khyil/_/mi mnyam chos ltas phyag 'tshal lo/_/rig bzo rim gro gzhan byin sogs/_/e na'i byin pa lta bu ste/_/myur 'dzin snga ltas phyag 'tshal lo/_/bdog pa thams cad btang byas pas/_/phyag ni brla steng slebs pa ste/_/dul ba'i snga ltas phyag 'tshal lo/_/
[\[248a.5\]]tshangs spyod la sogs yon tan gyis/_/gsang gnas sbubs su nub pa ste/_/bu mang snga ltas phyag 'tshal lo/_/stan sogs gzhal med khang byin pas/_/gser gyi kha dog mdog 'jam pa/_/gnas sogs bzang po thob phyag 'tshal/_/slob dpon la sogs rim gro byas/_/sku
[\[248a.6\]]rabs g.yas 'khyil mdzod spus brgyan/_/mnyam pa'i snga ltas phyag 'tshal lo/_/mi snyan mi spyod yon tan sogs/_/seng ge'i ro stod spyan zlum mdzes/_/thub med snga ltas phyag 'tshal lo/_/nad pa rnams la sman sogs byin/_/phyag sor rgyas shing ro mchog ldan/_/nad nyung snga ltas
[\[248a.7\]]can la bstod/_/zas stegs la sogs byas pa yis/_/chu zhing gab cing spyi gtsug ldan/_/mnga' chen mnga' la phyag 'tshal lo/_/yun ring tshig snyan nyams bde smras/_/ljags yang srab pa tshangs pa'i dbyangs/_/yan lag lnga ldan gsung mnga' bstod/_/yun ring tshig 'khyal spangs
[\[248b\]]
[\[248b.1\]]pa yi/_/seng ge'i 'gram pa lta bu ste/_/tshig mnyam snga ltas phyag 'tshal lo/_/rim gro mnyam med 'tsho dag pas/_/tshems mnyam shin tu dkar ba ste/_/'khor ba snga nas bsags ltas can/_/bden zhing phra ma med tshig gis/_/tshems thags bzang zhing bzhi bcu tshang /_/
[\[248b.2\]]'khor ba dbyer mi phyed la bstod/_/ma chags mi ldan blta byas pas/_/brdzi spyan gyi dkar nag dbye ma/_/kun nas mdzes pa'i snga ltas can/_/sum cu rtsa gnyis mtshan ldan bstod/_/'du dben sen mo zangs mdog 'dra/_/sems can phan sems sen mdog snum/_/rigs
[\[248b.3\]]rgyud mtho phyir sen mo mtho/_/sor zlum kha na ma tho med/_/dge ba'i tshogs rdzogs sen mo rgyas/_/dge ba rtsa grub sor mo gzhol/_/'tsho bas dben pa rtsa mi mngon/_/nyon mongs mdud grol rtsa mdud med/_/long bu mi mngon dbyen chos mnga'/_/mi mnyam sgrol bas zhal mnyam yin/_/
[\[248b.4\]]seng ge'i seng ge'i 'gros bzhud bstod/_/glang po glang po'i 'gros bzhud bstod/_/dang pa ngang pa'i stabs bzhud bstod/_/khyu mchog khyu mchog 'gros bzhud bstod/_/mthun pa'i lam lnga g.yas phyogs bzhud/_/lta mdzes mdzes par bzhud la bstod/_/thugs g.yo mi mnga' mi
[\[248b.5\]]g.yo bzhud/_/sku legs yon tan ston pa ste/_/sku sbyangs sdig pa sbyangs pa yin/_/chos ston sku rim gzhol la bstod/_/sku gsung thugs gtsang sku 'jam pa/_/rnam dag sku mnga' sku rnam dag_/chos 'dul mdzes pas yo byad rdzogs/_/yon tan yangs bzang sku che mdzes/_/
[\[248b.6\]]mnyam pa'i thugs mnga' sku mnyam bstod/_/'jam pa'i chos ston sku ni gzhon/_/mi zhum thugs mnga' sku zhum med/_/mi dge spangs pas sku rnam rgyal/_/'byung zad sku mkhregs khyod la bstod/_/yan lag rnam mdzes gzigs pa dag_/nga rgyal de'u bcom sogs kyis/_/phyal
[\[248b.7\]]zlum phyal phyal khyal ma zhom/_/chos zad yang dag bzlog pas ni/_/phyal ni phyal le bzhugs la bstod/_/chos zab thugs chud yon tan rdzogs/_/lte zab lte bag yas phyogs 'khyil/_/'khor mdzes la sogs yon tan gyis/_/mdzes gtsang sku la rme ba med/_/yang zhing byams pa'i yon
[\[249a\]]
[\[249a.1\]]tan sogs/_/phyag 'jam phyag ris zab cing snum/_/bzo dang bslabs pa'i yon tan sogs/_/phyag ris ring zhing zhal mi ring /_/gzugs skyes gzugs brnyan snang la bstod/_/'jam pa sngon btang yon tan rdzogs/_/ljags 'jam ljags srab ljags dmar/
[\[249a.2\]]pa/_bsnyengs pa mi mnga' yon tan rdzogs/_/glang chen 'brug sgra nyams che'i gsung /_/srid sbyor 'das sogs yon tan gyis/_/tshems kyi mche ba zlum zhing rno/_/tshems mnyam rim gyis gzhol la bstod/_/shes rab ri la bzhugs sogs kyis/_/shangs mtho shangs gtsang ldan la
[\[249a.3\]]'dud_/gzigs pa rnam dag yon tan rdzogs/_/spyan ring spyan dang rdzi ma stug_/smin 'jam smin ring dkar nag phyed/_/smin snum smin mnyam khyod la bstod/_/chos mchog yangs shing don ldan rdzogs/_/snyan ring snyan 'jam snyam ma nyams/_/phas kyi rgol ba'i bdud sogs kyis/_/
[\[249a.4\]]dpral yangs dpral ba legs par grub/_/smon lam shin tu rdzogs rtags su/_/dbu rgyas dbu skra bung ba ltar/_/gnag pa khyed la phyag 'tshal bstod/_/thugs 'jam mi gsung mi gsung brlang gsung bral/_/bsgom spang bag nyal spangs sogs kyis/_/dbu stug dbu 'jam dbu mi stug_/
[\[249a.5\]]dri zhim dbu mi rtsub la bstod/_/phyag zhabs dpal be'u bkra shis 'khyil/_/dpe byad bzang po brgyad cu yis/_/brgyan pa khyod la phyag 'tshal bstod/_/sbyor ba bzhi'i lha la bstod pa zhes bya ba paN+Di ta chen po rat+na kIrtis mdzad pa rdzogs so//_//bal po ma hA pa na'i rang 'gyur//_//
[\[249a.6\]{D1171}]@##/_/rgya gar skad du/_ma hA paN+Di ta kIrti dza sto traM/_bod skad du/_mkhas pa chen po grags pa rgyal mtshan la bstod pa/_'jam pa'i dbyangs la phyag 'tshal lo/_/blo gros rgya mtshor tshig gi me tog snyan tshig ze'u 'brus rnam par spud pa bstod dbyangs kyi/_/phreng ba spel legs
[\[249a.7\]]dag gis rab brgyus dri med chun pos gang gi mgul la brgyan gyur pa'i/_/blo gsal stong gis khyed kyi rang bzhin bsngags par gyur mod de lta na yang bdag rmongs pa/_/dad pa'i stobs kyis ji ltar nus bzhin cung zad bstod la mkhas pa rnams kyis bzod par gsol/_/sgyu ma'i phreng ba'i las
[\[249b\]]
[\[249b.1\]]kyi tshul gyis rmongs gang srid pa'i chu gter du/_/bsod nams gru chag blo gros lus bying ba shes gnyen dam pas dor ba yi/_/lus can rnams la byang chub yan lag drug phrag gsum gyi gzhung lugs kyi/_/rlung drag gtsubs pa'i dba' rlabs 'thor bas dam pa'i go 'phang pha rol
[\[249b.2\]]son/_/grub pa dri med dge slong dge 'dun rig pa 'dzin pa'i sdom brtson dang /_/brtul zhugs grub la blo gros gsal ldan rtog ge'i dbang po'i tshogs rnams kyis/_/khyed kyi zhabs rdul rnyog pa med la rnam pa kun tu gtugs slad du/_/gangs can 'di na 'gran zlas dben par mngon du gyur
[\[249b.3\]]bzhin kho bos 'tshal/_/dam pa khyod kyi legs bshad bsod nams sprin/_/dge ba'i lo tog 'phel ba'i char rgyun can/_/snyan pa'i 'brug sgra zab mo snyong sgrogs pas/_/skal ldan blo gros gnyid log rnam par bskul/_/khyod kyis chos sgrub gzhung mang 'chad pa dang /_/legs
[\[249b.4\]]bshad rtsom dang kha don rgya chen dang /_/ting 'dzin dri med 'khor lo mchod pa'i tshul/_/rnam dag lta ba spyod lam dag pa dang /_/gsang sngags rgya mtsho'i tshul la nyer bsten pa/_/khyod kyi kun spyod de dag thams cad la/_/rgol ba gzhan gyis kun nas mi rdzi bas/_/gsang sngags 'dzin
[\[249b.5\]]pa gzhan la sngon ma mthong /_/rnam pa sna tshogs rin chen rang bzhin dkon mchog gzhal med dpal ldan gtsug lag khang chen dang /_/dga' ston dam pa sa gsum la grags chags bral khyod ni dpal dang 'byor bas rab dge zhing /_/thub pa'i sku gzugs gsung rab dag pa rin chen
[\[249b.6\]]las bsgrubs kun nas mdzad pa rgya che ba/_/khyod mtshungs ma mchis de slad bdag blo spro ba'i chu klung dbyar gyi mtsho bzhin rnam par 'phel/_/bsod nams dri med zla zer zil gnon byams pa'i 'od zer rab 'phros pas/_/nam mkha'i zla ba rnyog can des ni khyod kyi dpal rab ma bzod de/_/
[\[249b.7\]]gzugs brnyan tshul gyis rgya mtsho'i klong du 'jug pa 'dod pa nyid snyam du/_/bdag gi blo gros de ltar sems pas mchog tu ngo mtshar skyes par gyur/_/gdung rgyud dri med yon tan rgya che ni/_/blo gros mtshungs med mkhas pas nyer bsten zhing /_/gzhan la phan dgongs phongs pa'i bsti gnas
[\[250a\]]
[\[250a.1\]]sa/_/mdzad pa rgya chen nye bar zhi ba can/_/khyod mtshungs ma mchis de slad dpe bral ba/_/khyed la rnam kun bstod par nus ma lags/_/'on kyang cung zad bstod pa'i spro ba dang /_/dge slong mkhas pa byang chub 'od zer gyis/_/rjes su gnang ba thob nas gang snang
[\[250a.2\]]ba_/de bzhin 'di ni bdag gis gsal bar sbyar/_/mchog tu rmad byung grags pa rgyal mtshan la/_/mkhas pa bde bar gshegs pa'i dpal bdag gis/_/legs par bstod la bsod nams gang yod pa/_/des ni 'gro kun bla ma la gus shog_/bdag nyid chen po grags pa rgyal mtshan
[\[250a.3\]]la bstod pa rgya gar gyi mkhan po su ga ta shrI sa sbyar ba rdzogs so//_//rgya gar gyi mkhan po de nyid dang /_shAkya'i dge slong kun dga' rgyal mtshan dpal bzang pos bsgyur ba'o//[ {D1172}]@##/_/rgya gar skad du/_pa ra ma na gu ru d+harmA rA dza sto tra nA ma/_bod
[\[250a.4\]]skad du/_bla ma dam pa chos kyi rgyal po la bstod pa zhes bya ba/_dkon mchog gsum la phyag 'tshal lo/_/rab rgyas rta yi dpung gi dba' rlabs phreng ba mtho zhing zhags pa ral gri mdung rnon gyis/_/chu la rgyu ba rab mang 'jigs rung rnga chen sgra ldan hor zhes bya ba dus mtha' yi/_/chu gter 'di ni
[\[250a.5\]]mtha' dag mkhas pa'i bla ma gang gi zur mig rol pas 'jig rten rnams/_/zhi slad rab mchog rgyal ba'i tshul la zhi mdzad chos kyi rgyal po de ni rgyal gyur cig_/nub phyogs bod kyi ri la shin tu dri med 'char ba thob cing shar phyogs dag gi yul/_/rim pas mnan pa gang gi rmongs pa las
[\[250a.6\]]skyes shin tu rab rgyas mun pa bcom byas nas/_/sems can byang chub grong khyer phyin slad chos gsung 'od zer dra bas rab mtshungs sangs rgyas la/_/rab tu gsal mdzad chos kyi rgyal po mchog gi 'od zer phreng ldan de ni rgyal gyur cig_/gnyis ldan tshu mtha' dag skye bo rnams la phan pa bgyid
[\[250a.7\]]slad rgyun du rab mchog rgyal ba yi/_/khyu mchog sems can dag la brten gang rdzogs ldan la ni rkang pa bzhi dang gsum gang la/_/rkang pas mnan dang gnyis ldan dag la rkang zung gis rgyu rtsod la rkang gcig lhag ma can/_/gang gis sa la rdzogs ldan bzhin du rgyu mdzad chos kyi rgyal po de ni
[\[250b\]]
[\[250b.1\]]rgyal gyur cig_/gang zhig 'jig rten dag na sa gzhi 'byung po 'dzin byed nyi ma dag kyang 'jig rten ni/_/snang ba dag nang ldan par byed cing sprin rnams char pa 'bebs byed rlung yang g.yo/_/zla ba bdud rtsi'i rgyun ni rnam par spro byed nam mkha'i go skabs sbyin la rab tu dpa'/_/de bzhin chos kyi
[\[250b.2\]]rgyal pos zol med snying rje sems can kun la rab tu 'jug par byed/_/bla ma dam pa chos kyi rgyal po la bstod pa/_rgya gar gyi paN+Di ta snyan ngag mkhan chen po lak+Sh+mI ka ras sbyar ba'o/_/paN+Di de nyid dang /_lo tsA ba shong ston gyis dpal sa skya'i gtsug lag khang du bsgyur ba'o//_//
[\[250b.3\]{D1173}]@##/_/rgya gar skad du/_si ha nA da lo ke shra ra b+han+TA ra kas+ya stu ti/_bod skad du/_rje btsun 'jig rten dbang phyug seng ge sgra la bstod pa/_'phags pa 'jig rten dbang phyug la phyag 'tshal lo/_/srid pa'i gnas ni grangs bral bgrang 'dod 'dir khyod la/_/'od ldan snyan ngag
[\[250b.4\]]mkhan po ches cher dga' ba'i gtam/_/yon tan tshogs brjod de ltar bdag ni blo ngan yang /_/'gro ba gnyis su mngon bstod sar pa'i tshig dag 'god/_/rgya chen srid pa'i pha rol byang chub ston mdzad pa/_/dus ring thang gcig bzhin du byas te brtse bas sku bzung nas/_/sems can
[\[250b.5\]]gnas pa ma lus kun mkhyen de nyid la 'god mdzad/_/'gro ba'i mgon po brtse ldan seng ge'i sgra de rgyal gyur cig_/gang tshe ri bong mtshan ma mkha' la 'od dang 'gro ba mtshon/_/gang gang chos mkhas sgrub byed bi shwa karma bzhin/_/ma lus dkar ba'i snying po nyams dga'i dngos mdzad pa/_/de
[\[250b.6\]]yang seng ge'i sgra ste 'od zer 'phro zhing rgyal gyur cig_/dbu la rin chen 'bar ba 'bad pas gnas par mdzad pas ci/_/legs byas rang bzhin sgron me 'di ni nyer 'dzin mdzad pa lags/_/de ltar gang zhig lag 'gro lta bu'i the tsom bdud ni 'joms/_/pha rol rgol las rnam rgyal seng
[\[250b.7\]]ge'i sgra des khyed la srungs/_/'gro ba gsum gyi sa la mkhas shing bdud kyi phyogs ni 'joms/_/lag 'gro'i bdag por gnas pa'i nad ni 'joms shing bzhugs/_/gang gi rtse gsum dmyal bar 'gro ba'i rtsa ba 'joms pa ste/_/mchog ldan re Nu'i sras po seng ge sgra la phyag
[\[251a\]]
[\[251a.1\]]'tshal lo/_/phul byung dkar ba'i rab lta bu yi shel gyi bgrang phreng yang /_/dge ba mdzad pa'i phyag tu thogs pas gshin rje yang dag gnon/_/rab tu mdzes pa nor bu'i rol pa brtse dang tshul khrims ldan/_/dges pa'i spyan ldan seng ge'i sgra des khyed la srung
[\[251a.2\]]gyur cig_/snying la 'bab pa'i gang gi ral pa mdzes pa'i zer 'di ni/_/'bar zhing g.yo ba sa 'dzin lag 'gro lhag ma la ni nyal/_/'od gsal mkhar rol 'o ma'i rgya mtshor in+d+ra nI la bzhin/_/seng ge'i sgra des khyed la shis pa mtha' dag ston gyur cig_/'gro ba rnam par phongs pa'i
[\[251a.3\]]thabs su gyur pa'i rkyen gang yin/_/bdud bcu po rnams ral gri'i so yis zhi mdzad pa/_/srid pa gsum gyis zhabs la btud pa seng ge'i sgra de yis/_/de ni 'gro ba'i nad dang nyer 'tshe 'joms shing sel gyur cig_/ri [(]dgas [,]dwags [)]bdag po yang ni dpal ldan lha rigs skyabs 'os te/_/bde
[\[251a.4\]]gshegs theg pa rig mngon pa yi nga rgyal kun las grol/_/bde gshegs phrin las rnam rgyas gang gi sku la 'dzin mdzad pa/_/seng ge'i sgra des khyed kyi mngon par 'dod don sgrub gyur cig_/de ltar bdag gis khyod kyi yon tan tshogs ni yongs su brjod pa las/_/zhi ba'i rang bzhin dge
[\[251a.5\]]ba'i 'bras bu bsags pa'i tshogs rnams kyis/_/ma lus 'gro ba 'di dag dga' ba'i bdag po'i lag tu ma lhung zhing /_/rgyal ba rgya mtsho'i tshogs la kun nas rab tu 'jug gyur cig_/mgon po 'di yi gzugs kyi rang bzhin sku ni kun nas thob gyur te/_/ma lus 'gro ba ji snyed 'di ni
[\[251a.6\]]rnam par 'dren pa nyid gyur cig_/kun nas gtsang mar byas pa skye bo'i bzhin gyi me long 'di/_/dpal thob ldan pa snyan ngag mkhan gyi bdag po gnyis skyes srung bas byas/_rje btsun 'jig rten dbang phyug seng ge'i sgra la bstod pa rdzogs so//_//dpal ldan bla ma dam pa rgyal
[\[251a.7\]]ba spyan snga rin po che'i bka' bzhin zha lu lo tsA ba dge slongad+har+m+ma pA la b+ha dras bsgyur ba'o//[ {D1174}]@##/_/rgya gar skad du/_lo ke shwa ra rat+na mA la sta bo nA ma/_bod skad du/_'jig rten dbang phyug gi bstod pa rin po che'i phreng ba zhes bya ba/_'jig rten mgon
[\[251b\]]
[\[251b.1\]]po la phyag 'tshal lo/_/'jig rten dbang phyug dri med thugs ni snying dang snying rjes brlan/_/lam mkhyen nyid dang thams cad mkhyen nyid la sogs don dang tshig/_/gsal bar 'doms shing yongs su rdzogs dang rnam par dag pa'i sku/_/ye shes lhag pa'i bdag pos rol par mgo bos phyag
[\[251b.2\]]bgyi'o/_/gdul bya'i dbye ba'i dbang las gcig kyang du mar snang ba ni/_/chu snod rnams su gnas pa'i ri bong can dang mtshungs gang las/_/khyod ni gsal bar gzhan la phan pa'i rjes su song de'i phyir/_/e ma'o rdzu 'phrul mchog tu rmad byung sku ni rigs pa lags/_/skye bo mu stegs
[\[251b.3\]]pa rnams rab tu sad cing gdul don du/_/yongs rdzogs zla ba'i zhal ni rnam par sgeg pa'i dpral ba yi/_/gnas las lha sbas dbang phyug chen po nges phyung bas/_/lha yi shin tu lha dang chen po'i mi yid bang phyug khyod/_/legs rgyas chen po'i mtshan mnga' khyod kyi phrag pa las/_/
[\[251b.4\]]phyi rol dag tu phyung ba mes po lha yi bu nyid ni/_/pad+ma'i skye ba pa rnams gdul zhing rab tu sad phyir te/_/'jig rten dbang phyug dbang phyug gtso la mgo bos phyag bgyi'o/_/khyab 'jug pa yi skye bo gdul zhing rtogs par bya ba'i phyir/_/srid sgrub dag kyang phyag na pad+ma 'dzin pa'i thugs ka las/_/
[\[251b.5\]]nges par phyung 'di srid pa'i dbang phyug nyid de de'i slad du/_/mchog gi skyes bu khyod nyid lags te mchog gzhan yod ma yin/_/nyi zlar gus bcas stobs kyis bsnyen bkur rim gro brtsams rnams la/_/yang dag bstan phyir mthon mthing mdzes pa'i spyan ni gang dag las/_/ri bong can dang
[\[251b.6\]]nyi ma nges phyung sa la mig rnams kyi/_/nang gi mun nag 'joms pa de la bdag ni phyag 'tshal lo/_/'di na dpal mor rim gro bsnyen bkur sbyor ba po rnams ni/_/gdul dang nges par sad phyir bcom ldan dbyangs can ma 'di dag_/rgyal ba'i sras po khyod kyi mche ba'i rtse las rab phyung bas/_/
[\[251b.7\]]mngon 'dod shes rab 'bras bu ster ba de la bdag phyag 'tshal/_/rlung gi skye ba ba rnams gdul dang mi zad lam grub phyir/_/de nas 'jig rten mgon po'i zhal gang zhig las nges phyung 'di/_/rlung lha mchog gi bla ma sa la skye ba pa rnams kyi/_/spyod lam rnam bzhi'i 'bras bu ster ba de la
[\[252a\]]
[\[252a.1\]]bdag phyag 'tshal/_/chu lha pa rnams gdul dang zhi pa'i lam 'dod ldan rnams kyi/_/yang dag khong du chud phyir bde gshegs sras po'i lto ba las/_/yang dag phyung ba chu lha'i gtso bo yang ste myur ba ru/_/'dod dgu'i dbang phyug nyid kyi 'bras bu ster la bdag
[\[252a.2\]]phyag 'tshal/_/mthun pa'i 'bras bu la sogs mngon par 'dod rnams nges gdul zhing /_/yang dag grub phyir rab mchog mtshan ldan zhabs kyi pad+ma las/_/gang zhig nges par phyung ba bcom ldan nor 'dzin mar grags pa/_/'jig rten gsum gyi mgon po mnyam med de la bdag phyag
[\[252a.3\]]'tshal/_/khyod ni srid las grol kyang de la yang dag gnas pa ni/_/sems can tshogs la snying brtse nyid las srid pa'i spyod tshul gyis/_/srid mtha'i bar du brtan pa bdag ni rtag gnas gyur snyam du/_/dam pa'i bsam pa chen po'i mchog gyur khyod la phyag bgyi'o/_/nam mkha'i bar du
[\[252a.4\]]snang ba'i 'jig rten khams rnams khyod nyid kyis/_/rang gi zhabs gcig mthil gyis kyang ni rnam par gnon pa ste/_/bskal ba'i mtha' ru srid pa sred par 'bar ba drag po'i me/_/khyod kyi dbugs kyi rlung gi stobs kyis nges par bcil bar gyur/_/rang gi mdzub mo gyen du gtod de 'dzin
[\[252a.5\]]pa'i sdigs mdzub kyis/_/lhun po'i tshigs rnams du ma g.yo bar gyur cing sen mo yi/_/sbubs kyis gyen du 'dzin pas rgya mtsho'i chu yang lus ma gyur/_/e ma'o 'di lta'i nus pa khyod las gzhan du ci zhig mthong /_/mchog tu gnyen gshin zla ba gzhon nu'i mdzes pa yang dag par/_/
[\[252a.6\]]ston pa'i sku mchog 'di yang lang tsho ma yi yin nam ci/_/'jigs byed drag po gnon las mi ldongs ci yang dub pa dang /_/gdul dka' ba yi bdud 'joms pa ni khyod kyi spyod tshul lags/_/kye lags 'di ltar chen po'i skye bo'i ril phreng dang mtshungs par/_/rang gi dbu skyes mchog
[\[252a.7\]]tu mdzes pa'i lan bu 'khyog po de/_/de nyid me yis nyon mongs bud shing sbar bar byas pa yi/_/du ba'i phreng ba lta bu dri med khyod la snang bar gyur/_/zla zer cung zad 'phros pa yis ni cung zad khyab khyod kyis/_/nag po'i phyogs zad chung ngu'i cha bcas 'od kyi mdzes pa ni/_/srid pa
[\[252b\]]
[\[252b.1\]]rnams su 'dod pa gang gyur ri bong can gang de/_/khyod zer cung zad las ni ma lus bsam pa rnam par mdzes/_/mthun par 'gros pa'i ngan pa'i lam can lugs 'joms shing /_/mi dang mi min bsam pa ston la lam dang lam/_/yang dag thob byed gzhan don spyod tshul mchog gis na/_/
[\[252b.2\]]mdzes ldan rgyal ba sa yi dbang phyug la phyag bgyi'o/_/khyod ni srid dang mya ngan 'das la mi gnas kyang /_/'od gsal rang byin brlab sbyor la zhugs phan pa ni/_/ma lus skye bo'i mi dge zhi mdzad dge ba yi/_/mdzes pa'i sa yi dbang phyug rgyal la phyag bgyi'o/_/rigs kyi 'od zer
[\[252b.3\]]dpag med phreng bas yang dag dkrigs/_/rang gi phyag gi chu skyes 'dzin pa las skyes pa de/_/dga' ba rjes mthun thob pa yang dag dga' bde yis/_/mdzes ldan rgyal ba sa yi dbang phyug la phyag 'tshal/_/chos kyi dbyings las kun mchog snying rje rang nyid gtso/_/gang zhig dge ba la
[\[252b.4\]]sogs tshogs rnams yang dag rdzogs/_/rnam par rtog spangs mthu las sgra yi ston pa po/_/mdzes ldan rgyal ba sa yi dbang phyug la phyag bgyi'o/_/de bzhin nyid dang nyid min gnyis med bde ba brgyas/_/yongs su gang bar mdzad pa brgya phrag chos kyi gtam/_/shin tu bden zhing
[\[252b.5\]]rigs par gsung bas rnam mdzes pa/_/'dzin ma'i dbang phyug rgyal po mchog la phyag bgyi'o/_/mchog de'i rang gi sku ni 'gro la rab 'phro ba/_/mtsho skyes spyan gyis shin tu mdzes par gyur pa yi/_/ma lus sems can rnams kyi myur ba'i thar mchog gi_/rgyal po 'dzin ma'i dbang phyug dam
[\[252b.6\]]par bdag phyag 'tshal/_/mchog tu sprul dang longs spyod rdzogs pa gzhan don dgyes/_/stong nyid gos med chos 'dzin pa la dgyes pa can/_/rnam byang chub las dngos grub dam pa 'dzin dbang po/_/'dzin ma'i dbang phyug rgyal po mchog la bdag phyag 'tshal/_/mchog tu lhan skyes
[\[252b.7\]]dam pa'i rgya mtshor zla zhal gyi/_/sgo las thams cad gsung ba ma lus ngag tshig ni/_/mya ngan 'das pa'i mtshan nyid rjes mthun rgyan gyi phul/_/dbang phyug 'dzin ma'i rgyal po dam par phyag 'tshal lo/_/'jig rten dbang phyug bstod pa rin po che yi phreng ba ni/_/dpal ldan nags kyi rin
[\[253a\]]
[\[253a.1\]]chen zhabs kyis bgyis pa las/_/de yis gtsang ma'i dge ba gang zhig thob gyur pa/_/de nyid kyis ni 'jig rten kun du bzang por gyur/_/bstod pa rin po che'i phreng ba 'di ni rdzogs so//_//rgya gar shar phyogs kyi paN+Di ta chen po nags kyi rin po che'i zhal snga
[\[253a.2\]]nas mdzad pa'o/_/mkhas pa chen po de nyid kyi spyan sngar dge slong rgya mtsho'i sde zhes bya bas bal yul ye rang gi grong khyer chen po'i 'dab dpal go pi tsan+d+ra'i gtsug lag khang chen por bsgyur ba'o//[ {D1175}]@##/_/rgya gar skad du/_ga Ne shwar s+ya stabaH/_bod skad du/_
[\[253a.3\]]tshogs kyi dbang phyug gi bstod pa/_tshogs kyi dbang phyug la phyag 'tshal lo/_/tshogs chen rgyal po rgyal bar 'grub mdzad pa/_/mche ba gtsigs byed gang chen dbang po'i zhal/_/gdong mdzes skyes bu mchog gi mtshan nyid can/_/tshogs dbang rgyal po mchog la phyag bgyi'o/_/lha
[\[253a.4\]]rdzas rin chen mchog gis brgyan pa'i sku/_/zhabs gdub g.yo zhing rgyas pa'i zhabs zung ni/_/cig car kun rdzob don dam bden mchog nyid/_/tshogs mchog rgyal po'i dbang por phyag bgyi'o/_/dam pa'i dag bas gzhom bya'i g.yul du 'jug_/g.yul rgyal 'bar ba'i mtshon cha phyag
[\[253a.5\]]na bsnams/_/zhabs mchog 'dzin ma'i dbang phyug cod pan te/_/rgyal mchog tshogs kyi dbang por phyag bgyi'o/_/'dam skyes dam pa lta bu'i phyag dang zhabs/_/ma lus rab 'byam rnam par 'phro mdzad cing /_/mchog gi gzhu 'dra'i dri ma med spyan can/_/rgyal po tshogs dbang
[\[253a.6\]]mchog la phyag bgyi'o/_/yon tan 'byung ba'i grags 'chang 'phags mchog ni/_/'dzin ma'i dbang po'i stobs las stobs gyur bgegs/_/phyag gi stobs 'dra bdud las nges rgyal ba/_/dbang phyug tshogs mchog rgyal la phyag bgyi'o/_/skye bo gter dang rin chen ros tshim zhing /_/bdud rtsi chen po'i
[\[253a.7\]]ro mchog rgyas gyur pas/_/srid 'jigs 'jigs pas nyam thag bzod pa'i mchog_/rgyal dbang tshogs kyi mchog la phyag bgyi'o/_/brtson pas legs bsgrubs mtshan nyid bde ba ni/_/sems can yid kyi shing rta gang ba'i bde'i/_/gtam la mngon par zhen pa'i bden pa mchog_/tshogs
[\[253b\]]
[\[253b.1\]]mchog dbang phyug rgyal por phyag bgyi'o/_/bgegs kyi bdag po dam pa la ni bstod pa'i me/_/nags kyi rin chen gyis byas dge ba rab thob pas/_/bgegs zad srid las rgyal ba'i pha rol sbyin pa las/_/skye bo don dam tshul du mnyam pa nyid gyur cig_/tshogs kyi dbang phyug gi
[\[253b.2\]]bstod pa zhes bya ba/_slob dpon dpal nags kyi rin chen zhabs kyis mdzad pa yang dag par gang ba'o/_/'di ni dngos grub brnyes pa'i dbang phyug paN+Di ta chen po de nyid kyis dpal bal po'i yul gyi grong khyer chen po ye rang gi dgon pa shrI go bi tsan+d+ra nas/_/dngos grub mchog gi bka'
[\[253b.3\]]drin gyis btsa' ba'i phyir skyes su stsal ba/_dge slong rnal 'byor spyod pa rgya mtsho'i sde zhes bya ba'i spyi bor thob pa las/_mi 'phrogs pa'i gus pa dang yid dga' ba mu med pas/_skal pa chen po'i snyim par gzung zhing yi dam du bgyis te/_nor bu rgyas pa'i gtsug lag khang chen por
[\[253b.4\]]bod kyi skad du bsgyur nas gzhan la'ang sbyin par bya ba'i chos su bgyis pa'o/_/'dis 'jig rten dang 'jig rten las 'das pa'i mngon par 'dod pa mtha' dag bdag dang gzhan du 'byor bar gyur cig/[ {D1176}]@##/_/rgya gar skad du/_shrI sha ba ra pA da sto t+naM/_
[\[253b.5\]]bod skad du/_dpal ri khrod zhabs kyi bstod pa rin po che/_dpal ldan bla ma dam pa'i zhabs la phyag 'tshal lo/_/rdo rje'i rang bzhin mchog gi rdo rje sems dpa' ni/_/nam mkha'i ngo bo rnam pa thams cad mchog rang bzhin/_/'dod pa sel ba des na sha yig gis brjod pa/_/
[\[253b.6\]]rnal 'byor dbang phyug dpal ldan ri khrod pa la 'dud/_/rtag par byung zhing yod kyang rgyu yis bstod pa yi/_/rdo rje lta bu'i rol mnyam par gzhag gyur pa/_/des na 'di ni ba yig gis na yang dag brjod/_/mgon po ri khrod sdom brtson dbang po la phyag 'tshal/_/rtag tu rgyal ba skyes mchog
[\[253b.7\]]rnams kyi gsang chen la/_/dgyes shing gzhan dag chos rnams la ni dga' mdzad pa/_/de lta bu ni ra yi yi ges brjod pa ste/_/rnal 'byor ri khrod par grags de la phyag bgyi'o/_/yig gsum gyis bshad ri khrod pa la rab btud nas/_/yon tan chu gter su zhig gis ni bstod par nus/_/
[\[254a\]]
[\[254a.1\]]'on kyang bdag ni bla ma khyed la dad dbang gis/_/bstod par 'dod pa de slad bstod par bgyi ba lags/_/rab tu sra zhing mi phyed thabs kyi rgyud dang bcas/_/shes rab gzhu ni mngon sum dag tu bsnams nas ni/_/lhan cig skyes pa bdag med mngon sum rang nyid kyis/_/nyams su
[\[254a.2\]]myong ba'i mda' bkang 'gro bar gtogs rnams kyi/_/thog ma med pa'i dus nas bsags pa'i sdig pa rnams/_/yongs su sbyang ba'i phyir dang nyon mongs shes bya yi/_/sgrib pa la sogs 'ben la bsnun par gyur pa na/_/phug pa lags te kye brtan po khyod ni a la la'o/_/bdag med nyid kyis
[\[254a.3\]]rgyas btab yang dag mtha' yis ni/_/'khor las khyod kyi dpral ba'i mthar ni mdzes mdzad de/_/e ma'o gzhan don bdud rtsi dag la sred ldan pa/_/khyod ni dgra med dpa' bo'i dbang phyug ma lags sam/_/'dod chags dang ni gzhan pa sdang byed gti mug ste/_/gsum po 'di dag 'jig rten dug tu
[\[254a.4\]]rab tu grags/_/de dag thams cad ma lus sel bar mdzad pas na/_/dgra bo drungs phyung dpa' bo'i dar dpyangs bcings pa lags/_/gang zhig 'dod la chags bral gtam gyis dman gyur cing /_sra ba'i dregs pas che dang mtho tshig rnam grol ba/_/rnam dag ngag gi rdo rje'i rna rgyan bzang po dag_/
[\[254a.5\]]snyan gnyis dag la 'phyang ba de la phyag bgyi'o/_/thugs rje'i bdag nyid rdo rje mi rus phreng ba dag_/gang gi mgul pa mchog gi rin chen mgul rgyan te/_/nges par 'gro ba rgyas mdzad nam mkha'i rang bzhin gyi/_/rnal 'byor dbang po bla ma de la phyag bgyi'o/_/srog gcod pa dang bral bas khyod kyi phyag
[\[254a.6\]]dag la/_/de bzhin gshegs pa'i dpal ldan gdu bu nges bcings te/_/sbyin pa la sogs pha rol phyin drug rnam dag pa/_/ma ru'i phreng ba drug ni nges par bcings pa lags/_/ma dag 'dod chags btsan thabs dag kyang nges gsal ba'i/_/rnam dag nyid la reg pas skra yi srad bu ni/_/gnyis kyi
[\[254a.7\]]'khor lo'i rang gi lte bar nges dkris bcings/_/'khor ba dang ni mya ngan 'das pa rnam dag pa'o/_/skye bo skrag pas nyam thag pa dang mi rnams kyi/_/rang la gnod byed khro ba'i rnam pa rab zhi'i slad/_/khyed zhabs chu skyes rtsa ba dag la zhabs gdub dang /_/de nyid phyir na dpung rgyan zung dag dkris par 'dod/_/
[\[254b\]]
[\[254b.1\]]'gyur med sems kyi thal bas sku la nges par ni/_/khyab par mdzad de ba spu nges par gang ba nyid/_/de slad khyod kyi sku ni me long 'dra ba ste/_/dpal ldan rdo rje'i sku can bla ma khyod la 'dud/_/phung po yi ni lus la dga' bar 'dzin pa yi/_/'dod chags la sogs rnams kyang sbyang ba'i slad du ni/_/thal
[\[254b.2\]]ba dag gis sku la yang dag byugs pa yi/_/dpal ldan khyod la bdag ni skyabs su mchis pa lags/_/ral pa ring gnyis khyo shugs zung ste 'di dag ni/_/gsal por rab tu phyo bas de ni bstan pa yin/_/ral pa ring po bde chen 'khor lor gnas pa ni/_/'od gsal ba yis byin rlabs zung du
[\[254b.3\]]'jug pa 'di/_/seng ge yis ni 'jigs par byed pa'i sgra bsgrags pas/_/gang phyir glang po cher skrag 'jigs pas nyam thag pas/_/gzhom med bdag nyid sgra yi rang bzhin rwa yi ni/_/skad kyi bgegs rnams la ni mgon khyod de 'dra'o/_/khyod kyi ma ru'i phreng ba'i rgyan ni rmad byung ba/_/'di yi phyed
[\[254b.4\]]dmar ba ni kun rdzob bden pa ste/_/phyed nag pa yang don dam pa yi rang bzhin lags/_/de dag gcig nyid 'dud pa gang lags rab tu shis/_/lhan cig skyes pa'i rang bzhin bde ba rgyas mdzad pa/_/de bzhin gshegs pa kun gyi bcos min de nyid do/_/de slad khyod kyi sku la rnam par bkra ba yis/_/rma
[\[254b.5\]]bya'i mjug ma 'chad pa rmad byung chen po lags/_/sum cu rtsa gnyis rtsa 'di dag dang grangs mnyam pa'i/_/dbang phyug yon tan mchod phyir thogs pa rnam par 'chang /_/zhi bde'i sa bon rang gi snying ga'i phyogs na ste/_/dpal ldan ri khrod khyod la rtag par phyag 'tshal lo/_/rdzogs pa'i byang chub phun sum
[\[254b.6\]]tshogs pa'i gter gyi mchog_/dam pa'i sku yi rdo rje dag dang ldan na yang /_/de las khyod kyis gcig tu sems can don grub phyir/_/sna tshogs byed pa rnams kyang nges par gzung ba lags/_/kha yig gis ni a ye bdud sde dum bur byas/_/de nas ga yig sems yongs shes pas mkha' la gshegs/_/
[\[254b.7\]]gti mug sogs sel de slad kha dang ga dag gis/_/nam mkha'i sku ste mkha' 'gro yang ni khyod nyid lags/_/kun gyis bkur ba'i mu stegs ngan pa'i 'dod pa bcom/_/mi rnams bde gshegs go 'phang la ni 'god par mdzad/_/legs par 'dus la dam chos rab bstan phan pa dag_/gtan bde dam pa'i lam du
[\[255a\]]
[\[255a.1\]]bde par bgrod pa'i gnas/_/rdzu 'phrul rnam 'phrul brgya phrag gnas kyis gang ba yi/_/bsam pa thams cad rdzogs par byed pa'i bum pa thogs/_/e ma gzhan don phul byung bsags pa'i rgyal ba ni/_/ri khrod dam pa 'di yin khyod zhabs la 'dud do/_/de ltar bla ma dam pa sha ba ra dbang
[\[255a.2\]]bstod pa yi/_/rin chen brtul zhugs dam pa nags kyi rin chen gyis byas 'dir/_/dge ba gang thob de yis srid pa'i chu gter bying ba dag_/phyung nas kun gyis lhun skyes bde 'byor myur du sa thob shog_/ces pa dpal sha ba ra'i zhabs kyi bstod pa rin po che rdzogs so//_//mkhas pa chen po dpal
[\[255a.3\]]nags kyi rin chen gyis mdzad pa rje btsun dam pa de nyid kyi spyan sngar chos smra ba gzhon nu dpal gyis ding rir bsgyur ba'o//[ {D1177}]@##/_/rgya gar skad du/_shrI gu ru ba na rat+na sto tra sab+ta kaM_/bod skad du/_dpal ldan bla ma nags kyi rin chen gyi bstod pa bdun pa/_/dpal ldan bla ma nags kyi rin
[\[255a.4\]]chen gyi zhabs la phyag 'tshal lo/_/bal po'i yul gyi rgyal po bde bar gshegs pa yi/_/lugs la rtag tu rjes su brtson pa la bkod cing /_/mkhas pa rnams kyi mdzod gyur mthar thug yon tan gyi/_/tshogs kyi zab mo snang mdzad dge slong rgyal po ste/_/rnam par grags shing ma mtshungs pa med pa'i
[\[255a.5\]]grags pa yi/_/rgyal mtshan bla bre dar dpyangs zab cing rgya che'i blo/_/sku yang sems can rnams kyi skyabs ni gcig pu ste/_/theg chen yang dag rtogs pas grub pa'i mtha' yi mdzod/_/nags kyi rin chen zhes bya sdom brtson mchog gi blo/_/gnas brtan 'di na gnyis med chos kyi de nyid rig_/'dul ba'i sdom
[\[255a.6\]]pas yang dag sdom la mngon par brtson/_/phas rgol glang po'i dbang la ri dgas rgyal po lags/_/phyag 'tshal sdom brtson chen po'i rgyal po rnams kyi mchog_/mchog gi tshul la rab tu rnam par nges pa skye/_/skye bo sdug bsngal dag las 'byin byed gcig pu mchog_/mchog tu nags kyi rin chen gnas
[\[255a.7\]]brtan chen po lags/_/chags bral sems can ma lus pa dag sad par mdzad/_/phyag gi chu skyes dag gis mtshon gyi gzhu 'chang ba/_/'dzin pa'i mthil gyi rgyan du gyur pa mdzes pa'i sku/_/gnas brten chen po nags kyi rin chen rab tu mdzes/_/dga' bral dga' ba'i glang po la sogs dri ma yi/_/dri ma dri ma
[\[255b\]]
[\[255b.1\]]med cing bral ba nyams su myong /_/srid dang srid pa ma yin gnyis kyi 'ben la mnga'/_/gnas brtan chen po nags kyi rin chen skyabs su gyur/_/dga' bral dang po'i bdud rtsi'i btud pa bdag la dgyes/_/dgyes shing nges la dul ba'i yan lag brgya phrag gis/_/sems can brgya phrag tshogs rnams yongs
[\[255b.2\]]su smin pa dag_/rtsi mdzad gnas brtan chen po nags kyi rin chen no/_/bdud sde la sogs rnams kyi kha la ro med mdzad/_/kha yi chu skyes dag ni dgra yis gang ba 'joms/_/skye mched 'dar ba'i phas rgol ri yi dbang po 'khru/_/khrus mdzad nags kyi rin chen gnas brtan chen po'o/_/dpal ldan bla ma nags
[\[255b.3\]]kyi rin chen gyi bstod pa bdun pa 'di ni rdzogs so//_//yul ma gad+hA nas byung ba'i dge bsnyen dam pa nyi ma pa zhes bya bas mdzad pa'o/_/'di ni spyan mnga' chos kyi rgyal pos gser gyi me tog dang bcas pa'i bka' lung gis/_/rtse thang lo tsA ba gzhon nu dpal gyis bsgyur ba'o//_//
[\[255b.4\]{D1178}]@##/_/rgya gar skad du/_dzA ta ka sta ba/_k+She da n+dA sha ba laM gu Nai ra sha wa laM tsa r+yA bi b+hu twaM bi b+ho/_/dza n+mas+yan+da ni kA bi ba r+t+ta na dza Dany+tsai ta kwa tse dam+ma ma/_yenA ban+d+h+ya pha lo da yas+t+wa yi b+ha ban+t+ya byA hi tAHyAM sha ba/_ste nastu t+ya nu ban+d+hi nA mu kha ra nA mA la m+ba te b+hA ra tI/_tsi t+tA la m+b+ha na la ng+gI naH_sha ma dr-i shA mA/_
[\[255b.5\]]@#/_/bod skad du/_skyes pa rabs kyi bstod pa/_khyab bdag stobs bcu mnga' ba'i ma 'dres spyod pa dbang 'byor ba'i/_/skye ba'i rgyud du rnam par 'jug 'di blun yang bdag gi nam yang ni/_don yod 'bras bu 'byung phyir khyed la rdul tsam/_des na bstod dang rjes su 'brel ba'i ca co tshig dang ming dag dmigs/_sems kyi dmigs las 'gongs zhi ba'i lta ba
[\[255b.6\]]be Ni kAHsang+gu NA/_bA tsAM go tsa ra tAM tu yAn+ni ka la yA s+thu lA hi bo mA dr-i shAM/_rat+na n+yam+bu ni d+he ru pA b+hu pu li ne Sh+wA sir+b+ha ban+t+ya R+thi nA man+ta r+b+hi n+na ta raM gad+yau ta ru ba ka dz+yo t+s+nA ni grih+NA ti kaH/_yA bo bo d+hi pa thA nu yA na ma hA tA mut+sA hi nI ka r+m+ma NA_mA mIl+le ka hi to da ye dzi nA kr-i yA bi pyan+di nI san+ta tiH/_sai nI kA pa tsi taHpu na ti b+ha ga bAn saM kI r+t+ya
[\[255b.7\]]ma 'dres yon tan mchog_/tshig gi spyod yul nyid gyur cha shas che long 'di 'dra ba/_chu gter sa yi sgang bur rin chen gsal gyur don med rnams kyis ni/_/tha dad nang nas zab cing gsal la 'od ldan len par byed pa bzhin/_/gang byang chub lam rjes su theg pa chen po spro ba las kyis/_bdag la phan pa 'byung rgyal ba brtse ba rgyud sde tshan dag byed bcom ldan yang dag grags/
[\[256a\]]
[\[256a.1\]]mA nA dra d+hu nA dz+he yA b+ho ga bi sA ri No ga ta mA lAHprA ge ba bo d+hau gu NaH/_u d+dA ma dwi ra das+ya rA ga bar shi no br-it+tiM pu ro n+mA di nI/_mA lo kyA bya ti brti nA pra Ni hi hA bo d+ho d+hi yo yan+t+wa yA/_bi n+ya s+yan+ta i bA ma rAs+t+wa yi tsi raM d+harmA b+hi She ka shri yan+te nA kam+pi ta ke sha rAn+ta ma sr-i dza na pu Sh+po pa hA raM di baH/_k+Shu d+du kha gla pi to da rI gi ri da rI rAn+t+ran+ta
[\[256a.2\]]da na shes bya'i longs spyod dri bral lta ci smos byang chub yon tan glang po myos pa chags pa'i dbang gyur gnas kyi myos ma la/_/bzlog par ma nus zhugs pa gcig nas khyod kyi byang chub la/_lha rnams ring nas khyod la chos kyi dbang bskur dpal bzhin thugs dag bkod/_de yis mgul ral pa tha ma spro me tog nye bar za ba/_bkres pa'i sdug bsngal nad kyis ri sul bar du
[\[256a.3\]]ra la s+thitAM/_dr-iSh+t+rA shA ba ka g+hA ta nai ka ra b+ha sAM byA g+h+rIM da yA g+h+rA ta d+hIH/_yas+t+waM balka li nIM dza Ti dza na ba tIM murtiMs mut+s+r-iSh+Ta bAn s+t+rA Nan+te na b+ha bAn b+ha bA dri bi ba ra byA brti nAM de hi nAM/_yAt+p+ra le ya si to pa lA dri ba ha laM mA taM ga tAM bi b+ha tA kAn+tA rAM na ra brti nAM ta nu b+h+r-i tA muts+chit+ta ye byA pa dAm/_shai len+d+raM shi thi lo pa laM tsa la ya tA muk+tas+t+wa
[\[256a.4\]]gnas gyur pa'o/_/stag mo phru gu mthong nas za bar rtsom gzigs gcig tu brtse bas bskyab pa'i blos/_/gang khyod shing shun gyis ni ral ba bcings te btags nas sku dag por des na skyob pa khyod srid pa'i ri bo'i khung bur 'khor ba'i lus can rnams la/_dkar rdob ri glang po nyid bzung dgon par mi 'khyam pa lus bzung chang 'phogs pa rnams la ri dbang yangs pa rdo ba g.yo ba bor khyod kyis bdag
[\[256a.5\]]ta TA tra/_ma n+ye ma t+sa ri NAM ni tAn+ta ma li nAste na k+Sha tA br-it+ta yaH/_ya l+lo kAm+ba ra tsa n+d+ra tsan+d+ra ba pu ShA tsan+d+ra pra b+ha twe twa yA/_kal+mA ShAn+ta shi khaM shi khA ma Ni ru tsA dat+taM twa dzA yAr+tha ne/_nA lAl+lU na mi pA ra bin+da ma si nA pyot+k+r-itra mU laM shi ra/_ste nai ShAny+dza ga tAM ga to si gu ru tA mu Sh+N-ISha ban+mUr+d+ha ni/_bA lAn+bA la sa ro dza ko ma la ta nU n+yat+pu
[\[256a.6\]]'gram du sems ser sna dri ma can des nyams spyod pa rnams/_ganga'ajig rten nam mkhar zla ba zla ba'i lus zla 'od nyid tshe khyod kyis skyon mthar byed gtsug phud gtsug gi nor bu 'od ldan byin gnyis skyes slong ba la/_sdong bu bcad bzhan pad+ma ral gris bcad rtsa ba dbu/_des na 'di dag 'gro rnams la bla ma rnams kyi gtsug tor bzhin du mgo la'o/_/byis pa byis pa mtsho skyes 'jam pa
[\[256b\]]
[\[256b.1\]]tra kA nA r+tha na/_pa R+YAstAh+na tsa lats+tshi khaN+Da ka b+h+r-i to dA rAMsh+tsa b+hA bA nu gAn/_prA dAM s+t+yaM dzi na te na nU na ma b+ha ba n+mA rang+ga nA nAM mu khaM sang+go bAny+tsi ta pak+Sh+ma lo tsa na da laM ya dz+nyA la sA ma n+tharaM/_sha y+Ya swa bI tsA ri NA ba na b+hU trA purA pa k+Shi NA/_b+hi n+nA she Sha ka le dze ga t+ya bi ka le dz+yAyaHpa thA shaM si nA/_bi stA raM ga mi taM pra ta tAMya n+nA tha kA
[\[256b.2\]]lus bu don gnyer la/_gtsug phud/_bzung chung ma yang dang po dang rjes mthun/_rgyal ba de yis bdud kyi bu mo rnams kyi kha rdzi ma mig 'dab ma gang dra ba snyan tshig 'dar mal gnyid rnam dpyod nags sa gyur nas grong bya yis tha dad ma lus 'gro la ma tshang med rga po'i lam bsngags/_rgya chen 'grod pa brtul zhugs bzung gang
[\[256b.3\]]biny+dza laM/_te nA dz+nyA ma ru tAM gi rI Ta ki ra Na ts+tshA yaM yAspa daM po ga tA/_yat+par+N+Nam+bu pha lA shi nI sha sha ta nuM twaM nA tha bi b+h+rat+pu rA/_tat+kA lA ti tha ye kr-i pA ri tsa yA dA ti Sh+ya mA be da na ya na/_AHrU D+haHs+phu Ta bi s+phu ling+ga ma na lan+te nA d+hu na pi k+Shi tA/_bin+do maN+Da la lwany+tsa naM sha sha ma yaM yuSh+maR+Ya sho lak+Sh+ya te/_yat+ko pA ru Na dr-iSh+Ti nA ka la
[\[256b.4\]]mgon/_de yis shes cod pan 'od mdzes go 'phang /_gang zhig lo ma chu dang 'bras bu za ba'i ri bong lus ni mgon khyod bzung ba na/_de dus 'gron la brtse bas yongs su 'gris pas sbyin byar rig nas zhugs 'phro me stag me la de nas ltos pa med/_thig le'i dkyil 'khor mtshan ma ri bong rang bzhin khyod kyis grags pa mtshon par byed/_/gang 'khros skya rangs
[\[256b.5\]]b+hu bA kr-i twA b+h+ru bo b+hang+ga nI le khA mul+la si tA si nA bi da li ta prang+ga mA sang+gi nA/_twA mA sI ta k+Sha Na ma pya bi k+Sha ta d+hi yaM t+yak+tu mA na k+Sha mA n+ye te na ni rang+ku shAHsma ra sha rAHpu ng+khe Shu b+had+gad+ga tA/_yad+d+we ShI ha ri NA tsi rA ta na d+ha nu ta na d+ha nurdan+tes+t+wa yA\u0f85b+h+yartsi taHShaD+dan+te na sa tA si ton+na ta br-i hadz+dzI mU ta pu ny+dza twi ShA/_ko shA kar+Sha Na bAn+ta b+hU ri ru d+hi ra
[\[256b.6\]]mthong byas nas smin ma g.yo ri mo ral gris rnam par bcom/_nying lag sha khyod la skad cig kyang blo btang bzod dang mi bzod sems pa des na lcags kyu med dran pa'i mda' bcom par gyur/_gang sdang 'phrog pas ring nas gzhu so khyod kyis mngon par mchod so drug pa yis dkar zhing mtho ba lha yi char sprin phung po 'od 'bar ba/_/sbubs nas bkug pas
[\[257a\]]
[\[257a.1\]]k+Sho dA ru Nai ste na baH/_pA tA le pi b+hu dzaM ga meHsh+la tha pha Nai ra d+yA pi daM Sh+tAr+ts+ya ta/_saM ram+b+hat+pha Ni nAM pha NA ha ti tsa lAng+b+hI mo rmi mA lA da pAm+pa t+yuR+Yat+ma kats+tsha TA bi lu li tAt+par+yasta nau kA na rAH/_prem+NA kA ya ma hA p+ma be na b+ha ba tA tI rAn+na mA pA di tA tat+karmA ti sha ye na te na ni khi lA lo kAHka la trI kr-i tA/_shai
[\[257a.2\]]shugs pa mang po khrag mi bzad/_/sa 'og tu yang lag 'gro rnams kyis lhod pa'i gdengs kas dpung yang 'tsho ba mchod par byed/_yang dag brtsams pa gdengs kaH_g.yo ba 'jigs su rung rlabs phreng chu bdag chu srin/_lus rgyal chen pos/_khyod kyis 'gram du/_de'i las phul du byung ba des/_ma lus snang ba/_ri yi
[\[257a.3\]]lAt+ma N+Da li no bi lang+g+h+ya bi Sha yAM sto yA ba lI me kha lAnra/_yats+tsin+tA ma Ni nA na re N+ya ba da ra dwI pAn+na rA lo da rAtra/_lab+d+h+wa pUr+N+Na pha lA twa yA pra Na yi nA mA shA ba ba n+d+hA kr-i tA/_s+t+wat+ta ste na sa mud+b+ha ban+ti bi du ShAM sad+d+har+m+ma rat+nA ng+ku rAH/_sAn+d+ra m+bAn+ta bi tA na nI la pa pu ShA mo dzo mu paM ra k+Sha sAM khaD+got+k+r-it+ta da lairbi bA Ti ta shi rA ran+d+h+ra sra bal+lo hi taiH/_
[\[257a.4\]]dkyil 'khor/_'gongs nas gul gu phreng ba ske rags/_gang yid bzhin nor bu/_rgya shug gling bar lto ba las thob nas gang ba'i 'bras bu khyod kyis byas khyod las des byung ba mkhas rnams kyis dam chos rin chen myu gu/_bla re sngon po lus gzi mdangs srung rnams ral gris bcad cing dral bas rtsa yi bu ga nas 'dzag khrag rnams kyis
[\[257a.5\]]ya t+mA sai ra kr-i pAHk+Shu d+hA byu pa sha maM sai ra bya pe top+sa b+hiR+Yo gA dzan+ma ru d+ho b+ha b+hod+b+ha wa tr-i ShA muts+tshe di na ste na baH/_sh+yenot+ta sa bi shuSh+ka pam+bi ta ga la s+yot+saM ga saM sa pi No/_yan+niHsaM ga ra tA shi bA ya shi bi nA ra dz+nyA ma tA pak+Shi NaH/_rak+tong+gA ra ka laM ki tA tu la tu lA mA ro pi tA te ta nurmA ra sten du kU la pa k+Sh+ma ta ra laM nI tastu lA lA g+ha baM/_la k+Sh+me
[\[257a.6\]]brtse med/_bkres pa nyer zhi rang 'dod rnal 'byor skye ba srid pa las byung skom pa chad khra yis skrag skams shing mgul mgrin pa 'gags/_gang zhig chags med dga' ba zhi phyir zhi ldan rgyal pos 'dab chags khrag srang la gzhal yang lus ni bdud kyis du kU la yi zegs ma bzhin srang la shin tu yang bar byas dpal
[\[257b\]]
[\[257b.1\]]ma bya ba d+hU ya bAny+tsi ta pha lA mA khaN+Da mAg+h+yaM si nAM/_yat+tiR+Yag+na tI san+d+hi ban+d+ha ma d+ha maM kr-i twA b+ha bAn dzain+mi nAM/_tsakre marma b+hi dAM rudzAM swa pi shi taiHprA ban+d+ha kI nAM sha maM/_te na kle sha bi Shats+tshi dAM ta ba d+hi yA ma byA ha tAHshak+na yaH/_yat+san+do ha mi ba shri yA pha la mi ba prots+tsh+ra yi buN+yau dza saM/_dig+dAM nak+ta kaNaiHs+phu rat+ku ba la yats+tshA yA b+hi nI lA ya taM/_
[\[257b.2\]]mos yang ni 'dar nas 'dod pa'i 'bras bu dum bu yang ba/_gang dud 'gro'i mtshams sbyor 'ching ba tha mar byas nas khyod kyi skye ba'o/_'khor lo'i gnad pa byed nad kyis rang gi sha rnams kyis rab bcings zhi ba de yis nyon mongs dug bcad khyod kyi blo yis thogs med nus/_gang the tshom bzhin du/_dpal gyi 'bras bu bzhin bsod nams mtshan mo'i zegs ma 'phred dang ut+pal ltar mdzes mngon par
[\[257b.3\]]ut+pA T+yAk+Sha Ni dwa NaM dwa ya sa dArbi pA ya ni sh+tsak+Shu She/_te na n+d+ha s+ya ta ma swa to s+ya dza ga tastung+gai ka dI po b+ha bA na/_i t+yAt+mAr+thani ban+d+hi ke na mr-i Shi bA kya laM dar+shi taM/_le sha s+yA pi na kIrta nany+dzi na kr-i taM twad+bar+N+Na rA sher+m+ma mA/_tA ra b+d+hAn pa tAny+dza laM dza la pu rA mA kar+Sha tA bA ri d+he/_be lAn+te shwi ba ro d+ha swA dza la la bats+tshe do ha saM lak+Sh+ya te/_twats+tsar+yA ti sha yAM sha le sha ra tsa nA d+yaHshre
[\[257b.4\]]sngo zhing yangs pa yi/_spyan gnyis rma med phyung nas bram ze mig med la/_de yis long ba'i mun rang 'gro ba mthon po'i sgron me gcig pu khyod/_/de ltar bdag don gyis bcings/_drang srong gsung gi rgyan bstan pa/_cha shas kyis kyang grags rgyal byas khyod la bsngags pa'i phung po bdag_/de thob sar pa nyid chu chu grong bkug chu gter dus mtha' rnams su chu bzhin chad pa yang dag mtshon/_khyod kyi spyod pa phul
[\[257b.5\]]ya sA mu d+b+ha ba/_saM b+hA ro bi bu la pra sA da bi ka sad+b+ha k+t+ya tsi tAM sha s+ya me/_te nA t+yan+ta pa ro pa kA ra nir taHswAr+the bi ma n+dA da ro/_b+hU yat+sarba bi dAM pa rAr+tha bi du ShAM yA nai ka tA no dza NaH/_dzA ta kasta pa A tsA r+yA dz+nyA ya sha saH//_//'di ni rgya dpe las bod kyi skad du/_zhwa lu lo tsA ba dge slong d+harma pA la b+ha dras bsgyur ba'o//_//
[\[257b.6\]]byung cha shas bag tsam bkod bdag legs pa las byung /_tshogs yangs pa rab dang rgyas pa gus pa stug po'i cha yis bdag_/de yis shin tu gzhan phan nges dga' rang gi don la gus pa zhan/_/thams cad mkhyen pa gzhan don la mkhas theg pa gcig par skye bo rnams gyuracig_/skyes rabs kyi bstod pa slob dpon ye shes grags pas mdzad pa'o//_//
[\[258a\]]
[\[258a.1\]{D1179}]@#/_/bla ma la phyag 'tshal lo/_/dpal ldan bzang po'i chos kyi legs par grags pa'i gsung /_/rdzogs sangs rgyas kyi sras po bde bar gshegs pa'i sku/_/'jig rten gsum spyan srid gsum sgron me gcig pu pa/_/ye shes rab tu grub la brtson pas phyag bgyi'o/_/thugs rje'i
[\[258a.2\]]'byung gnas de bzhin gshegs pa'i mdzad pa can/_/rnam par 'dren pa dran mkhyen bde ba'i go 'phang gnas/_/srid par gcig tu gzhan gyi don la nges par 'byung /_/sgrol dka' sgrol ba de nyid kho nar phyag bgyi'o/_/sngon gyi tshe rabs rjes su rig cing rab mchog yon tan tshogs kyis brgyan pas sku ni
[\[258a.3\]]rab tu mdzes/_/ye shes rgyan dang lhab lhub dang ldan rgya chen brtse ldan ma 'ongs rjes su rigs dang bcas/_/sems can don dang theg gsum gcig pa'i ye shes chu yis skye bo mtha' dag ljon shing dbang bskur ba/_/shAkya'i sras po bde gshegs sku yi yon tan mnga' ba ye shes phung
[\[258a.4\]]po de la phyag bgyi'o/_/sa dang pha rol phyin dang dge ba rab mchog bcu po thams cad kyis/_/gang zhig nye bar rgyas byas bsod nams tshogs kyi pha rol son/_/stobs bcu'i yon tan brnyes pas tshogs kyi mthar son pa/_/srid dang srid bral rgya mtsho sgrol mdzad de la phyag bgyi'o/_/de bzhin
[\[258a.5\]]gshegs pa thams cad kyi yon tan dang bsod nams kyi tshogs dang sa dang pha rol tu phyin pas gang ba bla ma dam pa mchog gi man ngag gi dam pa'i chos kyi rnga bo che rigs pa dang rnam par bkra ba'i tshig gis brgyan pa sangs rgyas kyi myu gu byang chub sems dpa'i mtshan can grags pa bzang po dang
[\[258a.6\]]thugs rje dang ye shes kyi bdud rtsi bsil ba can tshogs thams cad kyi pha rol tu son pa la bstod pa/_lha'i yul mthar gnas pa'i shAkya'i dge slong dge legs dpal mgon gyis gsol ba btab ste ha ri pu ny+dza'i yul gyi shAkya'i dge slong chos kyi nyi ma zhes bya bas rnam par bkra bar bkod
[\[258a.7\]]pa mgo bo la thob po zhes/_bdag dang 'gro ba rnams la dge bar gyur cig_/bdag gi bsod nams las 'di yis/_/ma 'ongs sangs rgyas nyid gyur te/_/'khor bar sdug bsngal sems can rnams/_/mya ngan 'das la rab 'god shog/_//