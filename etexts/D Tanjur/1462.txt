[\[1a\]]
[\[1b\]]
[\[1b.1\]{D4094}]@##/_/rgya gar skad du/_a b+hi d+harma ko Sha u pA yi ka nA ma TI ka/_bod skad du/_chos mngon pa'i mdzod kyi 'grel bshad nye bar mkho ba zhes bya ba/_thams cad mkhyen pa
[\[1b.2\]]la phyag 'tshal lo/_/'phags pa thugs rje chen po la phyag 'tshal lo/_/gang zhig nyon mongs nyon mongs ma yin pa/_/ma lus shes bya'i yul la sems rmongs shing /_/rgud pa thams cad kyi ni
[\[1b.3\]]gzhir gyur pa/_/shes rab 'od zer ring pos mthar mdzad cing /_/thugs rje'i thugs ldan chos ston phyag brkyang bas/_/'khor ba'i 'dam las 'gro ba 'dren mdzad pa/_/de la dang po nyid du phyag 'tshal
[\[1b.4\]]lo/_/rang gzhan grub mtha' ma lus dag_/rnam bshad mkhas par rab grags pa/_/kun mkhyen ston pa'i slob dpon ni/_/shAkyas byin gus phyag byas nas/_/de yi zhabs kyi pad rdul la/_/gtugs
[\[1b.5\]]pas gsal ba'i blo ldan pa/_/dge slong zhi gnas lha yis ni/_/mdzod la mkho ba 'dir bsdu bya/_/gang zhig ces bya ba ni sangs rgyas bcom ldan 'das kyi dbang du byas nas smras pa'o zhes bya ba la/_/sangs
[\[2a\]]
[\[2a.1\]]rgyas kyi sgra ni bde bar gshegs pa nges tshig dang bcas pa la brjod de/_'di ltar/_'di skad bdag gis thos pa dus gcig na/_bcom ldan 'das mnyan yod na rgyal byed kyi tshal mgon med zas sbyin gyi kun dga'
[\[2a.2\]]ra ba na bzhugs te/_de nas bram ze gzhan zhig bcom ldan 'das ga la ba der nye bar song ste/_nye bar song nas bcom ldan 'das dang thabs cig yang dag par dga' ba dang /_yang dag par mgu ba dang /_rab tu dga' bar 'gyur
[\[2a.3\]]ba'i gtam rnam pa sna tshogs byas te phyogs gcig tu 'dug go/_/phyogs gcig tu 'dug nas bram ze des bcom ldan 'das la 'di skad ces gsol to/_/gau tam sangs rgyas sangs rgyas zhes brjod pa ci khyod kyi ming pha dang mas byas
[\[2a.4\]]sam/_nges tshig gang gis na sangs rgyas zhes brjod/_/de nas bram ze des de'i tshe tshigs su bcad pa 'di skad ces gsol to/_/'jig rten rnam par 'dren pa las/_/ming mchog sangs rgyas zhes 'byung ba/_/pha dang ma yis byas sam
[\[2a.5\]]ci/_/nges tshig gang gis sangs rgyas brjod/_/bram ze la ni rjes brtse bas/_/de la ston pas lung bstan pa/_/bram ze ji ltar sangs rgyas kyi/_/mtshan nyid brjod pa rnyed pa ni/_/sangs rgyas 'du byed 'jig pa yi/_/chos can 'das pa'i
[\[2b\]]
[\[2b.1\]]dus la gzigs/_/de bzhin ma 'ongs dus dang ni/_/de bzhin da ltar byung ba gzigs/_/mngon par shes bya mngon shes byed/_/de bzhin bsgom bya sgom byed dang /_/rab tu spang bya spong byed gzigs/_/des na bram ze sangs rgyas brjod/_/gang zhig cung zad shes bya ba/_/
[\[2b.2\]]thams cad nga yis rab tu mkhyen/_/thams cad mkhyen cing thams cad gzigs/_/des na bram ze sangs rgyas so/_/'du byed 'chi 'pho sdug bsngal ba/_/'ba' zhig bskal par bsam byas nas/_/dri ma rdul bral zug rngu med/_/byang chub 'di thob nga sangs rgyas/_/de nas
[\[2b.3\]]bram ze de bcom ldan 'das kyis gsungs pa la mngon par dga' zhing rjes su yi rang nas bcom ldan 'das kyi drung nas song ngo /_/bcom ldan 'das kyi sgra yang chos kyi phung po las dang po sdud par byed pas nges tshig ji skad du/_bcom ldan 'das zhes bya ba dge ba'i chos rnams kyi skal ba dang ldan
[\[2b.4\]]pas sam/_dge ba'i chos bsgom pa'i skal ba dang ldan pas sam/_dge ba'i chos rnams bsgom pa'i skal ba dang ldan pa de'i phyir bcom ldan 'das zhes bya'o/_/yang na sangs rgyas bcom ldan 'das lus bsgoms pa/_tshul khrims bsgoms pa/_sems bsgoms pa/_
[\[2b.5\]]shes rab bsgoms pas che ba'i bdag nyid dpag tu med cing tshad med pa'i chos dang ldan pa de la sangs rgyas bcom ldan 'das zhes bya'o/_/yang na sangs rgyas bcom ldan 'das dbang dang /_nus pa dang /_'gro ba dang /_mnga' dbang dang /_rab kyi stobs dang /_skal ba dang /_dbang
[\[2b.6\]]sgyur ba mnga' bas de la bcom ldan 'das zhes brjod do/_/yang na sangs rgyas bcom ldan 'das 'dod chags bcom pa dang /_zhe sdang bcom pa dang /_gti mug bcom pa dang /_'di'i sdig pa mi dge ba'i chos nyon mongs pa dang /_yang srid par nad dang bcas pa dang /_rnam
[\[2b.7\]]par smin pa sdug bsngal ba la 'ongs pa'i skye ba dang /_rga ba dang /_'chi ba bcom pa ste/_ji skad du/_'dod chags bcom zhing zhe sdang bcom/_/gti mug bcom zhing nyon mongs spangs/_/'di yi sdig pa mi dge'i chos/_/bcom pas bcom ldan zhes brjod do/_/
[\[3a\]]
[\[3a.1\]]zhes bshad pas bcom ldan 'das zhes bya/_yang na sangs rgyas bcom ldan 'das tshangs par spyod pa rab tu spyad nas/_sngon rang nyid kyis ma thos shing mngon par ma shes shing yongs su ma shes pa'i chos rnams phyis byang chub chen po rjes su thob nas
[\[3a.2\]]mthong zhing chos mngon par shes te/_nyan thos rnams la chos rab tu 'byed pa dang /_yang dag par rab tu 'byed pa dang /_lhan cig chos dang lhan cig brtson pa sten par byed de/_ji skad du/_gang chos brtson pa bsten pa'i de bzhin gshegs/_/sems can kun la thogs
[\[3a.3\]]med rjes brtse ba/_/de 'dra lha dang mi yi ston pa ni/_/srid pa'i pha rol son la legs phyag 'tshal/_/zhes bshad do/_/de'i phyir bcom ldan 'das zhes bya'o/_/yang na nyan thos gus pa dang bcas pa'i tshig dang /_zhe sa dang bcas pa'i tshig brjod pas rjes su mthun cing rab tu
[\[3a.4\]]rigs pa de dag de bzhin gshegs pa la bcom ldan 'das bcom ldan 'das zhes yang dag par brjod do/_/des na bcom ldan 'das zhes bya'o/_/'di ltar de dag la sangs rgyas kyi chos dang zhes bya ba la/_bcom ldan 'das na len+d+ra'i a mra'i tshal na bzhugs te/_de nas tshe dang ldan
[\[3a.5\]]pa shA ri'i bu nang du yang dag 'jog las langs te/_bcom ldan 'das ga la ba der nye bar song ste/_nye bar 'ongs nas bcom ldan 'das kyi zhabs la spyi bos phyag byas nas phyogs gcig tu 'dug go/_/phyogs gcig tu 'dug nas tshe dang ldan pa shA ri'i bus bcom ldan 'das la 'di skad
[\[3a.6\]]ces gsol to/_/btsun pa bcom ldan 'das la bdag mngon par rab tu dang ste/_dge sbyong ngam/_bram ze gzhan gang zhig bcom ldan 'das las mngon par shes pa khyad par du 'phags pa gang yang ma byung /_'byung bar mi 'gyur/_da ltar yang med de/_'di lta ste/_
[\[3a.7\]]mngon par rdzogs par byang chub pa zhes bya'o/_/bcom ldan 'das kyis bka' stsal pa/_shA ri'i bu btsun pa bcom ldan 'das la bdag 'di ltar mngon par rab tu dang ste/_dge sbyong ngam bram ze gzhan gang zhig bcom ldan 'das las mngon par shes pa khyad par du 'phags
[\[3b\]]
[\[3b.1\]]pa gang yang ma byung /_'byung bar mi 'gyur/_da ltar yang med [(]da[,]de[)]/_'di lta ste/_mngon par rdzogs par byang chub pa'o zhes rgya che ba dang /_drang srong gi ngag gi brjod pa mtha' gcig tu nges par 'dzin pa/_'khor gyi nang du seng ge'i sgra sgrogs pa legs so legs so/_/shA ri'i
[\[3b.2\]]bu ci gang byung bar gyur pa 'das pa'i dus kyi de bzhin gshegs pa dgra bcom pa yang dag par rdzogs pa'i sangs rgyas de dag sangs rgyas bcom ldan 'das 'di lta bu'i tshul khrims dang ldan/_sangs rgyas bcom ldan 'das kyi chos 'di lta bu byung /_'di lta bu'i
[\[3b.3\]]shes rab dang /_'di lta bu'i mngon par shes pa dang /_'di lta bu'i rnam par grol ba dang /_'di lta bu'i mang du gnas pa dang ldan pa'i sangs rgyas bcom ldan 'das byung ngo zhes khyod kyis sems kyis dmigs shing rig gam/_btsun pa ma lags so/_/
[\[3b.4\]]gang ma 'ongs pa'i dus na 'byung bar 'gyur ba'i de bzhin gshegs pa dgra bcom pa yang dag par rdzogs pa'i sangs rgyas de dag sangs rgyas bcom ldan 'das 'di lta bu'i tshul khrims dang ldan pa/_'di lta bu'i chos/_'di lta bu'i shes rab/_'di lta bu'i mngon par shes pa/_'di
[\[3b.5\]]lta bu'i rnam par grol ba/_'di lta bu'i mang du gnas pa dang ldan pa sangs rgyas bcom ldan 'das rnams 'byung bar 'gyur ro zhes rig gam/_btsun pa ma lags so/_da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas pa
[\[3b.6\]]'di lta bu'i tshul khrims dang ldan pa/_'di lta bu'i shes rab/_'di lta bu'i mngon par shes pa/_'di lta bu'i rnam par grol ba/_'di lta bu'i mang du gnas pa dang ldan zhes bya bar yang rig gam/_btsun pa ma lags so/_/shA ri'i bu khyod kyis 'das pa dang ma 'ongs
[\[3b.7\]]pa dang da ltar byung ba'i de bzhin gshegs pa dgra bcom pa yang dag par rdzogs pa'i sangs rgyas rnams kyi sems kyi rnam grangs mi shes na bsam pa cis/_ji ste btsun pa bcom ldan 'das la bdag mngon par rab tu dang ste/_dge sbyong ngam bram ze gzhan gang zhig bcom ldan 'das las
[\[4a\]]
[\[4a.1\]]mngon par shes pa khyad par du 'phags pa gang yang ma byung 'byung bar mi 'gyur ba da ltar med de/_'di lta ste/_rdzogs par byang chub pa zhes bya'o zhes ngag gis brjed pa drang srong gi ngag gis brjod pa rgya che ba mtha' gcig tu nges par 'dzin pa 'khor gyi nang du seng
[\[4a.2\]]ge'i sgra sgrogs/_btsun pa bdag gis 'das pa dang ma 'ongs pa dang da ltar byung ba'i de bzhin gshegs pa dgra bcom pa de dag gi thugs kyi rnam grangs ma 'tshal mod kyi/_'on kyang chos kyi rnam grangs 'tshal te/_'dir bcom ldan 'das kyis bdag la chos bstan pa
[\[4a.3\]]pa gang bla na med pa/_gong na med pa/_gya nom pa/_ches gya nom pa/_dman pa dang khyad par du 'phags pa dkar po dang nag po mi 'dra ba'i rten cing 'brel par 'byung ba gsal bar mdzad de/_ji lta ji ltar bcom ldan 'das kyis bdag la chos bstan pa bla na med pa/_gong
[\[4a.4\]]na med pa/_gya nom pa/_ches gya nom pa/_dman pa dang khyad par du 'phags pa'i chos dkar po dang nag po mi 'dra ba'i rten cing 'brel par 'byung ba rgyas par gsal bar mdzad pa de lta de ltar bdag la chos gcig mngon par yongs su shes pa dang /_chos gcig spangs pa mngon par
[\[4a.5\]]shes pa dang /_chos gcig mngon sum du bya ba mngon par shes pa dang /_chos gcig bsgom pa mngon par shes pa dang /_chos rnams la rtogs pa nye bar 'gro ba dang /_ston pa la rab tu dang bar gyur cing yang dag par rdzogs pa'i sangs rgyas bcom ldan 'das la rtag tu
[\[4a.6\]]ngo mtshar bar yang shes so/_/shA ri'i bu khyod kyi drung du kha cig nye bar 'ongs te 'di lta bu'i dri ba 'byung ste/_'das pa'i dus na dge sbyong ngam bram ze dge sbyong gau ta ma las khyad par du 'phags pa byung ngam/_'di lta ste/_rdzogs par byang chub pa la'o zhes khyod la 'di ltar 'dri ba
[\[4a.7\]]de la ji ltar lan gdab par bya/_btsun pa bdag gi drung du kha cig nye bar 'ongs te de ltar 'dri ba de la bdag gis med do zhes lan gdab par bya'o/_/shA ri'i bu khyod kyi drung du kha cig nye bar 'ongs te 'di skad du 'dri ste/_ma 'ongs pa'i dus na gzhan dge sbyong ngam bram ze dge
[\[4b\]]
[\[4b.1\]]sbyong gau ta ma las ches khyad par du 'phags pa 'byung bar 'gyur ram/_'di lta ste/_rdzogs par byang chub pa la'o zhes 'di skad du 'dri na/_shA ri'i bu ji ltar lan 'debs/_btsun pa bdag gi drung du kha cig nye bar 'ongs te 'di ltar 'dri na 'dri ba de la med do zhes lan
[\[4b.2\]]gdab par bgyi'o/_/shA ri'i bu khyod kyi drung du kha cig nye bar 'ongs te 'di skad du 'dri ste/_shA ri'i bu da ltar byung ba'i dus na dge sbyong ngam bram ze gzhan kha cig dge sbyong gau ta ma las khyad par du 'phags pa yod dam/_'di lta ste/_mngon par rdzogs par byang chub pa la'o zer na/_
[\[4b.3\]]de ltar 'dri ba de la shA ri'i bu ji ltar lan 'debs/_btsun pa bdag gi drung du kha cig nye bar 'ongs te 'di ltar 'dri na 'dri ba de la med do zhes lan gdab par bgyi'o/_/shA ri'i bu khyod kyi drung du kha cig nye bar 'ongs nas 'di ltar 'dri ste/_shA ri'i bu 'das pa'i dus na gzhan dge sbyong ngam
[\[4b.4\]]bram ze dge sbyong gau ta ma dang 'di lta ste/_mngon par byang chub pa la mnyam zhing mnyam pa yod dam zhes 'di ltar 'dri na/_shA ri'i bu ji ltar lan gdab/_btsun pa kha cig bdag gi drung du nye bar 'ongs te 'dri na 'dri ba de la yod do zhes lan gdab par bgyi'o/_/shA ri'i
[\[4b.5\]]bu khyod kyi drung du kha cig nye bar 'ongs te 'di ltar 'dri ste/_shA ri'i bu ma 'ongs pa'i dus na gzhan dge sbyong ngam bram ze dge sbyong gau ta ma 'di lta ste/_mngon par byang chub pa la mnyam zhing mnyam pa 'byung bar 'gyur ram zhes 'di ltar 'dri ba de la shA ri'i bu ji ltar lan gdab/_
[\[4b.6\]]btsun pa bdag gi drung du kha cig nye bar 'ongs te 'di ltar 'dri na 'dri ba de la bdag gis yod do zhes lan gdab par bgyi'o/_/shA ri'i bu khyod kyi drung du kha cig nye bar 'ongs te 'di ltar 'dri ste/_shA ri'i bu da ltar byung ba'i dus na dge sbyong ngam bram ze dge sbyong gau ta ma dang
[\[4b.7\]]mngon par byang chub pa la mnyam zhing mnyam pa yod dam zhes 'di ltar 'dri na shA ri'i bu ji ltar lan gdab par bya/_btsun pa bdag gi drung du kha cig nye bar 'ongs te 'di ltar 'dri na 'dri ba de la bdag gis med do zhes lan gdab par bgyi'o/_/shA ri'i bu khyod kyi drung du kha cig
[\[5a\]]
[\[5a.1\]]nye bar 'ongs shing 'di skad du 'dri ste shA ri'i bu 'das pa dang ma 'ongs pa dang da ltar byung ba'i dge sbyong dang bram ze kha cig rjes su yi rang la kha cig rjes su yi rang ba ma yin pa ci'i phyir zhes 'di ltar 'dri na/_shA ri'i bu ji skad du lan gdab par bya/_btsun
[\[5a.2\]]pa kha cig bdag gi drung du nye bar 'ongs te 'di ltar 'dri na 'dri ba de la bdag gis 'di ltar lan gdab par bya ste/_'das pa'i dus na dge sbyong ngam bram ze bcom ldan 'das dang mngon par byang chub pa la mnyam zhing mnyam par byung bar gyur to/_/ma 'ongs pa'i dus na gzhan dge sbyong
[\[5a.3\]]dang bram ze bcom ldan 'das dang mngon par byang chub pa la mnyam zhing mnyam par 'byung bar 'gyur ro/_/gnas ma yin zhing go skabs med de/_de gang snga phyi med par de bzhin gshegs pa dgra bcom pa yang dag par rdzogs pa'i sangs rgyas gnyis 'jig rten du 'byung ba ni gnas ma yin zhing
[\[5a.4\]]go skabs med la/_gang gcig 'byung ba ni go skabs yod do zhes bcom ldan 'das las bdag gis mngon sum du thos shing mngon sum du 'byung ngo /_/btsun pa bcom ldan 'das bla na med pa 'di lta ste mngon par byang chub pa'o/_/de bcom ldan 'das kyis ma lus pa mngon par shes shing
[\[5a.5\]]ma lus pa mngon par rab tu mkhyen nas/_dge sbyong ngam bram ze bcom ldan 'das las 'di lta ste/_mngon par byang chub pa zhes bya ba mngon par shes pa khyad par du 'phags pa dus phyis mngon par shes par bya ba mngon par shes pa gzhan med do zhes mdo'i dum bu de lung ring po'i dang
[\[5a.6\]]po'i sdom gyi tshigs su bcad pa tha ma'i mdo las 'byung ngo /_/de nyid slob dpon sna tshogs blo gros kyi tshigs bcad bzhi brgya par 'god de/_nyan thos kun gyis rtogs gyur pa/_/khyod kyi chos kyi ded dpon po/_/bla na med pa rjes smra bas/_/khyod la dngos su nyer gnas te/_/
[\[5a.7\]]sangs rgyas chos zab bshad pa la/_/rjes su rigs par sangs rgyas kyi/_/chos shes pa de min zhes smras/_/zhes bshad do/_/yul dang dus shin tu bskal pa dang don rab tu dbye ba zhes bya ba la/_gnas brtan shA ri'i bus skyes bu gzhan 'ga' zhig gi sngon dang phyis kyi
[\[5b\]]
[\[5b.1\]]mtha' ma shes pas sa phyogs gcig na bcom ldan 'das dang shA ri'i bu bzhugs so/_/ji tsam na skyes bu gzhan zhig 'chi ba'i dus byed pa na bcom ldan 'das kyis shA ri'i bu la bka' stsal pa/_shA ri'i bu 'di gong du skye ba ltos shig_/des bsam gtan bzhi pa'i sa
[\[5b.2\]]pa'i lha'i mig mngon sum du byas te bltas pa na de tsam du bskal pa'i skye ba ji tsam pa yul du ma gyur to/_/ting nge 'dzin las langs te/_bcom ldan 'das ma 'tshal to zhes smras so/_/bcom ldan 'das kyis bka' stsal pa/_/khyod kyis ji tsam du mthong ba de las
[\[5b.3\]]langs te/_'jig rten gyi khams 'di zhes bya bar bud med che ge mo zhes bya ba'i mngal du skyes so zhes bka' stsal to/_/yang bcom ldan 'das dang tshe dang ldan pa shA ri'i bu sa phyogs gcig tu bzhugs so/_/ji tsam na skyes bu gzhan zhig mngon du phyogs te 'ongs so/_/de
[\[5b.4\]]la bcom ldan 'das kyis shA ri'i bu la bos te/_shA ri'i bu skyes bu 'di khyod la yun ring por bsten pa la ltos/_des bsam gtan bzhi pa'i sa pa'i sngon gyi gnas rnam pa du ma rjes su dran pa'i mngon par shes pa mngon du byas te bltas pa de srid du sngon yun ring du bsten pa ji tsam
[\[5b.5\]]pa yul du ma gyur to/_/de ting nge 'dzin las langs nas bcom ldan 'das la 'tshal to zhes smras so/_/bcom ldan 'das kyis bka' stsal pa/_ji tsam khyod kyis mngon pa de las 'das te/_che ge mo zhes bya ba'i rigs dang che ge mo zhes bya ba'i gnyen 'dun du skyes so zhes
[\[5b.6\]]bka' stsal to/_/yang mngon par 'du bya ba chen pos yun ring du bltas kyang thar pa'i cha dang mthun pa'i dge ba'i rtsa ba ma mthong ba gnas brtan shA ri'i bu la rab tu 'byung ba'i phyir 'ongs pa las bshad pa/_ngas ni 'di yis thar pa yi/_/sa bon shin tu phra ba dag_/'byung khung
[\[5b.7\]]rdo yi gseb na gser/_/bag la zha ba lta bur gzigs/_/bsam gtan shes rab bdag nyid dros/_/gnyis kyis thar pa thob nas ni/_/rang gi bya ba khyod kyis ni/_/mngon du de yis thob par 'gyur/_/spros pa thob kyang las 'di la/_/'bras bu rtsom pa med
[\[6a\]]
[\[6a.1\]]par min/_/rdo yi nang du gnas pa'i gser/_/ma bzhus 'byung bar mi 'gyur ro/_/zhes bcom ldan 'das kyis rab tu byung nas nyin zhag de la dgra bcom pa thob ces rgyas par ji ltar btsun pa gzhon nu len gyis dpe'i phreng ba las drug pa dang bcu
[\[6a.2\]]pa'i drug pa las stag gi 'jigs pa'i dpe las bshad do/_/gnas brtan maud gal gyi bu chen po yang ji ltar yi dwags lnga brgya'i don du gnyer ba bsgrubs nas ma gnas pa'i sa dris pa las de dag las kyi rlung gi shugs kyis 'phangs te 'bad pa chen pos gdungs kyang ma shes
[\[6a.3\]]so/_/bcom ldan 'das kyis skye bo mang po'i rang gi shes pa sngon du btang nas lhar skyes shing gnas so zhes gtam rgyud brgya pa las lnga pa'i sdom gyi tshigs su bcad pa lnga pa las 'byung ngo /_/lam ma gtogs pa 'dus byas rnams/_/zag bcas zhes bya ba la/_gleng gzhi ni
[\[6a.4\]]mnyan du yod pa na'o/_/de nas bcom ldan 'das kyis dge slong rnams la bos nas bka' stsal pa/_dge slong dag legs par rab tu nyon la yid la zung shig dang /_zag pa dang bcas pa dang zag pa med pa'i chos rnams bshad par bya'o/_/zag pa dang bcas pa'i chos rnams gang zhe na/_
[\[6a.5\]]gzugs gang 'das pa dang ma 'ongs pa dang /_da ltar byung ba la rjes su chags pa dang khong khro ba skye ba dang /_ji srid du tshor ba dang /_'du shes dang /_'du byed dang /_rnam par shes pa 'das pa dang ma 'ongs pa dang da ltar byung ba la rjes su chags pa dang khong khro ba skye ba 'di ni zag
[\[6a.6\]]pa dang bcas pa zhes bya'o/_/gzugs gang 'das pa dang ma 'ongs pa dang da ltar byung ba la rjes su chags pa dang khong khro ba mi skye ba dang /_ji srid du tshor ba dang /_'du shes dang /_'du byed dang /_rnam par shes pa 'das pa dang /_ma 'ongs pa dang /_da ltar byung ba la rjes su
[\[6a.7\]]chags pa dang khong khro ba mi skye ba 'di ni zag pa med pa zhes bya'o/_/dge slong dag ngas zag pa dang bcas pa dang zag pa med pa ji skad bshad pa 'dir rab tu bshad do/_/de skad ces bka' stsal pa dang /_dge slong de dag bcom ldan 'das kyis gsungs pa la mngon par dga'o/_/
[\[6b\]]
[\[6b.1\]]'dir mdo las gzugs gang 'das pa dang ma 'ongs pa dang da ltar byung ba la rjes su chags pa dang khong khro ba mi skye ba zhes rjes su chags pa dang khong khro ba rang gi ris tsam las dmigs pas rgyas pa skye ba bkag cing log par lta ba lam gyi bden pa la dmigs kyang de'i gnyen po
[\[6b.2\]]yin pas mi rgyas pas zag pa med pa zhes bshad par 'gyur ro/_/'o na gang 'gog pa ni 'dra ba ma yin no zhes gang bye brag tu bshad pa chen po las 'byung ba dang /_chos sbyin gyi mdo las/_de la 'gog pa ni 'dra ba ma yin no zhes 'don pa don la khyad par med do/_/de ji ltar
[\[6b.3\]]zhe na/_bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs te/_de'i tshe de'i dus na dge slong ma chos sbyin mnyan yod na rgyal po'i kun dga' ra ba na dge slong ma'i dbyar khang na gnas so/_/de nas tshe dang ldan pa sa ga dge slong ma
[\[6b.4\]]chos sbyin gang na ba der nye bar 'ongs te/_dge slong ma chos sbyin gyi zhabs la spyi bos phyag byas nas phyogs gcig tu 'dug go/_/phyogs gcig tu 'dug nas dge bsnyen sa gas dge slong ma chos sbyin la 'di skad ces gsol to/_/'phags ma 'dri ba lung ston pa la skabs 'byed na phyogs
[\[6b.5\]]'ga' zhig yongs su 'dri'o/_/tshe dang ldan pa sa ga nyon cig dang 'dri ba rig par bya'o/_/'phags ma 'jig tshogs zhes brjod pa dang /_'jig tshogs kun 'byung ba zhes brjod pa dang /_'jig tshogs 'gog pa zhes brjod pa/_'phags ma 'jig tshogs ni
[\[6b.6\]]gang /_'jig tshogs kun 'byung ba dang /_'jig tshogs 'gog pa ni gang /_tshe dang ldan pa sa ga nye bar len pa'i phung po lnga ni 'phags pa'i chos kyi gsung rab las 'jig tshogs zhes bya'o/_/lnga gang zhe na/_gzugs nye bar len pa'i phung po dang /_tshor ba dang /_'du
[\[6b.7\]]shes dang /_'du byed dang /_rnam par shes pa nye bar len pa'i phung po'o/_/'jig tshogs la lta ba kun 'byung ba ni yang srid par dga' ba'i 'dod chags dang lhan cig pa'i srid pa ste/_de dang de la mngon par dga' ba'o/_/'jig tshogs 'gog pa ni yang srid par dga'
[\[7a\]]
[\[7a.1\]]ba'i 'dod chags dang lhan cig pa'i srid pa de dang de la mngon par dga' ba ma lus pa spangs shing nges par 'byung ba zad pa 'dod chags dang bral ba 'gog pa nye bar zhi ba grub pa'o/_/'phags ma ji ltar 'jig tshogs la lta ba 'byung bar 'gyur zhe na/_
[\[7a.2\]]tshe dang ldan pa sa ga byis pa so so'i skye bo thos pa dang mi ldan pa gzugs bdag yin no zhes yang dag par rjes su mthong ngo /_/gzugs bdag dang ldan/_bdag la gzugs yod/_gzugs la bdag gnas zhes yang dag par rjes su mthong zhing /_de bzhin du tshor ba
[\[7a.3\]]dang /_'du shes dang /_'du byed dang /_rnam par shes pa bdag yin rnam par shes pa bdag dang ldan/_bdag la rnam par shes pa yod/_rnam par shes pa la bdag gnas zhes yang dag par rjes su mthong ste/_'jig tshogs la lta ba kun 'byung bar 'gyur ro/_/
[\[7a.4\]]'phags ma ji ltar 'jig tshogs la lta ba 'byung bar mi 'gyur zhe na/_tshe dang ldan pa sa ga 'phags pa nyan thos thos pa dang ldan pas gzugs bdag yin/_gzugs bdag dang ldan/_bdag la gzugs yod/_gzugs la bdag gnas zhes yang dag par rjes
[\[7a.5\]]su mi mthong ste/_tshor ba dang /_'du shes dang /_'du byed dang /_rnam par shes pa bdag yin/_rnam par shes pa bdag dang ldan/_bdag la rnam par shes pa yod/_rnam par shes pa la bdag gnas zhes yang dag par rjes su mi mthong ste/_des na 'jig
[\[7a.6\]]tshogs la lta ba kun 'byung bar mi 'gyur ro/_/'phags ma phung po dang nye bar len pa'i phung po zhes brjod pa/_'phags ma ci phung po gang yin pa de nyid nye bar len pa'i phung po yin nam/_'on te phung po gzhan nyid yin cing nye bar len pa'i phung po yang gzhan nyid
[\[7a.7\]]yin no/_/tshe dang ldan pa sa ga nye bar len pa'i phung po gang yin pa ni phung po yin no/_/phung po ni nye bar len pa'i phung po ma yin no/_/phung po ni nye bar len pa'i phung po yin pa ni gang /_phung po yin la nye bar len pa'i phung po ma yin pa ni gang zhe na/_tshe dang ldan pa sa
[\[7b\]]
[\[7b.1\]]ga gzugs gang zag pa dang bcas pa nye bar len pa dang bcas pa dang /_tshor ba dang /_'du shes dang /_'du byed dang /_rnam par shes pa gang zag pa dang bcas pa nye bar len pa dang bcas pa 'di phung po yang yin la nye bar len pa'i phung po yang yin no/_/gzugs gang
[\[7b.2\]]zag pa med cing nye bar len pa med pa dang /_tshor ba dang /_'du shes dang /_'du byed dang /_rnam par shes pa zag pa med cing nye bar len pa med pa 'di ni phung po yin la nye bar len pa'i phung po ma yin pa zhes bya'o/_/'phags ma gang 'di phung po gsum po tshul khrims kyi phung
[\[7b.3\]]po dang /_ting nge 'dzin gyi phung po dang /_shes rab kyi phung po dang /_gang yang 'phags pa'i lam yan lag brgyad pa zhes 'byung ba ci phung po gsum gyis 'phags pa'i lam yan lag brgyad bsdus sam/_'on te 'phags pa'i lam yan lag brgyad kyis phung po gsum
[\[7b.4\]]bsdus/_tshe dang ldan pa sa ga phung po gsum gyis 'phags pa'i lam yan lag brgyad bsdus kyi/_'phags pa'i lam yan lag brgyad kyis ni phung po gsum bsdus pa ma yin no/_/ji ltar phung po gsum gyis 'phags pa'i lam yan lag brgyad bsdus shing
[\[7b.5\]]'phags pa'i lam yan lag brgyad kyis phung po gsum ma bsdus she na/_tshe dang ldan pa sa ga de la yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dag ni bcom ldan 'das kyis tshul khrims kyi phung por bshad do/_/gang yang yang
[\[7b.6\]]dag pa'i dran pa dang /_yang dag pa'i ting nge 'dzin ni bcom ldan 'das kyis ting nge 'dzin gyi phung por bshad do/_/gang yang yang dag pa'i lta ba dang /_yang dag pa'i rtog pa dang /_yang dag pa'i rtsol ba ni bcom ldan 'das kyis shes rab kyi phung por bshad do/_/tshe
[\[7b.7\]]dang ldan pa sa ga des na phung po gsum gyis 'phags pa'i lam yan lag brgyad bsdus shing 'phags pa'i lam yan lag brgyad kyis ni phung po gsum ma lus par rig par bya'o/_/'phags ma lam 'dus byas sam 'on te 'dus ma byas pa/_tshe dang ldan pa sa ga
[\[8a\]]
[\[8a.1\]]'dus byas so/_/'phags ma 'gog pa 'dra ba yin nam/_tshe dang ldan pa sa ga 'dra ba ma yin no/_/'phags ma bsam gtan dang po yan lag du zhig dang ldan/_tshe dang ldan pa sa ga yan lag lnga dang ldan te/_rtog pa dang /_dpyod pa dang /_
[\[8a.2\]]dga' ba dang /_bde ba dang /_sems rtse gcig pa'o/_/'phags ma ting nge 'dzin dang /_ting nge 'dzin gyi rgyu mtshan dang /_ting nge 'dzin gyi stobs dang /_ting nge 'dzin gyi sgom pa zhes 'byung ba/_'phags ma ting nge 'dzin ni gang /_ting nge 'dzin gyi rgyu mtshan dang /_ting nge 'dzin
[\[8a.3\]]gyi stobs dang /_ting nge 'dzin sgom pa ni gang /_tshe dang ldan pa sa ga dge ba'i sems rtse gcig pa ni ting nge 'dzin no/_/dran pa nye bar gzhag pa bzhi ni ting nge 'dzin gyi rgyu mtshan no/_/yang dag par spong ba bzhi ni ting nge 'dzin gyi stobs so/_/chos 'di rnams nyid la bsnyen par byed/_
[\[8a.4\]]nye bar bsnyen par byed/_gnas par byed/_bsgom zhing sbyor ba ni ting nge 'dzin gyi sgom pa zhes bya'o/_/'phags ma 'du byed 'du byed ces 'byung ba/_'phags ma 'du byed rnams gang /_tshe dang ldan pa sa ga lus kyi 'du byed dang /_ngag gi 'du byed dang /_yid kyi 'du
[\[8a.5\]]byed dang gsum mo/_/'phags ma lus kyi 'du byed gang /_ngag gi 'du byed gang /_yid kyi 'du byed gang /_tshe dang ldan pa sa ga dbugs 'byung ba dang rngub pa ni lus kyi 'du byed ces bya'o/_/rtog pa dang dpyod pa ni ngag gi 'du byed ces bya'o/_/'du shes dang sems
[\[8a.6\]]pa ni yid kyi 'du byed ces bya'o/_/'phags ma dbugs 'byung ba dang rngub pa ci'i phyir lus kyi 'du byed ces bya/_'phags ma rtog pa dang dpyod pa ci'i phyir ngag gi 'du byed ces bya/_'du shes dang sems pa ci'i phyir yid kyi 'du byed ces bya/_tshe dang ldan pa sa ga dbugs 'byung ba
[\[8a.7\]]dang rngub pa ni lus kyi chos te/_lus la brten pa lus dang 'brel pa lus la brten te rab tu 'jug pas de'i phyir dbugs 'byung ba dang rngub pa lus kyi 'du byed ces bya'o/_/rtog pa dang dpyod pas ni brtags shing dpyad nas smra ba de'i phyir rtog pa dang dpyod pa la ngag gi 'du byed ces
[\[8b\]]
[\[8b.1\]]bya'o/_/'du shes dang sems pa ni sems las byung ba'i chos te/_sems kyi rjes su 'gro ba sems la brten pa sems dang 'brel pa sems la rab tu brten nas 'jug pas de'i phyir 'du shes dang sems pa la yid kyi 'du byed ces bya'o/_/'phags ma gang gi tshe chos
[\[8b.2\]]des lus bor nas sems med pa'i shing bzhin du gnas pa de'i tshe lus btang nas gnas par 'gyur ba'i chos de gang zhe na/_tshe dang ldan pa sa ga tshe dang drod dang rnam par shes pa gsum gyis te/_tshe dang drod dang rnam shes kyis/_/gang tshe lus ni 'dor byed cing /_/bor
[\[8b.3\]]nas de tshe gnas pa ni/_/sems med ci ltar shing bzhin no/_/'phags ma shi zhing dus las 'das pa dang 'gog pa la snyoms par zhugs pa bsam pa'am rgyu tha dad pa'am/_khyad par 'ga' zhig yod dam/_tshe dang ldan pa sa ga shi zhing dus las 'das pa dang
[\[8b.4\]]'gog pa la snyoms par zhugs pa bsam pa'am rgyu tha dad pa'am/_khyad par rnam pa mang du yod de/_tshe dang ldan pa sa ga shi zhing dus las 'das pa ni lus kyi 'du byed 'gags shing sems kyi 'du byed dang ngag gi 'du byed 'gags par 'gyur la/_tshe dang drod dang bral zhing dbang po
[\[8b.5\]]rnams gzhan du gyur cing rnam par shes pa lus las 'da' bar 'gyur ro/_/'gog pa la snyoms par zhugs pa ni lus kyi 'du byed 'gag par 'gyur zhing ngag gi 'du byed dang sems kyi 'du byed 'gag par 'gyur yang tshe dang drod 'gag par mi 'gyur zhing dbang po gzhan du 'gyur ba
[\[8b.6\]]dang /_rnam par shes pa lus las 'da' bar mi 'gyur ro/_/gang tshe dang ldan pa sa ga shi zhing dus las 'das pa dang 'gog pa la snyoms par zhugs pa 'di'i bsam pa dang rgyu dang khyad par yin no/_/'phags ma ji ltar 'gog pa la snyoms par 'jug par 'gyur/_tshe dang
[\[8b.7\]]ldan pa sa ga dge slong 'gog pa la snyoms par zhugs pa na bdag 'di ltar 'gog pa'i snyoms par 'jug pa la zhugs par bya'o snyam du mi sems/_'di'i sems sngon de lta de ltar yongs su sbyangs [(]zhing [,]shing [)]yongs su sbyang ba byas pa ji lta ji ltar de dang de la nye bar gnas par
[\[9a\]]
[\[9a.1\]]'gyur ro/_/'phags ma ji ltar 'gog pa las ldang bar 'gyur/_tshe dang ldan pa sa ga dge slong 'gog pa la gnas pa ldang ba na 'di ltar bdag 'gog pa las langs shing ldang bar bya'o snyam du mi sems kyang 'di sems sngon nyid du de lta de ltar yongs su sbyangs
[\[9a.2\]]shing yongs su sbyang ba byas pa ji lta ji ltar de dang de la nye bar gnas par 'gyur ro/_/'phags ma dge slong 'gog pa la snyoms par zhugs pa ni lus kyi 'du byed dam/_ngag gi 'du byed dam/_sems kyi 'du byed kyi chos du zhig dang po nyid du 'gag par 'gyur/_tshe dang ldan
[\[9a.3\]]pa sa ga dge slong 'gog pa la snyoms par zhugs pa dang po nyid du ngag gi 'du byed 'gag par 'gyur ro/_/de nas ni lus dang yid kyi 'du byed do/_/'phags ma dge slong 'gog pa la snyoms par zhugs pa las langs pa na dang po nyid du lus kyi 'du byed dam/_ngag gi 'du byed
[\[9a.4\]]dang /_yid kyi 'du byed kyi chos du zhig skye bar 'gyur/_tshe dang ldan pa sa ga dge slong 'gog pa la snyoms par zhugs pa las langs pa na dang po nyid du yid kyi 'du byed skye bar 'gyur ro/_/de nas ni lus dang ngag gi 'du byed do/_/'phags ma dge slong 'gog pa las
[\[9a.5\]]langs pa sems zhing la gzhol zhing zhing la 'bab pa dang gang la bab par 'gyur/_tshe dang ldan pa sa ga dge slong 'gog pa las langs pa'i sems dben pa la gzhol ba dang /_dben pa las 'bab pa dang /_dben pa la bab par 'gyur ro/_/thar pa la gzhol zhing thar
[\[9a.6\]]pa la 'bab pa dang thar pa la bab par 'gyur ro/_/mya ngan las 'das pa la gzhol zhing mya ngan las 'das pa la 'bab pa dang /_mya ngan las 'das pa la bab par 'gyur ro/_/'phags ma dge slong 'gog pa las langs pa reg pa gang la reg_/tshe dang ldan pa sa ga mi g.yo
[\[9a.7\]]ba dang /_cung zad med pa dang /_mtshan ma med pa gsum la'o/_'phags ma dge slong 'gog pa la snyoms par zhugs pa chos mang po du zhig byed par 'gyur/_tshe dang ldan pa sa ga dri ba 'di ni thog ma nyid du dri bar bya ba dang da ltar byas kyang lung bstan par bya'o/_/dge slong
[\[9b\]]
[\[9b.1\]]'gog pa la snyoms par zhugs pa chos gnyis kyis mang po byed par 'gyur te/_zhi gnas dang /_lhag mthong ngo /_/'phags ma tshor ba gang /_tshe dang ldan pa sa ga gsum ste/_bde ba dang /_sdug bsngal ba dang /_bde ba yang ma yin sdug bsngal ba yang ma yin pa'o/_/
[\[9b.2\]]'phags ma bde ba'i tshor ba ni gang /_sdug bsngal ba'i tshor ba ni gang /_bde ba yang ma yin sdug bsngal ba yang ma yin pa'i tshor ba ni gang /_tshe dang ldan pa sa ga bde ba'i tshor ba'i reg pa las skyes pa lus dang sems kyis bde ba dang dga' ba myong ba ni bde ba'i tshor ba
[\[9b.3\]]zhes bya'o/_/gang sdug bsngal myong ba'i reg bya reg pa las skyes pa lus dang sems kyis sdug bsngal ba dang mi bde ba tshor zhing rig pa ni sdug bsngal gyi tshor ba zhes bya'o/_/gang sdug bsngal yang ma yin bde ba yang ma yin pa'i reg bya reg pa las skyes pa lus dang sems
[\[9b.4\]]kyis sdug bsngal yang ma yin bde ba yang ma yin pa dang /_dga' ba yang ma yin pa dang mi dga' ba yang ma yin pa myong ba ni bde ba yang ma yin sdug bsngal ba yang ma yin pa zhes bya'o/_/'phags ma bde ba'i tshor ba la gang zhig rgyas par 'gyur/_sdug bsngal gyi tshor ba
[\[9b.5\]]la gang zhig rgyas par 'gyur/_bde ba yang ma yin sdug bsngal ba yang ma yin pa'i tshor ba la gang zhig rgyas par 'gyur/_tshe dang ldan pa sa ga bde ba'i tshor ba la 'dod chags rgyas par 'gyur ro/_/sdug bsngal gyi tshor ba la zhe sdang rgyas par 'gyur ro/_/bde ba yang ma
[\[9b.6\]]yin sdug bsngal ba yang ma yin pa'i tshor ba la gti mug rgyas par 'gyur ro/_/'phags ma bde ba'i tshor ba thams cad la 'dod chags rgyas par 'gyur ram/_sdug bsngal gyi tshor ba thams cad la zhe sdang rgyas par 'gyur ram/_bde ba yang ma yin sdug bsngal
[\[9b.7\]]ba yang ma yin pa'i tshor ba thams cad la gti mug rgyas par 'gyur ram/_tshe dang ldan pa sa ga bde ba'i tshor ba thams cad la 'dod chags rgyas pa ma yin la/_sdug bsngal gyi tshor ba thams cad la zhe sdang rgyas pa ma yin zhing bde ba yang ma yin sdug bsngal ba yang ma yin
[\[10a\]]
[\[10a.1\]]pa'i tshor ba thams cad la gti mug rgyas pa ma yin mod kyi/_bde ba'i tshor ba gang la 'dod chags rgyas par mi 'gyur zhing spong bar 'gyur ba yod la/_sdug bsngal gyi tshor ba gang la zhe sdang rgyas par mi 'gyur zhing spong bar 'gyur ba yod la/_
[\[10a.2\]]bde ba yang ma yin sdug bsngal ba yang ma yin pa'i tshor ba la gti mug rgyas par mi 'gyur zhing spong bar 'gyur ba yang yod do/_/'phags ma bde ba'i tshor ba 'dod chags rgyas par mi 'gyur zhing spong bar 'gyur ba gang /_tshe dang ldan pa sa ga 'di la 'phags pa nyan thos 'dod pa las
[\[10a.3\]]dben pa/_sdig pa mi dge ba'i chos las dben pa rtog pa dang bcas shing dpyod pa dang bcas pa dben pa las skyes pa'i dga' ba dang bde ba can bsam gtan dang po la nye bar bsgrubs te gnas so/_/de rtog pa dang dpyod pa nye bar zhi nas nang yongs su dang ba sems kyi rnam pa gcig tu
[\[10a.4\]]gyur nas rtog pa med pa dang dpyod pa med pa'i ting nge 'dzin las skyes pa'i dga' ba dang bde ba can bsam gtan gnyis pa nye bar bsgrubs te gnas so/_/de dga' ba las 'dod chags dang bral nas btang snyoms su gnas te dran pa dang shes bzhin can bde ba lus kyis so sor myong
[\[10a.5\]]zhing gang 'phags pa rnams kyi btang snyoms pa'o zhes brjod pa dran pa dang /_bde bar gnas pa bsam gtan gsum pa nye bar bsgrubs te gnas so/_/'di ni bde ba'i tshor ba la 'dod chags rgyas par mi 'gyur zhing spong bar 'gyur ba zhes bya'o/_/'phags ma sdug
[\[10a.6\]]bsngal gyi tshor ba la zhe sdang rgyas par mi 'gyur zhing spong bar 'gyur ba gang /_tshe dang ldan pa sa ga 'di la 'phags pa nyan thos thar pa bla ma la 'dod pa skyed de bdag nam de'i skye mched nye bar bsgrubs te gnas par 'gyur/_gang gi tshe 'phags pa'i skye mched nye bar bsgrubs
[\[10a.7\]]nas gnas zhes thar pa bla ma 'dod pa dang /_don du gnyer ba dang /_yongs su gdung ba dang /_yid mi bde ba 'di ni sdug bsngal gyi tshor ba zhe sdang rgyas par mi 'gyur zhing spong bar 'gyur ba zhes bya'o/_/'phags ma bde ba yang ma yin sdug bsngal ba yang ma yin pa'i tshor ba
[\[10b\]]
[\[10b.1\]]la gti mug rgyas par mi 'gyur zhing spong bar 'gyur ba gang zhe na/_tshe dang ldan pa sa ga 'di la 'phags pa nyan thos bde ba yang spangs/_sdug bsngal ba yang spangs shing snga ma bzhin du yid bde ba dang mi bde ba nub cing bde ba yang ma yin sdug bsngal ba yang ma yin pa btang snyoms
[\[10b.2\]]dang dran pa yongs su dag pa bsam gtan bzhi pa nye bar bsgrubs te gnas so/_/'di ni bde ba yang ma yin sdug bsngal ba yang ma yin pa'i tshor ba la gti mug rgyas par mi 'gyur zhing spong bar 'gyur ba zhes bya'o/_/'phags ma bde ba'i tshor ba cis bde ba yin/_cis
[\[10b.3\]]sdug bsngal ba yin/_cis nye bar 'tshe ba yin/_sdug bsngal gyi tshor ba cis bde ba yin/_cis sdug bsngal ba yin/_cis nye bar 'tsho ba yin/_bde ba yang ma yin sdug bsngal ba yang ma yin pa'i tshor ba cis bde ba yin/_cis sdug bsngal ba yin/_cis nye
[\[10b.4\]]bar 'tshe ba yin/_tshe dang ldan pa sa ga bde ba'i tshor ba skye ba na yang bde/_gnas pa na yang bde/_yongs su 'gyur ba na yang sdug bsngal te/_gang mi rtag pa des nye bar 'tshe ba yin no/_/sdug bsngal gyi tshor ba skye ba na yang sdug bsngal/_gnas pa na yang sdug bsngal/_
[\[10b.5\]]yongs su 'gyur ba na bde ste/_gang gi tshe mi rtag pa de'i tshe nye bar 'tshe ba yin no/_/bde ba yang ma yin sdug bsngal ba yang ma yin pa'i tshor ba mi shes pa sdug bsngal/_ye shes skyes na bde ba/_gang gi tshe mi rtag pa de nye bar 'tshe ba yin no/_/'phags ma bde ba'i
[\[10b.6\]]tshor ba rab tu rnam par 'byed pa gang /_sdug bsngal gyi tshor ba'o/_/sdug bsngal gyi tshor ba'i rab tu rnam par 'byed pa gang /_bde ba'i tshor ba'o/_/bde ba dang sdug bsngal gyi tshor ba'i rab tu rnam par 'byed pa gang /_bde ba yang ma yin sdug bsngal ba yang ma yin pa'i tshor
[\[10b.7\]]ba'o/_/bde ba yang ma yin sdug bsngal ba yang ma yin pa'i tshor ba'i rab tu rnam par 'byed pa gang /_ma rig pa'o/_/ma rig pa'i rab tu rnam par 'byed pa gang /_rig pa'o/_/rig pa'i rab tu rnam par 'byed pa gang /_tshe dang ldan pa sa ga mya ngan las 'das pa'o/_/'phags ma
[\[11a\]]
[\[11a.1\]]mya ngan las 'das pa'i rab tu rnam par 'byed pa gang /_tshe dang ldan pa sa ga ring ba bas kyang [(]shing [,]shin [)]tu ring bar 'di'i mtha' bsdu bar nus pa ma yin no/_/bcom ldan 'das kyi drung du mya ngan las 'das par 'gro ba dang /_mya ngan las 'das pa'i mthar 'gyur
[\[11a.2\]]ba sdug bsngal zad par 'gyur ba yang dag pa'i tshangs par spyod pa spyad par bya'o/_/de nas dge bsnyen sa ga dge slong ma chos sbyin gyis bshad pa la dga' zhing yi rang nas/_dge slong ma chos sbyin gyi rkang pa la phyag byas nas langs te song ngo /_/dge bsnyen sa ga song nas ring
[\[11a.3\]]po ma lon par dge slong ma chos sbyin bcom ldan 'das gang na ba der nye bar song te/_nye bar song nas bcom ldan 'das kyi zhabs la spyi bos phyag 'tshal nas phyogs gcig tu 'dug go/_/phyogs gcig tu 'dug nas dge slong ma chos sbyin gyis dge bsnyen sa ga dang lhan cig ji srid du
[\[11a.4\]]gtam brjod par gyur pa thams cad bcom ldan 'das la rgyas par zhus so/_/bcom ldan 'das kyis dge slong ma chos sbyin la 'di skad ces bka' stsal to/_/chos sbyin legs so legs so/_/nga la yang dge bsnyen sa ga don 'di nyid dang /_tshig 'di nyid dang /_yi ge 'di nyid kyi dri ba
[\[11a.5\]]'dri na nga yang don 'di nyid dang tshig dang yi ge 'di nyid kyis ji ltar khyod kyis bstan pa bzhin du lung bstan par bya'o/_/de skad ces bka' stsal pa dang /_dge slong ma chos sbyin bcom ldan 'das kyis gsungs pa la rjes su yi rang zhing mngon par dga'o/_/'dir sdom la/_'jig
[\[11a.6\]]tshogs lta bas dri bya gsum/_/lta ba gnyis kyi bya ba dang /_/phung po lnga gsum lam dang ni/_/'gog pa'i tshig ni bcu pa yin/_/ting 'dzin yan lag du yod dang /_/'du byed phung po du zhig dang /_/tshor bas dri ba drug dang ni/_/rab tu rnam dbye rnam pa drug_/de
[\[11a.7\]]dag nyid dus zhes bya ba la/_gleng gzhi ni mnyan du yod pa na'o/_/dge slong dag dus ni rnam pa gsum ste/_gsum gang zhe na/_'das pa'i dus dang /_ma 'ongs pa'i dus dang /_da ltar byung ba'i dus so zhes bka' stsal to/_/gtam gzhi dang zhes bya ba la/_gleng
[\[11b\]]
[\[11b.1\]]gzhi ni mnyan du yod pa na'o/_/dge slong dag gtam gyi gzhi ni gsum te/_bzhi pa med cing lnga pa med de/_ngas 'di lta bu mthong zhes mkhas pa rnams mthong ba'i don las brtsams te gtam brjod cing smra ba dang /_ngas 'di lta bu rnam par shes so zhes thos pa dang /_
[\[11b.2\]]bye brag phyed pa dang /_rnam par shes pa'i don las brtsams te gtam brjod cing smra ba ste/_gsum gang zhe na/_'das pa'i gtam gyi gzhi dang /_/ma 'ongs pa dang /_da ltar byung ba'i gtam gyi gzhi'o/_/'das pa'i gtam gyi gzhi gang zhe na/_'di la mkhas pa dag
[\[11b.3\]]'das pa'i dus na 'di lta bu byung ngo zhes 'das pa'i dus las brtsams te gtam brjod cing smra ba ni 'das pa'i dus kyi gtam gyi gzhi zhes bya'o/_/ma 'ongs pa'i gtam gyi gzhi gang zhe na/_'di la mkhas pa dag ma 'ongs pa'i dus na 'di lta bu 'byung bar 'gyur ro/_/
[\[11b.4\]]zhes ma 'ongs pa'i dus las brtsams te gtam brjod cing smra ba ni ma 'ongs pa'i dus kyi gtam gyi gzhi zhes bya'o/_/da ltar byung ba'i gtam gyi gzhi gang zhe na/_'di la mkhas pa dag da ltar byung ba'i dus na da ltar ni 'di lta bu'o zhes da ltar byung ba'i dus las
[\[11b.5\]]brtsams te gtam brjod cing smra ba 'di ni da ltar byung ba'i dus kyi gtam gyi gzhi zhes bya'o/_/gtam gyi gzhi ni rnam pa 'di gsum ste/_bzhi pa med cing lnga pa med de/_gang mkhas pa rnams 'di lta bu mthong zhes mthong ba'i don las brtsams te gtam brjod
[\[11b.6\]]cing smra ba dang /_'di lta bu shes so zhes thos pa dang /_bye brag phyed pa dang /_rnam par shes pa'i don las brtsams te gtam brjod cing smra ba'o/_/bcom ldan 'das kyis de skad ces bka' stsal nas/_bde bar [(]gshes [,]gshegs [)]pas de skad gsungs te/_de nas ston pas
[\[11b.7\]]gzhan yang 'di skad ces bka' stsal to/_/bshad bya'i 'du shes sems can ni/_/'chad par byed 'dir rab tu gnas/_/bshad bya yongs su ma shes na/_/rga dang 'chi ba'i spyod yul 'gyur/_/'chad byed yongs su shes pa yin/_/'chad pa po la mi nyan cing /_/de la
[\[12a\]]
[\[12a.1\]]pha rol smra ba med/_/de phyir rtag tu bsam gtan mnyam gzhag chags/_/gdung ba med cing skye rga'i mtha' mthong nas/_/bdud kyi sde kun bcom pa'i dge slong dag_/srid par skye dang 'chi ba'i pha rol 'gro/_/zhes bka' stsal to/_/nges par
[\[12a.2\]]'byung bcas rnams zhes bya ba la/_gleng gzhi ni mnyan du yod pa na'o/_/nges par 'byung ba ni gsum ste/_'dod pa las nges par 'byung ba dang /_gzugs las nges par 'byung ba dang /_gzugs med pa las nges par 'byung ba dang /_gang cung zad mngon par
[\[12a.3\]]'dus byas shing bsags pa 'gag pa ni nges par 'byung ba zhes bya'o zhes bka' stsal to/_/gang dag zag bcas nyer len pa'i/_/phung po'ang de dag ces bya ba la/_gleng gzhi ni mnyan du yod pa na'o/_/de nas bcom ldan 'das kyis dge slong rnams la bos te/_
[\[12a.4\]]dge slong dag phung po dang nye bar len pa'i phung po dag bstan pa de legs par rab tu nyon la yid la zung shig dang bshad par bya'o/_/phung po gang zhe na/_gzugs gang cung zad 'das pa dang /_ma 'ongs pa dang /_da ltar byung ba dang /_nang gi dang /_phyi'i dang /_rags
[\[12a.5\]]pa dang /_phra ba dang /_dman pa dang /_gya nom pa dang /_gang thag nye ba dang /_thag ring ba dang /_thams cad gcig tu bsdus nas gzugs kyi phung po zhes bya ba'i grangs su 'gro'o/_/tshor ba gang cung zad dang /_'du shes dang /_'du byed dang /_rnam par shes pa gang cung
[\[12a.6\]]zad 'das pa dang /_ma 'ongs pa dang /_da ltar byung ba dang /_nang gi dang phyi dang /_rags pa dang /_phra ba dang /_dman pa dang /_gya nom pa dang /_thag nye ba dang ring ba dang /_thams cad gcig tu bsdus nas rnam par shes pa'i phung po zhes bya ba'i grangs su 'gro
[\[12a.7\]]ste/_'di ni phung po zhes bya'o/_/nye bar len pa'i phung po gang zhe na/_gzugs 'das pa dang ma 'ongs pa dang da ltar byung ba gang la 'dun pa'am/_chags pa'am/_zhen pa'am/_dga' ba'am/_chags zhen nam/_mngon par zhen pa dang /_tshor ba gang dang /_
[\[12b\]]
[\[12b.1\]]'du shes gang dang /_'du byed gang dang /_rnam par shes pa 'das pa dang /_ma 'ongs pa dang /_da ltar byung ba gang la 'dun pa'am/_chags pa'am/_zhen pa'am/_dga' ba'am/_chags zhen nam/_mngon par zhen pa 'di ni nye bar len pa'i phung po zhes bya'o/_/
[\[12b.2\]]dge slong dag phung po dang nye bar len pa'i phung po ji skad bstan pa 'di rab tu bstan to zhes bka' stsal to/_/don 'di nyid dge slong ma chos sbyin gyi mdo las yi ge gzhan dang nges pa'i tshig gzhan gyis bshad de/_'phags ma phung po dang nye bar len pa'i phung po zhes bshad
[\[12b.3\]]pa/_'phags ma phung po gang yin pa de nyid nye bar len pa'i phung po yin nam zhes bya ba la sogs pas nye bar bsdus pa'o/_/'jig pas 'jig rten no zhes bya ba la/_gleng gzhi ni mnyan du yod pa na'o/_/de nas tshe dang ldan pa dran pa bcom ldan 'das gang na ba der nye bar song
[\[12b.4\]]ste nye bar 'ongs nas/_bcom ldan 'das kyi zhabs la spyi bos phyag byas nas phyogs gcig tu 'dug go/_/phyogs gcig tu 'dug nas tshe dang ldan pa dran pas bcom ldan 'das la 'di skad ces gsol to/_/btsun pa 'jig rten 'jig rten zhes bshad pa ci'i phyir 'jig
[\[12b.5\]]rten zhes bgyi/_dran pa 'jig cing rab tu 'jig pa ste/_/rab tu 'jig cing rab tu 'jig pas 'jig rten zhes bya'o/_/ci 'jig cing rab tu 'jig_/dran pa mig rab tu 'jig cing 'jig pa dang /_gzugs dang /_mig gi rnam par shes pa dang /_mig gi 'dus
[\[12b.6\]]te reg pa dang /_gang gi tshe yang mig gi 'dus te reg pa'i rkyen las byung ba'i tshor ba bde ba dang /_sdug bsngal ba dang /_bde ba yang ma yin sdug bsngal ba yang ma yin pa de'i tshe yang 'jig cing rab tu 'jig ste/_rna ba dang /_sna dang /_lce dang lus dang /_yid
[\[12b.7\]]'jig cing rab tu 'jig pa dang /_gang gi tshe chos dang /_yid kyi rnam par shes pa dang /_yid kyi 'dus te reg pa dang /_yid kyi 'dus te reg pa las byung ba'i tshor ba bde ba dang /_sdug bsngal ba dang /_bde ba yang ma yin sdug bsngal ba yang ma yin pa de'i tshe yang
[\[13a\]]
[\[13a.1\]]'jig cing rab tu 'jig ste/_'jig cing rab tu 'jig pa de'i 'jig cing rab tu 'jig pas dran pa de'i phyir 'jig rten zhes bya'o/_/bcom ldan 'das kyis de skad ces bka' stsal pa dang /_tshe dang ldan pa dran pa bcom ldan 'das kyis gsungs
[\[13a.2\]]pa la rjes su yi rang zhing mngon par dga'o/_/bcom ldan 'das kyis ji skad du mig gi nang gi skye mched de zhes bya ba la/_gleng gzhi ni mnyan du yod pa na'o/_/de nas dge slong gzhan zhig bcom ldan 'das gang na ba der nye bar song ste nye bar 'ongs nas bcom ldan 'das kyi
[\[13a.3\]]zhabs la spyi bos phyag byas te phyogs gcig tu 'dug go/_/phyogs gcig tu 'dug nas bcom ldan 'das la 'di skad ces gsol to/_/btsun pa mig ni nang gi skye mched de zhes bcom ldan 'das kyis bstan gyi rgyas par ni rnam par ma phye na/_btsun pa ji ltar mig nang gi
[\[13a.4\]]skye mched lags/_dge slong mig ni nang gi skye mched de/_'byung ba chen po bzhi'i rgyu las byung ba gzugs dang ba gzugs can bstan du med pa thogs pa dang bcas pa'o/_/mig ji lta ba de bzhin du/_rna ba dang /_sna dang /_lce dang lus kyang brjod par bya'o/_/
[\[13a.5\]]btsun pa yid ni nang gi skye mched yin no zhes bcom ldan 'das kyis bstan gyi rgyas par ni rnam par ma phye na/_btsun pa ji ltar yid nang gi skye mched lags/_dge slong yid ni nang gi skye mched de/_sems dang yid dang rnam par shes pa ni gzugs can ma yin pa
[\[13a.6\]]bstan du med cing thogs pa med pa'o/_/btsun pa gzugs ni phyi'i skye mched de zhes bcom ldan 'das kyis bstan gyi/_rgyas par ni rnam par ma phye na/_btsun pa ji ltar na gzugs phyi'i skye mched lags/_dge slong gzugs ni phyi'i skye mched de/_'byung ba chen po bzhi'i
[\[13a.7\]]rgyu las byung ba bstan du yod la thogs pa dang bcas pa'o/_/de bzhin du sgra dang /_dri dang /_ro dang /_btsun pa reg bya ni phyi'i skye mched yin no zhes bcom ldan 'das kyis bstan gyi/_rgyas par ni rnam par ma phye na/_btsun pa ji ltar na reg bya phyi'i skye mched lags/_dge
[\[13b\]]
[\[13b.1\]]slong dag reg bya ni phyi'i skye mched de 'byung ba chen po bzhi dag dang 'byung ba chen po bzhi rgyur byas pa gzugs can bstan du med cing thogs pa dang bcas pa'o/_/btsun pa chos ni phyi'i skye mched de zhes bcom ldan 'das kyis bstan gyi/_rgyas par ni rnam par ma phye na/_
[\[13b.2\]]btsun pa ji ltar chos phyi'i skye mched lags/_dge slong chos ni phyi'i skye mched de/_skye mched bcu gcig gis ma bsdus pa'i chos kyi skye mched de bstan du med cing thogs pa med pa'o/_/de nas dge slong de stan las langs te song ngo /_/rab tu byed pa dang mdo sde
[\[13b.3\]]las zhes bya ba la/_lag pa brdabs pa'i dpe'i mdo las ji ltar 'byung ba bzhin te/_gleng gzhi ni mnyan du yod pa na'o/_/de nas dge slong gzhan zhig gcig pu dben pa na ting nge 'dzin na gnas pa na bdag gi bdag gang yin/_cis bdag gi bdag yin/_ji ltar bdag gi
[\[13b.4\]]bdag yin/_gang la bdag gi bdag yin zhes 'di lta bu sems la dpyod pa skyes te/_de nas dge slong de ting nge 'dzin las langs te/_bcom ldan 'das gang na ba der nye bar song ngo /_/nye bar song nas bcom ldan 'das kyi zhabs la mgo bos phyag 'tshal te phyogs gcig
[\[13b.5\]]tu 'dug go/phyogs gcig tu 'dug nas/_dge slong des bcom ldan 'das la 'di skad ces gsol to/_/btsun pa bdag 'di na gcig pu dben pa na ting nge 'dzin la gnas pa na bdag gi bdag gang yin/_cis gdag gi bdag yin/_ji ltar bdag gi bdag yin/_
[\[13b.6\]]gang la bdag gi bdag yin zhes 'di lta bu sems la rnam par dpyod pa skyes so/_/dge slong legs par nyon la yid la zung shig dang gnyis shig bstan cing bshad par bya'o/_/gnyis gang zhe na/_mig dang gzugs dang /_rna ba dang sgra dang /_sna dang dri dang /_lce dang ro dang /_
[\[13b.7\]]lus dang reg bya dang /_yid dang /_chos te/_'di ni gnyis zhes bya'o/_/dge slong gang zhig dge sbyong gau ta mas gnyis bstan pa de bdag gis bsal te/_gzhan gnyis bstan par bya'o zhes pa ni tshig tsam du zad cing dri ba'i lan yongs su mi shes pa yin zhing slar la kun
[\[14a\]]
[\[14a.1\]]tu rmongs pa skyes pa dang yang dag pa'i yul can ma yin pa ste/_de ci'i phyir zhe na/_mig dang gzugs la brten nas mig gi rnam par shes pa skye ste/_dge slong de la gang nang gi rkyen gyi bdag nyid mig gi sha'i gong bu la sra ba dang mkhrang bar gyur pa zin
[\[14a.2\]]pa 'di ni mig gi sha'i gong bu la nang gi bdag nyid kyi sa'i khams zhes bya ba'o/_/dge slong de la gang nang gi rkyen gyi bdag nyid mig gi sha'i gong bu la chu dang chur gyur pa brlan pa dang mnyen pa dang mnyen par gyur pa dang zin pa 'di ni mig gi sha'i gong bu la nang gi bdag nyid kyi
[\[14a.3\]]chu'i khams zhes bya'o/_/dge slong de la nang gi rkyen gyi bdag nyid mig gi sha'i gong bu la me dang mer gyur pa dang /_dro ba dang dro bar gyur pa zin par gyur pa 'di ni mig gi sha'i gong bu nang gi bdag nyid kyi me'i khams zhes bya'o/_/dge slong de la nang gi rkyen gyi bdag nyid kyi mig
[\[14a.4\]]gi sha'i gong bu la rlung dang rlung du gyur pa yang ba dang g.yo bar gyur pa zin pa 'di ni mig gi sha'i gong bu la nang gi bdag nyid kyi rlung gi khams zhes bya ba'o/_/dge slong 'di lta ste/_lag pa gnyis sprad cing brdabs pa las sgra 'byung bar 'gyur ba de bzhin du mig dang gzugs la
[\[14a.5\]]brten nas mig gi rnam par shes pa dang /_gsum 'dus pa'i reg pa dang /_lhan cig skyes pa'i tshor ba dang /_'du shes dang /_sems pa zhes bya ba ste/_'di lta bu'i chos can gyi bdag nyid mi rtag pa/_mi brtan pa/_g.yung drung ma yin pa/_yid brtan du med pa/_
[\[14a.6\]]yongs su 'gyur ba'i chos can te/_ci'i phyir zhe na/_'di ltar dge slong skye ba dang /_rga ba dang /_na ba dang /_'chi ba dang /_'chi 'pho zhing skye ba dang /_dge slong 'du byed sgyu ma lta bu/_smig rgyu lta bu rnam par 'jig pa'i chos can/_de tsam gyi dus can/_rkyen gzhan gyis gnas
[\[14a.7\]]pa/_ma byung ba las byung zhing byung nas kyang 'jig pa ste/_dge slong de'i phyir 'du byed ni stong pa/_'du byed ni stong pa zhes sems kyis rnam par shes shing 'du shes nas yang dag par dga' ba skye ste/_de ci'i phyir zhe na/_dge slong 'du byed ni stong pa/_rtag pa dang brtan
[\[14b\]]
[\[14b.1\]]pa dang g.yung drung ma yin pa/_yongs su 'gyur ba'i chos can bdag dang bdag gi bas stong pa'o/_/'di lta ste/_skyes bu mig dang ldan pa mar me thogs te khang pa stong pa'i nang du zhugs na der stong zhing stong par mthong bar 'gyur ba de bzhin du dge slong 'du byed rnams stong ngo /_/
[\[14b.2\]]'du byed rnams stong ngo zhes sems kyis shes shing 'du shes pa na sems yang dag par dga' ba skye ste/_de ci'i phyir zhe na/_dge slong 'du byed rnams ni stong pa rtag pa dang brtan pa dang g.yung drung ma yin pa yongs su 'gyur ba'i chos can bdag dang bdag gis stong pa'o/_/rna ba dang /_sna dang /_
[\[14b.3\]]lce dang /_lus kyi 'dus te reg pa las byung ba'i lus kyi rnam par shes pa'i bar du ste/_dge slong de la gang nang gi rkyen gyi bdag nyid kyi lus sha'i gong bu la sra ba dang mkhrang bar gyur pa zin pa 'di ni lus kyi sha'i gong bu la nang gi bdag nyid kyi sa'i khams zhes bya'o/_/[(]dge
[\[14b.4\]]dge [,]dge [)]slong de la nang gi rkyen gyi bdag nyid kyi lus kyi sha'i gong bu la chu dang chur gyur pa mnyen pa dang mnyen par 'gyur ba 'di dang zin par gyur pa 'di ni lus kyi sha'i gong bu la nang gi bdag nyid kyi chu'i khams zhes bya'o/_/dge slong de la gang nang gi rkyen gyi bdag nyid kyi
[\[14b.5\]]lus kyi sha'i gong bu la me dang mer gyur pa dro ba dang dro bar gyur pa zin pa 'di ni lus kyi sha'i gong bu la nang gi bdag nyid kyi me'i khams zhes bya'o/_/dge slong de la gang nang gi rkyen gyi bdag nyid kyi lus sha'i gong bu la rlung dang rlung du gyur pa yang ba dang g.yo bar gyur pa zin pa
[\[14b.6\]]'di ni lus kyi sha'i gong bu la nang gi bdag nyid kyi rlung gi khams zhes bya'o/_/dge slong 'di lta ste/_lag pa gnyis sprad cing brdabs pa las sgra 'byung bar 'gyur ba de bzhin du lus dang reg bya la brten nas lus kyi rnam par shes pa dang /_gsum 'dus pa'i reg pa dang /_lhan
[\[14b.7\]]cig skyes pa'i tshor ba dang /_'du shes dang /_sems pa zhes bya ba ste/_'di lta bu'i chos can gyi bdag nyid ni mi rtag pa/_mi brtan pa/_g.yung drung ma yin pa/_yid brtan du med pa/_dge slong yongs su ma gyur pa'i chos can te/_de ci'i phyir zhe na/_dge slong 'di
[\[15a\]]
[\[15a.1\]]ltar skye ba dang /_rga ba dang /_na ba dang /_'chi ba dang /_'chi 'pho zhing skye ba dang /_sgyu ma dang /_smig rgyu lta bu ste/_rnam par 'jig pa'i chos can de tsam gyi dus can/_rkyen gzhan gyis gnas pa/_ma byung ba las byung zhing byung nas kyang 'jig pa ste/_dge
[\[15a.2\]]slong de'i phyir 'du byed rnams ni stong pa 'du byed rnams ni stong pa zhes sems kyis rnam par shes shing 'du shes pa na sems dga' ba dang yang dag par rab tu dga' ba skye ste/_de ci'i phyir zhe na/_dge slong 'du byed rnams ni rtag pa dang /_brtan pa dang /_g.yung drung ma yin pa yongs
[\[15a.3\]]su 'gyur ba'i chos can bdag dang bdag gis stong pa'o/_/'di lta ste skyes bu mig dang ldan pa mar me thogs te khang pa stong pa'i nang du zhugs na der stong zhing stong par mthong bar 'gyur ba de bzhin du dge slong 'du byed rnams stong ngo /_/'du byed rnams stong ngo zhes sems kyis
[\[15a.4\]]shes shing 'du shes pa ni sems dga' ba dang yang dag par dga' ba skye ste/_de ci'i phyir zhe na/_dge slong 'du byed rnams ni mi rtag pa mi brtan pa g.yung drung ma yin pa yongs su 'gyur ba'i chos can bdag dang bdag gis stong pa'o/_/'di lta ste/_lag pa gnyis brdabs shing
[\[15a.5\]]phrad pa las sgrar 'byung bar 'gyur ba de bzhin du yid dang chos la brten nas yid kyi rnam par shes pa 'byung ba dang /_gsum 'dus pa'i reg pa dang /_lhan cig skyes pa'i tshor ba dang /_'du shes dang /_sems pa zhes bya ba ste/_dge slong 'di lta bu'i chos can gyi bdag ni mi rtag pa/_
[\[15a.6\]]mi brtan pa/_g.yung drung ma yin pa/_yid brtan du med pa'o/_/dge slong bdag ni yongs su 'gyur ba'i chos can te/_bdag dang bdag gi bas stong pa'o/_/de ci'i phyir zhe na/_dge slong skye ba dang /_rga ba dang /_na ba dang /_'chi ba dang /_'chi 'pho zhing skye ste/_dge slong 'du
[\[15a.7\]]byed rnams ni sgyu ma lta bu/_smig rgyu lta bu/_'jig pa'i chos can te/_de tsam gyi dus can/_rkyen gzhan gyis gnas pa/_ma byung ba las byung zhing byung nas 'jig pa'i phyir ro/_/de'i phyir dge slong 'du byed rnams stong pa 'du byed rnams stong pa zhes sems kyis shes shing 'du shes
[\[15b\]]
[\[15b.1\]]pa na dga' ba dang yang dag par dga' ba skye ste/_de ci'i phyir zhe na/_dge slong 'du byed rnams ni stong pa/_rtag pa dang /_brtan pa dang /_g.yung drung ma yin pa/_yongs su 'gyur ba'i chos can bdag dang bdag gis stong pa ste/_'di lta ste/_skyes bu mig dang ldan pa mar me thogs
[\[15b.2\]]te khang pa stong pa'i nang du zhugs nas des stong zhing stong par mthong bar 'gyur ba de bzhin du dge slong 'du byed rnams stong zhing stong pa zhes sems kyis shes shing 'du shes na sems dga' ba dang rab tu dga' bar 'gyur te/_de ci'i phyir zhe na/_dge slong 'du byed rnams ni mi rtag pa mi brtan
[\[15b.3\]]pa g.yung drung ma yin pa yongs su 'gyur ba'i chos can bdag dang bdag gi bral ba'o/_/de nas dge slong de bcom ldan 'das kyis gsungs pa la rjes su yi rang zhing mngon par dga' nas/_bcom ldan 'das kyi zhabs la spyi bos phyag byas nas bcom ldan 'das kyi drung nas
[\[15b.4\]]song ngo /_/de nas bcom ldan 'das kyis lag pa brdabs pa'i dpe'i gdams ngag byin pa dang /_gcig tu dben pa tshad med pa gdung ba med pa spangs pa zhes bdag nyid lung ston cing gcig tu dben pa tshad med pa gdung ba med pa la bdag nyid gnas par bya ba'i phyir skra dang kha spu bregs te/_
[\[15b.5\]]'phags pa'i chos gos bgos te dad pas yang dag par khyim nas khyim med par rab tu byung [(]te[,]ste[)]/_bla na med pa'i tshangs par spyod pa spyad nas mthong ba'i chos nyid la bdag nyid mngon par shes pa mngon sum du byas te/_bdag gi skye ba zad do/_/tshangs par spyod pa bsten to/_/bya ba byas
[\[15b.6\]]so/_/srid pa 'di las gzhan mi shes so zhes dgra bcom pa dang sems rnam par grol bar gyur to/_/ji skad du bcom ldan 'das kyis gzugs su rung bas gzugs zhes bya ba la sogs pa la/_gleng gzhi ni mnyan du yod pa na'o/_/dge slong dag nye bar len pa'i phung po lnga
[\[15b.7\]]gang zhe na/_gzugs nye bar len pa'i phung po dang /_tshor ba dang /_'du shes dang /_'du byed dang /_rnam par shes pa nye bar len pa'i phung po'o/_/dge slong dag dge sbyong ngam bram ze gang kha cig sngon gyi gnas rnam pa du ma rjes su dran zhing dran pa'am/_dran par gyur pa'am/_dran par 'gyur ba
[\[16a\]]
[\[16a.1\]]'di thams cad ni nye bar len pa'i phung po lnga po 'di nyid la sngon gyi gnas rnam pa du ma rjes su dran zhing dran pa'am/_dran par gyur pa'am yang dag par dran par 'gyur ro/_/lnga gang zhe na/_dge sbyong ngam bram ze bdag 'das pa'i dus na gzugs dang ldan par gyur/_
[\[16a.2\]]'di lta bu'i gzugs dang ldan par gyur zhes sngon gyi gnas rnam pa du ma yang dag par rjes su dran zhing yang dag par rjes su dran pa dang /_yang dag par rjes su dran par gyur pa dang /_yang dag par rjes su dran par 'gyur ba dang /_dge sbyong ngam bram ze 'das pa'i dus na rnam
[\[16a.3\]]par shes pa dang ldan par 'gyur/_'di lta bu'i rnam par shes pa dang ldan par gyur zhes sngon gyi gnas rnam pa du ma yang dag par rjes su dran zhing yang dag par rjes su dran pa dang /_yang dag par rjes su dran par gyur pa dang /_yang dag par rjes su dran par 'gyur te/_dge slong
[\[16a.4\]]dag gzugs ni gzugs su rung bas gzugs nye bar len pa'i phung po zhes bya'o/_/cis gzugs su rung zhe na/_lag pa'i reg pas reg par bya bas gzugs su rung ba dang /_bong ba'i 'dus te reg pa dang /_dbyug pa'i 'dus te reg pa dang /_mtshon gyi 'dus te reg pa
[\[16a.5\]]dang /_grang ba dang /_dro ba dang /_bkres pa dang /_skom pa dang /_sbrang bu dang /_sha sbrang dang /_rlung dang /_nyi ma dang /_sdig sbrul gyi 'dus te reg pas reg na/_reg tu yod cing gzugs su rung bas gzugs te/_de'i phyir gzugs su rung bas gzugs nye bar len pa'i
[\[16a.6\]]phung po zhes bya'o/_/gzugs nye bar len pa'i phung po de yang mi rtag pa sdug bsngal ba yongs su 'gyur ba'i chos can no/_/dge slong tshor zhing myong bas na tshor ba zhes bya ste/_de'i phyir tshor ba nye bar len pa'i phung po zhes bya'o/_/ci tshor zhe na/_bde ba dang /_sdug bsngal
[\[16a.7\]]ba dang /_bde ba yang ma yin sdug bsngal ba yang ma yin pa myong bas dge slong dag de'i phyir tshor zhing myong bas tshor ba nye bar len pa'i phung po zhes bya'o/_/tshor ba nye bar len pa'i phung po de yang mi rtag pa sdug bsngal ba yongs su 'gyur ba'i chos can no/_/dge slong dag
[\[16b\]]
[\[16b.1\]]'dus te shes pas 'du shes te de'i phyir 'du shes nye bar len pa'i phung po zhes bya'o/_/ci 'dus te shes she na/_chung ngu 'dus te shes pa dang /_rgya chen po dang tshad med pa dang /_cung zad med do zhes cung zad med pa yang rab tu shes te/_dge slong dag 'dus te shes pas de'i
[\[16b.2\]]phyir 'du shes nye bar len pa'i phung po zhes bya'o/_/'du shes nye bar len pa'i phung po de yang mi rtag pa sdug bsngal ba yongs su 'gyur ba'i chos can no/_/dge slong dag 'du byed mngon par 'dus byas shing 'du byed mngon par 'du byed pa de'i phyir 'du byed nye bar len pa'i phung
[\[16b.3\]]po zhes bya'o/_/cis 'du byed mngon par 'du byed ce na/_gzugs 'dus byas mngon par 'du byed pa dang /_tshor ba dang /_'du shes dang /_'du byed dang /_rnam par shes pa 'dus byas mngon par 'du byed de/_dge slong dag 'dus byas mngon par 'du byed cing 'dus byas mngon
[\[16b.4\]]par 'du byed pa de'i phyir 'du byed nye bar len pa'i phung po zhes bya'o/_/'du byed nye bar len pa'i phung po de yang mi rtag pa sdug bsngal ba yongs su 'gyur ba'i chos can no/_/dge slong dag rnam par shes shing rab tu shes pa de'i phyir rnam par shes pa nye bar len pa'i phung po zhes
[\[16b.5\]]bya'o/_/ci zhig rnam par shes she na/_gzugs rnam par shes pa dang /_sgra dang /_dri dang /_ro dang /_reg bya dang /_chos rnam par shes te/_dge slong dag rnam par shes shing rab tu shes pa de'i phyir rnam par shes pa nye bar len pa'i phung po zhes bya'o/_/dge slong dag rnam par
[\[16b.6\]]shes pa'i nye bar len pa'i phung po de yang mi rtag pa sdug bsngal ba yongs su 'gyur ba'i chos can no/_/dge slong dag de la 'phags pa nyan thos thos pa dang ldan pa 'di ltar yang dag par rab tu slob par byed de/_bdag da ltar da ltar byung ba'i gzugs kyis bcom ste 'di lta ste
[\[16b.7\]]bdag da ltar da ltar byung ba'i gzugs kyis bcom pa de bzhin du 'das pa'i dus kyi gzugs kyis bdag bcom mo/_/bdag da ltar da ltar byung ba'i gzugs kyis bcom pa na yang 'das pa'i gzugs la mngon par dga' ste/_de'i tshe yang de dang 'dra ba nyid du shes par
[\[17a\]]
[\[17a.1\]]byas nas 'das pa'i gzugs la ltos par mi 'gyur/_ma 'ongs pa'i gzugs la mngon par dga' bar mi 'gyur/_da ltar byung ba'i gzugs la skyo ba dang 'dod chags dang bral ba dang 'gog pa thob par 'gyur ro/_/'phags pa nyan thos thos
[\[17a.2\]]pa dang ldan pa 'di ltar yang dag par rjes su slob par byed de/_bdag da ltar da ltar byung ba'i tshor ba dang /_'du shes dang /_'du byed dang /_da ltar byung ba'i rnam par shes pa bcom ste/_'di lta ste/_da ltar byung ba'i gzugs kyis bcom pa de bzhin du bdag
[\[17a.3\]]'das pa'i dus kyi rnam par shes pas bcom mo/_/bdag da ltar byung ba'i rnam par shes pas bcom pa na yang ma 'ongs pa'i rnam par shes pa la mngon par dga' ste/_de'i tshe yang de dang 'dra ba nyid du shes par byas nas 'das pa'i dus kyi rnam par shes pa la ltos
[\[17a.4\]]par mi 'gyur/_ma 'ongs pa'i rnam par shes pa la mngon par dga' bar mi 'gyur/_da ltar byung ba'i rnam par shes pa la skyo ba dang /_'dod chags dang bral ba dang /_'gog pa thob par 'gyur te/_de nyams par byed cing mthu skyed par mi byed/_'grib par byed cing
[\[17a.5\]]'phel bar mi byed/_mi gsal bar byed cing gsal bar mi byed/_spong bar byed cing len par mi byed do/_/ci zhig nyams par byed cing mthu skyed par mi byed ce na/_gzugs nyams par byed cing mthu skyed par mi byed do/_/tshor ba dang /_'du shes dang /_'du byed dang /_
[\[17a.6\]]rnam par shes pa nyams par byed cing mthu skyed par mi byed do/_/ci zhig 'grib par byed cing 'phel bar mi byed ce na/_gzugs 'grib par byed cing 'phel bar mi byed do/_/tshor ba dang /_'du shes dang /_'du byed dang /_rnam par shes pa 'grib par byed cing 'phel bar
[\[17a.7\]]mi byed do/_/ci zhig mi gsal bar byed cing gsal bar mi byed ce na/_gzugs mi gsal bar byed cing gsal bar mi byed do/_/tshor ba dang /_'du shes dang /_'du byed dang /_rnam par shes pa mi gsal bar byed cing gsal bar mi byed do/_/ci zhig spong bar byed cing len
[\[17b\]]
[\[17b.1\]]par mi byed ce na/_gzugs spong bar byed cing len par mi byed do/_/tshor ba dang /_'du shes dang /_'du byed dang /_rnam par shes pa spong bar byed cing len par mi byed do/_/nyams par byed cing mthu skyed par mi byed par gnas par 'gyur ro/_/'grib par byed cing 'phel bar mi byed par
[\[17b.2\]]gnas par 'gyur ro/_/mi gsal bar byed cing gsal bar mi byed par gnas par 'gyur ro/_/spong bar byed cing len par mi byed pa dang /_kun nas nyon mongs pa dang /_nyon mongs pa ma yin pa so so rang gis rig cing shes nas/_bdag gi skye ba zad do/_/tshangs par spyod
[\[17b.3\]]pa bsten no/_/bya ba byas so/_/srid pa 'di las gzhan mi shes so zhes bya bar 'gyur ro zhes bka' stsal to/_/'di ltar don gyi sde tshan las zhes bya ba la/_phran tshegs kyi don gyi sde tshan gyi mdo las/_bse ru lta bu'i tshigs bcad kyi de ma thag tu bshad pa lta bu ste/_de la dang
[\[17b.4\]]por mnyan yod na bram ze gzhan zhig gi 'bras kyi zhing brlag pa dang /_chung ma shi ba'i sngon gyi skye ba'i gtam rgyal po rnam par rgyal ba'i sde la tshigs su bcad pa'i don las brtsams te bshad pa/_de nas bcom ldan 'das gleng gzhi 'di dang /_rgyu 'di dang don 'di lta bu byung bar
[\[17b.5\]]gyur te/_don shes pa'i nga'i dge slong 'di lta bu 'byung bar 'gyur ro/_/mdo'i tshig dar zhing rgyas par 'gyur/_nga'i tshangs par spyod pa dar zhing rgyas par 'gyur/_skye bo gzhan mang po la yang dar ba dang /_lha dang mi rnams la yang yang dag par gsal bar 'gyur
[\[17b.6\]]zhes dgongs nas de'i tshe don gyi sde'i mdo 'di bshad do/_/gal te 'dod pa 'dod byed na/_/de yi yid la 'dod 'phel te/_/yid du 'ong ba thob pa'i mi/_/shin tu dga' ba 'phel bar 'gyur/_/gal te 'dod pa tshol byed cing /_/'dun pa skyes pa'i lus can te/_/'dod
[\[17b.7\]]pa de dag ma 'byor na/_/zug rngus zug bzhin gnod par 'gyur/_/gang zhig sbrul mgo'i rkang pa ltar/_/'dod pa thams cad rang spangs na/_/de ni 'jig rten srid can la/_/dran pas shin tu yang dag 'da'/_/zhing dngos nor bu ba lang dang /_/rta dang 'bangs dang bud med
[\[18a\]]
[\[18a.1\]]dang /_/gnyen dang so so'i 'dod pa la/_/skyes bu gang zhig 'dod byed pa/_/stobs ldan nye bar 'tshe ba yis/_/stobs che de dag bcom par 'gyur/_/gru zhig pa la chu bzhin no/_/de nas sdug bsngal thob par 'gyur/_/de phyir skye bo dran ldan pas/_/
[\[18a.2\]]rtag tu 'dod pa yongs spangs shing /_/de spangs chu bo brgal ba'i gru/_/thob nas srid pa'i pha rol 'gro/_/zhes bka' stsal to/_/mdo las ni bcom ldan 'das kyis sems pa'i tshogs drug go zhes bshad do zhes bya ba la/_gleng gzhi ni mnyan du yod pa na'o/_/dge slong
[\[18a.3\]]dag nye bar len pa'i phung po ni lnga ste/_lnga gang zhe na/_gzugs nye bar len pa'i phung po dang /_tshor ba dang /_'du shes dang /_'du byed dang /_rnam par shes pa nye bar len pa'i phung po'o/_/gzugs nye bar len pa'i phung po gang zhe na/_gzugs gang ci yang rung ba de
[\[18a.4\]]thams cad 'byung ba chen po bzhi dag dang 'byung ba chen po bzhi dag rgyur byas pa ste/_'di ni gzugs nye bar len pa'i phung po zhes bya'o/_/gzugs nye bar len pa'i phung po de yang mi rtag pa/_sdug bsngal ba/_yongs su 'gyur ba'i chos can te/_gang gzugs nye
[\[18a.5\]]bar len pa'i phung po ma lus par spangs shing nges par 'byung ba/_bcom pa/_zad pa/_'dod chags dang bral ba/_'gog pa/_nye bar zhi ba/_nus pa/_gzugs nye bar len pa'i phung po gzhan dang nying mtshams mi sbyor ba/_nye bar len pa med pa/_mi 'byung ba 'di
[\[18a.6\]]nyid mchog yin te/_'di lta ste/_nye bar len pa thams cad las nges par 'byung ba/_srid pa zad pa/_'dod chags dang bral ba/_'gog pa/_mya ngan las 'das pa'o/_/tshor ba nye bar len pa'i phung po gang zhe na/_tshor ba'i tshogs drug ste/_mig gi 'dus
[\[18a.7\]]te reg pa las skyes pa'i tshor ba dang /_rna ba dang /_sna dang lce dang lus dang yid kyi 'dus te reg pa las skyes pa'i tshor ba ste/_'di ni tshor ba nye bar len pa'i phung po zhes bya'o/_/tshor ba nye bar len pa'i phung po de yang snga ma bzhin du mya ngan las 'das pa'i bar du'o/_/
[\[18b\]]
[\[18b.1\]]'du [(]shas [,]shes [)]nye bar len pa'i phung po gang zhe na/_'du shes kyi tshogs drug ste/_mig gi 'dus te reg pa las skyes pa'i 'du shes dang /_rna ba dang sna dang lce dang lus dang yid kyi 'dus te reg pa las skyes pa'i 'du shes te/_'du shes nye bar len pa'i phung po zhes bya'o/_/
[\[18b.2\]]de yang snga ma bzhin du mya ngan las 'das pa'i bar du'o/_/'du byed nye bar len pa'i phung po gang zhe na/_sems pa'i tshogs drug ste/_mig gi 'dus te reg pa las skyes pa'i 'du shes dang /_rna ba dang /_sna dang lce dang lus dang yid kyi 'dus te reg pa las skyes pa'i
[\[18b.3\]]'du shes te/_'di ni 'du byed nye bar len pa'i phung po zhes bya'o/_/de yang snga ma bzhin du mya ngan las 'das pa'i bar du'o/_/rnam par shes pa nye bar len pa'i phung po gang zhe na/_rnam par shes pa'i tshogs drug ste/_mig gi rnam par shes pa dang /_rna ba dang /_
[\[18b.4\]]sna dang /_lce dang lus dang yid kyi rnam par shes pa ste/_'di ni rnam par shes pa nye bar len pa'i phung po zhes bya'o/_/de yang snga ma bzhin du mya ngan las 'das pa'i bar du'o/_/dge slong dag gang chos 'di rnams shes rab chung ngus 'byed cing bzod la/_
[\[18b.5\]]so so'i skye bo'i sa las yang dag par 'das te yang dag pa nyid du nges pa'i sa non cing rgyun du zhugs pa'i 'bras bu ma thob la/_rgyun du zhugs pa'i 'bras bu ma thob par bar skabs su dus byed par mi rigs pa 'di ni dad pa'i rjes su 'brang ba zhes bya'o/_/dge slong dag
[\[18b.6\]]gang chos 'di rnams la shes rab chen pos 'byed cing bzod la/_yang dag pa nyid du nges pa'i sa non cing rgyun du zhugs pa'i 'bras bu la gnas pa'i bar snga ma bzhin no/_/dge slong dag gang chos rnams la yang dag pa ji lta ba bzhin gyi shes rab kyis lta bar gyur cing 'di ni kun tu
[\[18b.7\]]sbyor ba gsum spangs shing yongs su shes par 'gyur te/_'di lta ste/_'jig tshogs la lta ba dang /_tshul khrims dang brtul zhugs mchog tu 'dzin pa dang /_the tshom mo/_/'di ni rgyun du zhugs pa byang chub pa'i mthar mi ltung ba nyid du nges pa'i chos can mchog tu thogs na
[\[19a\]]
[\[19a.1\]]srid pa bdun du mi dang lha'i nang du nying mtshams sbyar nas sdug bsngal mthar byed par 'gyur ba 'di ni mchog tu thogs na srid pa bdun zhes bya'o/_/dge slong dag gang gis chos 'di rnams yang dag pa'i shes rab kyis lta bar 'gyur zhing 'dod chags dang zhe sdang dang
[\[19a.2\]]gti mug srab mor gyur cing 'jig rten 'dir lan cig 'ongs nas sdug bsngal gyi mthar byed par 'gyur ba 'di ni lan cig phyir 'ong ba zhes bya'o/_/dge slong dag gang gis chos 'di rnams yang dag pa ji lta ba bzhin gyi shes rab kyis lta bar 'gyur zhing tha ma'i cha dang mthun pa'i
[\[19a.3\]]kun sbyor lnga spangs shing yongs su shes par 'gyur te/_'di lta ste/_'jig tshogs la lta ba dang /_'dod pa la 'dun pa dang /_gnod sems dang /_tshul khrims dang brtul zhugs mchog tu 'dzin pa dang /_the tshom mo/_'di ni skyes nas der mya ngan las 'das te/_
[\[19a.4\]]'jig rten 'dir phyir mi ldog pa'i chos can phyir mi 'ong ba zhes bya'o/_/dge slong dag gang gis chos 'di rnams yang dag pa ji lta ba bzhin gyi shes rab kyis shin tu mthong bar gyur pa ni nye bar len pa med par zag pa dag las sems rnam par bral zhing grol bar gyur pa/_bya ba
[\[19a.5\]]byas pa/_khur bor ba/_rang gi don rjes su thob pa/_srid pa kun tu sbyor ba yongs su zad pa/_yang dag pa'i shes rab kyis sems rnam par grol bar gyur to zhes bka' stsal to/_/dge slong dag chos gcig mngon par shes shing yongs su ma shes na zhes bya ba la/_
[\[19a.6\]]gleng gzhi ni mnyan du yod pa na'o/_/dge slong dag thams cad mngon par shes shing yongs su shes pa zhes bya ba'i chos kyi rnam grangs bstan par bya yis legs par rab tu nyon la yid la zung shig dang /_bshad par bya'o/_/thams cad mngon par shes shing yongs su
[\[19a.7\]]shes pa zhes bya ba'i chos kyi rnam grangs gang zhe na/_dge slong dag mig mngon par shes shing yongs su shes te/_gzugs dang /_mig gi rnam par shes pa dang /_mig gi 'dus te reg pa dang /_mig gi 'dus te reg pa'i rkyen gyis byung ba'i tshor ba bde ba dang /_
[\[19b\]]
[\[19b.1\]]sdug bsngal ba dang /_bde ba yang ma yin sdug bsngal ba yang ma yin pa de dag kyang mngon par shes shing yongs su shes so/_/dge slong dag_/rna ba dang /_sna dang /_lce dang /_lus dang /_yid mngon par shes shing yongs su shes pa dang /_yid kyi rnam par
[\[19b.2\]]shes pa dang /_yid kyi 'dus te reg pa dang /_yid kyi 'dus te reg pa'i rkyen gyis byung ba'i tshor ba bde ba dang /_sdug bsngal ba dang /_bde ba yang ma yin/_sdug bsngal ba yang ma yin pa de dag kyang mngon par shes shing yongs su shes te/_rna ba dang /_sna dang /_
[\[19b.3\]]lce dang /_lus dang /_yid mngon par shes shing yongs su shes pa dang /_yid kyi rnam par shes pa dang /_yid kyi 'dus te reg pa dang /_yid kyi 'dus te reg pa'i rkyen gyis byung ba'i tshor ba'i bde ba dang /_sdug bsngal ba dang /_bde ba yang ma yin sdug bsngal
[\[19b.4\]]ba yang ma yin pa de yang mngon par shes shing yongs su shes te/_dge slong dag chos gcig mngon par ma shes shing yongs su ma shes na sdug bsngal gyi mthar byed par nga mi smra'o/_/'di ni thams cad mngon par shes shing yongs su shes pa zhes bya ba'i chos kyi rnam grangs te/_dge slong
[\[19b.5\]]dag thams cad mngon par shes shing yongs su shes pa zhes bya ba'i chos kyi rnam grangs bstan pa ji skad du bshad pa 'di ngas rgyas par rab tu bshad do/_/gleng gzhi ni mnyan du yod pa na'o/_/dge slong dag thams cad mngon par shes shing yongs su spang bar bya ba zhes bya ba'i
[\[19b.6\]]chos kyi rnam grangs ngas bstan par bya yis/_legs par rab tu nyon la yid la zung shig dang bshad par bya'o/_/thams cad mngon par shes shing spang bar bya ba zhes bya ba'i chos kyi rnam grangs gang zhe na/_dge slong dag mig mngon par shes shing yongs su spang bar
[\[19b.7\]]bya ba dang /_gzugs dang /_mig gi rnam par shes pa dang /_mig gi 'dus te reg pa nas/_mig gi 'dus te reg pa las byung ba'i tshor ba bde ba dang /_sdug bsngal ba dang /_bde ba yang ma yin sdug bsngal ba yang ma yin pa'i bar du mngon par shes shing yongs su
[\[20a\]]
[\[20a.1\]]spang bar bya'o/_/dge slong dag_/rna ba dang /_sna dang /_lce dang /_lus dang yid mngon par shes shing yongs su spang bar bya'o/_/chos dang /_yid kyi rnam par shes pa dang /_yid kyi 'dus te reg pa dang /_yid kyi 'dus te reg pa nang gi rkyen bdag
[\[20a.2\]]nyid kyi rkyen las byung ba'i tshor ba bde ba dang /_sdug bsngal ba dang /_bde ba yang ma yin/_sdug bsngal ba yang ma yin pa'i tshor ba ni mngon par shes shing yongs su spang bar bya'o/_/dge slong dag chos gcig mngon par ma shes shing yongs su ma spangs na sdug
[\[20a.3\]]bsngal gyi mthar byed par nga mi smra'o/_/'di ni thams cad mngon par shes shing yongs su spang bar bya ba zhes bya ba'i chos kyi rnam grangs so/_/dge slong dag thams cad mngon par shes shing yongs su spang bar bya ba zhes bya ba'i chos kyi rnam grangs bstan pa 'di/_/ngas
[\[20a.4\]]rgyas par rab tu bshad do zhes bka' stsal to/_/dper na bsdu ba'i dngos po bzhi po dag gis 'khor rnams sdud pa zhes bya ba la sogs pa la/_bcom ldan 'das dgon pa'i gnas kyi bsti gnas na bzhugs te/_de nas dgon pa pa lag pa can zhes bya ba 'khor lnga brgya
[\[20a.5\]]dang bcom ldan 'das gang na ba der 'ongs te/_bcom ldan 'das kyi zhabs la spyi bos phyag 'tshal te phyogs gcig tu 'dug go/_/phyogs gcig tu 'dug pa dang dgon pa pa lag pa can la bcom ldan 'das kyis 'di skad ces bka' stsal to/_/dge bsnyen lag pa can 'khor
[\[20a.6\]]mang po dang 'dug cing nye bar gnas pa ji ltar gang gis bsdu bar bya snyam du sems/_btsun pa gang 'di bcom ldan 'das kyis bsdu ba'i dngos po bzhi gsungs pa 'di lta ste/_sbyin pa dang /_snyan par smra ba dang /_don mthun pa dang /_don spyod pa'o/_/de rnams las gang yang rung
[\[20a.7\]]zhing gang yang rung ba zhig gis bsdu bar bya snyam du sems te/_kha cig la ni sbyin pa/_kha cig la ni snyan par smra ba/_kha cig la ni don mthun pa/_kha cig la ni don spyod pas so/_/lag pa can legs so legs so/_/chos 'di dag gis 'khor sdud pa ste/_'di lta ste bsdu
[\[20b\]]
[\[20b.1\]]ba'i dngos po bzhi po sbyin pa dang /_snyan par smra ba dang /_don mthun pa dang /_don spyod pa'o/_/gang kha cig chos dang mthun par 'khor sdud pa de thams cad ni bsdu ba'i dngos po bzhi po 'dis te/_kha cig la ni sbyin pa/_kha cig la ni snyan par smra ba/_kha cig la ni don mthun pa/_
[\[20b.2\]]kha cig la ni don spyod pas so/_/'das pa'i dus na yang gang kha cig chos dang mthun par 'khor sdud pa de thams cad bsdu ba'i dngos po bzhi po 'dis te kha cig la ni sbyin pa/_kha cig la ni snyan par smra ba/_kha cig la ni don mthun pa/_kha cig la ni don spyod pas so/_/
[\[20b.3\]]ma 'ongs pa'i dus na yang gang kha cig chos dang mthun par 'khor sdud pa de thams cad bsdu ba'i dngos po bzhi po 'dis te/_kha cig la ni sbyin pa/_kha cig la ni snyan par smra ba/_kha cig la ni don spyod pa/_kha cig la ni don mthun pas so/_/sbyin pa rnams kyi nang na mchog
[\[20b.4\]]ni 'di yin te/_'di lta ste chos kyi sbyin pa'o/_/snyan pa rnams kyi nang nas mchog ni 'di yin te/_'di lta ste/_rigs kyi bu chos don du gnyer zhing nyan pa la dus dus su rtag tu snyan par smra bar byed pa'o/_/don spyod pa rnams kyi nang na mchog ni 'di yin te 'di lta ste ma dad pa
[\[20b.5\]]dag dad pa phun sum tshogs par byed cing sgrub par byed/_'dul bar byed/_'god par byed/_rab tu gnas par byed/_tshul khrims 'chal pa tshul khrims phun sum tshogs par byed/_ser sna can gtong ba phun sum tshogs par byed/_shes rab 'chal pa
[\[20b.6\]]shes rab phun sum tshogs par byed pa nas rab tu gnas par byed pa'i bar du'o/_/don mthun pa rnams kyi nang na mchog ni 'di yin te/_'di lta ste/_rgyun du zhugs pa la rgyun du zhugs pas lhan cig don mthun par byed/_lan cig phyir 'ong ba la lan cig phyir 'ong bas/_
[\[20b.7\]]phyir mi 'ong ba la phyir ma 'ong bas/_dgra bcom pa la dgra bcom pas lhan cig don mthun par byed do/_/bcom ldan 'das kyis de skad ces bka' stsal nas/_bde bar gshegs pas de skad gsungs te/_ston pas gzhan yang 'di skad ces bka' stsal to/_/sbyin dang
[\[21a\]]
[\[21a.1\]]snyan par smra ba dang /_/'di la don ni spyod pa dang /_/don mthun pa yis sems can rnams/_/ji ltar rig par de dang der/_/gal te 'di yis mi sdud na/_/ma la bu yi rgyu yis ni/_/mchod pa thob par mi 'gyur zhing /_/pha dang bu yi rgyu yis so/_/gang phyir
[\[21a.2\]]bsdu ba 'di yis ni/_/rjes su 'jug byed chos ldan pa/_/che ba'i bdag nyid thob nas ni/_/de phyir 'jig rten lta bar 'gyur/_/de nas dgon pa pa lag pa can 'khor lnga brgya dang bcas pa bcom ldan 'das kyis gsungs pa la rjes su yi rang nas bcom ldan 'das kyi zhabs la spyi bos
[\[21a.3\]]phyag byas te/_bcom ldan 'das kyi drung nas song ngo /_/gzugs gang ci yang rung ba 'das pa'am zhes bya ba la/_dge slong dag phung po dang nye bar len pa'i phung po bstan par bya'o zhes sngar bshad pa'i mdo bzhin du blta bar bya'o/_/'dod pa yang rnam pa gsum ste zhes
[\[21a.4\]]bya ba la/_mdor bsdus pa 'dod pa'i dpe ni gleng gzhi ni mnyan du yod pa na'o/_/de nas dge slong gzhan zhig nang du yang dag 'jog las langs te bcom ldan 'das gang na ba der nye bar song ste/_nye bar song nas/_bcom ldan 'das kyi zhabs la spyi bos phyag byas te
[\[21a.5\]]phyogs gcig tu 'dug go/_/phyogs gcig tu 'dug nas dge slong des bcom ldan 'das la 'di skad ces gsol to/_/bcom ldan 'das bdag la legs par mdor bsdus pa de bzhin du chos bshad du gsol/_ji ltar bdag bcom ldan 'das kyi drung du mdor bsdus pa'i
[\[21a.6\]]chos thos nas gcig tu dben pa/_tshad med pa/_gdung ba med pa/_mnyam par gzhag pa'i bdag nyid la gnas par bya'o/_/gcig tu dben pa/_tshad med pa/_gdung ba med pa/_mnyam par gzhag pa'i bdag nyid la gnas te/_gang gi don du rigs kyi bu skra dang
[\[21a.7\]]kha spu bregs te lus la chos gos bgos nas dad pas yang dag pa kho nar khyim nas khyim med par rab tu byung nas bla na med pa'i tshangs par spyod pa spyad nas mthong ba'i chos nyid la rang nyid kyis mngon par shes pa mngon sum du bya ste/_rig pa phun sum tshogs pa bdag gi skye ba
[\[21b\]]
[\[21b.1\]]zad do/_/tshangs par spyod pa bsten to/_/bya ba byas so/_/srid pa 'di las gzhan mi shes so zhes bya ba bcom ldan 'das bdag la bshad du gsol zhes dge slong des de skad ces gsol ba dang /_bka' stsal pa/_dge slong legs so legs so/_/dge slong 'di skad du smra ba
[\[21b.2\]]legs so legs so/_/bcom ldan 'das bdag la legs par mdor bsdus pa de bzhin du chos bshad du gsol/_/ji ltar bdag bcom ldan 'das kyi drung du mdor bsdus pa'i chos thos nas gcig tu dben pa/_tshad med pa/_gdung ba med pa/_mnyam par gzhag pa'i
[\[21b.3\]]bdag nyid la gnas par bya'o/_/gcig tu dben pa/_tshad med pa/_gdung ba med pa/_mnyam par gzhag pa'i bdag nyid la gnas te gang gi don du rigs kyi bu skra dang kha spu bregs te lus la chos gos bgos shing dad pas yang dag pa kho nar khyim nas khyim med par rab tu
[\[21b.4\]]byung nas bla na med pa'i tshangs par spyod pa spyad nas mthong ba'i chos nyid la rang nyid kyis mngon par shes pa mngon sum du byas te/_rig pa phun sum tshogs pa bdag gi skye ba zad do/_/tshangs par spyod pa bsten to/_/bya ba byas so/_/srid pa 'di las gzhan mi shes so zhes dge slong
[\[21b.5\]]de bzhin du smra'am/_btsun pa de bzhin no/_/dge slong de bas na legs par nyon la yid la zung shig dang bshad par bya'o/_/dge slong gang khyod ma yin pa'i chos de khyod kyis spang bar bya'o/_/don te khyod kyis spangs nas yun ring po'i don dang /_phan pa dang /_bde bar
[\[21b.6\]]'gyur ro/_/gsol ba bcom ldan 'das 'tshal lo/_/bde bar gshegs pa 'tshal lo/_/bka' stsal pa/_dge slong ji ltar khyod kyis ngas mdor bsdus te rnam par ma phye bar bshad pa ji ltar shes/_gsol pa btsun pa gzugs bdag ma lags te/_chos de
[\[21b.7\]]spangs nas yun ring po'i don dang phan pa dang bde bar 'gyur ro/_/tshor ba dang /_'du shes dang /_'du byed dang /_rnam par shes pa bdag ma lags te/_chos de spangs na yun ring po'i don dang phan pa dang /_bde bar 'gyur ro/_/btsun pa bcom ldan 'das 'di ltar bdag
[\[22a\]]
[\[22a.1\]]gis mdor bsdus shing rnam par ma phye bar bshad pa'i don rgyas par 'tshal lo/_/dge slong legs legs so/_/dge slong ngas mdor bsdus te rnam par ma phye bar bshad pa'i don shes pa legs so/_/de ci'i phyir zhe na/_dge slong gzugs bdag ma yin te
[\[22a.2\]]chos de khyod kyis spang bar bya'o/_/chos de khyod kyis spangs na yun ring po'i don dang phan pa dang bde bar 'gyur ro/_/tshor ba dang /_'du shes dang /_'du byed dang /_rnam par shes pa bdag ma yin te/_chos de khyod kyis spang bar bya'o/_/chos de khyod kyis spangs na yun ring po'i don dang phan
[\[22a.3\]]pa dang bde bar 'gyur ro/_/de nas dge slong de bcom ldan 'das kyis gsungs pa la mngon par dga' zhing yi rangs nas bcom ldan 'das kyi zhabs la spyi bos phyag byas te/_bcom ldan 'das kyi drung nas song ngo /_/de nas dge slong de la bcom ldan 'das kyis mdor bsdus pa'i gdams ngag
[\[22a.4\]]'dis gdams pas gcig tu dben pa/_tshad med pa/_gdung ba med pa/_mnyam par gzhag pa'i bdag nyid lung ston par byed do/_gcig tu dben pa/_tshad med pa/_gdung ba med pa/_mnyam par gzhag pa'i bdag nyid la gnas te/_gang gi don du rigs kyi bu skra
[\[22a.5\]]dang kha spu bregs te/_chos gos bgos nas dad pas yang dag pa kho nas khyim nas khyim med par rab tu byung nas/_bla na med pa'i tshangs par spyod pa spyad nas mthong ba'i chos nyid la rang nyid kyis mngon par shes pa mngon sum du byas te/_rig pa phun sum tshogs pa
[\[22a.6\]]bdag gi skye ba zad do/_/tshangs par spyod pa bsten to/_/bya ba byas so/_srid pa 'di las gzhan mi shes so zhes bya ba'i shes pa dang ldan zhing tshe dang ldan pa sems rnam par grol ba'i dgra bcom par gyur to/_/don 'di nyid phung po'i tshogs kyi sdom gyi tshigs su bcad pa
[\[22a.7\]]gsum pa las mdo gzhan dang gzhan bdun 'di ltar 'byung ste/_rjes su mthun dang grangs dang ni/_/rgyun du sbyor dang rga ba dang /_/yongs sbyor rtog dang dro ba dang /_/sems ni rnam par grol ba dang /_/mdo sde gnyis po dag las kyang /_/rgyal ba nyid las skyes pa
[\[22b\]]
[\[22b.1\]]yi/_/zhes 'byung ngo /_/'dir mdor bsdus par 'dod pa'i dpe gzhan yang /_bcom ldan 'das rgyal ba 'phel ba gang bsnyen bkur ba tshe dang ldan pa grong gi bdag po rgyal ba'i bu dang lhan cig bzhugs so/_/de nas tshe dang ldan pa rgyal ba'i bu bcom ldan
[\[22b.2\]]'das gang na ba der nye bar song ste/_nye bar song nas bcom ldan 'das kyi zhabs la spyi bos phyag byas nas phyogs gcig tu 'dug go/_/phyogs gcig tu 'dug nas tshe dang ldan pa rgyal ba'i bus bcom ldan 'das la 'di skad ces gsol to/_/btsun pa bslab pa'i
[\[22b.3\]]tshig brgya phyed lhag dang bcas pa ni zla ba phyed phyed cing so sor thar pa'i mdo 'don pa las 'byung ste/_rigs kyi bu bdag legs su 'dod par bslab pa la shin tu bslab par bya'o/_/de la bdag bslab pa 'di la slob par mi spro'o/_/bka' stsal pa/_tshe dang ldan pa rgyal ba'i bu khyod
[\[22b.4\]]kyis dus dang dus su bslab pa gsum la bslab par bya'o/_/gsol pa/_bcom ldan 'das de la bdag spro'o/_/bde bar gshegs pa spro'o/_/tshe dang ldan pa rgyal ba'i bu 'di ltar khyod kyis dus dang dus su lhag pa'i tshul khrims kyi bslab pa la bslab par bya'o/_/lhag pa'i
[\[22b.5\]]sems dang /_lhag pa'i shes rab kyi bslab pa la bslab par bya'o/_/rgyal ba'i bu khyod kyis dus dang dus su lhag pa'i tshul khrims kyi bslab pa la bslab cing /_lhag pa'i sems dang /_lhag pa'i shes rab kyi bslab pa la slob par byed na yun ring po mi thogs par zag pa
[\[22b.6\]]zad cing zag pa med pa dang /_sems rnam par grol ba dang shes rab rnam par grol ba dang /_mthong ba'i chos nyid la rang nyid kyis mngon par shes pa mngon sum du byas shing rig pa phun sum tshogs par 'gyur te/_bdag gi skye ba zad do/_/bya ba byas so/_/byed pa
[\[22b.7\]]byas so/_/srid pa 'di las gzhan mi shes so zhes bya bar 'gyur ro/_/de nas tshe dang ldan pa rgyal ba'i bu bcom ldan 'das kyis gsungs pa la mngon par dga' zhing rjes su yi rang nas bcom ldan 'das kyi zhabs la spyi bos phyag byas te bcom ldan 'das kyi drung nas song ngo /_/
[\[23a\]]
[\[23a.1\]]tshe dang ldan pa rgyal ba'i bu la bcom ldan 'das kyis gdams ngag 'dis gdams pa dang /_gcig tu dben pa/_tshad med pa/_gdung ba med pa/_mnyam par gzhag pa'i bdag nyid lung ston par byed de/_gcig tu dben pa/_tshad med pa/_gdung ba
[\[23a.2\]]med pa mnyam par gzhag pa'i bdag nyid nas/_snga ma bzhin du shes pa dang ldan pa'i bar du tshe dang ldan pa rgyal ba'i bu sems rnam par grol bar gyur to/_/rtsod pa'i rtsa ba ni gnyis te zhes bya ba la/_tshe dang ldan pa kA t+yA ya na chen po chu bo sgrib pa can gyi 'dam pa can
[\[23a.3\]]gyi chu ngogs na bzhugs te/_de nas bram ze lag na dbyug pa can tshe dang ldan pa kA t+yA ya na chen po gang na ba der nye bar song ste/_nye bar song nas tshe dang ldan pa kA t+yA ya na chen po dang lhan cig yang dag par dga' bar 'gyur ba dang /_yang dag par mgu bar 'gyur ba'i
[\[23a.4\]]gtam rnam pa sna tshogs byas te/_phyogs gcig tu 'dug go/_/phyogs gcig tu 'dug nas bram ze dbyug pa can gyis tshe dang ldan pa kA t+yA ya na la 'di skad ces gsol to/_/kA t+yA ya na rgyu gang dang /_rkyen gang gis rgyal po la rgyal pos lhan cig rtsod par gyur/_zhing
[\[23a.5\]]pa la zhing pas/_bram ze la bram zes/_khyim bdag la khyim bdag gis lhan cig rtsod par gyur/_bram ze 'dod pa la chags pa dang /_zhen pa dang /_'brel pa dang /_mngon par 'dod pa dang /_yang dag par chags pa'i rgyus rgyal po la rgyal pos lhan cig rtsod par gyur cing
[\[23a.6\]]zhing pa la zhing pas/_bram ze la bram zes/_khyim bdag la khyim bdag gis lhan cig rtsod par gyur to/_/kA t+yA ya na 'dod pa la chags pa dang /_zhen pa dang /_'brel pa dang /_mngon par 'dod pa dang /_yang dag par chags pa'i rgyus rgyal po la rgyal pos
[\[23a.7\]]lhan cig rtsod cing /_zhing pa la zhing pas/_bram ze la bram zes/_khyim bdag la khyim bdag gis lhan cig rtsod par gyur na/_kA t+yA ya na rgyu gang dang rkyen gang gis rab tu byung ba dang rab tu byung ba lhan cig rtsod par gyur/_bram ze lta ba la chags pa dang /_zhen pa
[\[23b\]]
[\[23b.1\]]dang /_'brel pa dang /_mngon par 'dod pa dang /_yang dag par chags pa'i rgyus rab tu byung ba dang rab tu byung ba rnams lhan cig rtsod par gyur to/_/kA t+yA ya na lta ba la chags pa dang /_zhen pa dang /_'brel pa dang /_mngon par 'dod pa dang /_yang dag
[\[23b.2\]]par chags pa'i rgyus rab tu byung ba rnams rtsod par gyur na/_kA t+yA ya na da ltar kha cig 'dod pa la chags pa dang /_zhen pa dang /_'brel pa dang /_mngon par 'dod pa dang /_yang dag par chags pa'i rgyu 'di dag las yang dag par 'das pa dang /_lta ba la chags pa dang /_
[\[23b.3\]]zhen pa dang /_'brel pa dang /_mngon par 'dod pa dang /_yang dag par chags pa'i rgyu 'di dag las 'das pa yod dam/_bram ze yod de/_'di lta ste/_bdag gi ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan
[\[23b.4\]]pa/_bde bar gshegs pa/_'jig rten mkhyen pa/_bla na med pa/_skyes bu 'dul zhing kha lo sgyur ba/_lha dang mi rnams kyi ston pa sangs rgyas bcom ldan 'das so/_/de 'dod pa la chags pa dang /_zhen pa dang /_'brel pa dang /_mngon par 'dod pa dang /_
[\[23b.5\]]yang dag par chags pa'i rgyu 'di dag las yang dag par 'das so/_/lta ba la chags pa dang /_zhen pa dang /_'brel pa dang /_mngon par 'dod pa dang /_yang dag par chags pa'i rgyu 'di dag las yang dag par 'das so/_/kA t+yA ya na bcom ldan 'das gau ta ma da
[\[23b.6\]]ltar gang na bzhugs/_bram ze shar phyogs kyi yul na mnyan yod ces bya ba'i ko sa la'i grong khyer na rgyal byed kyi tshal mgon med zas sbyin gyi kun dga' ra ba na da ltar bcom ldan 'das bzhugs so/_/de nas bram ze lag na dbyug pa can stan las langs te bla gos
[\[23b.7\]]phrag pa gcig tu gzar nas/_sa'i dkyil 'khor gang na bcom ldan 'das bzhugs pa'i phyogs der thal mo sbyar te phyag byed cing ched du brjod pa 'di skad ched du brjod do/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de
[\[24a\]]
[\[24a.1\]]la phyag 'tshal lo/_/bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gang 'dod pa la chags pa dang /_zhen pa dang /_'brel pa dang /_mngon par 'dod pa dang /_yang dag par chags pa'i rgyu 'di dag las
[\[24a.2\]]yang dag par 'das shing lta ba la chags pa dang /_zhen pa dang /_'brel pa dang /_mngon par 'dod pa dang /_yang dag par chags pa 'di rnams las yang dag par 'das pa de la phyag 'tshal lo/_/phyag 'tshal lo zhes ched du brjod do/_/de nas bram ze dbyug pa can
[\[24a.3\]]tshe dang ldan pa kA t+yA ya na chen pos bshad pa la rjes su yi rang zhing mngon par dga' nas stan las langs te song ngo /_/de nyid mdo la brten te slob dpon sna tshogs blo gros [(]gyis [,]kyis [)]tshigs su bcad pa bzhi brgya pa las bcom ldan 'das la bstod pa/_'dod pa mi snang
[\[24a.4\]]'brel med cing /_/lta ba'i dra ba bcom gyur pa/_/de nas rtsod rtsa mi 'byung ste/_/rtsa ba med par gang las 'byung /_/zhes gsungs so/_/pho dang mo dag phan tshun gzugs la mngon par dga'o zhes bya ba la re rer bsdus pa las bsdus pa'i sdom gnyis pa'i mtha'i
[\[24a.5\]]mdo las 'byung ste/_de las 'di skad du 'don te/_dge slong dag ji ltar skyes bu bud med la chags pa las 'di ltar dga' ba skye ba/_'di ltar rgyags pa dang /_sred pa dang /_dga' ba dang /_chags pa dang /_brgyal ba dang /_'ching ba dang /_don du gnyer ba
[\[24a.6\]]dang /_kun tu sbyor ba'i chos gcig kyang ngas yang dag par rjes su ma mthong ste/_skyes bu bud med kyi gzugs la chags pa dang /_zhen pa dang /_chags zhen dang /_brgyal ba dang /_zhen pa thob pa ni skyon mi mthong zhing nges par 'byung ba mi tshol bas skyes bu bud med kyi dbang
[\[24a.7\]]du 'gyur ro/_/skyes bu bud med kyi gzugs la ji lta ba de bzhin du bud med skyes pa'i gzugs la yang de bzhin no/_/'dres pa zhes bya ba'i gsum pa las kyang skyes bu bud med kyi gzugs la bud med kyang skyes bu'i gzugs la ste/_gzugs ji lta ba de bzhin du
[\[24b\]]
[\[24b.1\]]dri dang ro dang reg bya gsum la yang mdo rnam pa gsum mo/_/zhing dang sa bon gyi go rims lta bur bstan pa'i don du zhes bya ba la/_sa bon gyi rnam pa lnga ste zhes mdo las 'byung ste/_bde ba la phung po zhes bya ba las ngas chos gcig kyang yang dag par rjes su ma
[\[24b.2\]]mthong zhes bya ba'i sdom gyi tshigs su bcad pa gsum pa las dang /_mdzod kyi gnas drug par kun 'byung gi bden pa dpyad pa las ji skad du sa bon gyi rnam pa lnga zhes bya ba ni nye bar len pa dang bcas pa'i rnam par shes pa'i tshig bla dgas so zhes rang gi ngo bos bsdus
[\[24b.3\]]nas der 'chad par 'gyur ro/_/chos kyi phung po brgyad khri bzhi stong ji skad du bshad ce na/_ji ltar ched du brjod pa bsdus pa las dang po'i sdom gyi tshigs su bcad pa gsum pa'i mdo las 'byung ste/_tshe dang ldan pa kun dga' bos smras pa/_tshe dang ldan pa dag
[\[24b.4\]]bdag gis chos kyi phung po brgyad khri lhag cig bcom ldan 'das kyi drung du thos shing bzung la/_gnyis ni dge slong dag las so/_/bdag gi tshig dum bur bzung ba ni yang dag par rjes su mi dran te/_gzhan du na dus gcig tu thos so/_/bcom ldan 'das la
[\[24b.5\]]yongs su dris te bzung ba ni bdag gis mngon par mi shes te/_gzhan du na lan cig thos pas so/_/de'i tshe yang 'di lta bu ste/_'di ltar sems kyi chos yongs su gzung bar bya'o/_/kha cig chos kyi rjes su bzung zhing rtogs pa thob pa dang /_gzhan
[\[24b.6\]]yongs su gzung ba'i phyir zhes mngon par mi shes te/_gzhan du na bdag nyid gdul ba'i don dang /_zhi ba'i don dang /_bdag nyid yongs su mya ngan las 'da' ba'i don du'o/_/sems khengs pa dang zhum pa'i rgyu yang dag par rjes su mi shes so/_/tshangs par
[\[24b.7\]]spyod pa gzhan las lhag pa'i rgyu'i sems mngon par mi shes shing ma skyes so/_/gang gi tshe tshe dang ldan pa kun dga' bos 'di ltar bshad pa na tshe dang ldan pa dga' bo chos la ngo mtshar bar gyur to/_/de la re zhig lnga ni zhes bya ba la sogs pa la/_tshul khrims la sogs
[\[25a\]]
[\[25a.1\]]pa'i phung po de dang de las 'don pa bzhin te/_ji ltar re zhig drug pa'i mdo'i gsum tshan gyi dang po las ji skad bshad pa lta bu ste/_chos lnga mngon sum du bya ba ni mi slob pa'i phung po lnga ste/_mi slob pa'i tshul khrims kyi phung po dang /_ting
[\[25a.2\]]nge 'dzin gyi phung po dang /_shes rab kyi phung po dang /_rnam par grol ba'i phung po dang /_rnam par grol ba'i ye shes mthong ba'i phung po'o/_/zad par gyi skye mched bcu po rnams ni zhes bya ba la/_gleng gzhi ni mnyan du yod pa na'o/_/dge slong dag zad par gyi skye mched ni bcu
[\[25a.3\]]po 'di rnams te/_bcu gang zhe na/_la la zad par sa'o zhes steng dang 'og dang thad kar gnyis su med cing tshad med par 'du shes su byed cing la la zad par chu dang /_me dang /_rlung dang /_sngon po dang /_ser po dang /_dmar po dang /_dkar po dang /_nam mkha' mtha' yas skye mched
[\[25a.4\]]dang /_rnam shes mtha' yas skye mched do zhes steng dang 'og dang thad kar gnyis su med cing tshad med par 'du shes su byed do zhes bka' stsal to/_/zil gyis gnon pa'i skye mched rnams kyang de dang 'dra'o zhes bya ba la/_gleng gzhi ni mnyan du yod pa na'o/_/dge slong dag
[\[25a.5\]]brgyad po 'di dag ni zil gyis gnon pa'i skye mched de/_brgyad gang zhe na/_nang gzugs med par 'du shes pas phyi rol gyi gzugs chung ngu kha dog bzang po'am ngan pa rnams la lta zhing gzugs de dag zil gyis mnan nas shes/_gzugs de dag zil gyis mnan nas
[\[25a.6\]]mthong ste/_de lta bu'i 'du shes su gyur pa 'di ni zil gyis gnon pa'i skye mched dang po'o/_/nang gzugs su 'du shes pas phyi rol gyi gzugs chen po kha dog bzang po dang ngan pa rnams la lta zhing gzugs de dag zil gyis mnan nas shes/_zil gyis mnan nas
[\[25a.7\]]mthong ste/_de lta bu'i 'du shes par gyur pa 'di ni zil gyis gnon pa'i skye mched gnyis pa'o/_/nang gzugs med par 'du shes pas phyi rol gyi gzugs chung ngu kha dog bzang po dang ngan pa rnams la lta zhing gzugs de dag zil gyis mnan nas shes/_zil gyis
[\[25b\]]
[\[25b.1\]]mnan nas mthong ste/_de lta bur 'du shes par gyur pa 'di ni zil gyis gnon pa'i skye mched gsum pa'o/_/nang gzugs med par 'du shes pas phyi rol gyi gzugs chen po kha dog bzang po dang /_ngan pa rnams la lta zhing gzugs de dag zil gyis mnan nas shes/_
[\[25b.2\]]zil gyis mnan nas mthong ste/_de lta bur 'du shes par 'gyur ba 'di ni zil gyis gnon pa'i skye mched bzhi pa'o/_/nang gzugs med par 'du shes pas phyi rol gyi gzugs sngon po kha dog sngon po sngon po lta bur ston pa 'od sngon po 'byung ba 'di lta ste/_zar ma'i me
[\[25b.3\]]tog gam/_yul wA rA Na sI'i ras phun sum tshogs pa sngon po kha dog sngon po sngon po lta bur ston pa 'od sngon po 'byung ba de bzhin du nang gzugs med par 'du shes pas phyi rol gyi gzugs sngon po kha dog sngon po lta bur ston pa 'od sngon po 'byung ba rnams la lta ba 'di ni zil gyis
[\[25b.4\]]gnon pa'i skye mched lnga pa'o/_/nang gzugs med par 'du shes pas phyi rol gyi gzugs ser po kha dog ser po ser po lta bur ston pa 'od ser po 'byung ba 'di lta ste/_dong ka'i me tog gam/_yul wA rA Na sI'i ras phun sum tshogs pa ser po kha dog ser po ser po lta bur ston pa 'od
[\[25b.5\]]ser po 'byung ba de bzhin du nang gzugs med par 'du shes pas phyi rol gyi gzugs ser po kha dog ser po ser po lta bur ston pa 'od ser po 'byung ba rnams la lta ba 'di ni zil gyis gnon pa'i skye mched drug pa'o/_/nang gzugs med par 'du shes pas phyi rol gyi gzugs dmar po
[\[25b.6\]]kha dog dmar po dmar po lta bur ston pa 'od dmar po 'byung ba 'di lta ste dper na/_ban du dzi ba ka'i me tog gam/_yul wA rA Na sI'i ras phun sum tshogs pa dmar po kha dog dmar po dmar po lta bur ston pa 'od dmar po 'byung ba de bzhin du nang gzugs med par 'du shes pas phyi rol
[\[25b.7\]]gyi gzugs dmar po kha dog dmar po dmar po lta bur ston pa 'od dmar po 'byung ba rnams la lta ba 'di ni zil gyis gnon pa'i skye mched bdun pa'o/_/nang gzugs med par 'du shes pas phyi rol gyi gzugs dkar po kha dog dkar po dkar po lta bur ston pa 'od [(]dkor [,]dkar [)]po 'byung
[\[26a\]]
[\[26a.1\]]ba 'di lta ste dper na skar ma pa ba sangs lta bu'am/_yul wA rA Na sI'i ras phun sum tshogs pa dkar po kha dog dkar po dkar po lta bur ston pa 'od dkar po 'byung ba de bzhin du nang gzugs med par 'du shes pas phyi rol gyi gzugs dkar po kha dog
[\[26a.2\]]dkar po dkar po lta bur ston pa 'od dkar po 'byung ba rnams la lta ba 'di ni zil gyis gnon pa'i skye mched brgyad pa'o zhes bka' stsal to/_nam mkha' mtha' yas la sogs pa skye mched gzhan bzhi po rnams ni zhes bya ba la/_gleng gzhi ni mnyan du yod pa na'o/_/
[\[26a.3\]]dge slong dag skye mched ni bzhi po 'di dag ste/_nam mkha' mtha' yas skye mched dang /_rnam shes mtha' yas skye mched dang /_ci yang med pa'i skye mched dang 'du shes med 'du shes med min skye mched do zhes bka' stsal to/_/skye mched 'di dag ni gnyis pa'i
[\[26a.4\]]de ma thag mdo'i dum bu rnam par dbye ba las blta bar bya'o/_/rnam par grol ba'i skye mched lnga po zhes bya ba la/_gleng gzhi ni mnyan du yod pa na'o/_/dge slong dag rnam par grol ba'i skye mched ni lnga ste/_lnga gang zhe na/_dge slong dag 'di la ston pa'am tshangs
[\[26a.5\]]par spyod pa mkhas pa bla ma'i gnas lta bu gzhan gang yang rung ba chos ston par byed de/_/ji lta ji ltar ston pa'am tshangs par spyod pa bla ma'i gnas lta bu gzhan gang yang rung ba chos ston par byed pa de lta de ltar chos rnams don so so yang dag par rig pa dang /_chos so so
[\[26a.6\]]yang dag par rig par 'gyur ro/_/don so so yang dag par rig pa de la chos so so yang dag par rig pa'i dga' ba skye bar 'gyur ro/_/dga' ba de la rab tu dga' ba skye bar 'gyur ro/_/yid dga' na lus shin tu sbyangs par 'gyur ro/_/lus shin tu sbyangs na bde ba
[\[26a.7\]]myong bar 'gyur ro/_/bde ba myong na ting nge 'dzin la mnyam par 'jog par 'gyur ro/_/mnyam par gzhag pa na ji lta ba bzhin shes pa dang /_yang dag pa ji lta ba bzhin mthong bar 'gyur ro/_/yang dag pa ji lta ba bzhin shes shing yang dag pa ji lta ba bzhin mthong na skyo
[\[26b\]]
[\[26b.1\]]bar 'gyur ro/_/skyo na 'dod chags dang bral bar 'gyur ro/_/'dod chags dang bral na grol bar 'gyur ro/_/'di ni rnam par grol ba'i skye mched dang po'o/_/gang las dge slong ngam dge slong ma de'i dran pa nye bar mi gnas pa dran pa nye bar gnas par 'gyur ro/_/
[\[26b.2\]]sems mnyam par ma bzhag pa mnyam par 'jog par 'gyur/_zag pa yongs su ma zad pa yongs su zad par 'gyur te/_rjes su ma thob pa'i mya ngan las 'das pa grub pa dang bde ba bla na med pa thob par 'gyur te/_gzhan yang dge slong ston pa'am tshangs par spyod pa mkhas pa
[\[26b.3\]]bla ma'i gnas lta bu gzhan gang yang rung ba chos ston par mi byed mod kyi/_ji ltar thos pa dang /_ji ltar mthong ba dang thob pa'i chos rnams rgyas par kha ton byed de/_ji lta ji ltar thos pa dang /_ji ltar mthong ba dang /_rtogs pa'i chos rnams rgyas par kha ton du byed pa de lta
[\[26b.4\]]de ltar chos rnams la don so so yang dag par rig par 'gyur ro/_/chos so so yang dag par rig pa dang /_don so so yang dag par rig pa de la chos so so yang dag par rig pa dang don so so yang dag par rig pa'i dga' ba skye bar 'gyur ro/_/dga' ba de la rab tu dga'
[\[26b.5\]]ba skye bar 'gyur ba nas 'dod chags dang bral ba dang grol ba'i bar du ste/_'di ni rnam par grol ba'i skye mched gnyis pa'o/_/gang la dge slong ngam dge slong ma de'i dran pa nye bar ma gnas pa dran pa nye bar gzhag par 'gyur/_sems mnyam par ma bzhag pa
[\[26b.6\]]mnyam par gzhag par 'gyur/_zag pa yongs su ma zad pa yongs su zad par 'gyur te/_rjes su ma thob pa'i mya ngan las 'das pa grub pa dang bde ba bla na med pa thob par 'gyur ro/_/gzhan yang dge slong ston pa'am tshangs par spyod pa mkhas pa bla ma'i gnas
[\[26b.7\]]lta bu gzhan gang yang rung ba chos ston pa yang mi byed la/_ji ltar thos pa dang /_ji ltar rtogs pa dang /_khong du chud pa'i chos rnams rgyas par kha ton du yang mi byed mod kyi/_ji ltar thos pa dang /_ji ltar rtogs pa dang /_khong du chud pa'i chos rnams gzhan dag
[\[27a\]]
[\[27a.1\]]rnams la rgyas par yang dag par gsal bar byed de/_ji lta ji ltar thos pa dang /_rtogs pa dang /_khong du chud pa'i chos rnams gzhan dag la rgyas par rab tu gsal bar byed pa de lta de ltar de dag la chos rnams la don so sor rig pa dang /_chos so sor rig par
[\[27a.2\]]'gyur te/_don so sor rig pa dang /_chos so sor yang dag par rig pa de la rab tu dga' ba skye ba nas 'dod chags dang bral ba dang grol ba'i bar du 'gyur ro/_/'di ni rnam par grol ba'i skye mched gsum pa'o/_/gang la dge slong ngam dge slong ma gnas pa de'i dran pa nye bar mi
[\[27a.3\]]gnas pa dran pa nye bar gnas par 'gyur/_sems mnyam par ma bzhag pa mnyam par 'jog par 'gyur/_zag pa yongs su ma zad pa yongs su zad par 'gyur te/_rjes su ma thob pa mya ngan las 'das pa grub pa dang dben pa bla na med pa thob par 'gyur ro/_/gzhan
[\[27a.4\]]yang dge slong ston pa'am tshangs par spyod pa mkhas pa gzhan gang yang rung ba chos ston par yang mi byed/_ji ltar thos pa dang /_ji ltar rtogs pa dang /_ji ltar khong du chud pa rgyas par kha ton du yang mi byed/_ji ltar thos pa dang /_ji ltar rtogs pa dang /_ji ltar khong du
[\[27a.5\]]chud pa'i chos rnams gzhan dag la rab tu gsal bar yang mi byed mod kyi/_ji ltar thos pa dang /_ji ltar rtogs pa dang /_ji ltar khong du chud pa'i chos rnams gcig tu dben par song ste/_don sems shing 'jal ba dang /_nye bar dpyod par byed do/_/ji lta ji ltar
[\[27a.6\]]thos pa dang /_ji ltar rtogs pa dang /_ji ltar khong du chud pa'i chos rnams gcig tu dben par song ste/_don sems shing 'jal ba dang nye bar dpyod par byed pa de lta de ltar chos rnams so sor rig pa dang /_don so sor rig par 'gyur te/_chos so sor rig pa
[\[27a.7\]]dang /_don so sor rig pa de la rab tu dga' ba skye ba na 'dod chags dang bral ba dang grol ba'i bar du 'gyur ro/_/'di ni rnam par grol ba'i skye mched bzhi pa'o/_/gang las dge slong ngam dge slong ma gnas pa de'i dran pa nye bar mi gnas pa nye bar gnas par 'gyur ba
[\[27b\]]
[\[27b.1\]]nas rjes su ma thob pa mya ngan las 'das pa grub pa dang /_bde ba bla na med pa rjes su thob par 'gyur ba'i bar du'o/_/gzhan yang dge slong ston pa'am tshangs par spyod pa mkhas pa bla ma'i gnas lta bu gzhan gang yang rung ba chos ston par yang mi byed la/_ji ltar thos pa
[\[27b.2\]]dang /_ji ltar rtogs pa dang /_ji ltar khong du chud pa'i chos rnams rgyas par kha ton du yang mi byed la/_ji ltar thos pa dang /_ji ltar rtogs pa dang /_ji ltar khong du chud pa'i chos rnams gcig tu dben par song ste/_don sems shing 'jal ba dang nye bar dpyod
[\[27b.3\]]par yang mi byed mod kyi/_ting nge 'dzin gyi rgyu mtshan bzang po gzhan dang gzhan legs par rab tu 'dzin par gyur cing shin tu yid la byed shin tu sten par byed/_shin tu rab tu 'byed par byed de/_ji lta ji ltar ting nge 'dzin gyi rgyu mtshan bzang po gzhan dang gzhan legs par
[\[27b.4\]]rab tu 'dzin cing shin tu yid la byed/_shin tu sten par byed/_shin tu rab tu 'byed par byed pa de lta de ltar chos rnams la don so so yang dag par rig pa dang /_chos so so yang dag par rig par 'gyur te/_chos so so yang dag par rig pa dang /_don
[\[27b.5\]]so so yang dag par rig pa de la rab tu dga' ba skye bar 'gyur ba dang /_'dod chags dang bral ba nas grol ba'i bar du 'gyur ro/_/'di ni rnam par grol ba'i skye mched lnga pa ste/_gang las dge slong ngam dge slong ma de'i dran pa nye bar gnas par 'gyur ba nas/_mya ngan las
[\[27b.6\]]'das pa grub pa dang /_bde ba bla na med pa thob pa'i bar du 'gyur ro zhes bka' stsal to/_/skye mched gnyis po dag ni zhes bya ba la/_rnam grangs bshad pa'i sdom gyi tshigs su bcad pa gnyis pa'i dang po'i mdo las gsungs te tshe dang ldan pa dga' bo rnam par shes pa'i gnas
[\[27b.7\]]dang /_skye mched rnam pa gnyis so/_/rnam par shes pa'i gnas bdun gang zhe na/_sems can gzugs can lus tha dad cing 'du shes tha dad pa dag kyang yod de/_'di lta ste/_mi rnams dang lha kha cig go/_/'di ni rnam par shes pa gnas pa dang po'o/_/sems
[\[28a\]]
[\[28a.1\]]can gzugs can lus tha dad cing 'du shes gcig pa dag kyang yod de/_'di lta ste/_tshangs ris kyi lha gang dag dang por byung ba de dag go/_/'di ni rnam par shes pa gnas pa gnyis pa'o/_/sems can gzugs can lus gcig cing 'du shes tha dad pa dag
[\[28a.2\]]kyang yod de/_'di lta ste/_'od gsal gyi lha rnams so/_/'di ni rnam par shes pa gnas pa gsum pa'o/_/sems can gzugs can lus gcig cing 'du shes gcig pa dag kyang yod de/_'di lta ste/_dge rgyas kyi lha rnams so/_/'di ni rnam par shes pa gnas pa
[\[28a.3\]]bzhi pa'o/_/sems can gzugs can ma yin pa gang dag rnam pa thams cad du gzugs kyi 'du shes las yang dag par 'das te/_thob pa'i 'du shes rnams nub par gyur cing sna tshogs kyi 'du shes yid la mi byed pas nam mkha' mtha' yas so snyam nas nam mkha'
[\[28a.4\]]mtha' yas skye mched rdzogs par byas te gnas pa yod de/_'di lta ste/_nam mkha' mtha' yas skye mched du nye bar 'gro ba'i lha rnams so/_/'di ni rnam par shes pa gnas pa lnga pa'o/_/sems can gzugs can ma yin pa gang dag rnam pa thams cad du nam mkha'
[\[28a.5\]]mtha' yas skye mched las yang dag par 'das te rnam shes mtha' yas so snyam nas rnam shes mtha' yas skye mched rdzogs par byas te gnas pa yod de/_'di lta ste/_rnam shes mtha' yas skye mched du nye bar 'gro ba'i lha rnams so/_/'di ni rnam par shes pa gnas
[\[28a.6\]]pa drug pa'o/_/sems can gzugs can ma yin pa gang dag rnam pa thams cad du rnam shes mtha' yas skye mched las yang dag par 'das te cung zad med do snyam nas ci yang med pa'i skye mched rdzogs par byas nas gnas pa yod de/_/'di lta ste/_ci yang med
[\[28a.7\]]pa'i skye mched du 'gro ba'i lha rnams so/_/'di ni rnam par shes pa gnas pa bdun pa'o/_/skye mched gnyis gang zhe na/_sems can gzugs can gang dag 'du shes med cing 'du shes med pa yod de/_'di lta ste/_'du shes med pa'i sems can rnams te/_'di ni
[\[28b\]]
[\[28b.1\]]skye mched dang po'o/_/sems can gzugs can ma yin pa gang dag rnam pa thams cad du ci yang med pa'i skye mched las yang dag par 'das te/_'du shes med 'du shes med min skye mched bsgrubs te gnas pa yod de/_'di lta ste/_'du shes med 'du shes med min skye mched
[\[28b.2\]]du nye bar 'gro ba'i lha rnams so/_/'di ni skye mched gnyis pa'o zhes gsungs so/_/de bzhin du khams mang po pa'i mdo las zhes bya ba la/_gleng gzhi ni mnyan du yod pa na'o/_/de nas tshe dang ldan pa kun dga' bo gcig tu dben pa na nang du yang dag 'jog las
[\[28b.3\]]gnas pa na 'di lta bu'i sems la sems kyi dpyod pa yongs su skyes te/_gang cung zad 'jigs pa skye zhing skye ba de thams cad ni byis pa rnams la skye'i/_mkhas pa rnams la ni ma yin no/_/gang cung zad nye bar 'tshe ba dang rab tu 'tshe ba dang /_nye bar rab tu 'tshe ba skye ba 'di thams
[\[28b.4\]]cad ni byis pa rnams la skye bar 'gyur gyi/_mkhas pa rnams la ni ma yin no/_/de nas tshe dang ldan pa kun dga' bo nang du yang dag 'jog las langs te bcom ldan 'das gang na ba der nye bar song ste/_nye bar song nas bcom ldan 'das kyi zhabs la spyi bos phyag 'tshal te phyogs
[\[28b.5\]]gcig tu 'dug go/_/phyogs gcig tu 'dug nas tshe dang ldan pa kun dga' bos bcom ldan 'das la 'di skad ces gsol to/_/btsun pa 'di na bdag gcig pu dben pa na nang du yang dag 'jog las mchis pa na 'di lta bu'i sems la sems kyi yongs su dpyod pa 'di lta bu
[\[28b.6\]]skyes te/_gang cung zad 'jigs pa skye zhing skye ba thams cad ni byis pa rnams la skye'i/_mkhas pa rnams la ni ma yin no/_/gang cung zad nye bar 'tshe ba dang /_rab tu 'tshe ba dang /_nye bar rab tu 'tshe ba skye zhing skye ba de thams cad ni byis pa rnams la skye'i/_/mkhas pa rnams la
[\[28b.7\]]ni ma yin no/_/kun dga' bo de de bzhin no/_/de de bzhin te/_gang cung zad 'jigs pa skye ba de thams cad ni byis pa rnams la skye'i/_mkhas pa rnams la ni ma yin no/_/gang cung zad nye bar 'tshe ba dang /_rab tu 'tshe ba dang /_nye bar rab tu 'tshe ba skye zhing skye ba de thams
[\[29a\]]
[\[29a.1\]]cad ni byis pa rnams la skye'i/_mkhas pa rnams la ni ma yin no/_/kun dga' bo 'di lta ste/_'dam bu skam po 'am/_rtswa'i khyim mang po la mes bsregs pa na mthong bar mes bsregs pa de bzhin du gang cung zad 'jigs pa skye zhing skye ba de
[\[29a.2\]]thams cad ni byis pa rnams la skye'i/_mkhas pa rnams la ni ma yin no/_/gang cung zad nye bar 'tshe ba dang /_rab tu 'tshe ba dang /_nye bar rab tu 'tshe ba de thams cad ni byis pa rnams la skye'i/_mkhas pa rnams la ni ma yin no/_/'das pa'i dus na gang cung zad 'jigs pa
[\[29a.3\]]skye ba de thams cad kyang byis pa rnams la skye'i/_mkhas pa rnams la ni ma yin no/_/gang cung zad nye bar 'tshe ba dang /_rab tu 'tshe ba dang /_nye bar rab tu 'tshe ba de thams cad ni byis pa rnams la skye'i/_mkhas pa rnams la ni ma yin no/_/ma 'ongs pa'i dus
[\[29a.4\]]na gang cung zad 'jigs pa skye ba de thams cad kyang byis pa rnams la skye'i/_mkhas pa rnams la ni ma yin no/_/gang cung zad nye bar 'tshe ba dang /_rab tu 'tshe ba dang /_nye bar rab tu 'tshe ba de thams cad ni byis pa rnams la skye'i/_mkhas pa rnams la ni ma yin
[\[29a.5\]]no/_/kun dga' bo 'das pa dang ma 'ongs pa dang /_da ltar byung ba'i dus rnams su byis pa 'jigs pa dang bcas kyi/_mkhas pa rnams ni ma yin no/_/byis pa rnams nye bar 'tshe ba dang bcas kyi/_mkhas pa rnams ni ma yin no/_/byis pa rnams rab tu
[\[29a.6\]]'tshe ba dang bcas kyi/_mkhas pa rnams ni ma yin no/_/byis pa rnams rab tu nye bar 'tshe ba dang bcas kyi/_mkhas pa rnams ni ma yin no/_/kun dga' bo byis pa rnams 'di lta bu'i nye bar 'tshe ba dang /_rab tu 'tshe ba dang /_nye bar rab tu 'tshe ba dang bcas par
[\[29a.7\]]'dod kyi mkhas pa rnams ni ma yin no/_/kun dga' bo de'i phyir byis pa'i chos rnams dang mkhas pa'i chos rnams rig par bya zhing byis pa dang mkhas pa'i chos rnams rig nas byis pa'i chos spang bar bya zhing mkhas pa'i chos rnams la 'jug par bya/_bslab par bya'o/_/
[\[29b\]]
[\[29b.1\]]btsun pa ji ltar na byis pa byis pa zhes bya ba'i grangs su 'gro/_kun dga' bo phung po la mi mkhas pa dang /_khams dang /_skye mched dang /_rten cing 'brel par 'byung ba dang /_gnas dang gnas ma yin pa la mi mkhas pa 'di tsam gyis byis pa byis pa zhes bya ba'i
[\[29b.2\]]grangs su 'gro'o/_/btsun pa 'di tsam gyis byis pa byis pa zhes bya ba'i grangs su 'gro na/_btsun pa ji tsam gyis mkhas pa mkhas pa zhes bya ba'i grangs su 'gro/_/kun dga' bo phung po la mkhas pa dang /_khams dang skye mched la mkhas dang /_rten
[\[29b.3\]]cing 'brel par 'byung ba la mkhas pa dang /_gnas dang gnas ma yin pa la mkhas pa de ni mkhas pa zhes bya ba'i grangs su 'gro'o/_/btsun pa ji tsam gyis na khams la mkhas par 'gyur zhe na/_kun dga' bo khams bco brgyad la mkhas shing shes
[\[29b.4\]]pa dang mthong ba ste/_ji ltar gnas pa'i mig gi khams dang /_gzugs kyi khams dang /_mig gi rnam par shes pa'i khams dang /_rna ba'i khams dang /_sgra'i khams dang /_rna ba'i rnam par shes pa'i khams dang /_sna'i khams dang /_dri'i khams
[\[29b.5\]]dang /_sna'i rnam par shes pa'i khams dang /_lce'i khams dang /_ro'i khams dang /_lce'i rnam par shes pa'i khams dang /_lus kyi khams dang /_reg bya'i khams dang /_lus kyi rnam par shes pa'i khams dang /_yid kyi khams dang /_chos kyi
[\[29b.6\]]khams dang /_yid kyi rnam par shes pa'i khams te/_khams bco brgyad po 'di rnams yang dag pa ji lta ba bzhin shes shing mthong ba dang /_yang khams drug yang dag pa ji lta ba bzhin shes shing mthong ste/_sa'i khams dang /_chu'i khams dang /_me'i khams
[\[29b.7\]]dang /_rlung gi khams dang /_nam mkha'i khams dang /_rnam par shes pa'i khams 'di dag yang dag pa ji lta ba bzhin shes shing mthong ba dang /_gzhan yang khams drug yang dag pa ji lta ba bzhin shes shing mthong ste/_'dod pa'i khams dang /_gnod sems kyi khams dang /
[\[30a\]]
[\[30a.1\]]rnam par 'tshe ba'i khams dang /_nges par 'byung ba'i khams dang /_gnod sems kyi khams dang /_gnod sems med pa'i khams so/_/drug po 'di dag ji lta ba bzhin shes shing mthong ngo /_/gzhan yang khams drug yang dag pa ji lta ba bzhin
[\[30a.2\]]shes shing mthong ste bde ba'i khams dang /_sdug bsngal gyi khams dang /_yid bde ba'i khams dang /_yid mi bde ba'i khams dang /_btang snyoms kyi khams dang /_ma rig pa'i khams te/_drug po 'di dag yang dag pa ji lta ba bzhin shes shing mthong ngo /_/yang
[\[30a.3\]]khams bzhi yang dag pa ji lta ba bzhin shes shing mthong ste/_tshor ba'i khams dang /_'du shes kyi khams dang /_'du byed kyi khams dang /_rnam par shes pa'i khams dang /_bzhi po 'di dag ji lta ba bzhin shes shing mthong ngo /_/yang khams gsum yang dag
[\[30a.4\]]pa ji lta ba bzhin shes shing mthong ste/_'dod pa'i khams dang /_gzugs kyi khams dang /_gzugs med pa'i khams te/_gsum po 'di dag yang dag pa ji lta ba bzhin shes shing mthong ngo /_/gzhan yang khams gsum yang dag pa ji lta ba bzhin shes shing mthong ste/_
[\[30a.5\]]gzugs kyi khams dang /_gzugs med pa'i khams dang /_'gog pa'i khams te/_gsum po 'di dag yang dag pa ji lta ba bzhin shes rab kyis shes shing mthong ngo /_/yang khams gsum yang dag pa ji lta ba bzhin shes shing mthong ste/_'das pa'i
[\[30a.6\]]khams dang /_ma 'ongs pa'i khams dang /_da ltar byung ba'i khams te/_gsum po 'di dag yang dag pa ji lta ba bzhin shes shing mthong ngo /_/gzhan yang khams gsum yang dag pa ji lta ba bzhin shes shing mthong ste/_ngan pa'i khams dang /_bar ma'i
[\[30a.7\]]khams dang /_gya nom pa'i khams te/_gsum po 'di dag yang dag pa ji lta ba bzhin shes shing mthong ngo /_/gzhan yang khams gsum yang dag pa ji lta ba bzhin shes shing mthong ste/_dge ba'i khams dang /_mi dge ba'i khams dang /_lung du ma bstan pa'i
[\[30b\]]
[\[30b.1\]]khams te/_gsum po 'di dag yang dag pa ji lta ba bzhin shes shing mthong ngo /_/gzhan yang khams gsum yang dag pa ji lta ba bzhin shes shing mthong ste/_slob pa'i khams dang /_mi slob pa'i khams dang /_slob pa yang ma yin mi slob pa yang ma yin pa'i
[\[30b.2\]]khams te/_gsum po 'di dag yang dag pa ji lta ba bzhin shes shing mthong ngo /_/yang khams gnyis yang dag pa ji lta ba bzhin shes shing mthong ste/_zag pa dang bcas pa'i khams dang /_zag pa med pa'i khams te/_gnyis po 'di dag yang dag pa ji lta ba
[\[30b.3\]]bzhin shes shing mthong ngo /_/gzhan yang khams gnyis yang dag pa ji lta ba bzhin shes shing mthong ste/_'dus byas kyi khams dang /_'dus ma byas kyi khams te/_gnyis po 'di dag yang dag pa ji lta ba bzhin shes shing mthong ngo /_/'di tsam gyis na
[\[30b.4\]]khams la mkhas par 'gyur ro/_/btsun pa 'di tsam gyis khams la mkhas par 'gyur na/_btsun pa ji tsam gyis na skye mched la mkhas par 'gyur/_kun dga' bo skye mched bcu gnyis yang dag pa ji lta ba bzhin shes shing mthong ba la mkhas pa ste/_
[\[30b.5\]]mig gi skye mched dang /_gzugs kyi skye mched dang /_rna ba'i skye mched dang /_sgra'i skye mched dang /_sna'i skye mched dang /_dri'i skye mched dang /_lce'i skye mched dang /_ro'i skye mched dang /_lus kyi skye mched dang /_reg bya'i skye mched dang /_yid kyi skye
[\[30b.6\]]mched dang /_chos kyi skye mched dang /_skye mched bcu gnyis po 'di dag yang dag pa ji lta ba bzhin shes shing mthong ba ste/_'di tsam gyis na skye mched la mkhas par 'gyur ro/_/btsun pa 'di tsam gyis skye mched la mkhas par 'gyur na/_btsun pa ji tsam
[\[30b.7\]]gyis rten cing 'brel par 'byung ba la mkhas par 'gyur/_kun dga' bo rten cing 'brel par 'byung ba yan lag bcu gnyis po 'di dag go rims dang go rims las bzlog pa yang dag pa ji lta ba bzhin shes shing mthong ba ste/_'di lta ste/_'di yod pas 'di 'byung
[\[31a\]]
[\[31a.1\]]'di skyes pa'i phyir 'di skye ste/_'di ltar ma rig pa'i rkyen gyis 'du byed/_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis
[\[31a.2\]]reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug
[\[31a.3\]]bsngal ba dang /_yid mi bde ba dang /_'khrug pa rnams 'byung zhing sdug bsngal gyi phung po 'di 'ba' zhig 'byung bar 'gyur ro/_/'di lta ste/_'di med pas 'di mi 'byung /_'di 'gags pas 'di 'gag ste/_ma rig pa 'gags pas 'du byed 'gag_/
[\[31a.4\]]'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/reg pa 'gags pas tshor ba 'gag_/
[\[31a.5\]]tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gags pas rga ba dang /_na ba dang 'chi ba dang /_mya ngan dang /_smre sngags 'don pa dang /_
[\[31a.6\]]sdug bsngal ba dang /_yid mi bde ba dang /_'khrug pa rnams 'gag ste/_de ltar na sdug bsngal gyi phung po 'di 'ba' zhig 'gag par 'gyur ro/_/kun dga' bo 'di tsam gyis ni rten cing 'brel par 'byung ba la mkhas par 'gyur ro/_/[(]bcun [,]btsun [)]pa 'di tsam
[\[31a.7\]]gyis rten cing 'brel par 'byung ba la mkhas par 'gyur na btsun pa ji tsam gyis gnas dang gnas ma yin pa la mkhas par 'gyur/_kun dga' bo gnas ma yin pa la gnas ma yin pa dang /_gnas la gnas su yang dag pa ji lta ba bzhin du rab tu shes pa ste/_
[\[31b\]]
[\[31b.1\]]kun dga' bo gnas ma yin zhing go skabs med de/_gang lus kyis nyes par spyad pa dang /_yid dang ngag gis nyes par spyad pa'i rnam par smin pa 'dod pa dang /_sdug bsngal ba dang /_dga' ba dang /_yid du 'ong ba 'grub par 'gyur ba 'di ni gnas ma yin zhing
[\[31b.2\]]go skabs med do/_/gang lus kyis legs par spyad pa dang /_yid dang ngag gis legs par spyad pa'i rnam par smin pa mi 'dod pa dang /_mi sdug pa dang /_mi dga' ba dang /_yid du mi 'ong ba 'grub pa 'di ni gnas ma yin zhing go skabs med do/_/
[\[31b.3\]]gang lus kyis legs par spyad pa dang /_ngag dang /_yid kyis legs par spyad pa'i rnam par smin pa 'dod pa dang /_sdug pa dang /_dga' ba dang /_yid du 'ong ba 'grub par 'gyur ba 'di ni gnas yin zhing go skabs yod do/_/gnas ma yin zhing go
[\[31b.4\]]skabs med de gang lus kyis nyes par spyod pa dang /_ngag dang yid kyis nyes par spyad pa spyod pa de'i rgyu dang de'i rkyen gyis lus zhig ste shi ba'i 'og tu mtho ris lha dang mi'i 'jig rten du skye ba 'di ni gnas ma yin zhing go skabs med do/_/gnas yin zhing go skabs yod de
[\[31b.5\]]gang lus kyis nyes par spyad pa spyod pa dang /_ngag dang yid kyis nyes par spyad pa spyod pa de'i rgyu dang de'i rkyen gyis lus zhig ste shi ba'i 'og tu ngan song ngan 'gro log par ltung ba sems can dmyal ba rnams su skye ba 'di ni gnas yin zhing go skabs yod do/_/gnas
[\[31b.6\]]ma yin zhing go skabs med de/_gang lus kyis legs par spyad pa spyod pa dang /_ngag dang yid kyis legs par spyad pa spyod pa de'i rgyu dang de'i rkyen gyis lus zhig ste shi ba'i 'og tu ngan song ngan 'gro log par ltung ba dmyal ba rnams su skye ba 'di ni gnas ma
[\[31b.7\]]yin zhing go skabs med do/_/gnas yin zhing go skabs yod de/_gang lus kyis legs par spyad pa spyod pa dang /_ngag dang yid kyis legs par spyad pa spyod pa de'i rgyu dang de'i rkyen gyis lus zhig ste shi ba'i 'og tu mtho ris lha dang mi'i 'jig rten du skye ba
[\[32a\]]
[\[32a.1\]]'di ni gnas yin zhing go skabs yod do/_/gnas ma yin zhing go skabs med de/_snga phyi med par 'jig rten gcig tu 'khor los sgyur ba gnyis 'byung bar 'gyur ba 'di ni gnas med do/_/gcig 'byung ba 'di ni gnas yod do/_/
[\[32a.2\]]gnas ma yin zhing go skabs med de/_gang snga phyi med par 'jig rten gcig tu de bzhin gshegs pa dgra bcom pa yang dag par rdzogs pa'i sangs rgyas gnyis 'byung ba 'di ni gnas ma yin zhing gcig 'byung ba ni gnas yod do/_/gnas ma yin zhing go skabs
[\[32a.3\]]med de/_bud med 'khor los sgyur ba'i rgyal po byed par 'gyur ba 'di ni gnas med do/_/gang skyes pas byed par 'gyur ba 'di ni gnas yod do/_/gnas ma yin zhing go skabs med de/_bud med rgyal po chen po bzhi nyid dang /_brgya byin nyid dang /_
[\[32a.4\]]tshangs pa nyid byed par 'gyur ba dang /_rang sangs rgyas kyi byang chub mngon du byed pa dang /_bla na med pa yang dag par rdzogs pa'i sangs rgyas byed par 'gyur ba 'di ni gnas ma yin zhing skyes pas byed par 'gyur ba 'di ni gnas yod do/_/gnas ma
[\[32a.5\]]yin zhing go skabs med de gang zag lta ba phun sum tshogs pa bsams bzhin du ma gsod par 'gyur ba 'di ni gnas med cing so so'i skye bo ni gnas yod do/_/gnas ma yin zhing go skabs med de/_gang zag lta ba phun sum tshogs pa bsams bzhin du pha gsod
[\[32a.6\]]pa dang /_dgra bcom pa gsod pa dang /_dge 'dun mthun pa 'byed pa dang /_de bzhin gshegs pa'i sku la ngan sems kyis khrag 'byin par 'gyur ba 'di ni gnas ma yin zhing go skabs med do/_/so so'i skye bo ni gnas yod do/_/gnas ma yin
[\[32a.7\]]zhing go skabs med de/_gang zag lta ba phun sum tshogs pa bsams bzhin du dud 'gro'i 'gro ba bsad par 'gyur ba dang /_bsams bzhin du bslab pa las 'da' ba dang /_bslab pa nyams par byed par 'gyur ba dang /_'di las phyi rol
[\[32b\]]
[\[32b.1\]]pa'i yon gnas kyi rjes su 'brang ba dang /_'di las phyi rol pa'i ston pa la dad pa dang /_dge sbyong dang bram ze 'di dag shes par bya ba shes so/_/mthong bar bya ba mthong ngo zhes gzhan dge sbyong dang bram ze la mngon du phyogs shing lta ba dang /_mngon du phyogs shing rtog
[\[32b.2\]]pa dang /_bkra shis dang dge mtshan dag la dad pa 'dzin pa dang /_srid pa brgyad pa 'grub par 'gyur ba 'di ni gnas ma yin zhing so so'i skye bo ni gnas yod do/_/gnas ma yin zhing go skabs med de/_gang sgrib pa rnam pa lnga po sems nye ba'i nyon mongs par byed
[\[32b.3\]]pa shes rab nyam chung bar byed pa mya ngan las 'das pa thob pa'i gnas su gyur pa ma spangs bar dran pa nye bar gzhag pa bzhi rnams la sems legs par gnas shing spyod par 'gyur ba 'di ni gnas ma yin no/_/gang sgrib pa lnga po sems nye bar nyon mongs par byed pa/_
[\[32b.4\]]shes rab nyam chung bar byed pa mya ngan las 'das pa thob pa'i gegs su gyur pa spangs na dran pa nye bar gzhag pa bzhi rnams la sems legs par gnas shing gnas pa 'di ni gnas yod do/_/gnas ma yin zhing go skabs med de/_gang sgrib pa lnga po sems
[\[32b.5\]]nye bar nyon mongs par byed pa/_shes rab nyam chung bar byed pa/_mya ngan las 'das pa thob pa'i gegs kyi phyogs su gyur pa ma spangs par dran pa nye bar gzhag pa bzhi rnams la sems legs par gnas shing gnas pa dang /_byang chub kyi yan lag bdun
[\[32b.6\]]bsgom pa 'di ni gnas med do/_/gnas yod de gang sgrib pa lnga po sems nye bar nyon mongs par byed pa shes rab nyam chung bar byed pa mya ngan las 'das pa thob pa'i gegs kyi phyogs su gyur pa de spangs na dran pa nye bar gzhag pa bzhi rnams la sems legs par
[\[32b.7\]]gnas shing gnas pa dang /_byang chub kyi yan lag bdun bsgom par 'gyur ba 'di ni gnas yod do/_/gnas ma yin zhing go skabs med de/_gang sgrib pa lnga po sems nye bar nyon mongs par byed pa/_shes rab nyam chung bar byed pa mya ngan las 'das par mi 'jug
[\[33a\]]
[\[33a.1\]]par byed pa'i gegs kyi phyogs ma spangs shing dran pa nye bar gzhag pa bzhi la sems mi gnas shing mi spyod pa byang chub kyi yan lag bdun ma bsgoms par sdug bsngal yang dag par mthar byed par 'gyur ba 'di ni gnas med do/_/gnas yod de/_
[\[33a.2\]]gang sgrib pa lnga po sems nye bar nyon mongs par byed pa/_shes rab nyam chung bar byed pa mya ngan las 'das par 'jug pa'i gegs kyi phyogs spangs shing dran pa nye bar gzhag pa bzhi la sems gnas shing spyod la byang chub kyi yan lag bdun bsgoms nas sdug bsngal
[\[33a.3\]]gyi mthar byed par 'gyur ba 'di ni gnas yod do/_/gnas ma yin zhing go skabs med de gang sgrib pa lnga po sems nye bar nyon mongs par byed pa shes rab nyam chung bar byed pa mya ngan las 'das par 'jug pa'i gegs kyi phyogs ma spangs shing dran pa nye bar gzhag pa
[\[33a.4\]]bzhi la sems mi gnas shing mi spyod la/_byang chub kyi yan lag bdun ma bsgoms par rang sangs rgyas kyi byang chub mngon du byed par 'gyur ba 'di ni gnas med do/_/gnas yod de/_gang sgrib pa lnga po sems nye bar nyon mongs par byed pa shes rab nyam chung
[\[33a.5\]]bar byed pa mya ngan las 'das par 'jug pa'i gegs kyi phyogs spangs shing dran pa nye bar gzhag pa bzhi la sems gnas shing spyod la byang chub kyi yan lag bdun bsgoms te rang sangs rgyas kyi byang chub mngon du byed par 'gyur ba 'di ni gnas yod do/_/gnas
[\[33a.6\]]ma yin zhing go skabs med de gang sgrib pa lnga po sems nye bar nyon mongs par byed pa shes rab nyam chung bar byed pa mya ngan las 'das par 'jug pa'i gegs kyi phyogs ma spangs shing dran pa nye bar gzhag pa bzhi la sems legs par mi gnas shing mi spyod
[\[33a.7\]]la/_byang chub kyi yan lag bdun ma bsgoms par bla na med pa yang dag par rdzogs par sangs rgyas shing byang chub pa 'di ni gnas ma yin zhing go skabs med do/_/gnas yod de gang sgrib pa lnga po sems nye bar nyon mongs par byed pa shes rab nyam chung bar
[\[33b\]]
[\[33b.1\]]byed pa mya ngan las 'das par 'jug pa'i gegs kyi phyogs spangs shing dran pa nye bar gzhag pa bzhi la sems gnas shing spyod pa byang chub kyi yan lag bdun bsgoms nas bla na med pa yang dag par rdzogs pa'i byang chub pa 'di ni gnas yod do/_/kun dga' bo 'di
[\[33b.2\]]tsam gyis na gnas dang gnas ma yin pa la mkhas par 'gyur ro/_/btsun pa 'di tsam gyis gnas dang gnas ma yin pa la mkhas par 'gyur na/_chos kyi rnam grangs 'di'i ming ci lags ji ltar gzung bar bgyi/_kun dga' bo de'i phyir chos kyi rnam grangs
[\[33b.3\]]'di'i ming le'u bzhi pa zhes bya bar yang zung shig_/chos kyi me long zhes bya bar yang zung shig_/bdud rtsi lnga zhes bya bar yang zung shig_/khams mang po pa'i mdo zhes bya bar yang zung shig_/de'i phyir khams mang po pa'i mdo las 'di skad ces gsungs
[\[33b.4\]]so/_/bar sdom la/_khams ni bco brgyad bzhi dag dang /_/sa dang 'dod pa tshor bde dang /_/'dod pa gzugs dang 'das pa dang /_/dman dang dge ba'i khams nyid dang /_/slob pa dang ni mi slob pa/_/zag bcas zag pa med pa dang /_/'dus byas
[\[33b.5\]]'dus ma byas dag tu/_/byas nas tshoms su yang dag bstan/_/bstan yod 'dir ni gzugs gcig pu/_/thogs dang bcas pa gzugs can bcu/_/zhes bya ba la skye mched so sor bstan pa'i mdo sngar bshad pa gzhan du blta bar bya'o/_/dbang po
[\[33b.6\]]rnams ma tshang ba med cing zhan pa ma yin zhes bya ba la/_ji ltar re zhig lung ring po'i mdo las dang po yongs su nyams par brjod pa de dang de las 'don pa lta bu ste/_de las 'di ltar 'byung ste/_gal te thams cad du gzugs med pa'i khams yod na/_
[\[33b.7\]]'di ltar bdag lus zhig ste shi ba'i 'og tu gzugs med pa'i khams su skye bar 'gyur la/_gal te rnam pa thams cad du gzugs med pa'i khams med na/_'di ltar gzugs kyi khams kyi lha yid las byung ba'i gzugs can dbang po rnams ma
[\[34a\]]
[\[34a.1\]]tshang ba med cing zhan pa ma yin pa/_yan lag nying lag thams cad dang ldan pa/_kha dog bzang po dang ldan pa/_rang gi 'od can/_nam mkha' la 'gro ba/_dga' ba za zhing dga' ba'i zas dang ldan pa/_tshe ring zhing dus yun ring du
[\[34a.2\]]gnas pa dag yongs su nyams pa na de dang der skye bar 'gyur ro zhes 'byung ngo /_/de gsum zag bcas zag med ces bya ba la/_gleng gzhi ni mnyan du yod pa na'o/_/de nas bcom ldan 'das kyis dge slong rnams la bos nas bka' stsal pa/_dge slong
[\[34a.3\]]dag zag pa dang bcas pa dang /_zag pa med pa'i chos rnams bstan par bya ste/_de legs par nyon la yid la zung shig dang bshad par bya'o/_/zag pa dang bcas pa'i chos rnams gang zhe na/_dge slong dag mig dang gzugs dang de bzhin du mig gi rnam
[\[34a.4\]]par shes pa nas/_mig gi 'dus te reg pa dang /_de bzhin du mig gi 'dus te reg pa las byung ba'i tshor ba bde ba dang sdug bsngal ba dang /_bde ba yang ma yin sdug bsngal ba yang ma yin pa nas/_de bzhin du rna ba dang /_sna dang /_lce dang /_lus dang /_'jig
[\[34a.5\]]rten pa'i yid dang /_chos dang /_yid kyi rnam par shes pa nas/_yid kyi 'dus te reg pa dang /_yid kyi 'dus te reg pa las byung ba'i tshor ba bde ba 'am/_sdug bsngal ba 'am/_bde ba yang ma yin/_sdug bsngal ba yang ma yin pa'i bar 'di ni zag pa dang
[\[34a.6\]]bcas pa zhes bya'o/_/zag pa med pa'i chos rnams gang zhe na/_'jig rten las 'das pa'i yid dang chos dang yid kyi rnam par shes pa nas/_yid kyi 'dus te reg pa las byung ba'i tshor bde ba 'am sdug bsngal ba 'am/_bde ba yang ma yin sdug bsngal ba yang ma
[\[34a.7\]]yin pa'i bar 'di ni zag pa med pa'i chos rnams zhes bya'o/_/dge slong dag ngas khyed la zag pa dang bcas pa dang zag pa med pa'i chos rnams bstan pa 'di rgyas par rab tu bshad do zhes bka' stsal to/_/de nyid kyi phyir rtog pa dang bcas dpyod pa dang bcas
[\[34b\]]
[\[34b.1\]]pa'i sa na zhes bya ba gang nas 'byung zhe na/_bye brag tu bshad pa las so/_/rtog pa med par brjod par bya/_/zhes bya ba gang nas 'byung zhe na/_chos mngon pa las so/_/mdo las 'byung ba rnams ni gzhi nyid dang /_sra ba la sogs pa'i mtshan nyid du gzung
[\[34b.2\]]ba'i phyir la zhes bya ba la/_lung bar ma'i 'dun pa'i mjug thogs su glang po che'i rjes lta bu'i mdo de dang der ji ltar re zhig gzugs nye bar len pa'i phung po gang zhe na/_gzugs gang ci yang rung ba de thams cad ni 'byung ba chen po bzhi dag dang 'byung ba chen po
[\[34b.3\]]bzhi rgyur byas pa'o/_/'byung ba chen po bzhi gang zhe na/_sa'i khams dang /_chu'i khams dang /_me'i khams dang /_rlung gi khams so/_/sa'i khams gang zhe na/_tshe dang ldan pa dag sa'i khams ni gnyis te/_nang gi bdag nyid dang /_phyi rol
[\[34b.4\]]gyi ste/_nang gi bdag nyid kyi sa'i khams dang phyi rol gyi'o/_/nang gi bdag nyid kyi sa'i khams gang zhe na/_gang lus 'di la nang gi bdag nyid kyi zhes bya ba la sogs pa nas phyi'i bar du ste/_rlung dang rlung du gyur pa zhes bya ba nas/_'di ni phyi'i
[\[34b.5\]]rlung gi khams so zhes bya ba'i bar du ji ltar khams drug rnam par dbye ba'i mdo'i rjes thogs kho nar blta bar bya'o/_/mdo las ji skad du zhes bya ba la/_skye mched so sor bstan par sngar bris pa bzhin blta bar bya'o/_/'o na gang mig gi sha'i gong bu
[\[34b.6\]]la zhes bya ba la sogs pa ni sngar lag pa brdabs pa'i dpe'i mdor bstan pa bzhin no/_/dge slong dag skyes bu 'di ni khams drug pa yin no zhes bya ba la/_bcom ldan 'das yul ma ga d+ha na ljongs rgyu zhing rim gyis rgyal ba'i gan du gshegs so/_/de nas
[\[34b.7\]]bcom ldan 'das rdza mkhan b+harga gang na ba der nye bar gshegs te/_nye bar gshegs nas rdza mkhan b+harga la 'di skad ces bka' stsal to/_/b+harga gal te nga khyod la mi gnod na khyod kyi nang khyim gyi phyogs gcig tu nyin zhag gcig gnas so/_/lha nyid nga la mi gnod
[\[35a\]]
[\[35a.1\]]mod kyi/_'di na dge sbyong zhig sngar 'ongs nas nyin zhag gcig gnas so/_/gal te tshe dang ldan pa la mi gnod na lha ji ltar dgyes pa bzhin dga' zhing bde bar bzhugs shig_/de nas bcom ldan 'das rdza mkhan b+harga'i khyim du
[\[35a.2\]]gshegs so/_/de'i tshe rdza mkhan b+harga'i khyim na tshe dang ldan pa phu skar sa ri sngar 'ongs te nyin zhag gcig gnas so/_/de nas bcom ldan 'das kyis tshe dang ldan pa phu skar sa ri la 'di skad ces bka' stsal to/_/dge slong gal te nga khyod la mi gnod na rdza mkhan
[\[35a.3\]]b+harga'i khyim gyi phyogs gcig tu nyin zhag gcig gnas so/_/rdza mkhan b+harga la yang lta'o/_/tshe dang ldan pa bdag la mi gnod de 'di ltar rdza mkhan b+harga'i khang pa rgya che zhing ngas rtswa'i stan bkod nas yod pas der gzhan du na ji ltar bde bar bzhugs shig_/de nas
[\[35a.4\]]bcom ldan 'das khang pa'i phyi rol tu zhabs bkrus te khang par gshegs nas rang nyid rtswa'i stan bkod pa'i steng du skyil mo krung bcas nas lus bsrang ste dran pa nye bar gzhag bzhin du bzhugs so/_/tshe dang ldan pa phu skar sa ri yang khang pa'i phyi rol tu rkang pa bkrus
[\[35a.5\]]nas khang pa'i nang du zhugs nas rtswa'i stan bkod pa'i steng du skyil mo krung bcas te lus drang por bsrang ste/_dran pa nye bar gzhag bzhin du 'jug go/_/nyin zhag de la bcom ldan 'das dang tshe dang ldan pa phu skar sa ri gang phal cher 'phags pa rnams kyis mi smra ba nyid
[\[35a.6\]]la gnas te 'dug go/_/de nas bcom ldan 'das mtshan mo'i thun tha ma la 'di lta bur dgongs te/_rab tu byung ba 'di 'di ltar zhi bar gnas pa ni shin tu ngo mtshar ro/_/gang 'di skad bdag gis rab tu byung ba 'di la khyod kyi ston pa gang yin/_gang las rab
[\[35a.7\]]tu byung /_gang gi chos la dga' zhes dri bar bya'o/_/de nas bcom ldan 'das kyis tshe dang ldan pa phu skar sa ri la 'di skad ces bka' stsal to/_/dge slong khyod kyi ston pa gang /_gang la brten te rab tu byung /_gang gi chos la dga'/_tshe dang ldan pa 'di na
[\[35b\]]
[\[35b.1\]]dge sbyong gau ta ma zhes bya ba shAkya'i sras po shAkya'i rigs las skra dang kha spu bregs shing ngur smrig bgos nas dad pas yang dag par khyim nas khyim med par rab tu byung ste/_bla na med pa'i byang chub tu yang dag par rdzogs par sangs rgyas pa'i bcom ldan 'das de bdag gi ston
[\[35b.2\]]pa yin no/_/bdag de las rab tu byung zhing de'i chos la dga'o/_/dge slong khyod kyis ston pa mthong zhing ngo shes sam/_tshe dang ldan pa ma yin no/_/gzhan du na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig
[\[35b.3\]]pa dang rkang par ldan pa bde bar gshegs pa/_'jig rten mkhyen pa/_bla na med pa/_skyes bu 'dul zhing kha lo sgyur ba/_lha dang mi rnams kyi ston pa sangs rgyas bcom ldan 'das so zhes thos so/_/de nas bcom ldan 'das 'di snyam du dgongs te/_
[\[35b.4\]]rigs kyi bu 'di bdag gi bstan pa la rab tu byung bas bdag gis 'di la chos bshad par bya'o snyam du dgongs te/_tshe dang ldan pa phu skar sa ri la 'di skad ces bka' stsal to/_/dge slong thog mar dge ba/_bar du dge ba/_tha mar dge ba/_don bzang
[\[35b.5\]]po/_tshig 'bru bzang po/_ma 'dres pa/_yongs su rdzogs pa/_yongs su dag pa/_tshangs par spyod pa/_gsal bar byed pa/_'di lta ste khams drug rab tu rnam par 'byed pa zhes bya ba'i chos kyi rnam grangs bstan par bya'i/_de legs par rab tu nyon la
[\[35b.6\]]yid la zung shig dang bshad par bya'o/_/khams drug rab tu rnam par 'byed pa'i chos kyi rnam grangs gang zhe na/_dge slong skyes bu 'di ni khams drug pa yin te/_gang las yid zag pa med pa nye bar mi 'jug pa reg pa'i skye mched drug pa dang /_yid kyi nye bar
[\[35b.7\]]rgyu ba bco brgyad pa dang /_byin gyi rlabs bzhi pa yin no/_/zag pa med par 'jug na yid nye bar zhi bas rdzogs par byang chub pa zhes brjod do/_/de la 'di ni gdams pa ste/_shes rab bag med pa las bsrung ba dang /_stong pa rab tu spel ba dang /_lam bsgom
[\[36a\]]
[\[36a.1\]]pa pa sten pa ste/_'di ni khams drug rab tu rnam par 'byed pa'i chos kyi rnam grangs kyi mdor bstan pa'o/_/dge slong skyes bu 'di ni khams drug pa yin no zhes bstan pa de'i rgyas par bshad pa cung zad brjod par bya ste/_khams drug gang zhe na/_
[\[36a.2\]]sa'i khams dang /_chu'i khams dang /_me'i khams dang /_rlung gi khams dang /_nam mkha'i khams dang /_rnam par shes pa'i khams zhes bya ba ste/_dge slong skyes bu 'di ni khams drug pa yin no zhes bstan pa de ngas rgyas par rab tu bshad do/_/skyes bu 'di ni
[\[36a.3\]]reg pa'i skye mched drug pa yin no zhes bstan pa de'i rgyas par bshad pa cung zad cig brjod par bya ste/_reg pa'i skye mched drug gang zhe na gzugs mthong ba'i phyir mig gi 'dus te reg pa nas/_rna ba dang /_sgra dang /_sna dang /_dri dang /_lce dang /_ro dang /_lus dang /_
[\[36a.4\]]reg bya ste/_chos shes pa'i phyir yid kyi 'dus te reg pa'i bar du ste/_dge slong skyes bu 'di ni reg pa'i skye mched drug yin no zhes bstan pa de ngas rgyas par bshad do/_/dge slong skyes bu 'di ni yid kyi nye bar rgyu ba bco brgyad pa yin no zhes bstan pa de'i rgyas par
[\[36a.5\]]bshad pa cung zad cig brjod par bya ste/_yid kyi nye bar rgyu ba bco brgyad gang zhe na/_yid bde ba'i nye bar rgyu ba drug dang /_yid mi bde ba'i nye bar rgyu ba drug dang /_btang snyoms kyi nye bar rgyu ba drug go/_/yid bde ba'i nye bar rgyu ba drug gang zhe na/_dge slong 'di
[\[36a.6\]]la mig gis gzugs rnams mthong nas yid bde ba'i gnas kyi gzugs rnams la nye bar rgyu bar byed do/_/rna ba dang /_sgra dang /_sna dang /_dri dang /_lce dang /_ro dang /_lus dang /_reg bya dang /_yid kyi chos rnams rnam par shes nas yid bde ba'i gnas kyi
[\[36a.7\]]chos rnams la nye bar rgyu bar byed do/_/yid mi bde ba'i nye bar rgyu ba drug gang zhe na/_dge slong 'di la mig gis gzugs rnams mthong nas yid mi bde ba'i gnas kyi gzugs rnams la nye bar rgyu bar byed do/_/rna ba dang /_sgra dang /_sna dang /_dri dang /_lce dang /_
[\[36b\]]
[\[36b.1\]]ro dang /_lus dang /_reg bya dang /_yid kyi chos rnams rnam par shes nas yid mi bde ba'i gnas kyi chos rnams la nye bar rgyu bar byed do/_/btang snyoms kyi nye bar rgyu ba drug gang zhe na/_dge slong 'di la mig gis gzugs rnams mthong nas btang snyoms kyi gnas kyi
[\[36b.2\]]gzugs rnams la nye bar rgyu bar byed do/_/rna ba dang /_sgra dang /_sna dang /_dri dang /_lce dang /_ro dang /_lus dang /_reg bya dang /_yid kyi chos rnams rnam par shes nas btang snyoms kyi gnas kyi chos rnams la nye bar rgyu bar byed do/_/dge slong de la yid bde ba'i nye bar rgyu
[\[36b.3\]]ba drug dang /_yid mi bde ba'i nye bar rgyu ba drug dang /_btang snyoms kyi nye bar rgyu ba drug po 'di dag gcig tu bsdus na yid kyi nye bar rgyu ba bco brgyad du 'gyur te/_dge slong skyes bu 'di ni yid kyi nye bar rgyu ba bco brgyad yin no zhes bstan pa de ngas rgyas par rab tu bshad do/_/
[\[36b.4\]]dge slong skyes bu 'di ni byin gyi rlabs bzhi pa yin no zhes bstan pa de'i rgyas par bshad pa cung zad brjod par bya ste/_byin gyi rlabs bzhi gang zhe na/_shes rab kyi byin gyi rlabs dang /_bden pa'i byin gyi rlabs dang /_gtong ba'i byin gyi rlabs dang /_nye bar zhi ba'i byin gyi
[\[36b.5\]]rlabs so/_/dge slong skyes bu 'di ni byin gyi rlabs bzhi pa yin no zhes bstan pa de ngas rgyas par rab tu bshad do/_/de la 'di ni gdams pa yin te/_shes rab bag med par mi bya ba dang /_bden pa rjes su bsrung bar bya ba dang /_gtong ba rab tu spel bar bya ba dang /_
[\[36b.6\]]thar pa'i lam bsten par bya'o zhes bstan pa de'i rgyas par bshad pa cung zad cig brjod par bya ste/_dge slong ji ltar na shes rab bag med par mi bya zhe na/_dge slong 'di la lus 'di nyid kyi khams la so sor rtog ste/_lus 'di la sa'i khams dang /_chu'i khams dang /_
[\[36b.7\]]me'i khams dang /_rlung gi khams dang /_nam mkha'i khams dang /_rnam par shes pa'i khams yod de zhes so sor rtog go/_/sa'i khams gang zhe na/_dge slong sa'i khams ni rnam pa gnyis te/_nang gi dang /_phyi'i ste/_nang gi sa'i khams kyang yod/_
[\[37a\]]
[\[37a.1\]]phyi'i sa'i khams kyang yod do/_/nang gi sa'i khams gang zhe na/_nang gi bdag nyid sra ba dang /_mkhrang bar gyur pa drung du gyur pa zin pa ste/_de yang gang zhe na/_'di lta ste/_skra dang /_spu dang /_sen mo dang /_so dang /_rdul dang /_dri ma dang /_sha dang /_
[\[37a.2\]]rus pa dang /_rgyus pa dang /_rtsa dang /_snying dang /_glo ba dang /_rgyu ma dang /_gnye ma dang /_pho ba dang /_long ka dang /_lto ba dang /_lgang ba zhes bya ste/_gang yang lus 'di la gzhan yang nang gi bdag nyid sra ba dang /_mkhrang bar gyur pa/_drung du gyur pa zin pa 'di ni nang gi bdag
[\[37a.3\]]nyid kyi sa'i khams zhes bya'o/_/phyi rol gyi sa'i khams gang zhe na/_gang yang phyi rol gyi sra ba dang /_mkhrang bar gyur pa drung du ma gyur pa ma zin pa 'di ni phyi rol gyi sa'i khams zhes bya'o/_/dge slong de la nang gi bdag nyid kyi sa'i khams dang /_phyi rol gyi sa'i khams
[\[37a.4\]]de dag gcig tu mdor bsdus pa 'di la khams/_khams tsam/_khams kyi rab tu dbye ba nyid du rig nas/_de thams cad bdag gi ma yin/_bdag ma yin/_bdag 'di dag ma yin zhes yang dag pa ji lta ba bzhin gyi shes rab kyis mthong nas sa'i khams la 'dod chags dang
[\[37a.5\]]bral ba 'di ni dge slong shes rab bag yod pa zhes bya'o/_/chu'i khams gang zhe na/_dge slong chu'i khams ni rnam pa gnyis te/_nang gi bdag nyid dang /_phyi rol gyi'o/_/nang gi bdag nyid kyi chu'i khams kyang yod/_phyi'i chu'i khams kyang yod do/_nang gi bdag nyid kyi chu'i khams gang
[\[37a.6\]]zhe na/_gang yang lus 'di la nang gi bdag nyid kyi chu'i khams mnyen pa dang /_mnyen par gyur pa drung du gyur pa zin pa ste/_de yang gang zhe na/_'di lta ste/_mchi ma dang /_rdul dang /_mchil ma dang /_snabs dang /_zhag dang /_chu ser dang /_tshil dang /_mkhris pa dang /_bad
[\[37a.7\]]kan dang /_rnag dang /_khu ba dang /_glad pa dang /_glad rgyas dang /_gci ba zhes bya ba ste gang yang lus 'di la gzhan yang nang gi bdag nyid mnyen pa dang mnyen par gyur pa drung du gyur pa zin pa 'di ni nang gi bdag nyid kyi chu'i khams zhes bya'o/_/phyi rol gyi chu'i khams gang zhe na/_gang yang
[\[37b\]]
[\[37b.1\]]phyi rol gyi chu mnyen pa dang /_mnyen par gyur pa/_drung ma yin pa ma zin pa 'di ni phyi rol gyi chu'i khams zhes bya'o/_/dge slong de la nang gi bdag nyid kyi chu'i khams dang /_phyi rol gyi chu'i khams de dag gcig tu mdor bsdus pa 'di dag la khams/_khams tsam/_khams kyi
[\[37b.2\]]rab tu dbye ba nyid du rig na pa de thams cad bdag gi ma yin/_bdag ma yin/_bdag 'di dag ma yin zhes yang dag pa ji lta ba bzhin gyi shes rab kyis mthong nas chu'i khams la sems 'dod chags dang bral ba 'di ni dge slong shes rab bag yod pa zhes bya'o/_/me'i khams
[\[37b.3\]]gang zhe na/_dge slong me'i khams ni rnam pa gnyis te/_nang gi dang phyi rol gyi ste/_nang gi me'i khams kyang yod/_phyi rol gyi me'i khams kyang yod do/_/nang gi bdag nyid kyi me'i khams gang zhe na/_gang yang lus 'di la nang gi bdag nyid kyi me dang mer gyur pa dang /_
[\[37b.4\]]dro ba dang /_dro bar gyur pa dang /_drung du gyur pa zin pa ste/_de yang gang zhe na/_'di lta ste/_lus 'di la gdung bar byed pa dang /_yongs su gdung bar byed pa dang /_zos pa dang /_'thungs pa dang /_bca' ba dang /_myangs pa yang dag par smin par 'gyur zhing 'ju bar byed pa zhes bya ba'i grangs su 'gro ba
[\[37b.5\]]dang /_gang yang lus 'di la gzhan yang nang gi bdag nyid kyi me dang mer gyur pa zin pa 'di ni nang gi bdag nyid kyi me'i khams zhes bya'o/_/phyi rol gyi me'i khams gang zhe na/_gang yang phyi rol gyi me dang mer gyur pa/_dro ba dang dro bar gyur pa/_drung du ma gyur pa/_
[\[37b.6\]]ma zin pa 'di ni phyi rol gyi me'i khams zhes bya'o/_/de la dge slong nang gi bdag nyid kyi me'i khams dang phyi rol gyi bdag nyid kyi me'i khams de dag gcig tu mdor bsdus pa 'di la khams/_khams tsam/_khams kyi rab tu dbye ba nyid du rig nas de thams
[\[37b.7\]]cad bdag gi ma yin/_bdag ma yin/_bdag de dag ma yin zhes yang dag pa ji lta ba bzhin gyi shes rab kyis mthong na sa me'i khams las [(]sams [,]sems [)]'dod chags dang bral ba 'di ni dge slong shes rab bag yod pa zhes bya'o/_/rlung gi khams gang zhe na/_dge slong
[\[38a\]]
[\[38a.1\]]rlung gi khams ni rnam pa gnyis te/_nang gi dang phyi rol gyi ste/_nang gi bdag nyid kyi rlung gi khams kyang yod do/_/phyi rol gyi bdag nyid kyi rlung gi khams kyang yod do/_/nang gi bdag nyid kyi rlung gi khams gang zhe na/_dge slong gang yang lus 'di la
[\[38a.2\]]nang gi bdag nyid kyi rlung dang rlung du gyur pa zin pa ste/_de yang gang zhe na/_'di lta ste/_gyen du rgyu ba'i rlung rnams dang /_thur du 'gro ba'i rlung rnams dang /_zur la gnas pa'i rlung rnams dang /_sgal bu la gnas pa'i rlung rnams dang /_lto ba la gnas pa'i rlung rnams dang /_
[\[38a.3\]]gcod par byed pa'i rlung rnams dang /_spu gri lta bu'i rlung rnams dang /_gong bur gnas pa'i rlung rnams dang /_'dral bar byed pa'i rlung rnams dang /_sdud pa'i rlung rnams dang /_'joms par byed pa'i rlung rnams dang /_rlung 'jug par byed pa'i rlung rnams dang /_'tshem par
[\[38a.4\]]byed pa'i rlung rnams dang /_'byung ba dang rngub pa'i rlung rnams dang /_yan lag gi rjes su 'gro ba'i rlung rnams zhes bya ba ste/_gang yang lus 'di la gzhan yang nang gi bdag nyid kyi rlung dang rlung du gyur pa yang zhing g.yo ba drung du gyur pa zin pa 'di ni nang gi bdag nyid kyi rlung gi
[\[38a.5\]]khams zhes bya'o/_/phyi rol gyi bdag nyid kyi rlung gi khams gang zhe na/_gang yang phyi rol gyi rlung dang rlung du bgrangs pa dang /_yang zhing g.yo ba drung ma yin pa ma zin pa 'di ni phyi rol gyi rlung gi khams zhes bya'o/_/dge slong de la gang nang gi bdag nyid kyi rlung gi khams dang /_
[\[38a.6\]]phyi rol gyi bdag nyid kyi rlung gi khams de dag gcig tu bsdus te 'di dag ni khams/_khams tsam/_khams kyi rab tu dbye ba yin zhes rig nas de thams cad bdag gi ma yin bdag ma yin/_bdag de dag ma yin zhes yang dag pa ji lta ba bzhin shes rab kyis mthong
[\[38a.7\]]nas rlung gi khams la sems 'dod chags dang bral bar 'gyur ba 'di ni [(]dog [,]dge [)]slong shes rab bag yod pa zhes bya'o/_/nam mkha'i khams gang zhe na/_dge slong nam mkha'i khams ni rnam pa gnyis te/_nang gi bdag nyid dang /_phyi rol gyi ste/_nang gi bdag nyid kyi
[\[38b\]]
[\[38b.1\]]nam mkha'i khams kyang yod/_phyi rol gyi bdag nyid kyi nam mkha'i khams kyang yod do/_/nang gi bdag nyid kyi nam mkha'i gang zhe na/_gang yang lus 'di la nang gi bdag nyid nam mkha' dang nam mkhar bgrang ba pags pa dang sha dang /_khrag gis ma khebs shing
[\[38b.2\]]ma khyab pa ste de yang gang zhe na/_mig gi sbubs dang /_rna ba'i sbubs dang /_sna'i sbubs dang /_kha'i bu ga dang /_kha'i sgo dang /_mgrin pa dang /_mgrin pa'i rtsa zhes bya ba'am/_gang gis na zos pa de gang la gnas par byed pa/_gang gis zos pa dang /_'thungs
[\[38b.3\]]pa dang /_myangs pa dag 'og tu ltung bar byed pa dang /_gang yang lus 'di la gzhan yang nang gi bdag nyid nam mkhar bgrang ba sha dang pags pa dang khrag gis ma khebs shing ma khyab pa ste 'di ni nang gi bdag nyid kyi nam mkha'i khams zhes bya'o/_phyi rol gyi bdag nyid kyi nam
[\[38b.4\]]mkha'i khams gang zhe na/_gang yang phyi rol gyi nam mkha'i dang nam mkhar gyur pa/_gzugs kyis ma khebs shing ma khyab pa ste/_'di ni phyi rol gyi nam mkha'i khams zhes bya'o/_/dge slong de la gang nang gi bdag nyid kyi nam mkha'i khams dang /_phyi rol gyi
[\[38b.5\]]bdag nyid kyi nam mkha'i khams de dag gcig tu bsdus te 'di dag ni khams/_khams tsam/_khams kyi rab tu dbye ba yin no zhes rig nas de thams cad bdag gi ma yin/_bdag ma yin/_bdag de dag ma yin zhes yang dag pa ji lta ba bzhin gyi shes rab kyis
[\[38b.6\]]mthong nas nam mkha'i khams las sems 'dod chags dang bral bar gyur pa 'di ni dge slong shes rab bag yod pa zhes bya'o/_/dge slong gang dag khams lnga po 'di dag las 'dod chags dang bral zhing grol bar gyur la/_rnam par shes pa khyad par can dag cing nges pa rnam par
[\[38b.7\]]shes shing yongs su shes so/_/ci zhig rnam par shes she na/_bde ba rab tu shes so/_/sdug bsngal rab tu shes so/_/yid bde ba rab tu shes so/_/yid mi bde ba rab tu shes so/_/btang snyoms rab tu shes so/_/ci ltar bde ba'i tshor ba rab tu shes she na/_bde
[\[39a\]]
[\[39a.1\]]ba myong bar 'gyur ba'i reg pa las brten te 'byung ba'i tshor ba bde ba myong ba ste/_bde ba'i tshor ba myong ba na bde ba'i tshor ba myong ngo zhes ji lta ba bzhin rab tu shes so/_/de nas bde ba myong bar 'gyur ba'i reg pa de nyid 'gags te/_bde ba myong bar 'gyur
[\[39a.2\]]ba'i reg pa la brten te 'byung ba'i bde ba'i tshor ba yang 'gags la nye bar zhi ba dang /_bsil bar gyur pa dang nub par gyur pa'o/_/bde ba'i tshor ba ji lta ba bzhin du sdug bsngal gyi tshor ba dang /_yid bde ba'i tshor ba dang /_yid mi ba'i tshor ba dang /_btang snyoms
[\[39a.3\]]myong bar 'gyur ba'i reg pa la brten te byung ba'i btang snyoms te/_btang snyoms myong ba na btang snyoms myong ba'o zhes yang dag pa ji lta ba bzhin rab tu shes so/_/de nas btang snyoms myong bar 'gyur ba'i reg pa de nyid 'gags te btang snyoms myong bar 'gyur ba'i reg
[\[39a.4\]]pa la brten te byung ba'i btang snyoms kyang 'gags la/_nye bar zhi ba dang /_bsil bar gyur pa dang /_nub par 'gyur ro/_/de 'di snyam du sems par 'gyur te/_bde ba'i tshor ba 'di ni rgyu gang las byung /_kun 'byung gang /_skye ba gang /_gang las rab tu byung /_
[\[39a.5\]]de yang 'di snyam du sems te/_bde ba'i tshor ba 'di'i rgyu ni reg pa'o/_/kun 'byung ni reg pa/_skye ba ni reg pa/_reg pa las rab tu byung ba ste/_reg pa kun 'byung bas de dang de'i tshor ba de dang de kun 'byung bar 'gyur ro/_/reg pa 'gags pas de dang de'i tshor ba
[\[39a.6\]]de dang de 'gag par 'gyur/_nye bar zhi ba dang /_bsil bar 'gyur ba dang /_nub par 'gyur te/_'di lta ste/_shing gnyis 'dus shing phrad la tshogs pa las dro ba dang me 'byung bar 'gyur la/_ci ste shing gnyis ma 'dus pa'am/_gnyis po med na mi 'byung zhing /_
[\[39a.7\]]mi snang la bsil bar gyur cing /_shing ji lta ba de bzhin du reg pa kun 'byung bas de dang de'i tshor ba de dang de kun 'byung bar 'gyur ro/_/reg pa 'gags pas de dang de'i tshor ba de dang de 'gag par 'gyur ro/_/nye bar zhi ba dang /_bsil bar 'gyur ba dang /_nub par 'gyur ro/_/
[\[39b\]]
[\[39b.1\]]dge slong gang gi phyir tshor ba bzhi po 'di dag las sems 'dod chags dang bral zhing grol na/_de nas btang snyoms yongs su dag cing yongs su byang ba khyad par can du 'gyur ro/_/de 'di snyam du sems par 'gyur te/_bdag gi tshor ba btang snyoms 'di ltar yongs su dag
[\[39b.2\]]cing byang bas nam mkha' mtha' yas skye mched bsgrubs te/_sems de dang 'dra bar bsgoms pa dang /_de la brten te btang snyoms nye bar gnas pa dang /_de dang 'brel pa dang /_der zhen pa dang /_de'i rgyu can nam mkha' mtha' yas skye mched nye bar gnas par bya'o/_/
[\[39b.3\]]de yang 'di snyam du sems te/_bdag gi tshor ba dang btang snyoms 'di ltar yongs su dag cing byang bas rnam shes mtha' yas skye mched dang /_ci yang med pa'i skye mched dang /_'du shes med 'du shes med min gyi skye mched la nye bar bsgrubs shing gnas te/_sems de dang 'dra
[\[39b.4\]]bar bsgoms pa dang /_de la brtan te btang snyoms nye bar gnas pa dang /_de dang 'brel pa dang /_der zhen pa dang /_de'i rgyu can gyi yod min med min gyi skye mched la nye bar gnas par bya'o/_/'di lta ste/_gser mgar ram gser mgar gyi slob ma mkhas pa legs
[\[39b.5\]]par yongs su sbyangs pa sa le sbram shes par byas nas rgyan gang la gang byed par 'dod pa de byed de/_de gal te rna rgyan nam/_gal te mgo'i rgyan nam/_de dag gal te ska rags sam/_de gal te mgul rgyan nam/_de gal te sor mo'i rgyan nam/_gser
[\[39b.6\]]ram dngul gyi phreng ba byed na/_de de dang de la dal bus byed par 'gyur ro/_/de bzhin du de 'di snyam du sems te/_bdag gi tshor ba btang snyoms 'di ltar yongs su dag cing byang bas nam mkha' mtha' yas skye mched la gnas te/_sems de dang 'dra bar bsgoms pa dang /_de
[\[39b.7\]]la brten te btang snyoms nye bar gnas pa dang /_de dang 'brel pa dang /_der zhen pa dang /_de'i rgyu can nam mkha' mtha' yas skye mched la nye bar gnas par bya'o/_/de yang 'di snyam du sems te/_bdag gi tshor ba btang snyoms 'di ltar yongs su dag cing byang
[\[40a\]]
[\[40a.1\]]bas rnam shes mtha' yas skye mched dang /_ci yang med pa'i skye mched dang /_'du shes med 'du shes med min skye mched la nye bar gnas te/_sems de dang 'dra bar bsgoms pa dang /_de la brten te btang snyoms nye bar gnas pa dang /_de dang 'brel pa
[\[40a.2\]]dang /_der zhen pa dang /_de'i rgyu can gyi yod min med min skye mched la nye bar gnas par bya'o/_/de 'di snyam du sems par 'gyur te/_gang tshor ba btang snyoms nam mkha' yas skye mched la brten te gnas pa de yang 'dus byas/_'dus byas gang yin pa de ni mngon par dga'
[\[40a.3\]]bar bya ba 'am/_mngon par brjod pa 'am/_zhen pa dang /_rab tu zhen cing gnas par bya ba ma yin no zhes rab tu rig nas nam mkha' mtha' yas skye mched la sems 'dod chags dang bral bar 'gyur ro/_/de 'di snyam du sems par 'gyur te/_gang tshor ba btang snyoms rnam
[\[40a.4\]]shes mtha' yas skye mched dang /_ci yang med pa'i skye mched dang /_'du shes med 'du shes med min skye mched la brten te gnas pa de yang 'dus byas te/_'dus byas gang yin pa de ni mngon par dga' bar bya ba'am/_mngon par brjod pa'am/_zhen pa'am/_rab tu
[\[40a.5\]]zhen cing gnas par bya ba ma yin no zhes rab tu rig nas 'du shes med 'du shes med min skye mched la sems 'dod chags dang bral bar 'gyur ro/_/dge slong 'di ni shes rab bag yod pa zhes bya'o/_/dge slong gang gi phyir skye mched bzhi po 'di dag las sems 'dod
[\[40a.6\]]chags dang bral zhing grol bar gyur na/_de sems kyi mngon par 'du byed pa dngos po 'am dngos po med par mi phyed de/_lus kyi mthar rig cing tshor ba na/_lus kyi mthar rig cing tshor ba'o zhes ji lta ba bzhin rab tu shes so/_/'tsho ba'i mthar rig cing tshor ba na 'tsho
[\[40a.7\]]ba'i mthar rig cing tshor ba'o zhes ji lta ba bzhin rab tu shes so/_/lus zhig ste shi ba'i mthar 'di thams cad rig ste/_thams cad ma lus par 'gags pa thams cad ma lus par nub pa/_yongs su zad cing byang bar 'gro bar 'gyur ro/_/dper na til mar dang
[\[40b\]]
[\[40b.1\]]sdong bu las sgron ma 'byung bar 'gyur la/_de la kha cig gis dus dus su til mar gyis ma gsos shing sdong bu la nye bar ma bsdus na sgron ma'i nye bar len pa 'gags pas myur du 'chi bar 'gyur ro/_/de bzhin du de lus kyi mthar rig cing tshor ba na/_lus kyi mthar
[\[40b.2\]]rig cing tshor ba'o zhes yang dag pa ji lta ba bzhin du rab tu shes la/_'chi ba'i mthar rig cing tshor ba na 'tsho ba'i mthar rig cing tshor ba'o zhes ji lta ba bzhin du shes te/_lus zhig ste shi ba'i mthar 'di thams cad rig ste/_thams cad ma lus par 'gags pa ma lus
[\[40b.3\]]par nub pa/_yongs su zad cing yongs su byang bar 'gro bar 'gyur ro/_/de ltar mthong zhing de ltar shes na 'dod pa'i zag pa las sems rnam par grol bar 'gyur la/_srid pa dang ma rig pa'i zag pa las sems rnam par grol bar 'gyur zhing rnam par grol ba'i ye shes mthong
[\[40b.4\]]bar 'gyur te/_bdag gi skye ba zad do/_/tshangs par spyod pa bsten to/_/bya ba byas so/_/srid pa 'di las gzhan mi shes so zhes bya bar 'gyur ro/_/dge slong shes rab rnams kyi nang nas mchog ni zag pa zad pa'o/_/de'i phyir de dang ldan pa'i dge slong shes rab kyi
[\[40b.5\]]byin gyi rlabs mchog dang ldan par 'gyur ro/_/de'i rnam par grol ba bden pa'i byin gyi rlabs mchog dang ldan par 'gyur ro/_/dge slong brdzun pa'i mchog ni brdzun pa slu ba'i chos so/_/dge slong bden pa rnams kyi mchog ni 'di lta ste/_ji lta ba nyid do/_/de'i
[\[40b.6\]]phyir de dang ldan pa'i dge slong bden pa'i byin gyi rlabs mchog dang ldan par 'gyur ro/_/gang 'di nye bar len pa ni sngon gyi mi mkhas shing mi shes pa las nye bar len par 'gyur te/_de med na de'i dus na mi sdug pa dang yid du mi 'dod par 'gyur ro/_/dge slong stong
[\[40b.7\]]pa rnams kyi nang nas mchog ni 'di lta ste/_nye bar len pa thams cad las nges par 'byung ba/_srid pa zad pa/_'dod chags dang bral ba/_'gog pa mya ngan las 'das pa yin te/_de'i phyir de dang ldan pa'i dge slong gtong ba'i byin gyi rlabs mchog dang ldan par
[\[41a\]]
[\[41a.1\]]'gyur ro/_/dge slong 'dod chags nye ba'i nyon mongs pa las sems rnam par ma grol ba/_zhe sdang nye ba'i nyon mongs pa dang /_gti mug nye ba'i nyon mongs pa las sems rnam par ma grol ba 'di dag dge slong 'dod chags zhe sdang gti mug ma
[\[41a.2\]]lus par spangs nas nges par 'byung ba bral ba zad pa 'dod chags dang bral ba 'gog pa rab tu zhi ba nub pa nye bar zhi ba zhes bya'o/_/dge slong mchog tu nye bar zhi ba ni 'di dag yin te/_'di lta ste/_'dod chags zhe sdang gti mug ma lus par spangs pa/_nges par 'byung ba/_bral
[\[41a.3\]]ba zad pa/_'dod chags dang bral ba 'gog pa rab tu zhi ba nub pa ste/_de'i phyir de dang ldan pa'i dge slong ni nye bar zhi ba mchog gi byin gyi rlabs dang ldan par 'gyur ro/_/dge slong bdag ces bya ba 'di ni mi brtan pa/_nga'i bdag ces bya ba 'di ni mi brtan pa/_
[\[41a.4\]]'byung bar 'gyur zhes bya ba 'di ni mi brtan pa/_'byung bar mi 'gyur zhes bya ba 'di ni mi brtan pa/_gzugs 'byung bar 'gyur zhes bya ba 'di ni mi brtan pa/_gzugs med par 'byung bar 'gyur zhes bya ba 'di ni mi brtan pa/_'du shes 'byung bar 'gyur zhes bya ba
[\[41a.5\]]'di ni mi brtan pa/_'du shes 'byung bar mi 'gyur zhes bya ba 'di ni mi brtan pa/_'du shes med 'du shes med min 'byung bar 'gyur zhes bya ba 'di ni mi brtan pa/_dge slong mi brtan pa ni nad/_mi brtan pa ni 'bras/_mi brtan pa ni zug rngu/_mi brtan pa ni sdug bsngal
[\[41a.6\]]gyi rtsa ba yin no zhes rnam par shes nas dran pa dang shes bzhin dang ldan pas brtan pa'i sems kyis phal cher gnas par bya'o/_/ji ltar mi brtan pa de bzhin du rab tu shes pa dang /_spros pa dang /_'dus byas yin no/_/dge slong bdag ces bya ba 'di ni sred par gyur
[\[41a.7\]]pa/_nga'i bdag ces bya ba 'di ni sred par gyur pa/_bdag 'byung bar 'gyur zhes bya ba 'di ni sred par gyur pa/_bdag 'byung bar mi 'gyur zhes bya ba 'di ni sred par gyur pa/_gzugs 'byung bar 'gyur zhes bya ba 'di ni sred par gyur pa/_gzugs med par 'byung bar
[\[41b\]]
[\[41b.1\]]'gyur zhes bya ba 'di ni sred par gyur pa/_'du shes 'byung bar 'gyur zhes bya ba 'di ni sred par gyur pa/_'du shes 'byung bar mi 'gyur zhes bya ba 'di ni sred par gyur pa/_'du shes med 'du shes med min 'byung bar 'gyur zhes bya ba 'di ni sred par gyur pa ste/_dge
[\[41b.2\]]slong sred pa ni nad/_sred pa ni 'bras/_sred pa ni [(]zung [,]zug [)]rngu/_sred pa ni sdug bsngal gyi rtsa ba yin no zhes rnam par shes nas dran pa dang shes bzhin dang ldan pas sred pa dang bral ba'i sems kyis phal cher gnas par bya'o/_/dge slong mi brtan pa dang /_rab
[\[41b.3\]]tu shes pa dang /_spros pa dang /_'dus byas dang /_sred par gyur pa 'di dag ma lus par spangs na nges par 'byung ba dang bral ba dang /_zad pa dang /_'dod chags dang bral ba dang /_'gog pa dang /_rab tu zhi ba dang /_nub pa dang /_nye bar zhi ba zhes bya'o/_/
[\[41b.4\]]dge slong thub pa zhes bya ba ni gang la skye ba med pa dang /_rga ba med pa dang /_'chi ba med pa dang /_zhe sdang med pa dang /_chags pa med pa dang /_yongs su gdung ba med pa ste/_de ci'i phyir zhe na/_'di nyid rgyu dang /_rkyen med pas skye ba med pa'o/_/ma skyes pa
[\[41b.5\]]na gang las rga bar 'gyur zhing /_ma rgas na gang las 'chi bar 'gyur la/_'chi ba med na gang las zhe sdang bar 'gyur zhing /_zhe sdang med na gang las chags par 'gyur la/_rgas pa med na gang las yongs su gdung bar 'gyur zhes bdag gi skye ba zad do/_/tshangs
[\[41b.6\]]par spyod pa bstan to/_/bya ba byas so/_/srid pa 'di las gzhan mi shes so zhes de nyid so sor rang gi rig pa'i shes rab kyis rab tu shes so/_/dge slong khams drug rab tu rnam par dbye ba zhes bya ba'i chos kyi rnam grangs thog mar dge ba bar du dge ba tha mar dge ba don bzang
[\[41b.7\]]po tshig 'bru bzang po/_ma 'dres pa yongs su rdzogs pa/_yongs su dag pa/_yongs su byang ba/_tshangs par spyod pa gsal bar byed pa'i chos bshad par bya'o zhes khams rab tu dbye ba'i chos kyi rnam grangs ngas ji skad du bstan pa de rgyas par rab tu bshad do/_/chos kyi rnam
[\[42a\]]
[\[42a.1\]]grangs 'di bstan pa na tshe dang ldan pa phu skar sa ri chos rnams la chos kyi mig rdul med cing dri ma dang bral ba rnam par dag pa skyes so/_/de nas tshe dang ldan pa phur skar sa ri chos mthong ba dang /_chos thob pa dang /_chos rig pa dang /_chos khong du chud nas the tshom
[\[42a.2\]]las brgal zhing /_som nyi las rgal te/_gzhan gyi rkyen gyis 'gro bar bya ba ma yin pa'i bstan pa'i chos rnams la mi 'jigs pa thob nas stan las langs te bla gos phrag pa gcig tu gzar te/_bcom ldan 'das kyi zhabs la gtugs te 'di skad ces gsol to/_/bcom
[\[42a.3\]]ldan 'das ji ltar byis pa dang /_ji ltar rmongs pa dang /_ji ltar mi gsal ba dang /_ji ltar mi mkhas pa bdag gis ston pa la tshe dang ldan pa zhes yang dag par brjod pa ni sdig pa bgyis so/_/bde bar gshegs pa sdig pa bgyis so/_/btsun pa de la sdig par
[\[42a.4\]]'tshal zhing /_sdig par khums la sdig pa la sdig par 'dzin pas thugs brtse bar mdzad du gsol/_dge slong khyod bden te/_ji ltar byis pa dang /_ji ltar rmongs pa dang /_ji ltar mi gsal ba dang /_ji ltar mi mkhas pas ston pa la tshe dang ldan pa zhes brjod pa
[\[42a.5\]]ni sdig par 'gyur ro/_/dge slong gang gi phyir sdig par shes shing sdig par mthong ba dang /_sdig pa bshags shing phyis mi byed pa'i sdom pa blang bar bya'o/_/dge ba'i chos rnams 'phel bar 'dod par bya'o/_/de ci'i phyir zhe na/_dge slong gang 'ga' zhig sdig
[\[42a.6\]]par shes shing sdig par mthong la sdig pa bshags shing phyis mi byed pa'i sdom pa 'dzin na dge ba'i chos rnams mi nyams shing 'phel bar 'gyur ro/_/de nas bcom ldan 'das kyis tshe dang ldan pa phu skar sa ri la chos kyi gtam gyis yang dag par bstan/_yang dag par brjod cing /_
[\[42a.7\]]yang dag par dga' bar mdzad nas gdan las bzhengs te gshegs so/_/tshe dang ldan pa phu skar sa ri yang bcom ldan 'das kyi phyi nas song ngo /_/bcom ldan 'das kyi zhabs la spyi bos phyag byas te/_bcom ldan 'das la lan gsum bskor ba byas te/_bcom ldan 'das
[\[42b\]]
[\[42b.1\]]kyi zhabs drung nas log ste/_ring po ma lon par ba be'u gzhon nu ma yod pa zhig gis 'tsho ba dang phral bar gyur to/_/de 'chi ba'i dus na dbang po rnams rab tu gsal bar gyur/_bzhin yongs su dag par gyur/_pags pa'i mdog dkar bar gyur to/_/de nas
[\[42b.2\]]nyin zhag de nyid kyi snga dro dge slong rab tu mang po chos gos bgos khar gsil thogs te rgyal po'i khabs tu bsod snyoms la zhugs pa na/_rgyal po'i khab tu bsod snyoms la rgyu ba'i dge slong mang po de dag gis 'di skad du thos te/_bcom ldan 'das rdza mkhan b+harga'i
[\[42b.3\]]khang pa na tshe dang ldan pa phu skar sa ri khams drug rab tu rnam par dbye ba'i chos kyi rnam grangs kyis btul cing bkod la bcom ldan 'das kyi zhabs drung nas log ste ring po ma lon par ba be'u gzhon nu 'brangs pa zhig gis 'tsho ba dang phral bar gyur te/_de 'chi ba'i dus na dbang po
[\[42b.4\]]rnams yongs su gsal bar 'gyur/_bzhin gyi mdog yongs su dag par 'gyur/_pags pa yongs su dkar bar gyur zhes rgyal po'i khabs kyi bsod snyoms pa rnams kyis thos te/_zas kyi bya ba byas nas/_de 'og tu lhung bzed gyu ste/_lhung bzed dang /_chos gos
[\[42b.5\]]rnams phyogs gcig tu bzhag nas rkang pa bkrus te bcom ldan 'das gang na ba der nye bar song ste/_nye bar song nas bcom ldan 'das kyi zhabs la spyi bos phyag byas te/_phyogs gcig tu 'dug go/_/phyogs gcig tu 'dug nas/_bcom ldan 'das la 'di
[\[42b.6\]]skad ces gsol to/_/btsun pa 'di na bdag cag snga dro chos gos bgos lhung bzed thogs te rgyal po'i khab tu bsod snyoms la zhugs pa na/_btsun pa bdag cag dge slong mang po bsod snyoms la zhugs pa de dag gis 'di skad thos te/_tshe dang ldan pa phu
[\[42b.7\]]skar sa ri bcom ldan 'das rdza mkhan b+harga'i khang pa na tshe dang ldan pa phu skar sa ri khams drug rab tu rnam par dbye ba'i chos kyi rnam grangs kyis brtul cing bkod pa bcom ldan 'das kyi zhabs drung nas log ste/_ring po ma lon par ba be'u gzhon nu 'brangs pa zhig gis 'tsho ba dang
[\[43a\]]
[\[43a.1\]]phral bar gyur te/_de 'chi ba'i dus na dbang po rnams yongs su gsal bar gyur/_bzhin yongs su dag par gyur/_pags pa'i mdog yongs su dkar bar gyur/_ces thos so/_/btsun pa de'i 'gro ba ni ci zhig yin/_'jig rten pha
[\[43a.2\]]rol ni ci zhig yin/_dge slong dag rigs kyi bu de'i skye ba ni 'gag pa ste/_chos rnams la chos rnams rjes su rab tu shes te/_'di lta ste/_chos kyi dbang du byas nas nga la gnod par 'gyur ba ma byas te/_dge slong dag rigs kyi bu de yongs su mya ngan las 'das
[\[43a.3\]]pa'i lus la lus kyi mchod pa gyis shig_/de nas bcom ldan 'das kyis tshe dang ldan pa phu skar sa ri lung bstan nas dge slong dag bcom ldan 'das la mngon par dga' zhing bcom ldan 'das kyis gsungs pa la mngon par rjes su yi rang ngo /_/'du shes dang
[\[43a.4\]]sems pa'i chos de dag ni sems las byung ba'o zhes bya ba ni dge slong ma chos sbyin gyi mdo sngar bris pa bzhin blta bar bya'o/_/yang nyan thos kyi rnam par bshad pa las sdom gyi tshigs su bcad pa bcu gsum pa'i mdo las tshe dang ldan pa bde byed kyis ji skad bstan
[\[43a.5\]]pa bzhin te/_gzhan yang mdo de dang de las 'don pa lta bu'o/_/sems 'dod chags dang bcas pa la sogs pa 'byung ba'i phyir zhes bya ba ni mdo sde mang po las 'byung ste/_ci lta re zhig rnam grangs rnam par bshad pa'i sdom gyi tshigs su bcad pa gnyis
[\[43a.6\]]pa dran pa nye bar gzhag pa dang po'i mdo las/_ji ltar na dge slong sems la sems kyi rjes su lta zhing gnas she na/_dge slong 'di la sems 'dod chags dang bcas pa la sems 'dod chags dang bcas so zhes yang dag pa ji lta ba bzhin du rab tu shes so/_/
[\[43a.7\]]sems 'dod chags dang bral ba la sems 'dod chags dang bral lo zhes yang dag pa ji lta ba bzhin rab tu shes so/_/zhe sdang dang bcas pa dang /_zhe sdang dang bral ba dang /_gti mug dang bcas pa dang /_gti mug dang bral ba dang /_bsdus pa dang rnam par
[\[43b\]]
[\[43b.1\]]g.yengs pa dang /_zhum pa dang /_rab tu bsdus pa dang /_mtho ba dang /_dma' ba dang /_nye bar zhi ba dang /_nye bar ma zhi ba dang /_mnyam par bzhag pa dang /_mnyam par ma bzhag pa dang /_bsgoms pa dang /_ma bsgoms pa dang /_sems rnam par grol ba dang /_sems rnam par ma grol
[\[43b.2\]]ba'o zhes yang dag pa ji lta ba bzhin rab tu shes so/_/sems shin tu rnam par grol ba la sems shin tu rnam par grol ba'o zhes yang dag pa ji lta ba bzhin rab tu shes so/_/nang gi sems la sems kyi rjes su lta zhing gnas so/_/phyi'i sems la sems kyi rjes su lta zhing gnas so/_/nang dang
[\[43b.3\]]phyi'i sems la sems kyi rjes su lta zhing gnas so/_/kun 'byung ba'i chos can la sems kyi rjes su lta zhing gnas so/_/'jig pa'i chos can la sems kyi rjes su lta zhing gnas so/_/kun 'byung ba dang 'jig pa'i chos can gyi sems la sems kyi rjes su lta zhing gnas so/_/sems
[\[43b.4\]]so zhes rjes su dran pa dang dran pa nye bar gzhag par gyur pa na rnam par shes pa tsam dang mthong ba tsam dang /_rab tu dran pa tsam gyi bar du rten cing gnas te/_'jig rten cung zad nye bar mi len te/_'di ltar dge slong sems la sems kyi rjes su lta zhing gnas so/_/reg pa'i skye
[\[43b.5\]]mched drug po 'di dag ni sngon gyi las yin par rig par bya'o zhes bya ba la/_gleng gzhi ni mnyan du yod pa na'o/_/dge slong dag khyed cag gis phung po ma yin zhing gzhan gyi yang ma yin gyi reg pa'i skye mched drug ste/_dge slong reg pa'i skye mched drug po 'di dag ni sngon gyi las mngon
[\[43b.6\]]par 'dus byas pa/_mngon par dga' ba sngon gyi las nyid du rig par bya'o zhes nga smra'o/_/rig pa'i skye mched drug gang zhe na/_mig gi 'dus te reg pa'i skye mched dang /_rna ba dang /_sna dang /_lce dang /_lus dang /_yid kyi 'dus te reg pa'i skye mched do/_/dge slong dag
[\[43b.7\]]de la 'phags pa nyan thos thos pa dang ldan pa rten cing 'brel par 'byung ba shin tu legs par tshul bzhin dpyod par byed do/_/'di lta ste 'di yod pas 'di 'byung /_'di skyes pa'i phyir 'di skye ste 'di lta ste 'di yod pas rnam par shes pa'i tshogs drug 'byung la/_reg
[\[44a\]]
[\[44a.1\]]pa'i tshogs drug dang /_tshor ba'i tshogs drug dang /_sred pa'i tshogs drug go/_/'di lta ste 'di yod pas skye ba dang rga ba dang na ba dang 'chi ba dang mya ngan dang smre sngags 'don pa dang /_sdug bsngal ba dang /_yid mi bde ba dang 'khrug pa rnams 'byung zhing /_
[\[44a.2\]]de ltar na sdug bsngal gyi phung po 'di 'ba' zhig 'byung bar 'gyur te/_dge slong 'di ltar 'jig rten ni rgyu dang bcas shing rkyen dang bcas pa las rab tu byung ste/_de ltar na 'jig rten ni rgyu dang bcas pa las rab tu byung ngo /_/dge slong dag 'jig rten ni rgyu dang bcas rkyen dang bcas
[\[44a.3\]]pa las rab tu 'gag par 'gyur ro/_/ji ltar 'jig rten rgyu dang bcas rkyen dang bcas pa las rab tu 'gag par 'gyur zhe na/_'di lta ste/_'di yod pas 'di 'byung /_'di 'gags pas 'di 'gag ste/_'di lta ste/_rnam par shes pa'i tshogs drug po 'di med pas reg pa'i tshogs
[\[44a.4\]]drug dang /_tshor ba'i tshogs drug dang /_sred pa'i tshogs drug mi 'byung bar 'gyur zhing /_'di lta ste/_'di med pas skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams
[\[44a.5\]]'gag par 'gyur te/_de ltar na sdug bsngal gyi phung po chen po 'di 'ba' zhig 'gag par 'gyur ro/_/dge slong dag gang gi phyir 'phags pa nyan thos thos pa dang ldan pa 'jig rten 'byung ba dang bcas pa 'jig rten 'gog pa dang bcas pa yang dag pa ji lta ba bzhin gyi shes rab kyis
[\[44a.6\]]rab tu mthong bar gyur cing rab tu rig pa dang /_rab tu yid la byed pa dang /_rab tu bsten pa dang /_yang dag par rab tu rig pa zhes brjod do/_/'phags pa nyan thos dam pa'i chos 'di rtogs shing mthong ba dang /_dam pa'i chos 'di nye bar rtogs pa dang /_'di ni dam pa'i
[\[44a.7\]]chos zhes bya bar rab tu rtogs pa dang /_slob pa'i ye shes dang /_slob pa'i mthong bas 'jig rten 'di mi dmigs pa'i shes rab dang ldan pa dang /_'phags pa'i nges par 'byung ba dang /_rab tu nges pa dang /_rab tu nges par 'byung ba dang /_yang dag par sdug bsngal
[\[44b\]]
[\[44b.1\]]zad pa dang /_sdug bsngal mthar byed par 'gyur te/_de ci'i phyir zhe na/_dge slong dag 'di ltar 'phags pa nyan thos thos pa dang ldan pa 'jig rten kun 'byung ba dang 'jig rten 'gog pa dang bcas pa yang dag pa ji lta ba bzhin du shes rab kyis rab tu mthong ba dang /_rab tu rig pa
[\[44b.2\]]dang /_rab tu yid la byed pa dang /_rab tu bsten pa dang /_yang dag par rab tu rig pa'i phyir ro zhes bka' stsal to/_/sems ni ngar 'dzin pa'i rten yin pas/_bdag ces nye bar 'dogs te zhes bya ba la/_bdag nyid bdag gi mgon yin te/_/gzhan ni su zhig mgon
[\[44b.3\]]du gyur/_/bdag nyid legs par dul na ni/_/mkhas pas mtho ris thob par 'gyur/_/gzung bar dka' zhing myur bar 'jug_/gang du 'dod pa der 'jug byed/_/sems dul ba ni legs pa ste/_/sems dul ba ni bde bar 'dren/_/zhes gsungs so/_/mig
[\[44b.4\]]gis gzugs rnams mthong zhes bya ba ni mdo sde mang po las 'don te/_ji ltar re zhig gleng gzhi ni mnyan du yod pa na'o/_/dge slong dag drug po 'di dag la rtag tu gnas par bya ste drug gang zhe na/_dge slong dag 'di la dge slong mig gis gzugs rnams mthong nas
[\[44b.5\]]yid bde bar mi 'gyur/_yid mi bde bar mi 'gyur/_dran pa dang shes bzhin dang ldan pas btang snyoms su gnas so/_/rna bas sgra dang /_snas dri dang /_lces ro dang /_lus kyis reg bya dang /_yid kyis chos rnams rnam par shes nas yid bde bar mi 'gyur/_
[\[44b.6\]]yid mi bde bar mi 'gyur/_dran pa dang shes bzhin dang ldan pas btang snyoms su gnas te/_drug po 'di dag gis rtag tu gnas pa dang ldan pa'i dge slong ni rim gror bya ba/_bkur stir bya ba/_thal mo sbyar bar bya ba/_rab tu rjed par bya ba bla na med pa'i bsod
[\[44b.7\]]nams kyi zhing 'jig rten gyi yon gnas zhes bya'o zhes bka' stsal to/_/mig gi rnam par shes pas gzugs rnams zhes bya ba la sogs pa la/_'dod pa rnams nyes dmigs mang por 'chad pa'i mdo las 'don pa dang /_skye mched drug gi tshogs kyi mdo de dang de las
[\[45a\]]
[\[45a.1\]]gsungs pa lta bu ste/_bcom ldan 'das ko ru pa na ko la ma shi'i grong khyer na bzhugs te/_de nas bcom ldan 'das kyis dge slong rnams la bos te/_dge slong dag thog mar dge ba/_bar du dge ba/_tha mar dge ba/_don bzang po/_tshig 'bru bzang po/_
[\[45a.2\]]ma 'dres pa/_yongs su rdzogs pa/_yongs su dag pa/_yongs su byang ba/_tshangs par spyod pa/_yongs su gsal bar byed pa'i chos bshad par bya ste/_'di lta ste/_le'u bzhi pa zhes bya ba'i chos kyi rnam grangs legs par rab tu nyon la yid la zung shig dang /_bshad par bya'o/_/
[\[45a.3\]]le'u bzhi pa zhes bya ba'i chos kyi rnam grangs gang zhe na/_dge slong dag mig gis shes par bya ba'i gzugs 'dod pa dang /_sdug pa dang /_dga' ba dang /_yid du 'ong ba dang /_'dod par bya ba dang /_rab tu dga' bar byed pa yod de/_de dag mthong nas dge slong mngon par
[\[45a.4\]]dga' ba dang /_brjod pa dang /_zhen pa dang /_lhag par zhen cing gnas pa dang /_mig gi rnam par shes par bya ba'i gzugs mi 'dod pa dang /_mi sdug pa dang /_mi dga' ba dang /_yid du mi 'ong ba dang /_'dod par bya ba ma yin pa dang /_rab tu dga' bar bya ba
[\[45a.5\]]ma yin pa dang /_sdug bsngal ba dang /_nad dang /_rjes su mi mthun pa dang yid dang mi mthun pa yod de/_de dag mthong na dge slong sdang ba dang /_khro ba dang /_gnod sems dang /_mi mos pa dang /_rab tu mi dga' zhing khro ba skyed pa 'di ni dge slong bdud sdig can gyi
[\[45a.6\]]dbang du song zhing log par song ba zhes bya'o/_/bdud sdig can gyis ji ltar dga' mgur byed pa zhes bya'o/_/bdud kyi 'ching ba las ma grol zhing bdud kyi dbang du gyur pa zhes brjod do/_/rna ba dang /_sna dang /_lce dang /_lus dang /_yid kyi rnam par shes par bya ba'i
[\[45a.7\]]chos 'dod pa dang /_sdug pa dang /_dga' ba dang /_yid du 'ong ba dang /_'dod par bya ba dang /_dga' bar bya ba yod de/_de dag mthong nas dge slong mngon par dga' ba dang /_brjod pa dang /_zhen pa dang /_lhag par zhen cing gnas pa dang /_yid kyi rnam
[\[45b\]]
[\[45b.1\]]par shes par bya ba'i chos mi 'dod pa dang /_mi dga' ba dang /_mi sdug pa dang /_yid du mi 'ong ba dang /_'dod par bya ba ma yin pa dang /_rab tu dga' bar bya ba ma yin pa dang /_sdug bsngal ba dang /_nad dang /_rjes su mi mthun pa yod de/_de dag mthong nas snga
[\[45b.2\]]ma bzhin du khro ba nas bdud sdig can gyis ji ltar 'dod pa bzhin byed pa zhes bya ba'i bar du'o/_/dge slong dag mig gi rnam par shes par bya ba'i gzugs 'dod pa dang /_sdug pa dang /_dga' ba dang /_yid du 'ong ba dang /_'dod par bya ba dang /_dga' bar bya ba yod de/_de dag
[\[45b.3\]]mthong nas dge slong mngon par mi dga' ba dang /_mi brjod pa dang /_ma zhen pa dang /_lhag par ma zhen cing gnas pa dang /_dge slong dag mig gi rnam par shes par bya ba'i gzugs mi 'dod pa dang /_mi sdug pa dang /_mi dga' ba dang /_yid du mi 'ong ba dang /_'dod
[\[45b.4\]]par bya ba ma yin pa dang /_rab tu dga' bar bya ba ma yin pa dang /_sdug bsngal ba dang /_nad dang /_rjes su mi mthun pa dag yod de/_de dag mthong nas mi sdang ba dang /_mi khro ba dang /_gnod sems med pa dang /_mi mos pa dang /_rab tu mngon par mi dga' ba ma yin pa dang /_
[\[45b.5\]]khong khro ba mi skyed pa 'di ni dge slong bdud sdig can gyi dbang du ma song zhing legs par ma song ba zhes bya ba'o/_/bdud sdig to can gyi 'dod dgur byed pa ma yin pa zhes bya'o/_bdud kyi 'ching ba las grol zhing bdud kyi dbang du ma gyur pa zhes bya'o/_/rna ba dang /_sna dang /_lce dang /_lus
[\[45b.6\]]dang /_yid kyi rnam par shes par bya ba'i chos 'dod pa dang /_sdug pa dang /_dga' ba dang /_yid du 'ong ba dang /_'dod par bya ba dang /_dga' bar bya ba yod de/_de dag mthong nas dge slong mngon par mi dga' ba dang /_mi brjod pa dang /_ma zhen pa dang /_lhag par ma zhen cing
[\[45b.7\]]gnas pa dang /_yid kyi rnam par shes pas shes par bya ba'i chos mi 'dod pa dang /_mi dga' ba dang /_yid du mi 'ong ba nas snga ma bzhin du bdud kyi 'ching ba las grol zhing bdud kyi dbang du ma gyur pa zhes bya ba'i bar du'o/_/'di ni le'u bzhi pa zhes bya ba'i chos kyi rnam grangs te/_dge
[\[46a\]]
[\[46a.1\]]slong dag thog mar dge ba/_bar du dge ba/_tha mar dge ba/_don bzang po/_tshig 'bru bzang po/_zhes sngar ji skad du bshad pa'i chos bstan par bya ba'o zhes ngas bstan pa de rgyas par rab tu bshad do zhes bka' stsal to/_/bram ze mig ni gzugs rnams
[\[46a.2\]]mthong bar bya ba la/_sgo yin no zhes bya ba la/_skye mched drug gi tshogs las bsdus pa'i sdom gyi tshigs su bcad pa gnyis pa'i dang po'i sdom gyi tshigs su bcad pa las/_brtson dang gzhan dang yang dag ldan/_/ma rig sbrul gyi so dag dang /_/thos dang kA t+yA ya na dang /_/sna tshogs
[\[46a.3\]]dga' ba'i dbang po'o/_/zhes bya ba las kA t+yA ya na'i mdo 'di ltar 'don te/_de nas bram ze dmar po yud tsam mi smra bar 'dug nas kA t+yA ya na chen po la 'di skad ces gsol to/_/kA t+yA ya na sgo sgo zhes brjod pa/_ci ste sgo sgo zhes brjod/_smras pa/_bram ze legs so legs
[\[46a.4\]]so/_sgo sgo zhes bya ba'i dri ba dri bar rigs so/_/ngas khyod sgo'i dri ba lung bstan par bya'o/_/bram ze mig ni gzugs rnams mthong bar bya ba la sgo yin no/_/rna ba ni sgra/_sna ni dri/_lce ni ro/_lus ni reg bya/_yid ni chos rnams rnam par shes par bya ba la sgo yin no/_/smras pa/_
[\[46a.5\]]kA t+yA ya na khyod kyis sgo sgo zhes dri ba dris pa la sgo sgo zhes lung bstan pa ni ngo mtshar ro/_/bcom ldan 'das kyis kyang ljongs kyi mi'i tshig la mngon par zhen par mi bya zhes bya ba la/_rnam par 'byed pa dang po'i sdom gyi tshigs su bcad par khams drug dang /_skye mched drug 'chi bar
[\[46a.6\]]brjod pa la sogs pa'i mdo gsum las bshad de/_ljongs kyi mi'i tshig la mngon par zhen par mi bya'o/_/'jig rten gyi ming la rgyug par mi bya'o zhes ngas bshad pa de rgyas par cung zad bshad par bya ste/_ji tsam gyis na ljongs kyi mi'i tshig la mngon par zhen par 'gyur
[\[46a.7\]]zhing ji tsam gyis na 'jig rten gyi ming la rab tu rgyug par 'gyur zhe na/_dge slong dag 'di lta ste/_dngos po gcig po 'di nyid la skye bo kha cig ka si zhes bya bar shes shing rab tu shes so/_/lhung bzed ces bya ba'am/_shi shi la zhes bya ba'am/_rtsa ba zhes bya ba'am/_tsi ta zhes bya
[\[46b\]]
[\[46b.1\]]ba'am/_snod ces bya ba'am/_kham phor zhes bya bar rab tu shes so/_/ji lta ji ltar skye bos shes pa de lta de ltar bstan cing spyod pa dang /_mngon par zhen pa dang tha snyad du byed de 'di nyid bden gyi/_gzhan ni rmongs pa'o zhes tha snyad du byed de/_ji ltar skye bo rnams kyi nges tshig
[\[46b.2\]]gi don du byas pa yin no zhes tha snyad du mi byed de/_de bzhin du kha cig gis bdag tu rab tu shes la/_sems can zhes bya ba'am/_gso ba zhes bya ba'am/_skyes bu zhes bya ba'am/_gang zag ces bya ba'am/_shed las skyes pa zhes bya ba'am/_shed bu zhes bya bar rab tu shes te/_
[\[46b.3\]]de lta de ltar bstan cing dpyod pa dang /_mngon par zhen pas 'di nyid bden gyi/_gzhan ni gti mug go zhes tha snyad du byed do/_/ji ltar don brjod par bya ba'i phyir byas so zhes tha snyad du mi byed de/_de ltar na ljongs kyi mi nges pa'i tshig la mngon par zhen cing 'jig rten gyi ming la rab tu rgyug par
[\[46b.4\]]'gyur ro/_/ji ltar na ljongs kyi mi'i nges pa'i tshig la mngon par mi zhen cing 'jig rten gyi ming la rab tu rgyug par mi 'gyur zhe na/_dge slong dag 'di lta ste/_dngos po gcig po de nyid la skye bo kha cig gis ka si zhes bya bar shes shing rab tu shes so/_/lhung bzed ces bya ba'am/_she
[\[46b.5\]]shi la zhes bya ba'am/_rtsa ba zhes bya ba'am/_tsi ta zhes bya ba'am/_snod ces bya ba'am/_kham phor zhes bya bar rab tu shes te/_ji lta ji ltar skye bos rab tu shes pa de lta de ltar bstan cing dpyod pa dang /_mngon par zhen pas 'di nyid bden gyi gzhan ni gti mug pa'o zhes tha snyad du byed
[\[46b.6\]]mod kyi/_skye bo rnams kyi nges pa'i tshig gi don du tha snyad du byed do/_/de bzhin du kha cig bdag ces rab tu shes shing sems can zhes bya ba'am/_gso ba zhes bya ba'am/_skye ba zhes bya ba'am/_skyes bu zhes bya ba'am/_gang zag ces bya ba'am/_shed bu zhes bya ba'am/_shed
[\[46b.7\]]las skyes pa zhes bya ba'am/_skye ba zhes bya ba de lta de ltar bstan cing dpyod pa dang /_mngon par zhen pas 'di nyid bden gyi/_gzhan ni gti mug pa'o zhes tha snyad du byed mod kyi/_don ston par bya ba'i phyir byas so zhes tha snyad du byed de/_'di tsam gyis na ljongs kyi mi'i nges pa'i
[\[47a\]]
[\[47a.1\]]tshig la mngon par zhen par mi 'gyur la/_'jig rten gyi ming la rab tu rgyug par mi 'gyur ro/_/ljongs kyi mi'i nges pa'i tshig la mngon par zhen par mi bya'o/_/'jig rten gyi ming la rgyug par mi bya'o zhes/_ngas bstan pa de rgyas par rab tu bshad do/_/
[\[47a.2\]]mdo las dbang po nyi shu rtsa gnyis zhes bya ba la sogs pa la/_gleng gzhi ni mnyan du yod pa na'o/_/de nas bram ze rang bzhin nyan bcom ldan 'das gang na ba der nye bar 'ongs te/_nye bar 'ongs nas bcom ldan 'das dang /_lhan cig yang dag par dga' ba dang /_yang dag par mgu
[\[47a.3\]]ba dang /_rab tu dga' bar 'gyur ba'i gtam rnam pa sna tshogs byas te/_phyogs gcig tu 'dug go/_/phyogs gcig tu 'dug nas bram ze rang bzhin nyan gyis bcom ldan 'das la 'di skad ces gsol to/_/gau ta ma dri ba lung ston pa la skabs 'byed na/_bdag phyogs
[\[47a.4\]]'ga' zhig yongs su 'dri'o/_/bram ze ji ltar 'dod pa dris shig/_/gau ta ma dbang po dbang po zhes brjod pa dbang po rnams ni du zhig_/dbang po rnams dbang po du zhig gis bsdus par gyur/_bram ze dbang po nyi shu rtsa gnyis so/_/nyi shu rtsa gnyis gang zhe na/_'di lta ste/_
[\[47a.5\]]mig gi dbang po dang /_rna ba'i dbang po dang /_sna'i dbang po dang /_lce'i dbang po dang /_lus kyi dbang po dang /_yid kyi dbang po dang /_mo'i dbang po dang /_pho'i dbang po dang /_srog gi dbang po dang /_bde ba'i dbang po dang /_sdug bsngal gyi dbang po dang /_yid bde ba'i
[\[47a.6\]]dbang po dang /_yid mi bde ba'i dbang po dang /_btang snyoms kyi dbang po dang /_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po dang /_mi shes pa kun shes par byed pa'i dbang po dang /_
[\[47a.7\]]kun shes pa'i dbang po dang /_kun shes pa dang ldan pa'i dbang po zhes bya'o/_/bram ze nyi shu rtsa gnyis po 'di dag ni dbang po rnams zhes brjod do/_/'di tsam gyis na dbang po rnams bsdus par 'gyur ro/_/de nas bram ze rang bzhin nyan bcom ldan 'das kyis gsungs pa
[\[47b\]]
[\[47b.1\]]la mngon par dga' zhing rjes su yi rang nas bcom ldan 'das kyi zhabs drung nas song ngo /_/chos mngon pa'i mdzod kyi mdo dang sbyar ba'i TIka nye bar mkho ba zhes bya ba las/_gnas dang po phal cher mdo dang sbyar ba'o//_//mthong ba dang thos nas ya nga ba spang ba'i
[\[47b.2\]]phyir zhes bya ba la sogs pa la/_mig dang ldan pa dka' ba'i gnas/_/rnam par gnon par byed pa ltar/_/mkhas pas 'tsho ba'i 'jig rten 'dir/_/sdig pa dag ni yongs su spangs/_/thos nas chos kun rnam par shes/_/thos nas sdig las 'da' bar byed/_/
[\[47b.3\]]thos nas mya ngan 'das pa thob/_/ces 'byung ngo /_/ji skad du/_de'i tshe dri za de \u0f85sems gnyis po rjes su chags pa dang zhes bya ba la sogs pa la/_phra rgyas btags pa'i dbugs 'byung ba drug pa las mi 'gags shing 'das la/_mngal gyi rkyen ni phyin ci log pa zhes bya ba la
[\[47b.4\]]sogs pa 'byung ngo /_/mngal du 'jug pa'i mdo las kyang don 'di nyid yi ge gzhan du 'byung ste/_de la 'di ltar 'don te/_de la 'di dga' bo ji ltar na sems can ma'i mngal du 'jug par 'gyur zhe na/_dga' bo 'di la pha ma chags par 'gyur zhing 'dus pa dang /_ma rung zhing zla mtshan
[\[47b.5\]]dang ldan pa dang /_dri za nye bar gnas na 'jug par 'gyur ro/_/dri za zhes bya ba ni srid pa bar ma do'i sems can gyi tshig bla dgas so/_/de yang rnam pa gnyis su 'gyur te/_kha dog bzang ba dang kha dog ngan pa'o/_/de la dmyal ba'i srid pa bar ma do ni kha dog ngan pa ste/_'di lta ste
[\[47b.6\]]ka ba tshig pa lta ba'o/_/dud 'gro'i srid pa bar ma do ni du ba'i kha dog lta bu'o/_/yi dgas kyi ni chu lta bu'o/_/'dod pa na spyod pa'i mi dang lha rnams kyi ni gser gyi kha dog go/_/gzugs na spyod pa rnams kyi ni dkar po'o/_/gzugs med pa na spyod pa la ni srid pa bar ma med
[\[47b.7\]]de/_gzugs med pa'i phyir ro/_/srid pa bar ma kha cig ni lag pa gnyis pa'o/_/kha cig ni rkang pa gnyis pa'o/_/kha cig ni rkang pa mang po can no/_/kha cig ni rkang pa gcig pa'o/_/'gro ba gang du sngon gyi las kyis skye bar 'gyur ba srid pa bar ma do'i sems can
[\[48a\]]
[\[48a.1\]]yang de dang 'dra bar 'gyur ro/_/srid pa bar ma do'i sems can thams cad kyang nam mkha' la 'gro ba thogs pa med pa rdzu 'phrul dang ldan pa lta bu'o/_/lha'i mig dang ldan par 'gyur ro/_/ma zla mtshan dang ldan zhes bya ba ni dus dang dus su zla mtshan
[\[48a.2\]]dang ldan pa'o/_/de la bud med kha cig ni zhag gsum dang lnga dang bdun gyi bar du zla mtshan dang ldan par 'gyur ro/_/kha cig ni rgyu dang rkyen gyi dbang gis yun ring por zla mtshan dang ldan par 'gyur zhing /_zla mtshan dang zla mtshan 'brel bar 'gyur ro/_/de la bud med gang
[\[48a.3\]]sdug bsngal zhing 'gro ba ngan par gyur pa dang /_nye bar gdung ba dang /_'khrug pa mang ba dang /_bza' ba dang /_btung ba gya nom pa ma yin na dus thung ngur zla mtshan dang ldan par 'gyur te/_myur du yongs su zad cing gtugs par 'gyur ro/_/dga' bo 'di lta ste dper na sa rtsub
[\[48a.4\]]mo'i phyogs su chu btab na myur du yongs su zad cing gtugs par 'gyur ba de bzhin du bud med gang sdug bsngal zhing 'gro ba ngan par gyur pa dang /_nye bar gdung ba dang /_'khrug pa mang ba dang /_bza' ba dang btung ba gya nom pa ma yin na/_dus thung ngur zla mtshan dang ldan
[\[48a.5\]]par 'gyur te myur du zad cing yongs su gtugs par 'gyur ro/_/bud med gang bde zhing 'gro ba bzang por gyur pa dang /_nye bar gdung ba dang /_'khrug pa nyung ba dang /_bza' ba dang btung ba gya nom pa ni yun ring por zla mtshan dang ldan par 'gyur te/_myur du yongs su
[\[48a.6\]]zad cing yongs su gtugs par mi 'gyur te/_dga' bo 'di lta ste dper na sa 'jam po'i phyogs su chu btab na myur du yongs su zad cing gtugs par mi 'gyur ba de bzhin du bud med gang bde zhing 'gro ba bzang bar gyur pa dang /_nye bar gdung ba dang 'khrug pa nyung ba dang /_
[\[48a.7\]]bza' ba dang btung ba gya nom pa ni yun ring por zla mtshan dang ldan par 'gyur te/_myur du yongs su zad cing yongs su gtugs par mi 'gyur te/_zla mtshan la zla mtshan 'brel par 'gyur ro/_/dga' bo de la gal te pha las khu ba byung zhing ma las ma byung na re zhig de'i
[\[48b\]]
[\[48b.1\]]dus na mngal du 'jug par mi 'gyur ro/_/gal te ma las byung zhing pha las ma byung na re zhig de'i dus na mngal du 'jug par mi 'gyur ro/_/ma dag par gyur cing pha ma dag par gyur pa dang /_pha dag cing ma ma dag par gyur pa re zhig de'i dus na mngal du 'jug par mi 'gyur ro/_/de'i
[\[48b.2\]]dus na ma rlung gis bzung bar gyur pa'am/_pha bzung ba'am/_bad kan gyis bzung ba'am/_khrag gis bzung ba'am/_shas gang ba'am/_rmen can lta bu'am/_nas kyi bar lta bu'am/_grog mo'i rked pa lta bu'am/_rnga mo'i gdong pa lta bu'am/_khyi'i gdong pa lta bu'am/_shing rta'i gdong pa lta bu'am/_
[\[48b.3\]]ka ba lta bu'am/_'dab ma lta bu'am/_nang du rtse mo lta bu skyes pa'am/_'og tu zab pa'am/_steng du zab pa'am/_mngal snod du ma gyur pa'am/_khrag 'dzag pa'am/_chung ba'am/_khra'i mchu lta bu'am/_g.yas phyogs yangs pa'am/_g.yon phyogs yangs pa'am/_
[\[48b.4\]]steng du yangs pa'am/_'og tu yangs pa'am/_mtho ba'am/_dma' ba'am/_sgur pa'am/_yo ba'am/_skyon dang bcas pa'am/_nyes pa dang bcas pa dang /_bi sa ra ka zhes bya ba'i srog chags kyis zos par gyur pa [(]sta[,]ste[)]/_re zhig
[\[48b.5\]]de'i dus na mngal du 'jug par mi 'gyur ro/_/pha dang ma dbang thang chen po dang ldan par gyur la dri za dbang thang chung ngu dang ldan par gyur pa dang /_dri za dbang thang chen po dang ldan la pha ma dbang thang chung ngu dang ldan par gyur na/_re zhig de'i dus na mngal du 'jug par mi 'gyur
[\[48b.6\]]ro/_/thams cad nus pa chen po dang ldan na 'gyur ro/_/pha dang ma dag gis bu rnyed par 'gyur ba'i las ma byas shing ma bsags pa dang /_dri zas kyang pha dang ma rnyed pa'i las ma byas shing ma bsags pa dang /_dri za la bud med dam skyes pa'i sems gnyis po las
[\[48b.7\]]gang yang rung ba nye bar mi gnas na re zhig de srid du mngal du 'jug par mi 'gyur ro/_/dga' bo ji ltar na ma'i mngal du 'jug par 'gyur zhe na/_dga' bo 'di la pha dang ma gnyis chags par gyur cing 'dus pa dang /_ma rung zhing zla mtshan dang ldan pa dang /_dri za nye bar gnas
[\[49a\]]
[\[49a.1\]]na 'jug par 'gyur te/_pha dang ma'i khu ba byung zhing pha dang ma chags par gyur pa dang /_de'i dus na pha dang ma rlung gis bzung bar ma gyur pa dang /_bad kan gyis ma bzung ba dang /_khrag gis ma bzung ba dang /_shas gang ba ma yin pa dang /_rmen can
[\[49a.2\]]lta bu ma yin pa dang /_nas kyi bar lta bu ma yin pa dang /_grog mo'i rked pa lta bu ma yin pa dang /_rnga mo'i gdong pa dang /_khyi'i gdong pa dang /_shing rta'i gdong pa dang /_ka ba lta bu dang /_'dab ma lta bu dang /_nang du rtse mo lta bu skyes pa ma yin pa dang /_steng du zab pa
[\[49a.3\]]dang /_'og tu zab pa ma yin pa dang /_snod du gyur pa dang /_khrag 'dzag pa dang /_chung ba ma yin pa dang /_khra'i mchu lta bu ma yin pa dang /_g.yas phyogs yangs pa dang /_g.yon phyogs yangs pa dang /_steng du yangs pa dang /_'og tu yangs pa ma yin pa dang /_
[\[49a.4\]]mtho ba dang dma' ba ma yin pa dang /_sgur po ma yin pa dang /_skyon med pa dang /_nyes pa med pa dang /_pha dang ma dbang thang chen po dang ldan zhing dri za yang dbang thang chen po dang ldan par gyur pa dang /_pha dang ma dbang thang chung ngu dang ldan par gyur na dri za yang dbang thang chung ngu dang
[\[49a.5\]]ldan par gyur pa dang /_pha dang ma dag gis bu rnyed cing thob par 'gyur ba'i las byas shing bsags pa dang /_dri zas kyang pha dang ma rnyed cing thob par 'gyur ba'i las byas shing bsags pa dang /_dri za la bud med dam skyes pa'i sems gnyis po las gang yang rung ba nye bar
[\[49a.6\]]gnas na/_dga' bo 'di ltar ma'i mngal du 'jug par 'gyur ro zhes 'byung ste/_mdzod kyi gnas gsum par srid pa bar ma'i rnam bshad kyi skabs su yang dri za zhes bya ba 'di nyid drang bar bya'o/_/ji skad du 'jig rten 'di ni sems kyis khrid ces bya ba la/_rnam
[\[49a.7\]]par 'byed pa bsdus pa'i sdom gyi tshigs su bcad pa gnyis pa'i dang po'i mdo las/_btsun pa 'jig rten ni gang gis khrid/_gang gis drangs/_gang gis skye zhing skye ba la dbang bsgyur/_de skad ces gsol pa dang /_bcom ldan 'das kyis dge slong de la 'di skad ces bka'
[\[49b\]]
[\[49b.1\]]stsal to/_/dge slong legs so legs so/_/blo bzang po dang /_shes rab bzang po dang /_shes rab dang dpyod pas 'jig rten 'di gang gis khrid/_gang gis drangs/_gang gis skye zhing skye ba la dbang sgyur zhes dge slong khyod kyis bdag la 'di ltar 'dri ba legs so/_/de legs
[\[49b.2\]]par nyon la yid la zung shig dang bshad par bya'o/_/dge slong 'jig rten 'di ni sems kyis khrid/_sems kyis yongs su drangs te/_sems kyis de skye zhing skye ba la dbang bsgyur ro/_/gang gis 'jig rten 'di yongs su khrid cing yongs su 'dren pa dang /_gang gi skye ba la
[\[49b.3\]]dbang sgyur ba des 'phags pa nyan thos dgra bcom pa mi 'gro zhing mi 'dren la de skye zhing skye ba la dbang mi sgyur te/_de ci'i phyir zhe na/_'phags pa nyan thos sems la dbang sgyur bar byed kyi/_de la ni sems kyis dbang sgyur bar byed pa ma yin no zhes bya'o/_/bde bar gyur
[\[49b.4\]]pa'i sems mnyam par 'jog par 'gyur ro zhes bya ba la/_skye mched drug gi mdor sngar bris pa bzhin no/_/ched du brjod pa bsdus pa'i sdom gyi tshigs su bcad pa gnyis pa'i mdo las der bstan pa bzhin du yang drang bar bya ste/_bcom ldan 'das mnyan yod na rgyal byed kyi
[\[49b.5\]]tshal mgon med zas sbyin gyi kun dga' ra ba na bzhugs te/_de nas tshe dang ldan pa kun dga' bo bcom ldan 'das gang na ba der nye bar song ste/_nye bar song nas bcom ldan 'das kyi zhabs la spyi bos phyag byas nas phyogs gcig tu 'dug go/_/phyogs gcig tu 'dug nas bcom ldan
[\[49b.6\]]'das la 'di skad ces gsol to/_/btsun pa tshul khrims gang gi don du kun dga' bo yongs su gdung ba med pa'i don du'o/_/btsun pa yongs su gdung ba med pa gang gi don du/_kun dga' bo ji srid du dga' ba skyed pa'i don du'o/_/btsun pa dga' ba skyed pa gang gi don du/_
[\[49b.7\]]ji srid du rab tu dga' ba skye ba'i don du'o/_/btsun pa rab tu dga' ba gang gi don du/_ji srid du shin tu sbyangs pa gang gi don du'o/_/btsun pa shin tu sbyangs pa gang gi don du/_kun dga' bo ji srid sems bde ba'i don du'o/_/btsun pa bde ba gang gi don du/_kun dga' bo
[\[50a\]]
[\[50a.1\]]sems mnyam par gzhag pa'i don du'o/_/btsun pa ting nge 'dzin gang gi don du/_ji srid du ji lta ba bzhin shes pa dang mthong ba'i don du'o/_/btsun pa ji lta ba bzhin shes pa dang mthong ba gang gi don du/_ji srid du skyo ba'i don du'o/_/btsun pa skyo ba gang gi don du/_
[\[50a.2\]]kun dga' bo ji srid du 'dod chags dang bral ba'i don du'o/_/btsun pa 'dod chags dang bral ba gang gi don du/_kun dga' bo ji srid du rnam par grol ba'i don du'o/_/btsun pa rnam par grol ba gang gi don du/_kun dga' bo ji srid du yongs su mya ngan las 'das pa'i don du'o/_/
[\[50a.3\]]kun dga' bo tshul khrims dang ldan na gdung ba med par 'gyur ro/_/gdung ba med na dga' ba skye bar 'gyur ro/_/dga' ba skyes na rab tu dga' ba skye bar 'gyur ro/_/lus shin tu sbyangs na bde ba skye bar 'gyur ro/_/bde ba myong na sems mnyam par 'jog par 'gyur ro/_/
[\[50a.4\]]kun dga' bo sems mnyam par bzhag na yang dag pa ji lta ba bzhin shes pa dang /_yang dag pa ji lta ba bzhin mthong bar 'gyur ro/_/yang dag pa ji lta ba bzhin shes shing yang dag pa ji lta ba bzhin mthong na yid 'byung bar 'gyur ro/_/yid byung na rnam par grol bar 'gyur ro/_/
[\[50a.5\]]rnam par grol na yongs su mya ngan las 'das par 'gyur te/_kun dga' bo 'di ni chos nyid la chos kyi rgyu mthun pa'o/_/chos nyid la chos kyi rgyu mthun par gyur pa'o/_/tshul khrims 'di la rten cing bsgoms te lan mang du byas na rab kyi mchog tu nye bar 'gro bar 'gyur te/_pha rol tu ma
[\[50a.6\]]phyin pa pha rol tu 'gro bar 'gyur ba'i bar du'o zhes bka' stsal to/_/sdug bsngal gyi rgyu can gyi dad pa zhes bya ba la sogs pa la/_gleng gzhi ni mnyan du yod pa na'o/_/de nas bcom ldan 'das kyis dge slong rnams la bos te bka' stsal pa/_dge slong dag mya ngan las 'das pa yang
[\[50a.7\]]rgyu dang bcas par nga smra'o/_/dge slong dag mya ngan las 'das pa'i rgyu gang zhe na/_rnam par grol ba zhes brjod do/_/dge slong dag rnam par grol ba yang rgyu dang bcas par nga smra'o/_/dge slong dag rnam par grol ba'i rgyu gang zhe na/_'dod chags dang bral ba zhes brjod do/_/dge
[\[50b\]]
[\[50b.1\]]slong dag 'dod chags dang bral ba yang rgyu dang bcas par nga smra'o/_/dge slong dag 'dod chags dang bral ba'i rgyu gang zhe na/_yid 'byung ba zhes brjod do/_/dge slong dag yid 'byung ba yang rgyu dang bcas par nga smra'o/_/dge slong dag yid 'byung ba'i rgyu gang zhe na/_ji lta ba bzhin du
[\[50b.2\]]shes pa dang mthong ba zhes brjod do/_/dge slong dag yang dag pa ji lta ba bzhin shes pa dang mthong ba yang rgyu dang bcas par nga smra'o/_/dge slong dag yang dag pa ji lta ba bzhin shes pa dang mthong ba'i rgyu gang zhe na/_ting nge 'dzin zhes brjod do/_/dge slong dag ting nge 'dzin de yang rgyu dang
[\[50b.3\]]bcas par nga smra'o/_/dge slong dag ting nge 'dzin gyi rgyu gang zhe na/_bde ba'o zhes brjod do/_/dge slong dag bde ba yang rgyu dang bcas par nga smra'o/_/dge slong dag bde ba'i rgyu gang zhe na/_shing tu sbyangs pa zhes brjod do/_/dge slong dag shin tu sbyangs pa yang rgyu dang bcas par nga smra'o/_/_
[\[50b.4\]]dge slong shin tu sbyangs pa'i rgyu gang zhe na/_dga' ba'o zhes brjod do/_/dge slong dag dga' ba yang rgyu dang bcas par nga smra'i/_rgyu med par ni ma yin te/_dge slong dag dga' ba'i rgyu gang zhe na/_rab tu dga' ba zhes brjod do/_/dge slong dag rang tu dga' ba yang rgyu dang bcas par nga
[\[50b.5\]]smra'i/_rgyu med par ni ma yin te/_dge slong dag rab tu dga' ba'i rgyu gang zhe na/_yongs su gdung ba med pa zhes brjod do/_/dge slong dag yongs su gdung ba med pa yang rgyu dang bcas par nga smra'i/_rgyu med par ni ma yin te/_dge slong dag yongs su gdung ba med pa'i rgyu gang
[\[50b.6\]]zhe na/_tshul khrims sdom pa zhes brjod do/_/dge slong dag tshul khrims sdom pa yang rgyu dang bcas par nga smra'i/_rgyu med par ni ma yin te/_dge slong dag tshul khrims sdom pa'i rgyu gang zhe na/_dbang po sdom pa zhes brjod do/_/dge slong dag dbang po'i sdom pa yang rgyu dang
[\[50b.7\]]bcas par nga smra'i/_rgyu med par ni ma yin te/_dge slong dag dbang po sdom pa'i rgyu gang zhe na/_dran pa dang shes bzhin zhes brjod do/_/dge slong dag dran pa dang shes bzhin yang rgyu dang bcas par nga smra'i rgyu med par ni ma yin te/_dge slong dag dran pa dang shes bzhin
[\[51a\]]
[\[51a.1\]]gyi rgyu gang zhe na/_tshul khrims yid la byed pa zhes brjod do/_/dge slong dag tshul khrims yid la byed pa yang rgyu dang bcas par nga smra'i/_rgyu med par ni ma yin te/_dge slong dag tshul khrims yid la byed pa'i rgyu gang zhe na/_dad pa zhes brjod do/_/dge
[\[51a.2\]]slong dag dad pa yang rgyu dang bcas par nga smra'i/_rgyu med par ni ma yin te/_dge slong dag dad pa'i rgyu gang zhe na/_sdug bsngal ba zhes brjod do/_/dge slong dag sdug bsngal ba yang rgyu dang bcas par nga smra'i/_rgyu med par ni ma yin te/_dge slong dag sdug bsngal ba'i rgyu
[\[51a.3\]]gang zhe na/_rga shi zhes brjod do/_/dge slong dag rga shi yang rgyu dang bcas par nga smra'i/_rgyu med par ni ma yin te/_dge slong dag rga shi'i rgyu gang zhe na/_skye ba zhes brjod do/_/dge slong dag skye ba yang rgyu dang bcas par nga smra'i/_rgyu med par ni ma yin te/_dge slong dag skye
[\[51a.4\]]ba'i rgyu gang zhe na/_srid pa zhes brjod do/_/dge slong dag srid pa yang rgyu dang bcas par nga smra'i/_rgyu med par ni ma yin te/_dge slong dag srid pa'i rgyu gang zhe na/_nye bar len pa zhes brjod do/_/dge slong dag nye bar len pa yang rgyu dang bcas par nga smra'i/_rgyu med par ni ma yin te/_
[\[51a.5\]]dge slong dag nye bar len pa'i rgyu gang zhe na/_sred pa zhes brjod do/_/dge slong dag sred pa yang rgyu dang bcas par nga smra'i rgyu med par ni ma yin te/_dge slong dag sred pa'i rgyu gang zhe na/_tshor ba zhes brjod do/_/dge slong dag tshor ba yang rgyu dang bcas par nga smra'i/_rgyu med par ni
[\[51a.6\]]ma yin te/_dge slong dag tshor ba'i rgyu gang zhe na/_reg pa zhes brjod do/_/dge slong dag reg pa yang rgyu dang bcas par nga smra'i/_rgyu med par ni ma yin te/_dge slong dag reg pa'i rgyu gang zhe na/_skye mched drug ces brjod do/_/dge slong dag skye mched drug kyang rgyu dang bcas par nga
[\[51a.7\]]smra'i/_rgyu med par ni ma yin te/_dge slong dag skye mched drug gi rgyu gang zhe na/_ming dang gzugs zhes brjod do/_/dge slong dag ming dang gzugs kyang rgyu dang bcas par nga smra'i/_rgyu med par ni ma yin te/_dge slong dag ming dang gzugs kyi rgyu gang zhe na/_rnam par shes pa zhes
[\[51b\]]
[\[51b.1\]]brjod do/_/dge slong dag rnam par shes pa yang rgyu dang bcas par nga smra'i/_rgyu med par ni ma yin te/_dge slong dag rnam par shes pa'i rgyu gang zhe na/_'du byed ces brjod do/_/dge slong dag 'du byed kyang rgyu dang bcas par nga smra'i/_rgyu med par ni ma yin te/_dge slong dag 'du byed kyi
[\[51b.2\]]rgyu gang zhe na/_ma rig pa zhes brjod do/_/dge slong dag ma rig pa'i rgyus 'du byed/_'du byed kyi rgyus rnam par shes pa/_rnam par shes pa'i rgyus ming dang gzugs/_ming dang gzugs kyi rgyus skye mched drug_/skye mched drug gi rgyus reg pa/_reg pa'i rgyus tshor ba/_tshor ba'i
[\[51b.3\]]rgyus srid pa/_srid pa'i rgyus len pa/_len pa'i rgyus srid pa/_srid pa'i rgyus skye ba/_skye ba'i rgyus rga shi/_rga shi'i rgyus sdug bsngal ba/_sdug bsngal ba'i rgyus dad pa dang /_tshul khrims yid la byed pa dang /_dran pa dang /_shes bzhin dang /_dbang po sdom pa dang /_tshul
[\[51b.4\]]khrims sdom pa dang /_gdung ba med pa dang /_dga' ba dang /_rab tu dga' ba dang /_shin tu sbyangs pa dang /_bde ba dang /_ting nge 'dzin dang /_skye ba dang /_'dod chags dang bral ba dang 'gog pa'i rgyus mya ngan las 'das pa'o zhes bka' stsal to/_/mdo las/_bde ba'i tshor ba la
[\[51b.5\]]ni 'dod chags rgyas par 'gyur/_sdug bsngal gyi tshor ba la ni zhe sdang rgyas par 'gyur zhes bya ba la sogs pa la/_ji skad du lung bar ma las sdom gyi tshigs su bcas pa gsum pa'i mthar dge slong ma chos sbyin gyi mdo de dang de dag mdzod kyi gnas dang por/_so sor brtags pa'i 'gog
[\[51b.6\]]pa gang /_/bral ba'i so so so so yin/_/zhes bshad pa bzhin blta bar bya'o/_/lus tshor sim pa ma yin gang /_/sdug bsngal dbang po zhes bya ba la sogs pa la/_gleng gzhi ni mnyan du yod pa na'o/_/dge slong dag lnga po 'di dag ni dbang po lnga'o/_/lnga gang zhe na/_bde ba'i
[\[51b.7\]]po dang /_sdug bsngal gyi dbang po dang /_/yid bde ba'i dbang po dang /_yid mi bde ba'i dbang po dang /_btang snyoms kyi dbang po'o/_/bde ba'i dbang po gang zhe na/_gang bde ba myong ba'i reg pa las skyes pa las dang sems kyis sim pa dang bde ba rig cing myong ba 'di ni bde ba'i
[\[52a\]]
[\[52a.1\]]dbang po zhes bya'o/_/sdug bsngal gyi dbang po gang zhe na/_sdug bsngal myong bar 'gyur ba'i reg pa reg pa las skyes pa/_lus dang sems kyi sim pa ma yin zhing sdug bsngal ba 'di ni sdug bsngal gyi dbang po zhes brjod do/_/yid bde ba'i dbang po
[\[52a.2\]]gang zhe na/_gang yid bde ba myong bar 'gyur ba'i reg pa reg pa las skyes pa/_sems kyi sim pa dang bde bar rig cing myong ba 'di nyid yid bde ba'i dbang po zhes bya'o/_/yid mi bde ba'i dbang po gang zhe na/_yid mi bde ba myong bar 'gyur ba'i reg pa reg pa las skyes pa sems
[\[52a.3\]]kyi sim pa ma yin pa dang /_sdug bsngal ba 'di ni yid mi bde ba'i dbang po zhes bya'o/_/btang snyoms kyi dbang po gang zhe na/_btang snyoms myong bar 'gyur ba'i reg pa reg pa las skyes pa lus dang /_sems kyi sim pa yang ma yin sim pa ma yin pa yang ma yin bde ba yang ma
[\[52a.4\]]yin sdug bsngal ba yang ma yin pa rig cing myong ba 'di ni btang snyoms kyi dbang po zhes bya'o zhes bka' stsal to/_/gsum ni dri ma med ces bya ba la/_gleng gzhi ni mnyan du yod pa na'o/_/dbang po ni rnam pa gsum ste/_mi shes pa kun shes par byed pa'i dbang po dang /_kun shes
[\[52a.5\]]pa'i dbang po dang /_kun shes pa dang ldan pa'i dbang po'o/_/slob pa slob par byed bzhin pa/_/drang po'i lam gyi rjes su 'jug/_/'phags pa'i lam gyi rjes mthun pa/_/rang gi sems ni rjes su srung /_/'di zad dang po'i shes pa ste/_/de nas kun shes bla ma ste/_/
[\[52a.6\]]de nas skyabs la kun shes las/_/grol ba'i shes pa 'byung bar 'gyur/_/kun sbyor thams cad zad pa yi/_/mi g.yo rnam par grol ba ni/_/de yi dbang po phun tshogs shing /_/dbang po nye bar zhi bar 'gyur/_/bdud kyi sde las rnam rgyal zhing /_/lus kyi tha ma
[\[52a.7\]]'dzin pa yin/_/zhes bka' stsal to/_/'di ltar 'phags pa'i gang zag rnam par bzhag pa mdzad nas zhes bya ba la sogs pa la/_gleng gzhi ni mnyan du yod pa na'o/_/dge slong dag dbang po lnga gang zhe na/_dad pa'i dbang po dang /_brtson 'grus kyi dbang po dang /_dran
[\[52b\]]
[\[52b.1\]]pa'i dbang po dang /_ting nge 'dzin gyi dbang po dang /_shes rab kyi dbang po'o/_/dge slong dag dbang po lnga po 'di dag rno zhing yongs su rdzogs pa na shes rab kyis rnam par grol ba'i dgra bcom par 'gyur ro/_/de bas zhan zhing rtul ba ni phyir mi 'ong ba zhes bya bar 'gyur ro/_/de bas rtul zhing
[\[52b.2\]]zhan pa ni dad pa'i rjes su 'brang ba zhes bya ste/_dge slong dag gang gi phyir yongs su rdzogs pa dang yongs su rdzogs par byed pa dang /_phyogs gcig dang phyogs gcig byed pa ni dbang po lnga po 'bras bu dang bcas pa zhes bya'o/_/gang la dbang po lnga po 'di dag rnam pa thams cad du thams cad
[\[52b.3\]]med pa de ni phyi rol so so'i skye bo'i phyogs la gnas par nga smra'o zhes gsungs so/_/gleng gzhi ni mnyan du yod pa na'o/_/dge slong dag dbang po lnga ni dad pa'i dbang po nas shes rab kyi dbang po'i bar du ste/_dbang po 'di dag che ba dang /_rno ba dang /_yongs su rdzogs pa ni gnyis ka'i cha las rnam
[\[52b.4\]]par grol ba'i dgra bcom pa zhes bya'o/_/de bas chung zhing zhan pa ni shes rab kyi rnam par grol ba'i dgra bcom pa zhes bya'o/_/de bas chung zhing zhan pa ni lus kyi mngon sum du byed pa zhes bya'o/_/de bas chung zhing zhan pa ni bar ma dor yongs su mya ngan las 'da' ba'i chos can zhes bya'o/_/de bas chung zhing zhan
[\[52b.5\]]pa ni tshe gcig bar chad gcig pa zhes bya ba'o/_/de bas chung zhing zhan pa ni phyir mi 'ong ba zhes bya'o/_/de bas chung zhing zhan pa ni rigs nas rigs su skye ba zhes bya ba'o/_/de bas chung zhing zhan pa ni mchog tu thogs na srid pa lan bdun pa zhes bya'o/_/de bas chung zhing zhan pa ni chos kyi rjes su 'brang ba zhes
[\[52b.6\]]bya'o/_/de bas chung zhing zhan pa ni dad pa'i rjes su 'brang ba zhes bya'o/_/dge slong dag dbang po'i pha rol tu phyin pa la brten nas 'bras bu'i pha rol tu phyin pa rab tu shes par 'gyur ro/_/'bras bu'i pha rol tu phyin pa la brten nas dbang po lnga po 'bras bu dang bcas par 'gyur ro/_/dge
[\[52b.7\]]slong dag gang la dbang po lnga po 'di dag rnam pa thams cad du gtan med pa de ni phyi rol pa so so skye bo'i phyogs la gnas pa'o zhes nga smra'o zhes gsungs so/_/mdo las kyang sems can 'jig rten du skyes shing zhes bya ba la sogs pa la de nas bcom ldan 'das 'di snyam du ngas rtogs pa'i
[\[53a\]]
[\[53a.1\]]chos zab pa/_zab par snang ba/_lta bar dka' ba/_rtogs par dka' ba/_mkhas shing mdzangs pas rig par bya ba/_ngas gzhan dag la bstan kyang gzhan dag gis rnam par mi shes shing nga la yang gnod pa ngal ba dang tshegs nyid du 'gyur bas bdag gcig pu dben pa'i phyogs
[\[53a.2\]]su mthong ba'i chos la bde bar gnas par rigs so zhes dgongs so/_/de nas bcom ldan 'das thugs las chung ngus chos mi ston par bzhugs pa dang /_tshangs pa stong gi bdag po 'di snyam du sems te/_kye ma 'jig rten 'di ni nyams so/_/'jig rten 'di rab tu nyams so/_/
[\[53a.3\]]gang las da ltar de bzhin gshegs pa dgra bcom pa yang dag par rdzogs pa'i sangs rgyas rnams ni 'jig rten du ras 'ga' zhig 'byung ste/_'di lta ste/_u dum wA ra'i me tog bzhin no/_/bcom ldan 'das thog mar chos mi gsung ba thugs las chung ngur bzhugs pas bdag song ste
[\[53a.4\]]gsol ba gdab par bya'o/_/de nas tshangs pa stong gi bdag po 'di lta ste/_skyes bu stobs dang ldan pa'i lag pa brkyang ba dang bskum pa tsam gyis tshangs pa stong gi bdag po tshangs pa'i 'jig rten nas mi snang bar gyur te/_bcom ldan 'das kyi mdun du 'dug ste/_de nas tshangs pa stong gi bdag po de'i
[\[53a.5\]]tshe tshigs su bcad pa 'di skad ces gsol to/_/ma ga d+ha yi yul 'dir sngon chad chos/_/ma dag dri ma'i rjes su 'brel byung phyir/_/bdud rtsi'i sgo mo dbyer bar mdzod cig chos/_/rdul bral dri ma med pa bshad du gsol/_/bcom ldan 'das kyis bka' stsal pa/_/tshangs pa nga yi tha ba
[\[53a.6\]]kun/_/bcom nas tshegs chen gyis rtogs te/_/chos 'di srid pa'i 'dod chags kyis/_/dkris pas bde blag rtogs ma yin/_/rgyun phyogs las ni bzlog pa'i lam/_/zab la shin tu blta dka' ba/_/'dod chags kyis chags mun pa yi/_/phung pos bsgribs pas mi
[\[53a.7\]]mthong ngo /_/btsun pa sems can 'jig rten du skyes shing 'jig rten du rgas pa 'di rnams la dbang po rnon po yang mchis/_dbang po 'bring po yang mchis/_dbang po rtul po yang mchis te/_rang gi rgyud gdul sla ba dang /_gdul nyung ba dang /_gdul nyung ba'i rigs can yang mchis pa
[\[53b\]]
[\[53b.1\]]dag dam pa'i chos ma thos na yongs su nyams par 'gyur te/_'di lta ste/_ut+pa la'am/_ku mu da'am/_puN+Da rI ka dag chu las skyes pa dang /_chu las 'phel ba dang /_chu las mngon par 'phags te gnas pa dang /_kha cig chu dang mnyam por gnas pa dang /_kha cig chur nub ste gnas pa de bzhin du sems can
[\[53b.2\]]'jig rten du skyes shing 'jig rten du rgas pa 'di rnams la dbang po rnon po yang mchis/_dbang po 'bring po yang mchis/_dbang po rtul po yang mchis/_rang gi rgyud gdul sla ba dang /_gdul nyung ba dang /_gdul nyung ba'i rigs can yang mchis pa dag dam pa'i chos ma thos na yongs su
[\[53b.3\]]nyams par 'gyur te/_sems can rnams kyis rtogs par 'gyur bas/_bcom ldan 'das chos bshad du gsol/_bde bar gshegs pa bshad du gsol/_/de nas bcom ldan 'das 'di snyam du rang nyid kyi sangs rgyas kyi spyan gyis 'jig rten la blta'o zhes dgongs nas/_de nas bcom ldan
[\[53b.4\]]'das rang nyid kyi sangs rgyas kyi spyan gyis 'jig rten la sems can 'jig rten du skyes shing 'jig rten du rgas pa 'di rnams la dbang po rnon po yang yod/_dbang po 'bring po yang yod/_dbang po rtul po yang yod la rang gi rgyud gdul sla zhing gdul nyung ba dang /_gdul nyung ba'i rigs can dag
[\[53b.5\]]yod pas dam pa'i chos ma thos na yongs su nyams par 'gyur bar gzigs nas yang sems can de rnams la snying rje chen pos non pas/_de nas de'i tshe bcom ldan 'das kyis tshigs su bcad de bka' stsal pa/_tshangs pa mi la bslu dpyad mang po yis/_/chos mchog rab tu bshad
[\[53b.6\]]par bya ba min/_/bdud rtsi'i sgo mo rab tu dbye bar bya/_/su zhig nyan par 'dod pa rnams shog cig_/de nas tshangs pa stong gi bdag po 'di snyam du bcom ldan 'das chos 'chad par 'gyur ro/_/bde bar gshegs pa chos 'chad par 'gyur ro snyam du rig nas dga' ba dang yid bde
[\[53b.7\]]ba dang /_rab tu dga' ba dang /_yid bde ba'i mchog skyes te/_bcom ldan 'das kyi zhabs la spyi bos phyag byas te lan gsum du bskor ba byas nas de nyid du mi snang bar gyur to/_/yang ngas ji srid du/_dbang po lnga po 'di dag rig_/ces bya ba la sogs pa la gleng gzhi ni mnyan du yod pa
[\[54a\]]
[\[54a.1\]]na'o/_/dbang po lnga ste/_lnga gang zhe na/_dad pa'i dbang po dang /_brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po'o/_/dge slong dag ji srid du ngas dad pa'i dbang po ji lta ba bzhin ma shes shing /_dad pa'i dbang
[\[54a.2\]]po kun 'byung ba dang /_dad pa'i dbang po 'gag pa dang /_dad pa'i dbang po'i 'gog par 'gro ba'i lam ji lta ba bzhin ma shes pa de srid du nga lha dang bcas pa'i 'jig rten dang /_bdud dang bcas pa dang /_dge sbyong dang bcas pa'i tshangs pa'i skye dgu dang /_lha dang mir bcas pa las grol
[\[54a.3\]]ba dang /_mi ldan pa dang /_rnam par mi ldan par 'gyur zhing sems phyin ci log rab tu mang po la gnas pa de srid du nga bla na med pa yang dag par rdzogs par mngon par byang chub pa zhes mi shes so/_/dge slong dag gang yang nga dad pa'i dbang po yang dag pa ji lta ba bzhin rab tu shes
[\[54a.4\]]shing dad pa'i dbang po kun 'byung ba dang /_dad pa'i dbang po 'gog pa dang /_dad pa'i dbang po'i 'gog par 'gro ba'i lam ji lta ba bzhin shes shing brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po ji lta ba bzhin
[\[54a.5\]]rab tu shes pa dang /_shes rab kyi dbang po 'gog pa dang /_shes rab kyi dbang po'i 'gog par 'gro ba'i lam ji lta ba bzhin shes nas de'i phyir lha dang bcas pa'i 'jig rten gyi dbang po dang /_bdud dang bcas pa dang /_tshangs pa dang bcas pa'i zhes bya ba nas byang chub la
[\[54a.6\]]zhes rnam par shes pa'i bar du'o/_/dge slong dag ngas dad pa'i dbang po'i kun 'byung ba dang /_mi snang ba dang /_ro myang ba dang /_nyes dmigs dang /_nges par 'byung ba ji lta ba bzhin mi shes shing /_brtson 'grus kyi dbang po dang /_dran pa'i dbang po dang /_ting nge 'dzin
[\[54a.7\]]gyi dbang po dang /_shes rab kyi dbang po'i kun 'byung ba dang /_mi snang ba dang /_ro myang ba dang /_nyes dmigs dang /_nges par 'byung ba ji lta ba bzhin mi shes pa de srid du nga lha dang bcas pa'i 'jig rten zhes bya ba nas/_byang chub pa mi shes sa zhes bya ba'i bar du'o/_/dge slong dag
[\[54b\]]
[\[54b.1\]]gang yang ngas dad pa'i dbang po'i kun 'byung ba dang /_mi snang ba dang /_ro myang ba dang /_nyes dmigs dang /_nges par 'byung ba ji lta ba bzhin shes shing /_rgyas par brtson 'grus nas/_bla na med pa yang dag par rdzogs pa'i mngon par byang chub pa zhes mi shes pa'i bar du'o
[\[54b.2\]]zhes bka' stsal to/_/ji skad du/_tshangs spyod 'di la legs spyod cing /_/zhes bya ba la sogs pa ni skye mched drug gi mdo'i bsdus pa'i sdom gyi tshigs su bcad pa dang po'i las lnga pa nye sde'i mong las/_gnas brtan shA ri'i bus tshigs su bcad pa 'di skad ces smras so/_/tshangs
[\[54b.3\]]spyod 'di la legs spyod cing /_/lam la legs par bsgoms pa ni/_/tshe zad dga' bar 'gyur ba ste/_/dper na nad dang bral ba bzhin/_/tshangs spyod 'di la legs spyod cing /_/lam la'ang shin tu bsgoms pa ni/_/tshe zad dga' bar 'gyur ba ste/_/ji ltar dug gis gnod
[\[54b.4\]]bzhin no/_/tshangs spyod 'di la legs spyod cing /_/lam la legs par bsgoms pa ni/_/'bar ba'i khyim nas thar pa ltar/_/'chi ba'i tshe na mi dga' med/_/tshangs spyod 'di la legs spyod cing /_/lam la'ang legs par bsgoms pa ni/_/rtswa dang shing dang mnyam par
[\[54b.5\]]ni/_/'jig rten shes rab kyis mthong na/_/de la don gnyer gzhan med cing /_/gzhan du nying mtshams sbyor mi byed/_/yang ci'i phyir bcom ldan 'das kyis tshe'i 'du byed btang zhing byin gyis brlabs zhe na zhes bya ba la sogs pa la/_mdo drug pa dang /_yongs su mya ngan las
[\[54b.6\]]'das pa chen po'i mdo'i tshig brgyad pa'i sdom gyi tshigs su bcad pa'i mdo las 'don pa lta bu ste/_de nas bcom 'das 'di snyam du ji ltar sems mnyam par gzhag na tshe'i 'du byed byin gyis brlabs/_srog gi 'du byed dag gtong bar 'gyur ba de lta bu'i ting nge 'dzin la snyoms par
[\[54b.7\]]'jug par bya'o snyam du dgongs nas/_de nas bcom ldan 'das ji ltar sems mnyam par gzhag na tshe'i 'du byed dag byin gyis brlabs nas srog gi 'du byed dag gtong bar 'gyur ba de lta bu'i ting nge 'dzin la snyoms par zhugs te/_tshe'i 'du byed btang ma thag tu de'i dus na sa chen po
[\[55a\]]
[\[55a.1\]]g.yo ba dang /_thog 'bab pa dang /_yul tshig pa dang /_nam mkha' la lha'i rnga byung bar gyur to/_/de nas bcom ldan 'das ting nge 'dzin las bzhengs te/_de'i tshe tshigs su bcad pa 'di skad ces bka' stsal to/_/sgong skyes sgo nga'i sbubs grol ltar/_/nang gi bdag nyid
[\[55a.2\]]mnyam gzhag pas/_/mi 'dra ba dang 'dra ba yis/_/srid pa'i 'du byed thub pas btang /_/gang yang ngas rdzu 'phrul gyi rkang pa bzhi po 'di de ltar bsgoms pas zhes bya ba la sogs pa la/_gleng gzhi ni mnyan du yod pa na'o/_/dge slong dag rdzu 'phrul gyi rkang pa bzhi bsgom pa bshad par
[\[55a.3\]]bya ste/_de legs par nyon la zhes pa la sogs pa snga ma bzhin no/_/dge slong dag ji ltar rdzu 'phrul gyi rkang pa bzhi bsgom par 'gyur zhe na/_'di la dge slong 'dun pa'i ting nge 'dzin spong ba'i 'du byed dang ldan pa dben pa la gnas pa 'dod chags dang bral ba la gnas pa 'gog pa la
[\[55a.4\]]gnas pa/_rnam par spong bas yongs su sgyur ba/_'dun pa zhum par mi 'gyur la 'phyo bar mi 'gyur ba/_nang du bsdus pa dang /_phyi rol du rnam par g.yengs pa ma yin pa/_phyis dang sngon gyi 'du shes mi 'byung ba/_steng dang 'og gi 'du shes kyis sems la rgyas par ma bsgribs shing
[\[55a.5\]]snang ba dang bcas shing lhan cig tu gyur pa'i sems 'byung bar 'gyur zhing 'di lta ste/_bdag gi sems la mun pa 'byung bar ma gyur cig ces sgom par byed/_dge slong dag brtson 'grus dang /_sems dang /_dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang
[\[55a.6\]]pa dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su sgyur bar spyod pa zhum par mi 'gyur zhing 'phyo bar mi 'gyur ba nang du bsdus pa dang /_phyi rol du g.yengs pa ma yin pa phyis dang sngon gyi 'du shes dang steng
[\[55a.7\]]dang 'og gi 'du shes sems la rgyas par ma bsgribs shing snang ba dang bcas shing lhan cig par gyur pa'i sems 'byung bar 'gyur zhing 'di lta ste/_bdag gi sems la mun pa 'byung bar ma gyur cig ces sgom par byed de/_dge slong dag de ltar na rdzu 'phrul gyi rkang pa bzhi bsgom
[\[55b\]]
[\[55b.1\]]par 'gyur ro/_/dge slong nga yang de bzhin du rdzu 'phrul gyi rkang pa bzhi bsgom zhing bsgoms nas rdzu 'phrul gyi rkang pa bzhi po dag gis rdzu 'phrul gyi yul rnam pa du ma nyams su myong ste/_lha'i mig dang rna ba dang /_sngon gyi gnas rjes su dran pa dang /_'chi 'pho ba dang skye ba shes pa
[\[55b.2\]]dang /_sems kyi rnam grangs dang /_zag pa zad pa 'di lta bur gyur to/_/dge slong dag nga rdzu 'phrul gyi rkang pa bzhi po 'di dag gis 'dod na bskal pa'am bskal pa las lhag par gnas par bya'o zhes gsungs so/_/bde ba myong bar 'gyur ba'i las dang zhes bya ba la sogs pa
[\[55b.3\]]la gleng gzhi ni mnyan du yod pa na'o/_/dge slong dag byis pa so so'i skye bo thos pa dang mi ldan pa dag 'byung ba chen po bzhi'i lus las skyes shing 'dod chags dang bral ba dang rnam par grol bar 'gyur gyi/_rnam par shes pa las ni ma yin no/_/de ci'i phyir zhe na/_'byung ba chen
[\[55b.4\]]po bzhi'i lus la rnam par 'jog dang /_nyams par mthong la/_gang yang 'di skad du 'di ni sems dang yid ces bya ba dang /_rnam par shes pa zhes bya bar byis pa so so'i skye bo thos pa dang mi ldan pa de la skyo ba dang /_'dod chags dang bral ba dang /_'gog pa mi mthong ste/_
[\[55b.5\]]de ci'i phyir zhe na/_dge slong dag byis pa so so'i skye bo thos pa dang mi ldan pa nyin mtshan rtag tu bsrung zhing skyob pa dang /_bdag gir nye bar 'gro ba dang /_zin pa dang /_'di ni bdag_/'di ni bdag gi bdag go zhes byis pa so so'i skye bo thos pa dang mi ldan pas de la skyo
[\[55b.6\]]ba dang /_'dod chags dang bral ba dang /_'gog par mi mthong ngo /_/dge slong dag byis pa so so'i skye bo thos pa dang mi ldan pa gang zhig [(]'byang [,]'byung [)]ba chen po bzhi'i lus la bdag tu khas len pa 'di ni mchog yin gyi/_rnam par shes pa ni ma yin te/_de ci'i phyir zhe na/_'byung
[\[55b.7\]]ba chen po bzhi'i lus ni yang dag par bde zhing bsrungs nas lo bcu'am/_nyi shu'am/_sum cu'am/_bzhi bcu'am/_lnga bcu'am/_brgya'am/_de las lhag par yang gnas kyi/_gang yang 'di skad du sems zhes bya ba'am/_yid ces bya ba'am/_rnam par shes pa zhes
[\[56a\]]
[\[56a.1\]]bya ba de dang de dag ni nyin mtshan du 'jig cing de dang de dag tu skad cig thang cig yud tsam du 'jig cing rnam pa du ma mang po skye zhing skye'o/_/'gag cing 'gag go/_/'di lta ste/_spre'u dgon pa'i tshal na rgyu ba na/_shing gi yal ga dmigs la/_de btang nas yang
[\[56a.2\]]gzhan dmigs te/_de bzhin du sems zhes bya ba dang /_yid ces bya ba dang /_rnam par shes pa zhes bya ba de dag dang /_de dag ni nyin mtshan du 'jig cing de dang de dag skad cig thang cig yud tsam du 'jig cing rnam pa du ma mang po gzhan skye zhing skye'o/_/'gag cing 'gag go/_/
[\[56a.3\]]dge slong dag de la 'phags pa nyan thos thos pa dang ldan pa rten cing 'brel par 'byung ba nyid du legs par sems shing yid la byed cing rtog par byed de 'di lta ste/_'di yod pas 'di 'byung /_'di skyes pa'i phyir 'di skye ste/_'di lta ste/_bde ba myong bar 'gyur ba'i
[\[56a.4\]]reg pa la brten te skyes pa tshor ba bde ba myong ba na bde ba'i tshor ba myong zhing tshor ba bde ba rig go zhes yang dag pa ji lta ba bzhin rab tu shes so/_/de nas de'i bde ba myong bar reg pa 'gags shing bde ba myong bar 'gyur ba'i reg pa la brten te skyes pa tshor ba bde ba 'gags pa dang /_nye
[\[56a.5\]]bar zhi ba dang /_bsil bar gyur pa dang /_nub par 'gyur ro/_/bde ba'i tshor ba ji lta ba de bzhin du/_sdug bsngal gyi tshor ba dang /_yid bde ba'i tshor ba dang /_yid mi bde ba'i tshor ba dang /_btang snyoms myong bar 'gyur ba'i reg pa la brten te/_skyes pa tshor ba
[\[56a.6\]]btang snyoms myong ba na tshor ba btang snyoms myong zhing tshor ba btang snyoms rig go zhes yang dag pa ji lta ba bzhin rab tu shes so/_/de nas de'i btang snyoms myong bar 'gyur ba'i reg pa 'gags shing btang snyoms myong bar 'gyur ba'i reg pa la brten te/_skyes pa'i tshor ba btang
[\[56a.7\]]snyoms 'gags shing nye bar zhi ba dang /_bsil bar gyur pa dang nub par gyur te/_/de 'di snyam du sems te/_tshor ba 'di dag gi rgyu gang /_gang las yang dag par byung /_gang las rab tu byung /_yang de 'di snyam du sems te/_tshor ba 'di dag ni reg pa'i
[\[56b\]]
[\[56b.1\]]rgyu can/_reg pa las yang dag par byung ba/_reg pa las skyes pa/_reg pa las rab tu byung ba ste/_tshor ba de dang de yang dag par 'byung ba las reg pa de dang de yang dag par 'byung zhing reg pa de dang de 'gags pas tshor ba de dang de 'gags pa dang /_nye bar zhi ba dang /_
[\[56b.2\]]bsil ba dang /_nub par 'gyur te/_dge slong dag de ltar mthong ba'i 'phags pa nyan thos lus la yang skyo bar 'gyur zhing /_tshor ba dang /_'du shes dang /_'du byed dang /_rnam par shes pa la skyo ba skye ba'am/_'dod chags dang bral zhing 'dod chags dang bral ba dang /_grol
[\[56b.3\]]zhing grol ba dang /_rnam par grol ba'i ye shes mthong bar 'gyur te/_bdag gi skye ba zad do/_/tshangs par spyod pa bsten to/_/bya ba byas so/_/bdag srid pa 'di las gzhan mi shes so zhes bya bar 'gyur ro zhes bka' stsal to/_/da ni ji ltar de dag la pho zhes bya zhe na zhes
[\[56b.4\]]bya ba la sogs pa gang las 'byung zhe na/_khams mang po pa las rnam par 'byed pa bsdus pa'i mthar bshad de/_'di ni mdzod kyi gnas dang por de bzhin khams mang po pa zhes bya bar bris pa bzhin blta bar bya'o/_/kun nas mnar sems kyi gzhi med pa'i phyir dang zhes bya ba
[\[56b.5\]]la kun nas mnar sems kyi gzhi dgu de dang de las 'don te/_ji ltar re zhig mdo drug pa'i dang po'i mdo las/_chos dgu ni gnod pa'i cha ste/_kun nas mnar [(]sem [,]sems [)]kyi gzhi rnam pa dgu ste/_'di dag la don med par 'dod pa/_mi phan par 'dod pa/_bde bar mi
[\[56b.6\]]'dod pa/_reg pa gnas par mi 'dod pa/_grub pa dang bde bar mi 'dod pa 'dis bdag la gnod pa byas so/_/byed do/_/byed par 'gyur ro zhes de la kun nas mnar sems skye'o/_/gang yang bdag la don 'dod pa dang /_phan par 'dod pa dang /_bde bar
[\[56b.7\]]'dod pa dang /_reg par gnas par 'dod pa dang /_grub pa dang bde bar 'dod pa de la/_'di don du mi 'dod pa dang /_phan par mi 'dod pa dang /_bde bar mi 'dod pa dang /_reg par gnas par mi 'dod pa dang /_grub pa dang bde bar mi 'dod pa 'dis de la gnod
[\[57a\]]
[\[57a.1\]]par byas so/_/byed do/_/phyis byed par 'gyur ro zhes kun nas mnar sems skye'o/_/gang yang bdag la don du mi 'dod pa/_phan par mi 'dod pa/_bde bar mi 'dod pa/_grub pa dang bde bar mi 'dod pa de la don du 'dod pa dang /_phan par 'dod
[\[57a.2\]]pa dang /_bde bar 'dod pa dang /_reg par gnas par 'dod pa dang /_grub pa dang bde bar 'dod de/_de'i don byas so/_/byed do/_/phyis yang byed par 'gyur ro zhes de la kun nas mnar sems skye ste/_/nyams pa'i cha 'di dag ni shin tu nyes dmigs can du gsal bar
[\[57a.3\]]bcu las 'phro ba las bshad do/_/mdo las kyang gang yang gzugs med pa'i rnam par thar pa zhi ba zhes bya ba la sogs pa la/_de nas bcom ldan 'das kyis dge slong rnams la bos te/_dge slong nga ston pa'i mdun na 'dug par gyur na ci ma rung snyam pa dang /_ngas ston
[\[57a.4\]]pa la yongs su dri ba dris te/_dge slong rnams la chos kyi gtam byed par 'gyur ba dang /_tshul khrims rnams la yongs su rdzogs par byed pa dang /_ma bcos pa'i bsam gtan dang /_lhag mthong dang ldan pa dang /_stong pa nyid kyi gnas pa 'phel bar byed pa dang /_rang
[\[57a.5\]]gi don dang 'brel cing rjes su thob pa dang /_mkhas pas ma smad pa'i tshangs par spyod par gyur na ci ma rung snyam pa dang /_dge slong dag kye ma nga'i shes pa dang /_yang dag par mthong ba mi brjed cing /_lus zhig ste bde 'gro mtho ris su skye bar 'gyur ba dang /_tshul khrims
[\[57a.6\]]yongs su rdzogs pa dang /_ma bcos pa'i bsam gtan dang lhag mthong dang ldan pa dang /_stong pa nyid kyi gnas par 'phel bar byed pa dang /_rang gi don dang 'brel zhing rjes su thob pa dang mkhas pas ma smad pa'i tshangs par spyod par gyur kyang ci ma rung snyam pa dang /_dge
[\[57a.7\]]slong dag kye ma nga'i nye bar spyod pa gang dag chos gos dang /_bsod snyoms dang /_mal cha dang /_na ba'i gsos sman dang /_yongs su spyod pa de dag bya ba byas shing shin tu don dang 'bras bu che ba dang /_rjes su bsngags pa che ba dang /_rab tu rgya che ba dang /_tshul khrims
[\[57b\]]
[\[57b.1\]]rnams la phun sum tshogs par byed pa nas/_mkhas pas ma smad pa'i tshangs par spyod par gyur kyang ci ma rung snyam pa'i bar du'o/_/dge slong dag kye ma nga mi dga' ba bzod cing bdag la mi dga' ba skyes na des sems mi 'khrugs par gnas shing tshul khrims yongs su rdzogs
[\[57b.2\]]par byed pa nas mkhas pas ma smad pa'i tshangs par spyod par gyur kyang ci ma rung snyam pa'i bar du'o/_/dge slong dag kye ma nga 'jigs pa dang 'jigs pa'i sgra bzod cing 'jigs pa skyes na yang de'i rgyus sems mi nyams par gnas pa dang /_tshul khrims rnams la yongs su
[\[57b.3\]]rdzogs par byed pa nas/_mkhas pas ma smad pa'i tshangs par spyod par gyur kyang ci ma rung snyam pa'i bar du'o/_/dge slong dag kye ma bdag gi skye ba nas skye bar sdig pa mi dge ba'i rtog pas sems mi nyams par gnas shing tshul khrims rnams la yongs su rdzogs par
[\[57b.4\]]byed ces bya ba snga ma bzhin no/_/dge slong dag kye ma bdag bkres pa dang skom pa dang /_sbrang bu dang /_sha sbrang dang /_sdig sbrul gyi reg pa dang /_gzhan gyis nyes par smras pa dang /_nyes pa gnod pa'i tshig gi lam dang skye ba nas skye bar lus kyi tshor ba sdug bsngal ba/_
[\[57b.5\]]drag pa/_rtsub pa yid du mi 'ong ba srog 'phrog par byed pa'i bag chags bzod cing tshul khrims rnams la yongs su rdzogs par byed pa'i bar snga ma bzhin no/_/dge slong dag kye ma bdag 'dod pa la dben zhes bya ba man chad bsam gtan bzhi pa'i bar du bsgrubs te gnas par gyur na
[\[57b.6\]]ci ma rung snyam pa dang /_tshul khrims rnams la yongs su rdzogs par byed pa'i bar du snga ma bzhin no/_/dge slong dag kye ma bdag gang dag gzugs med pa'i rnam par thar pa zhi ba gzugs rnams las 'das pa de dag lus kyis mngon sum du byas shing rdzogs par byas te gnas na ci ma rung
[\[57b.7\]]snyam pa dang /_tshul khrims rnams la yongs su rdzogs par byed pa'i bar du snga ma bzhin no/_/de bzhin du rgyun du zhugs pa'i 'bras bu dang /_lan cig phyir 'ong ba'i 'bras bu dang /_phyir mi 'ong ba'i 'bras bu dang /_rdzu 'phrul gyi yul dang /_lha'i rna ba dang /_sngon gyi
[\[58a\]]
[\[58a.1\]]gnas rjes su dran pa dang /_'chi 'pho ba dang /_skye ba shes pa dang /_dge slong dag kye ma bdag zag pa rnams las zag pa med par sems rnam par grol ba dang /_shes rab rnam par grol zhing mthong ba'i chos nyid la rang nyid kyis mngon par shes pa mngon sum du byas te/_
[\[58a.2\]]rig pa phun sum tshogs pa bdag gi skye ba zad do/_/tshangs par spyod pa bsten to/_/bya ba byas so/_/srid pa 'di las gzhan mi shes so zhes bya ba dang /_tshul khrims rnams la yongs su rdzogs par byed pa dang /_ma bcos pa'i bsam gtan dang shes rab dang ldan pa dang /_
[\[58a.3\]]stong pa nyid kyi gnas pa 'phel bar byed pa dang /_rang gi don dang 'brel zhing rjes su thob pa dang /_mkhas pas ma smad pa'i dpyod pa dang ldan par gyur kyang ci ma rung snyam pa dang zhes bka' stsal to/_/bar sdom la/_ston dang shes rab bsod snyoms dang /_/mi dga' ba dang 'jigs
[\[58a.4\](]nga [,]pa [)]dang /_/rtog dang bzod dang bsam gtan dang /_/rnam thar 'bras bu mngon shes drug_/shing gi phung po 'di la khams sna tshogs yod do zhes bya ba la sogs pa la/_gleng gzhi ni rgyal po'i khab na'o/_/de nas tshe dang ldan pa shA ri'i bu dge slong mang po dang thabs cig tu snga dro
[\[58a.5\]]chos gos bgos lhung bzed thogs te/_bya rgod phung po'i ri las babs nas rgyal po'i khab tu bsod snyoms kyi phyir zhugs pa dang /_tshe dang ldan pa shA ri'i bus lam gyi bar du shing gi phung po chen po zhig mthong ngo /_/mthong nas lam nas 'das te dge slong gi dge 'dun gyi mdun
[\[58a.6\]]du ji ltar 'tsham par stan bting ba la 'dug ste/_tshe dang ldan pa shA ri'i bus dge slong rnams la bos te/_tshe dang ldan pa gang dag dge slong bsam gtan dang ldan pa/_rdzu 'phrul dang ldan pa/_sems la dbang thob pa de gal te shing gi phung po 'di sar mos na yang de bzhin du 'gyur
[\[58a.7\]]gyi/_gzhan du na ma yin no/_/de ci'i phyir zhe na/_shing gi phung po 'di la sa'i khams yod de/_de'i phyir dge slong bsam gtan dang ldan pa/_rdzu 'phrul dang ldan pa/_sems la dbang thob pa de gal te shing gi phung po 'di sar mos na de bzhin du 'gyur gyi gzhan du ni ma yin no/_/
[\[58b\]]
[\[58b.1\]]tshe dang ldan pa dag gang dge slong bsam gtan dang ldan pa rdzu 'phrul dang ldan pa sems la dbang thob pa de gal te shing gi phung po ni chu dang /_me dang /_rlung dang /_gser du mos na yang de bzhin du 'gyur gyi gzhan du ni ma yin te/_de ci'i phyir zhe na/_shing gi phung po 'di la gser gyi khams yod de/_
[\[58b.2\]]de'i phyir dge slong bsam gtan dang ldan pa rdzu 'phrul dang ldan pa sems la dbang thob pa de gal te shing gi phung po 'di la gser du mos na yang de bzhin du 'gyur gyi/_gzhan du ni ma yin no/_/tshe dang ldan pa dag gang dge slong bsam gtan pa/_rdzu 'phrul dang ldan pa/_sems la dbang thob pa de gal te shing gi
[\[58b.3\]]phung po 'di la gang dang gang du mos pa de dang der 'gyur gyi/_gzhan du ni ma yin no/_/de ci'i phyir zhe na/_shing gi phung po 'di la khams rnam pa sna tshogs yod de/_de'i phyir dge slong bsam gtan dang ldan pa rdzu 'phrul dang ldan pa sems la dbang thob pa de gal te shing gi phung po 'di la
[\[58b.4\]]khams rnam pa sna tshogs su gang dang gang mos na yang de dang der 'gyur gyi/_gzhan du ni ma yin no/_/tshe dang ldan pa dag bsam gtan pa rnams kyi bsam gtan gyi yul dang /_rdzu 'phrul can rnams kyi rdzu 'phrul gyi yul ni 'di ltar bsam gyis mi khyab ste/_tshe dang ldan pa dag de'i
[\[58b.5\]]phyir 'di ltar bslab par bya ste/_gang yang bsam gtan dang ldan pa dang /_rdzu 'phrul dang ldan pa dang /_sems la dbang thob par 'gyur ba de ltar bslab par bya'o zhes smras so/_/mdo las lus shin tu sbyangs pa zhes gsungs pa ma yin nam zhe na zhes bya ba la sogs pa la/_gleng
[\[58b.6\]]gzhi ni mnyan du yod pa na'o/_/de nas dge slong rab tu mang po dag snga dro chos gos bgos/_lhung bzed thogs te bsod snyoms kyi phyir mnyan yod du zhugs pa dang /_de nas dge slong rab tu mang po de dag 'di snyam du gyur te/_nam langs pa dang bdag cag mnyan yod du bsod
[\[58b.7\]]snyoms rgyu yis/_bde bar bdag cag gzhan mu stegs can gyi rab tu byung ba'i kun dga' ra ba gang na ba der 'gro bar bya'o/_/de nas dge slong rab tu mang po de dag gzhan mu stegs can gyi rab tu byung ba'i kun dga' ra ba gang na ba der nye bar song ste/_nye bar song nas mu stegs can
[\[59a\]]
[\[59a.1\]]gyi rab tu byung ba de dag dang lhan cig yang dag par bde ba dang /_yang dag par mgu ba dang /_yang dag par rab tu dga' bar 'gyur ba'i gtam rnam pa sna tshogs dag byas te/_phyogs gcig tu 'dug go/_/phyogs gcig tu 'dug nas/_dge slong rab tu mang po de dag
[\[59a.2\]]la gzhan mu stegs can gyi rab tu byung ba de dag gis 'di skad ces smras so/_/khyed cag gi dge sbyong gau ta ma nyan thos rnams la dge slong dag khyed cag tshur shog_/sgrib pa lnga po sems nye bar nyon mongs par byed pa/_shes rab nyam chung bar byed pa/_gegs kyi phyogs mya ngan las 'das
[\[59a.3\]]pa ma yin pa 'jug par byed pa de dag spongs la/_dran pa nye bar gzhag pa bzhi la sems legs par gnas par bya'o/_/byang chub kyi yan lag bdun bsgom par bya'o zhes chos ston par byed do/_/nged cag kyang nyan thos rnams la khyed tshur shog cig_/sgrib pa lnga po sems
[\[59a.4\]]nye bar nyon mongs par byed pa shes rab nyam chung bar byed pa/_gegs kyi phyogs mya ngan las 'das par byed pa de dag spongs la/_dran pa nye bar gzhag pa bzhi la sems legs par gnas par byed do/_/byang chub kyi yan lag bdun bsgom par bya'o zhes chos ston par byed na/_
[\[59a.5\]]'di lta ste/_dge sbyong gau ta mas chos bshad pa dang /_bdag cag gis chos bshad pa khyed cag dang 'di la khyad par ci yod cing bsam pa tha dad pa dang rgyu tha dad pa ci yod/_de skad ces smras pa dang /_dge slong rab tu mang po de dag cang mi smra bar 'dug go/_/de nas dge slong rab tu
[\[59a.6\]]mang po de dag gzhan mu stegs can gyi rab tu byung bas bshad pa la rjes su yi rang bar yang mi byed/_khro bar yang mi byed de/_rjes su yi rang ba dang khro bar mi byed bzhin du stan las langs te song ngo /_/de nas dge slong rab tu mang po de dag mnyan yod du bsod snyoms spyad cing zas
[\[59a.7\]]kyi bya ba byas te zos pa'i 'og tu lhung bzed gyu nas chos gos dang lhung bzed phyogs gcig tu bzhag nas rkang pa bkrus te/_bcom ldan 'das gang na ba der nye bar 'ongs te/_nye bar 'ongs nas bcom ldan 'das kyi zhabs la mgo bos phyag byas nas/_phyogs gcig tu 'dug go/_/
[\[59b\]]
[\[59b.1\]]phyogs gcig tu 'dug nas/_dge slong mang po de dag gzhan mu stegs can gyi rab tu byung ba de dag dang lhan cig gtam yang dag par brjod cing ji ltar gyur pa rgyas par bcom ldan 'das la gsol to/_/de skad ces gsol pa dang /_bcom ldan 'das kyis dge slong rab tu mang
[\[59b.2\]]po de dag la 'di skad ces bka' stsal to/_/dge slong dag gzhan mu stegs can gyi rab tu byung ba de dag la 'di skad du brjod par bya ste/_bcom ldan 'das kyis sgrib pa lnga po ma bshad kyi/_'on kyang sgrib pa lnga po de nyid rnam grangs gang gis bcur 'gyur ba bshad do/_/bcom
[\[59b.3\]]ldan 'das kyis byang chub kyi yan lag bdun ma bshad kyi/_'on kyang byang chub kyi yan lag bdun po de nyid rnam grangs gang gis bcu bzhir 'gyur bar bshad do/_/khyed cag gi sgrib pa lnga po de nyid rnam grangs gang gis bcur 'gyur byang chub kyi yan lag bdun po de nyid rnam grangs gang gis bcu
[\[59b.4\]]bzhir 'gyur zhes 'di ltar dris pa na/_gzhan mu stegs can de dag gzhan dang gzhan gyi phyi rol dag ston pa 'am/_khro ba'am/_zhe sdang ba dang /_nga rgyal ba dang /_rtsa ba dang /_gnod sems dang /_mi bzod pa dang /_gshe bar byed par 'gyur ro/_/cang mi smra bar 'gyur ro/_/mi
[\[59b.5\]]smra bar zhum zhing 'dug pa dang /_dpung po lhod pa dang /_kha phyir phyogs pa dang /_spro ba med pa dang /_mchog tu mnyam par ma bzhag pa'i sems kyis gnas par 'gyur te/_de ci'i phyir zhe na/_dri ba 'di'i lung ston cing sems mgu bar byed par 'gyur ba ngas lha dang bcas
[\[59b.6\]]pa'i 'jig rten dang /_bdud dang bcas pa'i 'jig rten dang /_dge sbyong dang bcas shing bram ze dang bcas pa dang /_tshangs pa'i skye dgu dang /_lha dang mi'i nang du yang dag par rjes su ma gzigs te/_gzhan du na de bzhin gshegs pa 'am 'dir thos pa'i de bzhin
[\[59b.7\]]gshegs pa'i nyan thos ni ma gtogs so/_/dge slong dag sgrib pa lnga po nye bar bstan par 'gyur te/_sgrib pa lnga po de nyid rnam grangs gang gis bcur 'gyur zhe na/_dge slong dag 'dod pa la 'dun pa'i sgrib pa nye bar bstan par bya ste/_'dod pa la 'dun pa'i sgrib pa
[\[60a\]]
[\[60a.1\]]rnam grangs gang gis gnyis su 'gyur zhe na/_nang gi bdag nyid kyi 'dod pa la 'dun pa rnams dang /_phyi rol gyi bdag nyid kyi 'dod pa la 'dun pa'o/_/de la nang gi bdag nyid kyi 'dod pa la 'dun pa rnams ni sgrib pa ste/_mngon par mi shes pa yang dag par mi
[\[60a.2\]]rtogs pa mya ngan las 'das pa ma yin pa sgrub par byed pa'o/_/gang yang phyi rol gyi bdag nyid 'dod pa la 'dun pa de yang sgrib pa ste/_mngon par mi shes pa yang dag par mi rtogs pa mya ngan las 'das pa ma yin par sgrib par byed pa'o/_/dge slong dag 'dod pa la 'dun pa'i sgrib
[\[60a.3\]]pa nye bar bstan pa rnam grangs 'dis na gnyis su 'gyur ro/_/dge slong dag gnod sems kyi sgrib pa bstan par bya ste/_rnam grangs gang gis gnod sems kyi sgrib pa rnam pa gnyis su 'gyur zhe na/_gnod sems dang gnod sems kyi rgyu mtshan no/_/de la gang gnod
[\[60a.4\]]sems ni sgrib pa ste/_mngon par mi shes pa yang dag par mi rtogs pa mya ngan las 'das pa ma yin pa sgrub par byed pa'o/_/gang yang gnod sems kyi rgyu mtshan de yang sgrib pa ste/_mngon par mi shes pa/_yang dag par mi rtogs pa/_mya ngan las 'das pa ma yin
[\[60a.5\]]pa sgrub par byed pa'o/_/gnod sems kyi sgrib pa nye bar bstan pa rnam grangs 'dis gnyis su 'gyur ro/_/dge slong dag rmugs pa dang gnyis kyi sgrib pa nye bar bstan par bya ste/_rnam grangs gang gis rmugs pa dang gnyid rnam pa gnyis su 'gyur zhe na/_rmugs pa dang gnyid do/_/
[\[60a.6\]]de la rmugs pa ni sgrib pa ste/_mngon par mi shes pa yang dag par mi rtogs pa/_mya ngan las 'das pa ma yin pa sgrub par byed pa'o/_/gang yang gnyid de yang mngon par mi shes pa yang dag par mi rtogs pa/_mya ngan las 'das pa ma yin pa sgrub par byed pa'o/_/dge slong dag
[\[60a.7\]]rmugs pa dang gnyid kyi sgrib pa nye bar bstan pa rnam grangs 'dis rmugs pa dang gnyid kyi sgrib pa rnam pa gnyis su 'gyur ro/_/dge slong dag rgod pa dang 'gyod pa nye bar bstan par bya ste/_rnam grangs gang gis rgod pa dang 'gyod pa gnyis su 'gyur zhe na/_rgod pa dang 'gyod pa yang
[\[60b\]]
[\[60b.1\]]yod do/_/de la rgod pa ni sgrib pa ste/_mngon par mi shes pa/_yang dag par mi rtogs pa/_mya ngan las 'das pa ma yin pa/_sgrub par byed pa'o/_/gang yang 'gyod pa de yang sgrib pa ste/_mngon par mi shes pa yang dag par mi rtogs pa mya ngan las 'das pa ma yin
[\[60b.2\]]pa sgrub par byed pa'o/_/dge slong dag rgod pa dang 'gyod pa nye bar bstan pa rnam grangs 'dis rgod pa dang 'gyod pa rnam pa gnyis su 'gyur ro/_/dge slong dag the tshom gyi sgrib pa nye bar bstan par bya ste/_rnam grangs gang gis the tshom gyi sgrib pa rnam pa gnyis su 'gyur zhe na/_dge
[\[60b.3\]]ba'i chos rnams la the tshom za ba yang yod/_mi dge ba'i chos rnams la the tshom za ba yang yod de/_de la dge ba'i chos rnams la the tshom za ba yang sgrib pa ste/_mngon par mi shes pa yang dag par mi rtogs pa mya ngan las 'das pa ma yin pa sgrub par byed pa'o/_/gang yang mi
[\[60b.4\]]dge ba'i chos rnams la the tshom za ba de yang sgrib pa ste/_mngon par mi shes pa yang dag par mi rtogs pa mya ngan las 'das pa ma yin pa sgrub par byed pa ste/_the tshom gyi sgrib pa nye bar bstan pa rnam grangs 'dis the tshom gyi sgrib pa rnam pa gnyis su 'gyur ro/_/dge slong dag sgrib pa
[\[60b.5\]]la nye bar bstan pa rnam grangs 'dis sgrib pa lnga po de nyid bcur 'gyur ro/_/dge slong dag byang chub kyi yan lag bdun nye bar bstan par bya ste/_rnam grangs gang gis ni byang chub kyi yan lag bdun bcu bzhir 'gyur zhe na/_dge slong dag dran pa yang dag byang chub kyi yan lag nye bar bstan
[\[60b.6\]]par bya ste/_rnam grangs gang gis na/_dran pa yang dag byang chub kyi yan lag gnyis su 'gyur zhe na/_dge ba'i chos rnams la dran pa rab tu gnas pa dang /_mi dge ba'i chos rnams la dran pa rab tu gnas pa yang yod de/_de la dge ba'i chos rnams la dran pa
[\[60b.7\]]rab tu gnas pa de yang byang chub kyi yan lag ste/_mngon par shes pa yang dag par rtogs pa mya ngan las 'das pa yang dag par sgrub par byed pa'o/_/gang yang mi dge ba'i chos rnams la dran pa rab tu gnas pa de yang mngon par shes pa yang dag par rtogs pa mya ngan las 'das pa yang
[\[61a\]]
[\[61a.1\]]dag par sgrub par byed pa'o/_/dge slong dag dran pa yang dag byang chub kyi yan lag nye bar bstan pa rnam grangs 'dis ni dran pa yang dag byang chub kyi yan lag gnyis su 'gyur ro/_/dge slong dag chos rab tu rnam par 'byed pa yang dag byang chub kyi yan lag nye bar bstan par
[\[61a.2\]]bya ste/_rnam grangs gang gis na chos rab tu rnam par 'byed pa yang dag byang chub kyi yan lag rnam pa gnyis su 'gyur zhe na/_dge ba'i chos rnams la rab tu rnam par 'byed pa yang yod la/_mi dge ba'i chos rnams la chos rab tu rnam par 'byed pa yang yod do/_/de la dge ba'i chos rnams
[\[61a.3\]]la rab tu rnam par 'byed pa de yang byang chub kyi yan lag ste/_mngon par shes pa yang dag par rtogs pa mya ngan las 'das par sgrub par byed pa'o/_/mi dge ba'i chos rnams la rab tu rnam par 'byed pa yang dag byang chub kyi yan lag ste/_mngon par shes pa yang dag par rtogs
[\[61a.4\]]pa mya ngan las 'das pa sgrub par byed pa'o/_/chos rnam par 'byed pa yang dag byang chub kyi yan lag nye bar bstan pa rnam grangs 'dis chos rab tu rnam par 'byed pa yang dag byang chub kyi yan lag rnam pa gnyis su 'gyur ro/_/dge slong dag brtson 'grus yang dag byang chub kyi yan lag
[\[61a.5\]]nye bar bstan par bya ste/_rnam grangs gang gis brtson 'grus yang dag byang chub kyi yan lag gnyis su 'gyur zhe na/_mi dge ba'i chos rnams yongs su spong bar sgrub pa'i brtson 'grus kyang yod/_dge ba'i chos rnams phun sum tshogs pa sgrub pa'i brtson 'grus kyang yod
[\[61a.6\]]do/_/de la dge ba'i chos rnams yongs su spong bar sgrub pa'i brtson 'grus de yang byang chub kyi yan lag ste/_mngon par shes pa yang dag par rtogs pa mya ngan las 'das pa yang dag par sgrub par byed pa'o/_/dge ba'i chos rnams phun sum tshogs par sgrub pa'i brtson
[\[61a.7\]]'grus de yang byang chub kyi yan lag ste/_mngon par shes pa yang dag par rtogs pa mya ngan las 'das pa sgrub par byed pa'o/_/dge slong dag brtson 'grus yang dag byang chub kyi yan lag nye bar bstan pa/_rnam grangs 'dis brtson 'grus yang dag byang chub kyi yan lag
[\[61b\]]
[\[61b.1\]]gnyis su 'gyur ro/_/dge slong dag dga' ba yang dag byang chub kyi yan lag nye bar bstan par bya ste/_rnam grangs gang gis na dga' ba yang dag byang chub kyi yan lag gnyis su 'gyur zhe na/_dga' ba yang yod/_dga' ba'i gnas lta bu'i chos kyang yod de/_de la dga' ba
[\[61b.2\]]yang dag byang chub kyi yan lag ste/_mngon par shes pa yang dag par rtogs pa mya ngan las 'das pa sgrub par byed pa'o/_/dga' ba'i gnas lta bu'i chos de yang byang chub kyi yan lag ste/_mngon par shes pa yang dag par rtogs pa mya ngan las 'das par sgrub par byed pa'o/_/dge
[\[61b.3\]]slong dag dga' ba yang dag byang chub kyi yan lag nye bar bstan pa rnam grangs 'dis na dga' ba yang dag byang chub kyi yan lag rnam pa gnyis su 'gyur ro/_/dge slong dag shin tu sbyangs pa yang dag byang chub kyi yan lag nye bar bstan par bya ste/_rnam grangs gang gis na shin tu sbyangs pa
[\[61b.4\]]yang dag byang chub kyi yan lag rnam pa gnyis su 'gyur zhe na/_lus shin tu sbyangs pa yang yod/_sems shin tu sbyangs pa yang yod de/_de la lus shin tu sbyangs pa de yang byang chub kyi yan lag ste/_mngon par shes pa yang dag par rtogs pa mya ngan las 'das pa sgrub par
[\[61b.5\]]byed pa'o/_/sems shin tu sbyangs pa de yang byang chub kyi yan lag ste/_mngon par shes pa yang dag par rtogs pa mya ngan las 'das pa sgrub par byed pa'o/_/dge slong dag shin tu sbyangs pa yang dag byang chub kyi yan lag nye bar bstan pa rnam grangs 'dis na shin tu sbyangs pa yang dag
[\[61b.6\]]byang chub kyi yan lag rnam pa gnyis su 'gyur ro/_/dge slong dag ting nge 'dzin yang dag byang chub kyi yan lag nye bar bstan par bya ste/_rnam grangs gang gis na ting nge 'dzin yang dag byang chub kyi yan lag rnam pa gnyis su 'gyur zhe na/_ting nge 'dzin kyang yod la ting nge 'dzin gyi rgyu mtshan kyang yod de/_
[\[61b.7\]]de la ting nge 'dzin gyi byang chub kyi yan lag ste/_mngon par shes pa yang dag par rtogs pa mya ngan las 'das pa sgrub par byed pa'o/_/ting nge 'dzin gyi rgyu mtshan de yang byang chub kyi yan lag ste/_mngon par shes pa yang dag par rtogs pa mya ngan las 'das pa sgrub par byed pa'o/_/dge slong dag ting nge
[\[62a\]]
[\[62a.1\]]'dzin yang dag byang chub kyi yan lag nye bar bstan pa rnam grangs 'dis ting nge 'dzin yang dag byang chub kyi yan lag rnam pa gnyis su 'gyur ro/_/dge slong dag btang snyoms yang dag byang chub kyi yan lag nye bar bstan par bya ste/_rnam grangs gang gis btang snyoms yang dag
[\[62a.2\]]byang chub kyi yan lag rnam pa gnyis su 'gyur zhe na/_dge ba'i chos rnams la btang snyoms pa yang yod/_mi dge ba'i chos rnams la btang snyoms pa yang yod do/_/dge ba'i chos rnams la btang snyoms pa de yang byang chub kyi yan lag ste/_mngon par shes pa yang dag par rtogs pa
[\[62a.3\]]mya ngan las 'das pa sgrub par byed pa'o/_/mi dge ba'i chos la btang snyoms pa de yang mngon par shes pa yang dag par rtogs pa mya ngan las 'das pa sgrub par byed pa ste/_dge slong dag btang snyoms yang dag byang chub kyi yan lag nye bar bstan pa/_rnam grangs 'dis na
[\[62a.4\]]btang snyoms yang dag byang chub kyi yan lag rnam pa gnyis su 'gyur ro/_/dge slong dag byang chub kyi yan lag bdun nye bar bstan pa rnam grangs 'dis byang chub kyi yan lag bdun rnam pa bcu bzhir 'gyur ro zhes bka' stsal to/_/bcom ldan 'das kyis dga' ba dang /_dga'
[\[62a.5\]]ba'i gnas lta bu'i chos rnams dga' ba yang dag byang chub kyi yan lag tu gsungs pa dang /_khong khro ba dang khong khro ba'i rgyu mtshan gnod sems kyi sgrib par gsungs pa dang zhes bya ba la sogs pa la bris ma thag pa 'di nyid bltas te brjod par bya'o/_/yang dag pa'i lta ba dang /_
[\[62a.6\]]rtog pa dang /_rtsol ba rnams zhes bya ba la sogs pa ni sngar dge slong ma chos sbyin gyi mdor bstan pa bzhin blta bar bya'o/_/reg pa'i skye mched drug po 'di dag ni sngon gyi las yin par rig par bya'o zhes bya ba la sogs pa la mdzod kyi gnas dang por rnam par smin pa las
[\[62a.7\]]skyes pa dang /_rgyas las byung ba nang gi lnga zhes bya ba la sogs pa ji ltar re zhig gleng gzhi yang dag par ldan pa'i bsdus pa'i sdom gyi tshigs su bcad pa/_dang po'i sdom gyi tshigs su bcad pa gnyis pa'i mdo sde dang de las shes par byed par rig pa bzhi'o/_/'khor
[\[62b\]]
[\[62b.1\]]dang 'brel ba ma yin pa'i phyir zhes bya ba la gleng gzhin ni mnyan du yod pa na'o/_/dge slong dag brgyad po 'di dag ni 'khor te/_brgyad gang zhe na/_rgyal po'i 'khor dang /_bram ze'i 'khor dang /_khyim bdag gi 'khor dang /_dge sbyong gi 'khor dang /_rgyal chen bzhi'i 'khor
[\[62b.2\]]dang /_sum cu rtsa gsum pa'i 'khor dang /_bdud kyi 'khor dang /_tshangs pa'i 'khor ro zhes bka' stsal to/_/dge slong rta thul gyis 'byung ba chen po 'di dag yongs su ma lus par 'gag par 'gyur zhes dris pa dang zhes bya ba la tshul khrims kyi phung po'i dang po'i sdom gyi
[\[62b.3\]]tshigs su bcad pa gnyis pa'i mdo las bcom ldan 'das kyis ji skad du khyim bdag nya pa'i bu las brtsams so/_/khyim bdag gi bu gang gi tshe dge slong 'khor 'dir 'dus shing tshogs pa gang gis gcig pu dben par ting 'dzin la mnyam par bzhag pa na sems la sems kyis rnam
[\[62b.4\]]par dpyod pa 'di lta bu skye ba'i gnas yod do/_/'di lta ste/_'byung ba chen po sa dang chu dang me dang rlung bzhi po 'di dag ma lus par gang du yongs su 'gag par 'gyur/_ma lus par yongs su nub pa dang zad pa dang gtugs par 'gyur ro snyam mo/_/de nas dge slong de 'dzam bu'i
[\[62b.5\]]gling nas mi snang bar gyur te/_rgyal chen bzhi'i ris kyi lha rnams kyi nang du song ste/_de nas dge slong des rgyal chen bzhi'i ris kyi lha rnams la 'di skad ces smras so/_/'di lta ste 'byung ba chen po sa dang chu dang me dang rlung bzhi po 'di gang du ma lus par yongs su 'gag par 'gyur/_
[\[62b.6\]]ma lus par yongs su nub pa dang zad pa dang yongs su gtugs par 'gyur/_de dag gis smras pa dge slong nged cag gis kyang 'di lta ste/_'byung ba chen po sa dang chu dang [(]med [,]me [)]dang rlung bzhi po 'di gang du ma lus par yongs su 'gag pa dang /_yongs su nub pa dang /_zad pa dang /_
[\[62b.7\]]gtugs par 'gyur ba mi shes shing mi mthong ngo /_'on kyang bdag cag las ches khyad par du 'phags pa/_ches mchog tu gyur pa rgyal po chen po bzhi zhes bya ba yod kyi/_des 'di lta ste/_'byung ba chen po sa dang chu dang me dang rlung bzhi po 'di dag gang du ma lus par yongs su 'gag pa dang /
[\[63a\]]
[\[63a.1\]]ma lus par yongs su nub pa dang zad pa dang gtugs pa shes so/_/de nas dge slong de rgyal po chen po bzhi gang na ba der nye bar song ste/_nye bar song nas rgyal po chen po bzhi la 'di skad ces smras so/_/'di lta ste/_'byung ba chen po sa dang chu dang me dang rlung bzhi po 'di dag
[\[63a.2\]]gang du ma lus par 'gag pa dang /_ma lus par yongs su nub pa dang zad pa dang /_gtugs par 'gyur/_dge slong bdag cag gis kyang 'di lta ste 'byung ba chen po sa dang chu dang me dang rlung bzhi po 'di dag gang du ma lus par yongs su nub pa dang zad pa dang gtugs par 'gyur ba mi shes shing
[\[63a.3\]]mi mthong ngo /_/'on kyang bdag cag las ches khyad par du 'phags pa sum cu rtsa gsum pa'i lha zhes pa yod de de dag gis 'byung ba chen po 'di lta ste sa dang chu dang me dang rlung bzhi po 'di dag gang du ma lus par yongs su nub pa dang zad pa dang gtugs par 'gyur ba shes so/_/de nas dge slong
[\[63a.4\]]de rgyal chen bzhi'i ris kyi lha rnams kyi nang nas mi snang bar gyur te/_sum cu rtsa gsum du song ste/_de nas dge slong des [(]su [,]sum [)]cu rtsa gsum pa'i lha rnams la 'di skad ces smras so/_/'di lta ste 'byung ba chen po sa dang chu dang me dang rlung bzhi po 'di dag gang du ma lus par yongs su 'gag
[\[63a.5\]]par 'gyur/_ma lus par yongs su nub pa dang zad pa dang gtugs par 'gyur/_dge slong nged cag gis kyang 'di lta ste/_'byung ba chen po sa dang chu dang me dang rlung bzhi po 'di dag gang du ma lus par yongs su nub pa dang /_zad pa dang /_gtugs par 'gyur ba mi shes shing mi
[\[63a.6\]]mthong ngo /_/'on kyang bdag cag la ches khyad par du 'phags pa ches mchog tu gyur pa brgya byin lha'i dbang po yod kyi des 'byung ba chen po 'di lta ste/_sa dang chu dang me dang rlung bzhi po 'di dag gang du ma lus par yongs su 'gag pa dang /_ma lus par yongs su nub pa dang /_zad pa dang
[\[63a.7\]]gtugs par 'gyur ba shes so/_/de nas dge slong de brgya byin lha'i dbang po gang na ba der nye bar song ste/_nye bar song nas brgya byin lha'i dbang po la 'di skad ces smras so/_/kau shi ka 'di lta ste/_'byung ba chen po sa dang chu dang me dang rlung bzhi po 'di dag gang du ma lus par yongs
[\[63b\]]
[\[63b.1\]]su 'gag pa dang /_ma lus par yongs su nub pa dang /_zad pa dang gtugs par 'gyur/_dge slong bdag gis kyang 'di lta ste/_'byung ba chen po sa dang chu dang me dang rlung bzhi po 'di dag gang du yongs su ma lus par 'gag pa dang /_ma lus par yongs su nub pa dang /_zad pa dang
[\[63b.2\]]gtugs par 'gyur ba mi shes shing ma mthong mod kyi/_'on kyang bdag pas ches khyad par du 'phags pa ches mchog tu gyur pa 'thab bral ba yod kyi/_des 'di lta ste/_'byung ba chen po sa dang chu dang me dang rlung bzhi po 'di dag gang du ma lus par yongs su 'gag pa dang /_ma
[\[63b.3\]]lus par nub pa dang /_yongs su zad pa dang gtugs pa shes so/_/de nas dge slong de rgyas par ji ltar sum cu rtsa gsum gyi lha dang brgya byin lha'i dbang po dang /_de bzhin du 'thab bral dang lha'i bu rab 'thab bral dang /_dga' ldan dang lha'i bu yongs su dga' ldan dang /_
[\[63b.4\]]'phrul dga' dang /_lha'i bu rab 'phrul dga' dang /_gzhan 'phrul dbang byed dang /_dbang sgyur gyi lha'i bu dang /_tshangs ris kyi lha'i bu rnams kyi nang du phyin te/_de nas dge slong des tshangs ris pa'i lha rnams la 'di skad ces smras so/_/'di lta ste 'byung ba chen po sa dang
[\[63b.5\]]chu dang me dang rlung bzhi po 'di dag gang du ma lus par yongs su 'gag par 'gyur ba dang /_ma lus par nub pa dang zad pa dang gtugs par 'gyur/_de dag gis 'di skad ces smras so/_/dge slong bdag cag gis kyang 'di lta ste/_'byung ba chen po sa dang chu dang me dang rlung bzhi po 'di
[\[63b.6\]]dag gang du ma lus par yongs su 'gag par 'gyur ba dang /_ma lus par nub pa dang zad pa dang gtugs par 'gyur ba mi shes shing ma mthong mod kyi 'on kyang bdag cag pas ches khyad par du 'phags pa/_ches mchog tu gyur pa/_tshangs pa tshangs pa chen po/_dbang phyug byed pa po/_sprul
[\[63b.7\]]pa po/_'byin par byed pa/_'byin pa po/_dngos po rnams kyi pha lta bur gyur pa tshangs pa chen po yod kyis des mi shes pa dang /_mi mthong ba dang /_mi rig pa dang /_rnam par mi shes pa cung zad tsam yang med kyi/_des 'di lta ste 'byung ba chen po sa dang chu dang me dang rlung bzhi
[\[64a\]]
[\[64a.1\]]po 'di dag gang du ma lus par yongs su 'gag par 'gyur ba dang ma lus par nub pa dang gtugs pa shes so/_/tshangs pa de gang na 'dug cing gang du gnas/_dge slong bdag cag gis kyang tshangs pa gang na 'dug cing gang du gnas pa mi shes shing mi mthong mod kyi/_
[\[64a.2\]]'on kyang snang ba yod na tshangs pa mthong bar 'gyur ro/_/de nas 'khor de dag la snang ba byung ste/_tshangs pa gzhon nu gdong pa lnga po byis pa gzhon nu lta bu'i mdog can du mngon par gyur to/_/de nas dge slong des tshangs pa la 'di skad ces smras so/_/tshangs pa 'di lta ste/_
[\[64a.3\]]'byung ba chen po sa dang chu dang me dang rlung bzhi po 'di dag gang du ma lus par yongs su 'gag par 'gyur zhing /_ma lus par nub pa dang zad pa dang gtugs par 'gyur/_des 'di skad ces smras so/_/kho bo ni tshangs pa'o/_/tshangs pa chen po'o/_/dbang phyug go/_/byed pa
[\[64a.4\]]po'o/_/sprul pa pa'o/_/'byin par byed pa'o/_/'byin pa po'o/_/dngos po rnams kyi pha lta bur gyur pa'o/_/tshangs pa khyod tshangs pa yin nam ma yin yang rung /_dbang phyug dang byed pa po yin nam ma yin yang rung /_sprul pa po yin nam sprul pa po ma yin yang rung /_'byin
[\[64a.5\]]par byed pa dang 'byin par byed pa po dang dngos po rnams kyi pha lta bur gyur pa yin nam 'byin par byed pa dang 'byin pa po dang dngos po rnams kyi pha lta bur gyur pa ma yin yang rung khyed la de dris pa ma yin gyi/_bdag khyod la 'di lta ste/_'byung ba chen po sa dang chu dang me dang rlung bzhi po 'di dag gang
[\[64a.6\]]du ma lus par yongs su 'gag par 'gyur/_ma lus pa nub pa dang zad pa dang gtugs par 'gyur zhes dri'o/_/lan gnyis lan gsum du tshangs pas dge slong de la 'di skad ces smras so/_/dge slong bdag ni tshangs pa/_tshangs pa chen po zhes bya ba nas/_rgyas par sa dang chu dang
[\[64a.7\]]me dang rlung bzhi po zhes bya ba'i bar du'o/_/de nas tshangs pas dge slong de'i lag pa nas bzung ste dben pa'i phyogs gcig tu song nas 'di skad ces smras so/_/dge slong tshangs pa'i 'khor 'di dag thams cad bdag la tshangs pas mi shes pa dang /_mi mthong ba dang /_mi rig
[\[64b\]]
[\[64b.1\]]pa dang rnam par mi rig pa cung zad kyang med do zhes rnam par shes la/_'on kyang bdag gis ni 'di lta ste/_'byung ba chen po sa dang chu dang me dang rlung bzhi po 'di dag ma lus par gang du yongs su 'gag par 'gyur ba dang /_ma lus par nub pa dang /_zad pa dang gtugs par 'gyur
[\[64b.2\]]ba mi shes shing bdag gis ma mthong ngo /_/'on kyang dge slong khyod rang gi nyes shing nyes pa byas te/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bzhag nas don 'di lta bu bdag la yongs su dri snyom du sems sam/_dge
[\[64b.3\]]slong 'on kyang bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs te/_dge slong 'dod na bcom ldan 'das gang na ba der nye bar song ste nye bar song nas/_bcom ldan 'das la don 'di lta bu yongs su dris shig_/ji lta ba bzhin the tshom
[\[64b.4\]]med par bcom ldan 'das de lung ston par 'gyur ro/_/de nas dge slong de tshangs pa'i 'jig rten nas mi snang bar gyur te/_mnyan yod du 'ongs nas nga gang na ba der song ste/_nye bar song nas nga la 'di skad ces gsol to/_/'di lta ste/_'byung ba chen po sa dang chu dang me dang rlung bzhi
[\[64b.5\]]po 'di dag gang du ma lus par yongs su 'gag par 'gyur/_ma lus par yongs su nub pa dang /_zad pa dang /_gtugs par 'gyur/_de la 'di skad ces bka' stsal te/_dge slong skyes bu mkhas pa kha cig ni dpes bshad pa'i don shes par 'gyur bas dpe nyon cig_/dge slong
[\[64b.6\]]sngon byung ba 'dzam bu'i gling gi tshong pa mang po rgya mtsho las brgal ba'i grur zhugs shing pha rol gyi 'gram mthong ba'i bya khyer te nor gyi phyir rgya mtsho chen po brgal ba na/_ji srid du 'gro ba de srid du pha rol gyi 'gram mthong ba'i bya gtong bar byed do/_/gal te pha rol gyi 'gram mthong nas bya de
[\[64b.7\]]gnas su phyir mi ldog par pha rol gyi 'gram du 'gro bar byed do/_/gal te pha rol gyi 'gram ma mthong na bya de de bzhin du gnas su ldog cing pha rol gyi 'gram du 'gro bar mi byed do/_/de bzhin du dge slong khyod pha rol gyi 'gram ma mthong ba'i bya bzhin du tshangs pa'i 'jig rten gyi bar du
[\[65a\]]
[\[65a.1\]]phyin nas lung bstan pa ma thob ste/_slar nga'i drung du 'ongs so/_/'on kyang dge slong dri ba 'di 'di lta bur dri bar mi bya zhing /_dri ba 'di 'di lta bur 'dri na yongs su rdzogs par mi 'gyur te/_ji ltar dri ba dri bar bya ba dang /_ji ltar dri ba yongs su rdzogs par 'gyur ba
[\[65a.2\]]de legs par nyon la yid la zung shig dang bshad par bya'o/_/gang du sa chu me dang ni/_/rlung dag rjes su mi 'jug dang /_/gang du ring dang thung ba dang /_/phra sbom dge dang mi dge dang /_/gang du ming dang gzugs dag ni/_/ma lus pa dag 'gag par 'gyur/_/de la ji lta ji ltar
[\[65a.3\]]chos rnam par shes nas lung bstan par 'gyur ba 'gog pa ste/_rnam par shes pa bstan du med pa mtha' yas pa thams cad du khyab cing khyab pa de 'byung bar mi 'gyur gyi/_'on kyang sa dang chu dang me dang rlung yang 'jug par mi 'gyur la/_ring ba dang thung ngu dang /_phra ba dang /_spom pa dang /_
[\[65a.4\]]dge ba dang mi dge ba dang /_ming dang gzugs ma lus pa yang 'dir 'gag par 'gyur ro/_/btsun pa dge slong de'i ming ci yin/_khyim bdag gi bu rta thul zhes bya'o zhes bka' stsal to/_/bdag la ltos nas nyes pa rnams kyis mi 'dzem pa ni zhes bya ba la sogs pa la/_gleng gzhi ni
[\[65a.5\]]mnyan du yod pa na'o/_/dbang du bya ba ni rnam pa gsum ste/_dbang du bya ba gsum gang zhe na/_'jig rten gyi dbang du bya ba dang /_bdag gi dbang du bya ba dang /_chos kyi dbang du bya ba'o/_/'jig rten gyi dbang du bya ba gang zhe na/_'di la 'phags pa nyan thos dgon pa'am/_shing
[\[65a.6\]]drung ngam/_khang pa stong par 'di ltar yang dag par bslab ste/_'jig rten 'di ni rab tu mang ngo /_/'jig rten 'di'i dbyibs ni rab tu mang ngo /_/'jig rten rab tu mang po dang /_'jig rten gyi dbyibs rab tu mang po 'di ni rdzu 'phrul dang ldan zhing mthu che ba lha'i mig dang /_
[\[65a.7\]]gzhan gyi sems ring po na 'dug pa mthong zhing de dag gis de mi mthong ba sems kyis sems la khyab par byas te/_yid kyis yid rab tu shes pa yod do/_/'di na bcom ldan 'das kyi nyan thos kyi dge 'dun rdzu 'phrul dang ldan zhing mthu che ba lha'i mig dang /_gzhan gyi sems shes
[\[65b\]]
[\[65b.1\]]pas ring po na 'dug pa mthong zhing de dag gis de mi mthong ba sems kyis sems la khyab par byas te yid kyis yid rab tu shes pa yang yod do/_/gal te nga chags sems dang 'dres pa sdig pa mi dge ba'i rnam par rtog pas rtog par byed na des bdag shes shing des bdag mthong
[\[65b.2\]]bar 'gyur la shes shing mthong nas brjod par 'gyur ro/_/rigs kyi bu khyim nas khyim med par dad pas rab tu byung nas chags sems dang 'dres pa'i sdig pa mi dge ba'i rnam par rtog pas rtog par byed do zhes mthong zhing smra bar 'gyur ro/_/gang yang de dag gis bdag shes shing
[\[65b.3\]]gang yang de dag gis bdag mthong la/_gang yang bdag gi bdag nyid kyis bdag nyid shes shing bdag nyid mthong bas/_gang yang bdag gi bdag nyid kyis bdag nyid shes shing bdag gi bdag nyid kyis bdag nyid mthong la rnam par shes so zhes smra bar 'gyur ro/_/de ltar
[\[65b.4\]]shes shing de ltar mthong nas brtson 'grus rtsom par 'gyur ro/_/mi zhum pa dang lus shin tu sbyangs pa dang brtun zhing dran pa nye bar 'jog par 'gyur ro/_/shes bzhin dang sems mnyam par 'jog pa dang rtse gcig par 'gyur te/_de 'jig rten nyid kyi dbang du byas te/_mi dge
[\[65b.5\]]ba spong zhing dge ba sgom par 'gyur te/_'di ni 'jig rten gyi dbang du byas pa zhes bya'o/_/bdag gi dbang du byas pa gang zhe na/_'di la 'phags pa nyan thos dgon pa'am/_shing drung ngam khang pa stong par 'di ltar yang dag par rjes su slob ste/_dgon pa dben pa de dang der skad cig
[\[65b.6\]]skad cig gis rtogs pa khyad par du 'gro bar 'gyur te/_gal te bdag chags sems dang 'dres pa'i sdig pa mi dge ba'i rnam par rtog pas rtog par byed pa na/_de dag gi tshul dang mi mthun zhing chos 'di lta bu rnam par mi shes so zhes de de ltar mthong nas brtson 'grus rtsom par 'gyur
[\[65b.7\]]ro/_/mi zhum pa dang lus shin tu sbyangs pa dang brtun zhing dran pa nye bar 'jog par 'gyur ro/_/shes bzhin dang sems mnyam par 'jog pa dang /_rtse gcig par 'gyur te/_de bdag gi dbang du byas nas mi dge ba spong zhing dge ba bsgom par 'gyur te/_'di ni bdag gi dbang du
[\[66a\]]
[\[66a.1\]]bya ba zhes bya'o/_/chos kyi dbang du bya ba gang zhe na/_'di la 'phags pa nyan thos dgon pa'am shing drung ngam khang pa stong par 'di ltar yang dag par slob ste/_bcom ldan 'das kyi chos ni legs par gsungs pa/_yang dag par mthong ba/_nad med pa/_
[\[66a.2\]]dus chad pa med pa/_nye bar gtod pa/_'di mthong ba la don yod pa/_mkhas pa rnams kyis so so rang gis rig par bya ba ste/_gal te bdag chags sems dang 'dres pa sdig pa mi dge ba'i rnam par rtog pas rtog par byed na/_de bdag gi tshul dang mi mthun zhing chos
[\[66a.3\]]'di lta bu rnam par mi shes so zhes de ltar shes shing de ltar mthong na brtson 'grus rtsom par 'gyur ro/_/mi zhum pa dang lus shin tu sbyangs pa dang brtun zhing dran pa nye bar 'jog par 'gyur ro/_/shes bzhin dang sems mnyam par gzhog pa dang rtse gcig par 'gyur te/_de chos kyi
[\[66a.4\]]dbang du byas nas mi dge ba spong ba dang dge ba bsgom par 'gyur ro/_/'di ni chos kyi dbang du byas pa zhes bya'o/_/sdig pa'i las rnams byed pa la/_/dben pa'i gnas ni yod ma yin/_/bden nam yang na brdzun yang rung /_/bdag nyid kyis ni rnam par shes/_/bdag nyid
[\[66a.5\]]pha rol brnyas mi byed/_/dbang po'i mchog ni 'di yin te/_/bdag la yod pa'i sdig pa dag_/rab tu gsang bar mi bya'o/_/'jig rten byis pa rnams ni dkar spyod pa/_/lha dang de bzhin gshegs pa rnams kyis gzigs/_/blo dang dran ldan 'jig rten 'di nyid kyi/_/dbang du byas te
[\[66a.6\]]bdag gi sdig pa spong /_/chos spyod bden pa pha rol gnon pa yi/_/thub pa chos kyi dbang byas nyams mi 'gyur/_/gang zhig bdud spangs gshin rje rab bcom zhing /_/spangs par ldan pa skye ba zad la reg_/de ni zhi zhing 'dod pa sdig pa spangs/_/skye dang rga las brgal bar nga
[\[66a.7\]]smra'o/_/zhes bka' stsal to/_/mdo las rtog pa dang dpyod pa dag ni ngag mngon par 'du byed pa yin par gsungs te zhes bya ba la sogs pa la/_gang las bshad ce na/_dge slong ma chos sbyin gyi mdo sngar bshad pa dang /_'dod pa can gyi mdo las nye bar bstan pa ma byas par
[\[66b\]]
[\[66b.1\]]bshad do/_/rnam par shes pa rnam par shes pa'o zhes bya ba la/_mdzod kyi gnas dang por phung po las sdom gyi tshigs su bcad pa'i mtha'i mdo las gzugs su rung bas na gzugs so zhes bya ba la sogs pa bstan pa bzhin no/_/mi slob pa'i chos bcu po 'di dag ces bya ba la
[\[66b.2\]]sogs pa la/_gleng gzhi ni mnyan du yod pa na'o/_/dge slong dag bcu po 'di dag ni mi slob pa'i chos te/_bcu gang zhe na/_mi slob pa'i yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba
[\[66b.3\]]dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin dang /_yang dag pa'i rnam par grol ba dang /_yang dag pa'i ye shes so/_/mi slob pa'i chos bcu po 'di bskyed cing thob la kun tu ldan pas na yan lag lnga rnam par spangs pa'i 'phags par
[\[66b.4\]]'gyur ro/_/yan lag drug dang ldan pa dang /_bsrung ba gcig pa dang /_brten pa bzhi dang /_rang sangs rgyas las rab tu 'das pa dang /_kun 'byung ba spangs pa dang /_rnam par rtog pa med pa dang /_lus kyi 'du byed shin tu sbyangs pa dang /_sems rnam par grol ba dang /_
[\[66b.5\]]shes rab rnam par grol ba dang /_gcig tu tshangs par spyod pa dang /_skyes bu'i mchog ces bya ba'o zhes bka' stsal to/_/dge slong dag 'khor los sgyur ba rin po che sna bdun dang ldan pa zhes bya ba la sogs pa la/_lung bar ma'i sdom gyi tshigs su bcad pa gnyis pa las
[\[66b.6\]]rgyas pa byis pa dang mkhas pa'i mdo las 'don te/_de lus kyis legs par spyad pa spyad/_ngag dang yid kyis legs par spyad pa spyad nas de'i rgyu dang de'i rkyen gyis lus zhig pa'i 'og tu bde 'gro mtho ris kyi lha'i 'jig rten du skye bar 'gyur ro/_/dge slong dag gang yang yang
[\[66b.7\]]dag par smra bas smra ste/_dben pa ni 'dod pa/_dben pa ni sdug pa/_dben pa ni dga' ba/_dben pa ni yid du 'ong ba ste/_mtho ris so zhes zer ba de ni yang dag par smra bas smra ba ste/_dge slong dag mtho ris ni 'dod pa/_mtho ris ni sdug pa/_mtho ris ni dga' ba/_mtho ris
[\[67a\]]
[\[67a.1\]]ni yid du 'ong ba'o/_/de nas dge slong gzhan zhig stan las langs te bla gos phrag pa gcig tu gzar te/_bcom ldan 'das gang na ba der thal mo sbyar te/_bcom ldan 'das la 'di skad ces gsol to/_/btsun pa mtho ris ci tsam du bde/_dge slong ngas khyod
[\[67a.2\]]kyis sla bar rtogs pa'i phyir bshad par bya'o/_/btsun pa dpe cung zhig mchis sam/_dge slong yod do/_/de nas bcom ldan 'das kyis dge slong de la 'di skad ces bka' stsal to/_/dge slong 'di lta ste 'khor los sgyur ba'i rgyal po rin po che sna bdun dang ldan pa/_mi bzhi po thams
[\[67a.3\]]cad kyi dbang phyug thob pa/_gling bzhi'i rgyal po dang /_dbang phyug dang /_bdag po byed pa mchog tu bde ba dang ldan nam/_yid bde ba dang ldan nam/_btsun pa re zhig rin po che gcig dang ldan pa dang /_mi gcig la dbang ba dang /_gling gcig gi rgyal po dang /_dbang phyug dang /_bdag
[\[67a.4\]]po byed pa yang mchog tu bde ba dang yid bde ba dang ldan na/_'khor los sgyur ba'i rgyal po lta ci smos/_de nas bcom ldan 'das kyis sen mo'i rtse mor rdul gcig bsnams te/_dge slong de la bos te dge slong 'di ji snyam du sems/_nga'i sen mo'i rtse mo la yod pa'i rdul 'di mang ngam/_sa
[\[67a.5\]]chen po la gnas pa'i rdul gang mang /_btsun pa sen mo'i rtse mo la yod pa'i rdul 'di nyung zhing rab tu nyung la shin tu rab tu nyung ste/_bcom ldan 'das sa chen po'i rdul gyi dper yang mi 'gro la/_brgya'i char yang /_stong gi char yang /_brgya stong gi char yang /_grangs su yang /_bgrang
[\[67a.6\]]bar yang /_dper yang /_rgyur yang nye bar mi 'gro'o/_/dge slong ji ltar sen mo'i rtse mo la brten pa'i rdul sa chen po la brten pa'i rdul gyi dper yang nye bar mi 'gro la/_brgya'i char yang /_stong gi char yang /_brgya stong gi char yang /_grangs su yang /_bgrang bar yang /_dper yang /_rgyur
[\[67a.7\]]yang nye bar mi 'gro ba de bzhin du 'khor los sgyur ba'i rgyal po rin po che sna bdun dang ldan pa/_gling bzhi'i dbang phyug dang /_rgyal po dang /_bdag po byed pa'i bde ba de lha'i bde ba'i dper yang mi 'gro la/_brgya'i char yang /_stong gi char yang /_brgya stong gi char yang /_grangs su yang /_bgrang
[\[67b\]]
[\[67b.1\]]bar yang /_dper yang /_rgyur yang nye bar mi 'gro'o/_/de ci'i phyir zhe na/_reg pa'i skye mched drug ces bya ba'i mtho ris yod de/_der skyes pa'i sems can de dag mig gis gzugs gang mthong ba yid du 'ong ba mthong bar 'gyur gyi/_yid du mi 'ong ba mthong bar mi 'gyur la/_yid
[\[67b.2\]]dga' bar 'gyur gyi mi dga' bar mi 'gyur/_dga' ba'i gzugs su 'gyur gyi/_mi dga' ba'i gzugs su mi 'gyur/_rab tu dga' ba'i gzugs su 'gyur gyi mi dga' ba'i gzugs su mi 'gyur te/_de'i rgyus gcig tu bde ba dang yid bde ba so sor rig par 'gyur ro/_/
[\[67b.3\]]rna bas sgra dang /_snas dri dang /_lces ro dang /_lus kyis reg bya dang /_yid kyis chos rnam par shes na yid du 'ong ba shes par 'gyur gyi/_yid du mi 'ong ba ma yin la/_dga' ba'i gzugs su 'gyur gyi/_mi dga' ba'i gzugs ma yin no/_/rab tu dga' ba'i gzugs su
[\[67b.4\]]'gyur gyi/_rab tu mi dga' ba'i gzugs ma yin te/_de'i rgyus gcig tu bde ba dang yid bde ba so sor myong bar 'gyur ro/_/dge slong gal te mkhas pa'i rang bzhin can de gnas de las gal te/_'chi 'pho zhing 'dir mi rnams dang skal ba mnyam par 'ong na yang rigs gang
[\[67b.5\]]dang gang du skye ba de dang der phyug cing nor mang la longs spyod che ba dang /_bdog pa mang ba dang /_rang dbang dang bcas par 'gyur ba dang /_nor dang 'bru dang /_rin po che dang /_gser gyi mdzod gang ba dang /_bran pho dang bran mo dang las byed pa'i skyes bu mang ba dang /_grogs po dang
[\[67b.6\]]mdza' bo dang gnyen bshes dang /_snag gi gnyen mtshams mang bar 'gyur ba de lta bu dang skal ba mnyam pa'i rigs su skye bar 'gyur ro/_/thob pa rnyed dang ldan pa'o zhes bya ba la/_gleng gzhi ni mnyan du yod pa na'o/_/dge slong dag chos gcig dang ldan na dran pa nye bar gzhag pa
[\[67b.7\]]bzhi sgom pa'i skal ba med de/_'di lta ste ma rnyed pa'o/_/dge slong dag ma rnyed pa dang ldan na dran pa nye bar gzhag pa bzhi bsten pa'i skal ba med do/_/dge slong dag chos gcig dang ldan na dran pa nye bar gzhag pa bzhi sgom pa'i skal ba yod de rnyed pa'o/_/rnyed pa dang ldan na dran pa nye
[\[68a\]]
[\[68a.1\]]bar bzhag pa bzhi bsten pa'i skal ba yod do zhes bka' stsal to/_/bcom ldan 'das kyis kyang brgya la mi rnams dang skal ba mnyam pa 'di lta bu nyid du 'ong na yang zhes bya ba la sogs pa la/_ji ltar re zhig byis pa dang mkhas pa'i mdo las go rims las bzlog ste gnyis
[\[68a.2\]]par bshad pa lta bu dang /_de'i rjes thogs la tshangs pa'i dra ba'i mdo de dang de las 'don pa lta bu'o/_/mdo las sems can de dag yun ring por 'dug ste 'du shes skyes nas zhes bya ba la sogs pa la/_tshul khrims kyi phung po'i zhabs su tshangs pa'i dra ba las bshad pa dang /_mdzod kyi gnas
[\[68a.3\]]gsum par lta ba drug cu rtsa gnyis ji ltar tshangs pa'i dra ba las bshad pa der 'don pa lta bu ste/_dge slong dag dge sbyong dang bram ze kha cig sngon gyi mtha'i bskal par 'di lta ste dngos po gnyis po bdag dang 'jig rten rgyu med pa las byung zhing rgyu med pa las skyes par smra zhing mngon par smra ba dag yod de/_
[\[68a.4\]]dge sbyong dang bram ze de dag gang zhig rtogs shing gang la brten nas 'di lta ste/_dngos po gnyis po bdag dang 'jig rten rgyu med pa las byung zhing rgyu med pa las skye bar mngon par smra zhing smra zhe na/_dge slong dag gzugs kyi khams na 'du shes med pa'i sems can zhes bya ba'i lha yod de/_yang
[\[68a.5\]]sems can de dag 'du shes skyes nas gnas de nas 'chi 'pho bar 'gyur ro/_/de nas sems can gzhan zhig tshe zad de las zad de gnas de nas 'chi 'phos te brgya la mi rnams dang skal ba mnyam pa 'di lta bu nyid du 'ongs te/_cher skyes shing /_dbang po yongs su smin nas skra dang kha spu
[\[68a.6\]]bregs te chos gos bgos shing dad pas yang dag pa kho nar khyim nas khyim med par rab tu byung nas de dgon pa'am shing drung ngam/_khang pa stong par yongs su gdung ba'i rgyu dang /_spangs pa'i rgyu dang /_lan mang du byas pa'i rgyu dang yang dag par yid la byas pa'i rgyus ji ltar sems mnyam par
[\[68a.7\]]gzhag pa sngon gyi 'du shes skyes pa rjes su dran pa sems de lta bur zhi ba'i ting nge 'dzin gyis mthong ste/_de 'di snyam du 'gyur te/_bdag dang 'jig rten 'di ni rgyu med pa las rab tu byung la/_de bzhin du bdag dang 'jig rten 'di ni rgyu med pa las rab tu skyes so/_/bdag sngon ma byung
[\[68b\]]
[\[68b.1\]]la da ltar yang dag par byung [(]zhis [,]zhes [)]dge slong dang po'i dngos po gang rtogs shing gang la brten zhing gang zhig dmigs nas sngon gyi mtha'i bskal par bdag dang 'jig rten rgyu med pa las byung zhing bdag dang 'jig rten rgyu med pa las skyes so zhes mngon par smra zhing mngon par smra'o/_/re zhig skyil mo
[\[68b.2\]]krung mi bshig go snyam pa'i bsam pa 'di mi ldang ba'i phyir ro zhes bya ba la sogs pa la/_dge 'dun dbyen gyi gzhi'i mdo drug pa'i gzhi las 'di ltar 'don te/_byang chub sems dpa' klu'i rgyal po nag po yang dag par bstod nas rdo rje'i gdan du mngon par phyogs te bzhugs nas de 'di
[\[68b.3\]]snyam du dgongs te/_rtswa bting ba la 'dug par bya'o zhes rtog cing rtswa dgos pa na lha'i dbang po brgya byin gyis byang chub sems dpa'i thugs sems kyis shes nas spos kyi ri las reg na 'jam pa'i rtswa khur du blangs te bdag nyid rtswa 'tshong bkra shis kyi gzugs su mngon par sprul nas
[\[68b.4\]]byang chub sems dpa'i mdun du 'dug go/_/byang chub sems dpas smras pa/_rab tu bzang po'i gdong pa bdag la rtswa byin cig_/de nas lha'i dbang po brgya byin gyis byang chub sems dpa'i zhabs la gtugs te gus pa dang bcas pas phul lo/_/de nas byang chub sems dpas
[\[68b.5\]]rtswa 'tshong bkra shis las rtswa blangs nas lhas byin gyis brlabs pa'i lam nas byang chub kyi shing drung du nye bar gshegs so/_/nye bar gshegs nas ma 'dres shing ma 'dres pa'i rtswa'i stan 'ding bar rtsom pa na/_de nas rtswa de dag ma 'dres par lhung bar gyur pa na/_byang chub sems
[\[68b.6\]]dpa' 'di snyam du/_ji ltar rtswa 'di dag lhung ba las na bdag nges par bla na med pa'i ye shes rtogs par 'gyur ro/_/de nas rdo rje'i gdan na klu'i rgyal po ltar sku bskyil te skyil mo krung bcas te sku drang por bsrangs nas dran pa nye bar gzhag pa mngon du phyogs shing sems bskyed cing tshig
[\[68b.7\]]tu yang brjod pa/_ji srid du zag pa med pa ma thob kyi bar du skyil mo krung 'di mi bshig par bya'o zhes brjod do/_/ci'i 'di dag la skyes nas yongs su nyams pa yod dam zhe na zhes bya ba la sogs pa la/_lung bar ma 'char byed kyi mdo bdun pa'i mtha'i sdom gyi tshigs su bcad pa'i dang por
[\[69a\]]
[\[69a.1\]]'di ltar 'don te/_tshe dang ldan pa dag 'di ni dge slong tshul khrims phun sum tshogs pa yang yin ting nge 'dzin phun sum tshogs pa yang yin shes rab phun sum tshogs pa yang yin la/_de yang dang yang du 'du shes dang tshor ba 'gog pa la snyoms par 'jug pa dang ldan pa'i
[\[69a.2\]]gnas de yod do zhes yang dag pa ji lta ba bzhin rab tu shes so/_/de mthong ba'i chos kho na la dang po nyid du kun shes pa yang thob par mi byed cing /_'chi ba'i dus kyi tshe yang ma yin la lus zhig nas kyang kham gyi zas za ba'i lha las 'das te/_yid las byung ba'i lha'i lus gang yang
[\[69a.3\]]rung ba zhig tu skye bar 'gyur ro/_/der skyes nas yang dang yang du 'du shes dang tshor ba 'gog pa la snyoms par 'jug pa dang ldang ba'i gnas de yod do zhes yang dag pa ji lta ba bzhin rab tu shes so/_/de'i tshe tshe dang ldan pa 'char byed 'khor 'dus pa de'i nang na 'dug par gyur te/_de nas
[\[69a.4\]]tshe dang ldan pa 'char byed kyis tshe dang ldan pa shA ri'i bu la 'di skad ces smras so/_/dge slong gnas ma yin zhing go skabs med de/_yid las byung ba lha'i lus gang yang rung ba zhig tu skyes nas yang dang yang du 'du shes dang tshor ba 'gog pa la snyoms par 'jug pa dang ldang ba 'di
[\[69a.5\]]ni gnas med cing yang dag pa ji lta ba bzhin shes pa 'di ni gnas med do/_/de ltar lan gnyis lan gsum du smra'o/_/de nas tshe dang ldan pa shA ri'i bu 'di snyam du bdag gis bshad pa la dge slong 'di lan gsum gyi bar du phyir zlog par byed khro bar byed cing tshangs pa mtshungs par spyod pa
[\[69a.6\]]rnams kyang bdag gis bshad pa la rjes su yi rang bar mi byed pas na/_bdag bcom ldan 'das gang na ba der 'gro bar bya'o snyam du sems so/_/de nas tshe dang ldan pa shA ri'i bu bcom ldan 'das gang na ba der nye bar song ste/_nye bar song nas bcom ldan 'das kyi zhabs la spyi
[\[69a.7\]]bos phyag byas te phyogs gcig tu 'dug go/_/phyogs gcig tu 'dug nas tshe dang ldan pa shA ri'i bus dge slong zhes bos nas tshe dang ldan pa dag 'di na dge slong tshul khrims phun sum tshogs pa yang yin/_ting nge 'dzin phun sum tshogs pa yang yin/_shes rab phun sum tshogs
[\[69b\]]
[\[69b.1\]]pa yang yin la/_de yang dang yang du 'du shes dang tshor ba 'gog pa la snyoms par 'jug pa dang ldang ba'i gnas de yod do zhes bya ba yang dag pa ji lta ba bzhin rab tu shes so zhes bya ba nas/_yang dag ji lta ba bzhin rab tu shes so zhes bya ba'i bar du'o/_/de nas de'i tshe
[\[69b.2\]]de'i dus na tshe dang ldan pa 'char byed 'khor de'i nang na 'dug par gyur to/_/de nas tshe dang ldan pa 'char byed kyis tshe dang ldan pa shA ri'i bu la 'di skad ces smras so/_/dge slong gnas ma yin zhing go skabs med de yid las byung ba'i lha'i lus gang yang rung ba zhig tu skyes nas yang dang yang
[\[69b.3\]]du 'du shes dang tshor ba 'gog pa la snyoms par 'jug pa dang ldang ba 'di ni gnas med cing yang dag pa ji lta ba bzhin shes pa 'di ni gnas med do zhes de ltar lan gnyis lan gsum du smras so/_/de nas tshe dang ldan pa shA ri'i bu 'di snyam du ston pa'i mdun du yang bdag gis bshad pa la dge slong
[\[69b.4\]]'di phyir zlog par byed khong khro bar byed cing tshangs pa mtshungs par spyod pa rnams kyang bdag gis bshad pa la/_rjes su yi rang bar mi byed pas bdag cang mi smra bar bya'o snyam nas/_de nas tshe dang ldan pa shA ri'i bu cang mi smra bar gyur to/_/de nas bcom ldan 'das kyis tshe dang ldan pa 'char
[\[69b.5\]]byed la bos te/_'char byed khyod kyis yid las byung ba'i lha'i lus gang yang rung ba gang yin par shes/_btsun pa ji srid du gzugs can ma yin pa lha 'du shes can de dag ma lags sam/_skyes bu rmongs pa long ba khyod mig dang ldan pa dge slong shA ri'i bu dang lhan cig chos mngon pa dang
[\[69b.6\]]'dul ba'i gtam bya bar sems sam zhes de nas bcom ldan 'das kyis tshe dang ldan pa 'char byed la mngon sum du spyos nas tshe dang ldan pa kun dga' bo la bos te/_kun dga' bo khyod kyang dge slong gnas brtan rnams la rnam par gtses pa btang snyoms su byed dam/_skyes bu chen po
[\[69b.7\]]dge slong gnas brtan gtses pa la snying rje yang ma skyes sam zhes de nas bcom ldan 'das kyis tshe dang ldan pa 'char byed dang /_tshe dang ldan pa kun dga' bo la mngon sum du spyos nas/_dge slong rnams la bos te/_'di na dge slong tshul khrims phun sum tshogs pa yang yin/_ting nge 'dzin
[\[70a\]]
[\[70a.1\]]phun sum tshogs pa yang yin/_shes rab phun sum tshogs pa yang yin la de yang dang yang du 'du shes dang tshor ba 'gog pa la snyoms par 'jug pa dang ldang ba'i gnas de yod do zhes yang dag pa ji lta ba bzhin du rab tu shes so/_/de mthong ba'i chos kho na la
[\[70a.2\]]dang po nyid du kun shes pa thob par yang mi byed cing 'chi ba'i dus kyi tshe yang yin la/_lus zhig nas kyang kham gyi zas za ba'i lha las 'das te yid las byung ba'i lha'i lus gang yang rung ba zhig tu skye bar 'gyur ro/_/der skyes nas kyang yang dang yang du 'du shes dang tshor ba 'gog
[\[70a.3\]]pa la snyoms par 'jug pa dang ldang ba'i gnas de yod do zhes yang dag pa ji lta ba bzhin rab tu shes so/_/de skad ces bka' stsal nas/_bcom ldan 'das nang du yang dag 'jig gi phyir gdan las bzhengs te gtsug lag khang du zhugs so/_/mdo las mthar gyis gnas
[\[70a.4\]]pa'i snyoms par 'jug pa dgu zhes bya ba la sogs pa la/_gleng gzhi ni mnyan du yod pa na'o/_/dge slong dag mthar gyis gnas pa'i snyoms par 'jug pa ni dgu po 'di rnams te/_'dod pa las dben pa sdig pa mi dge ba'i chos las dben pa/_rtog pa dang bcas dpyod
[\[70a.5\]]pa dang bcas pa dang dben pa las skyes pa'i dga' ba dang bde ba can bsam gtan dang po nye bar bsgrubs shing gnas te/_'di ni mthar gyis gnas pa'i snyoms par 'jug pa dang po'o/_/de rtog pa dang dpyod pa nye bar zhi nas nang yongs su dang ste/_sems rtse gcig tu gyur nas rtog pa
[\[70a.6\]]dang dpyod pa med pa ting nge 'dzin las skyes pa'i dga' ba dang bde ba can bsam gtan gnyis pa nye bar bsgrubs shing gnas te/_'di ni mthar gyis gnas pa'i snyoms par 'jug pa gnyis pa'o/_/de dga' ba las 'dod chags dang bral nas btang snyoms su gnas te/_dran pa dang shes bzhin can bde
[\[70a.7\]]ba lus kyis so sor myong la gang 'phags pa rnams kyis btang snyoms pa'o zhes brjod pa dran pa can bde ba dang ldan pa bsam gtan gsum pa nye bar bsgrubs shing gnas te/_'di ni mthar gyis gnas pa'i snyoms par 'jug pa gsum pa'o/_/de bde ba yang spangs sdug bsngal ba yang spangs shing
[\[70b\]]
[\[70b.1\]]yid bde ba dang yid mi bde ba sngar nyid du nub cing bde ba yang ma yin sdug bsngal ba yang ma yin pa'i btang snyoms yongs su dag pa'i bsam gtan bzhi pa nye bar bsgrubs te gnas so/_/'di ni mthar gyis gnas pa'i snyoms par 'jug pa bzhi pa'o/_/de rnam pa thams cad du gzugs kyi
[\[70b.2\]]'du shes las yang dag par 'das te/_thogs pa'i 'du shes nub cing sna tshogs kyi 'du shes yid la mi byed pas nam mkha' mtha' yas so zhes nam mkha' yas skye mched nye bar bsgrubs \u0f85te gnas pa 'di ni lnga pa'o/_/de nas rnam pa thams cad du nam mkha' mtha' yas skye
[\[70b.3\]]mched las yang dag par 'das te/_rnam shes mtha' yas so zhes rnam shes mtha' yas skye mched nye bar bsgrubs te gnas pa 'di ni drug pa'o/_/de rnam pa thams cad du rnam shes mtha' yas skye mched las yang dag par 'das te/_ci yang med do snyam nas ci yang med pa'i skye mched
[\[70b.4\]]nye bar bsgrubs te gnas pa 'di ni bdun pa'o/_/de rnam pa thams cad du ci yang med pa'i skye mched las yang dag par 'das te 'du shes med 'du shes med min skye mched nye bar bsgrubs te gnas pa 'di ni brgyad pa'o/_/de rnam pa thams cad du 'du shes med 'du shes med min skye
[\[70b.5\]]mched las yang dag par 'das te/_'du shes dang tshor ba 'gog pa lus kyis mngon sum du byas shing nye bar bsgrubs te gnas pa 'di ni dgu pa ste/_/'di ni mthar gyis gnas pa'i snyoms par 'jug pa dgu pa'o zhes bka' stsal to/_/gsum 'dus pa'i reg pa dang /_
[\[70b.6\]]reg pa las byung ba'i tshor ba dang zhes bya ba la sogs pa la/_ji ltar re zhig mdzod kyi gnas dang por lag pa brdabs pa'i dpe'i mdo de dang de las 'don pa bzhin no/_/ma rig pa'i 'dus te reg pa la brten te/_skyes pa zhes bya ba la sogs pa la/_gleng gzhi ni mnyan du yod
[\[70b.7\]]pa na'o/_/de nas bcom ldan 'das snga dro chos gos dang lhung bzed thogs te mnyan yod du bsod snyoms kyi phyir zhugs te/_mnyan yod du bsod snyoms srung nas zas kyi bya ba mdzad nas/_gsol zin pa'i 'og tu lhung bzed gyu ste/_dge slong gi dge 'dun gyis ma mthong zhing nye
[\[71a\]]
[\[71a.1\]]bar gnas pa'i dge slong la ma sbran par chos gos dang lhung bzed bsnams te/_nub phyogs su ljongs rgyu zhing an+da'i tshal gang na ba der gshegs so/_/dge slong gzhan zhig an+da'i tshal na gnas shing 'gro ba na des bcom ldan 'das gcig pu gnyis su med
[\[71a.2\]]pa nye bar gnas pa med par chos gos dang lhung bzed bsnams te/_nub phyogs su ljongs rgyu zhing an+da'i tshal du byon te a mra'i tshal du bzhugs pa mthong ngo /_mthong nas tshe dang ldan pa kun dga' bo gang na ba der nye bar song ste/_nye bar song nas tshe dang ldan pa kun dga' bo la 'di skad ces smras
[\[71a.3\]]so/_/tshe dang ldan pa kun dga' bo khyod kyis shes sam 'di ni bdag an+da'i tshal na gnas shing 'gro ba na bcom ldan 'das gcig pu gnyis su med pa nye bar gnas pa med par chos gos dang lhung bzed bsnams te/_nub phyogs su ljongs rgyu zhing an+da'i shAb+he tshal du byon te a mra'i tshal du bzhugs
[\[71a.4\]]pa mthong ngo /_/dge slong gang gi tshe bcom ldan 'das dge slong gi dge 'dun gyis ma mthong zhing nye bar gnas pa'i dge slong la ma sbran par chos gos dang lhung bzed bsnams te gshegs pa de'i tshe na dge slong su yang bcom ldan 'das kyi zhabs nas mi 'brang ba ste/_de ci'i phyir zhe na/_de'i dus na
[\[71a.5\]]bcom ldan 'das thugs las chung ngur bzhugs shing thugs las bskyungs te bzhugs pas so/_/de nas bcom ldan 'das byang phyogs kyi lnga len du ljongs rgyu zhing gshegs te/_shing sA la bzang po gzhan zhig gi drung du brten te bzhugs so/_/de nas dge slong rab tu mang po
[\[71a.6\]]tshe dang ldan pa kun dga' bo gang na ba der nye bar song ste/_nye bar song nas tshe dang ldan pa kun dga' bo la 'di skad ces smras so/_/tshe dang ldan pa kun dga' bo bcom ldan 'das gang na bzhugs pa thos sam/_tshe dang ldan pa dag bcom ldan 'das nub phyogs su ljongs rgyu zhing zhes bya ba
[\[71a.7\]]nas/_snga ma bzhin du shing sA la bzang po'i drung na bzhugs so zhes thos so/_/tshe dang ldan pa kun dga' bo mi shes sam/_bdag cag yun ring por bcom ldan 'das mthong bar 'dod pas skom pas gdungs te bdag cag bcom ldan 'das mthong zhing blta bar 'dod pas tshe
[\[71b\]]
[\[71b.1\]]dang ldan pa kun dga' bo gal te khyod la mi gnon na bcom ldan 'das gang na ba der nye bar 'gro bas thugs brtse bar mdzad du gsol/_de nas tshe dang ldan pa kun dga' bos dge slong rab tu mang po de dag la cang mi smra bas dang du blangs so/_/de nas tshe dang ldan pa kun dga' bo dang dge slong
[\[71b.2\]]rab tu mang po de dag de nyid kyi mtshan mo 'das pa dang /_snga dro chos gos dang lhung bzed thogs te bsod snyoms kyi phyir mnyan yod du zhugs te/_bsod snyoms spyad nas zas kyi bya ba byas te/_zos pa'i 'og tu lhung bzed gyu ste/_ji ltar yongs su spyod pa'i mal cha dag bsdus te
[\[71b.3\]]chos gos dang lhung bzed thogs te/_ljongs rgyu zhing an+da'i tshal gang na ba der song ngo /_/de nas tshe dang ldan pa kun dga' bo dang dge slong rab tu mang po de dag byang phyogs kyi lnga len du ljongs rgyu zhing pa ta la'i tshal gang na ba der phyin te/_de nas tshe dang ldan pa kun dga' bo
[\[71b.4\]]dang /_dge slong rab tu mang po de dag chos gos dang lhung bzed phyogs gcig tu bzhag nas rkang pa bkrus nas/_bcom ldan 'das gang na ba der song ste/_nye bar song nas/_bcom ldan 'das kyi zhabs la mgo bos phyag byas te phyogs gcig tu 'dug go/_/phyogs gcig tu 'dug
[\[71b.5\]]nas dge slong rab tu mang po de dag la bcom ldan 'das kyis chos kyi gtam gyis yang dag par bstan/_yang dag par bkod/_yang dag par btsud/_yang dag par dga' bar byas so/_/de nas dge slong gzhan zhig 'khor de'i nang na tshogs shing 'dus pa de 'di lta bu'i sems la
[\[71b.6\]]sems kyi rjes su rtog pa skyes te/_ji ltar shes shing ji ltar mthong ba'i rjes la zag pa thams cad zad par 'gyur snyam mo/_/de nas bcom ldan 'das kyis dge slong de'i sems thugs kyis mkhyen nas dge slong de dag la bos te/_dge slong dag gal te 'khor 'dir 'dus shing 'tshogs
[\[71b.7\]]te 'dug pa'i rigs kyi bu 'ba' zhig la 'di lta bu'i sems la sems kyi rnam par rtog pa skye ba'i gnas yod cing go skabs yod de/_ji ltar shes shing ji ltar mthong ba'i rjes la zag pa zad par 'gyur zhes bya ba'o/_/ngas khyed la phung po rab tu rnam par 'byed pa zhes bya ba'i chos bshad
[\[72a\]]
[\[72a.1\]]par bya ste/_'di lta ste dran pa nye bar gzhag pa bzhi dang /_yang dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun dang /_'phags pa'i lam yan lag brgyad de/_dge slong dag de ltar
[\[72a.2\]]ngas phung po rab tu rnam par 'byed pa zhes bya ba'i chos bstan to/_/ci ste yang rigs kyi bu 'dun pa drag po ma yin pa dang /_gdung ba drag po ma yin pa dang /_dga' ba drag po ma yin pa dang /_dad pa drag po ma yin na myur ba ma yin par 'di lta ste/_zag pa thams cad zad pa bla na
[\[72a.3\]]med pa rjes su 'thob par 'gyur ro/_/dge slong dag de ltar ngas phung po rab tu 'byed pa zhes bya ba'i chos bstan pa de la ci ste rigs kyi bu 'dun pa drag po dang /_gdung ba drag po dang /_dga' ba drag po dang /_dad pa drag po yod na myur du 'di lta ste/_zag pa thams cad zad pa bla na
[\[72a.4\]]med pa rjes su 'thob par 'gyur ro/_/dge slong dag byis pa so so'i skye bo thos pa dang mi ldan pa gzugs bdag yin no zhes yang dag par rjes su mthong ste/_de'i yang dag par mthong ba na de ni 'dus byas te/_dge slong 'du byed gang gi rgyu can dang gang las yang dag par byung ba dang /_
[\[72a.5\]]gang las skyes pa dang /_gang las rab tu byung zhe na/_dge slong dag ma rig pa'i 'dus te reg pa las skyes pa'i tshor ba dang /_las la brten te sred pa dang /_de las byung ba'i 'du byed rnams 'byung ngo /_/dge slong dag sred pa gang gi rgyu can dang /_gang las yang dag par
[\[72a.6\]]byung ba dang /_gang las skye ba dang /_gang las rab tu byung zhe na/_dge slong dag sred pa ni tshor ba'i rgyu can/_tshor ba las yang dag par byung ba dang /_tshor ba las skyes pa dang /_tshor ba las rab tu byung ba'o/_/dge slong dag tshor ba gang gi rgyu can dang /_gang las yang
[\[72a.7\]]dag par byung ba/_gang las skyes pa/_gang las yang dag par byung zhe na/_dge slong dag tshor ba ni reg pa'i rgyu can/_reg pa las yang dag par byung ba/_reg pa las skyes pa reg pa las byung ba'o/_/dge slong dag reg pa gang gi rgyu can dang /_gang las yang dag par byung
[\[72b\]]
[\[72b.1\]]ba dang /_gang las skyes pa dang /_gang las yang dag par byung zhe na/_dge slong dag reg pa ni skye mched drug gi rgyu can dang /_skye mched drug las yang dag par byung ba/_skye mched drug las skyes pa/_skye mched drug las rab tu byung ba'o/_/dge slong dag de las skye mched drug dang /_
[\[72b.2\]]ming dang gzugs ni mi rtag pa/_'dus byas pa sems las byung ba ste/_rten cing 'brel par 'byung ba'o/_/reg pa dang /_tshor ba dang /_sred pa dang /_'dus byas kyang mi rtag pa dang /_'dus byas pa dang /_sems las byung ba dang /_rten cing 'brel par 'byung bar yang dag
[\[72b.3\]]par rjes su mthong ngo /_/de gzugs bdag yin no zhes yang dag par rjes su mi mthong mod kyi/_bdag gzugs dang ldan no zhes yang dag par rjes su mthong ngo /_/de bdag gzugs dang ldan no zhes yang dag par rjes su mi mthong mod kyi/_bdag la gzugs yod do
[\[72b.4\]]zhes yang dag par rjes su mthong ngo /_/de bdag la gzugs yod do zhes yang dag par rjes su mi mthong mod kyi/_'on kyang gzugs la bdag yod do zhes yang dag par rjes su mthong ngo /_/de gzugs la bdag yod do zhes yang dag par rjes su mi mthong mod kyi/_tshor ba
[\[72b.5\]]bdag yin no zhes yang dag par rjes su mthong ngo /_/de tshor ba bdag yin no zhes yang dag par rjes su mi mthong mod kyi/_'on kyang bdag tshor ba dang ldan no zhes yang dag par rjes su mthong ngo /_/de bdag tshor ba dang ldan no zhes yang dag par rjes su mi mthong mod kyi/_'on kyang bdag la
[\[72b.6\]]tshor ba yod do zhes yang dag par rjes su mthong ngo /_de bdag la tshor ba yod do zhes yang dag par rjes su mi mthong mod kyi/_'on kyang tshor ba la bdag yod do zhes yang dag par rjes su mthong ngo /_/de tshor ba la bdag yod do zhes yang dag par rjes su mi mthong mod kyi/_'on kyang 'du shes
[\[72b.7\]]bdag yin no zhes yang dag par rjes su mthong ngo /_/de 'du shes bdag yin no zhes yang dag par rjes su mi mthong mod kyi/_'on kyang bdag 'du shes dang ldan no zhes yang dag par rjes su mthong ngo /_/de bdag 'du shes dang ldan no zhes yang dag par rjes su mi mthong mod kyi/_'on kyang
[\[73a\]]
[\[73a.1\]]bdag la 'du shes yod do zhes yang dag par rjes su mthong ngo /_/de bdag la 'du shes yod do zhes yang dag par rjes su mi mthong mod kyi/_'on kyang 'du shes la bdag yod do zhes yang dag par rjes su mthong ngo /_/'du shes la bdag yod do zhes yang dag par rjes su
[\[73a.2\]]mi mthong mod kyi/_'on kyang 'du byed bdag yin no zhes yang dag par rjes su mthong ngo /_/de 'du byed bdag yin no zhes yang dag par rjes su mi mthong mod kyi/_'on kyang bdag 'du byed dang ldan no zhes yang dag par rjes su mthong ngo /_/de bdag 'du byed dang ldan no zhes yang dag par
[\[73a.3\]]rjes su mi mthong mod kyi/_'on kyang bdag la 'du byed yod do zhes yang dag par rjes su mthong ngo /_/de bdag la 'du byed yod do zhes yang dag par rjes su mi mthong mod kyi/_'on kyang 'du byed la bdag yod do zhes yang dag par rjes su mthong ngo /_/de 'du byed la bdag yod do
[\[73a.4\]]zhes yang dag par rjes su mi mthong mod kyi/_'on kyang rnam par shes pa bdag yin no zhes yang dag par rjes su mthong ngo /_/de rnam par shes pa bdag yin no zhes yang dag par rjes su mi mthong mod kyi/_'on kyang bdag rnam par shes pa dang ldan no zhes yang dag par rjes su mthong
[\[73a.5\]]ngo /_/de bdag rnam par shes pa dang ldan no zhes yang dag par rjes su mi mthong mod kyi/_'on kyang bdag la rnam par shes pa yod do zhes yang dag par rjes su mthong ngo /_/des bdag la rnam par shes pa yod do zhes yang dag par rjes su mi mthong mod kyi/_'on kyang rnam
[\[73a.6\]]par shes pa la bdag yod do zhes yang dag par rjes su mthong ngo /_/de rnam par shes pa la bdag yod do zhes yang dag par rjes su mi mthong mod kyi/_'on kyang chad par lta ba dang med par lta bar 'gyur ro/_/de chad par lta ba dang med par lta bar mi 'gyur gyi/_'on kyang
[\[73a.7\]]dogs pa dang som nyi dang bcas par 'gyur ro/_/de dogs pa dang som nyi dang bcas par mi 'gyur gyi/_'on kyang 'di ni nga'i bdag yin no zhes 'di ni nga'i bdag tu yang dag par rjes su mthong ba dang /_de'i bdag tu rtogs par gyur te/_'di ni nga'i bdag gi zhes yang dag par
[\[73b\]]
[\[73b.1\]]rjes su mthong ba de yang 'dus byas te/_dge slong dag 'dus byas de dag rgyu gang las byung /_gang las yang dag par byung zhes snga ma bzhin du rten cing 'brel par 'byung ba'i bar du'o/_/dge slong dag 'di ltar shes shing 'di ltar mthong ba'i rjes thogs su zag pa thams cad
[\[73b.2\]]zad par 'gyur ro/_/dge slong dag 'di ji snyam du sems/_gzugs rtag pa'am mi rtag pa yin/_btsun pa mi rtag pa lags so/_/gang mi rtag pa de sdug bsngal ba 'am/_sdug bsngal ba ma yin/_btsun pa sdug bsngal ba lags so/_/gang yang mi rtag pa sdug
[\[73b.3\]]bsngal ba yongs su 'gyur ba'i chos can de dag la 'phags pa nyan thos thos pa dang ldan pa bdag tu nye bar rtog pa dang /_'di ni nga'i bdag yin no zhes rtog gam/_btsun pa ma lags so/_/dge slong dag 'di ji snyam du sems/_tshor ba dang 'du shes dang /_'du byed dang rnam
[\[73b.4\]]par shes pa rtag pa'am zhes bya ba nas/_snga ma bzhin du rtog gam zhes bya ba'i bar du'o/_/chos kyi rnam grangs 'di bshad pa na dge slong rab tu mang po de dag nye bar len pa med par zag pa rnams las sems rnam par grol lo/_/bcom ldan 'das kyis kyang
[\[73b.5\]]tshe dang drod dang rnam shes 'dis zhes bya ba la sogs pa las rnam par bshad pa rgyas par dge slong ma chos sbyin gyi mdo las blta bar bya'o/_/mdo las lus thob pa ni rnam pa bzhi ste zhes bya ba la/_gleng gzhi ni mnyan du yod pa na'o/_/lus thob pa ni rnam pa
[\[73b.6\]]bzhi ste bzhi gang zhe na/_lus thob pa gang zhig bdag nyid 'chi bar 'gyur gyis gzhan gyis gsod pa ma yin pa yang yod/_lus thob pa gang zhig gzhan gyis gsod kyi bdag nyid 'chi ba ma yin pa yang yod/_lus thob pa gang zhig rang nyid 'chi zhing gzhan gyis kyang gsod
[\[73b.7\]]pa yang yod/_lus thob pa gang zhig bdag nyid kyang mi 'chi la gzhan gyis kyang mi gsod pa yang yod/_de'i dus na tshe dang ldan pa shA ri'i bu 'khor 'dus pa de'i nang na 'dug par gyur to/_/de nas tshe dang ldan pa shA ri'i bu stan las langs te/_bla gos phrag pa gcig
[\[74a\]]
[\[74a.1\]]tu gzar te/_bcom ldan 'das gang na ba der thal mo sbyar nas phyag byas te/_bcom ldan 'das la 'di skad ces gsol to/_/btsun pa de la lus thob pa gang zhig bdag nyid 'chi bar 'gyur gyi/_gzhan gyis gsod pa ma yin pa ni bdag nyid
[\[74a.2\]]kyi rkyen gyis sems can de dag gnas de nas 'chi 'pho bar 'gyur ba rnams so/_/lus thob pa gang zhig gzhan gyis gsod kyi/_bdag nyid 'chi ba ma yin pa ni gzhan gyi rkyen gyis sems can de dag gnas de nas 'chi 'pho bar 'gyur ba rnams so/_/lus thob pa gang zhig bdag nyid
[\[74a.3\]]kyang 'chi zhing gzhan gyis kyang gsod pa ni bdag nyid dang gzhan gyi rkyen gyis gnas de nas 'chi 'pho bar 'gyur ba rnams so/_/btsun pa de la lus thob pa gang zhig bdag nyid kyang mi 'chi la gzhan gyis kyang mi gsod pa'i sems can de dag gang du blta bar bgyi/_shA ri'i bu 'du shes
[\[74a.4\]]med 'du shes med min skye mched du nye bar 'gro ba rnams so/_/btsun pa ci sems can de dag thams cad bdag nyid gnas de nas 'chi 'pho bar 'gyur ram 'on te kha cig_/shA ri'i bu sems can de dag las kha cig ni gnas de nas 'chi 'pho bar 'gyur la/_de dag las kha cig ni 'di ltar
[\[74a.5\]]yongs su mya ngan las 'das par 'gyur ro/_/btsun pa ci'i rgyu ci'i rkyen gyis sems can de dag las kha cig ni bdag nyid gnas de nas 'chi 'pho bar 'gyur la/_de dag las kha cig ni 'di ltar yongs su mya ngan las 'da' bar 'gyur/_shA ri'i bu 'di na kha cig rnam pa thams cad du ci yang
[\[74a.6\]]med pa'i skye mched las yang dag par 'das te/_'du shes med 'du shes med min skye mched nye bar bsgrubs te gnas shing /_de 'du shes med 'du shes med min skye mched kyi snyoms par 'jug pa'i ro myang zhing nges pa dang bcas pa dang zhen pa dang lhag par zhen cing gnas te/_de bla ma
[\[74a.7\]]dang nges par 'byung ba dang /_'di nyid bla na med pa dang nges par 'byung ba yin no zhes yang dag pa ji lta ba bzhin rab tu shes te/_lus zhig pa'i 'og tu 'du shes med 'du shes med min skye mched kyi lha rnams dang skal ba mnyam par skye bar 'gyur ro/_/der ji srid du tshe'i tshad yod
[\[74b\]]
[\[74b.1\]]par gnas [(]ta[,]te[)]/_ji srid du tshe gnas pa'i 'du byed de dag yongs su zad pa [(]dad [,]dang [)]gnas de nas yongs su 'chi 'pho bar 'gyur ro/_/shA ri'i bu 'di ni kha cig rnam pa thams cad du ci yang med pa'i skye mched las yang dag par 'das te/_'du shes med 'du shes med min skye mched
[\[74b.2\]]nye bar bsgrubs te gnas shing de 'du shes med 'du shes med min skye mched kyi snyoms par 'jug pa'i ro mi myang zhing nges par mi byed la ma zhen cing lhag par ma zhen par gnas la bla ma dang bcas pa dang /_nges par 'byung ba ma yin pa'o zhes yang dag pa ji lta ba bzhin rab tu shes
[\[74b.3\]]te/_lus zhig pa'i 'og tu 'du shes med 'du shes med min skye mched kyi lha rnams dang skal ba mnyam par skye bar 'gyur ro/_/de der tshe'i tshad ji srid par gnas te/_ji srid du tshe gnas pa'i 'du shes de dag zad pa dang de bzhin du de yongs su mya ngan las 'das par 'gyur ro/_/
[\[74b.4\]]shA ri'i bu 'di'i rgyu dang 'di'i rkyen gyis sems can de dag las kha cig ni bdag nyid gnas de nas 'chi bar 'gyur la/_sems can de dag las kha cig ni 'di ltar yongs su mya ngan las 'da' bar 'gyur ro zhes bka' stsal to/_rtsed mos myos pa pa rnams dang yid rab tu 'khrug
[\[74b.5\]]pa la rnams zhes bya ba la/_dge slong dag 'dod pa'i khams na lha rtsed mos myos pa pa zhes bya ba yod de/_de gang gi dus na rtsed mo'i dga' ba dang ldan zhing gnas pa de dag rtsed mo'i dga' ba mang po dang ldan zhing gnas pas lus ngal ba dang dran pa nyams par 'gyur te/_dran pa
[\[74b.6\]]yang dag par nyams pas sems can de dag gnas de nas 'chi 'pho bar 'gyur ro/_/dge slong dag 'dod pa'i khams na yid rab tu 'khrug pa pa zhes bya ba'i lha yod de/_de dag gang gi tshe mig gis mig tshugs su mang du blta bar 'gyur te/_de dag mig gis mig tshugs su
[\[74b.7\]]mang du lta ba na yid rab tu 'khrug par 'gyur ro/_/de dag yid rab tu 'khrugs pas gnas de nas 'chi 'pho bar 'gyur zhes mdzod kyi gnas gsum par tshul khrims kyi phung po'i mdor tshangs pa'i dra ba las bshad par 'gyur ro/_/sangs rgyas rnams kyi yang yin par brjod
[\[75a\]]
[\[75a.1\]]par bya zhes bya la/_ji skad du yongs su mya ngan las 'das pa'i mdo las bcom ldan 'das kyis tshe'i 'du byed byin gyis brlabs nas srog gi 'du byed btang ngo zhes dbang po'i skabs su srog gi rnam smin zhes pa der bris pa bzhin no/_/sku tshe'i sum cha btang
[\[75a.2\]]nas yongs su mya ngan las 'da' ba 'di ni sangs rgyas bcom ldan 'das rnams kyis chos nyid yin no/_/ston pa ni dug dang mtshon dang mtshon cha dang sngags dang 'khrul 'khor dang gnod pa'i thabs rnam pa sna tshogs dang /_lha dang lha ma yin gyi dbang po rnams kyis kyang bgrang bar mi
[\[75a.3\]]nus pa 'di ni chos nyid yin no/_/mthong ba'i lam dang zhes bya ba la rnam par 'byed pa mdo'i sdom gyi tshigs su bcad pa gsum pa'i phung po las dang po bslab pa'i sdom rab tu dga' ba'i ched du brjod pa rnam par 'byed pa las ji skad du dge slong dag chos 'di la shes rab chung ngus bsgom par
[\[75a.4\]]bzod pa ni dad pa'i rjes su 'brang ba zhes bya ste/_yang dag pa nyid du nges pa'i sa non cing so so'i skye bo'i sa las rnam par 'das la rgyun du zhugs pa'i 'bras bu ma thob par bar ma dor mi 'chi'o/_/dge slong dag chos 'di la shes rab chung ngus bsgom par bzod pa ni chos kyi rjes su 'brang
[\[75a.5\]]ba zhes bya ste/_yang dag pa nyid du nges pa'i sa non cing zhes bya ba nas/_snga ma bzhin du rgyun du zhugs pa'i 'bras bu ma thob par bar ma dor mi 'chi'o zhes bya ba'i bar du'o/_/mdo 'di yang mdzod kyi gnas dang por/_'du byed phung po bzhi las gzhan/_/zhes bya bar bcom ldan
[\[75a.6\]]'das kyis mdo drug pa las ji skad du bshad pa der bris pa bzhin no byams pa la snyoms par zhugs pa zhes bya ba la/_ji ltar re zhig bad sa la'i rgyal po 'char byed kyi btsun mo dpe med ma dang sngo bsangs ma mi mthun par sngo bsangs ma la rab tu khros so/_/'jig rten
[\[75a.7\]]na mdza' ba dang mi mdza' ba dang bar ma dag yod pas kha cig khyod la lha khros so zhes sngo bsangs ma la smras so/_/sngo bsangs mas rang gi 'khor rnams la bos te/_sring mo dag bdag cag thams cad byams pa'i ting nge 'dzin bsgom par bya'o zhes de thams cad byams pa la
[\[75b\]]
[\[75b.1\]]snyoms par zhugs pa dang /_bad sa'i rgyal po 'char byed kyis gzhu bkang nas mda' 'phangs so/_/mda' de lam phyed du phyin pa dang /_sa la lhung bar gyur to/_/yang gnyis pa bkang ba dang sngo bsangs mas smras pa/_lha ma 'phen mdzod rnam pa thams cad kyi rnam pa thams
[\[75b.2\]]cad du phog par mi 'gyur ro/_/rgyal pos smras pa/_ci khyod lha mo'am/_klu mo'am/_gnod sbyin mo'am/_dri za mo'am/_mi'am ci mo'am/_lto 'phye chen po zhig yin nam/_lha bdag lha mo yang ma yin/_klu mo dang /_gnod sbyin mo dang /_dri za mo dang /_mi 'am ci mo
[\[75b.3\]]dang /_lto 'phye chen mo ma yin gyi/_'on kyang bdag ni bcom ldan 'das kyi nyan thos phyir mi 'ong ba yin no zhes rgyas par 'dul ba las 'don pa lta bu'o 'gog pa la snyoms par zhugs pa zhes bya ba la/_dbyangs dang bcas pas bsdus pa'i sdom gyi tshigs su
[\[75b.4\]]bcad pa gnyis pa bdud bsdigs pa'i mdo las/_gnas brtan maud gal gyi bu chen pos bdud las brtsams te ji skad du/_sdig can yang dag par rdzogs pa'i sangs rgyas rnam par gzigs kyi dge slong 'tsho byed dang mkhas pa zhes bya ba mchog zung gcig zung mchog dang zung
[\[75b.5\]]bzang po byung bar gyur to/_/gcig ni rdzu 'phrul can gyi mchog_/gnyis pa ni shes rab can gyi mchog go/_/sdig can rgyu gang dang rkyen gang gis tshe dang ldan pa 'tsho byed la 'tsho byed 'tsho byed ces ming gang gi phyir byas she na/_sdig can tshe dang ldan pa 'tsho byed grong ngam grong khyer
[\[75b.6\]]gang du brten cing nye bar gnas te/_snga dro chos gos dang lhung bzed thogs nas grong dang grong khyer gang du bsod snyoms kyi phyir lus shin tu bsdams pa dang /_dbang po shin tu bsdams pa dang /_dran pa nye bar yang dag par gzhag bzhin du zhugs te/_de grong ngam grong
[\[75b.7\]]khyer gang du bsod snyoms spyad nas/_zas kyi bya ba byas te/_zas zos pa'i 'og tu lhung bzed gyu nas/_dgon pa'i gnas su myur ba myur bar 'gog pa la snyoms par 'jug go/_/de ba lang rdzi dang /_phyugs rdzi dang /_rtswa thu ba dang /_shing thu ba dang /_lam gyis 'tsho ba dang /_lam
[\[76a\]]
[\[76a.1\]]na gnas pa'i mi dag gis mthong nas de dag 'di snyam du 'phags pa 'di ni 'dug bzhin du dus las 'das so/_/gang bdag cag gis rtswa skam po dang /_shing skam po dang /_ba lang gi lci ba skam po bsdus te sbar bar bya ba sbar nas bsreg par bya'o snyam nas/_de dag rtsa
[\[76a.2\]]skam po dang shing skam po dang ba lang gi lci ba skam po bsdus te sbar bar bya ba sbar nas me 'bar ba dang song ngo /_/de nas tshe dang ldan pa 'tsho byed nyin zhag de la snyoms par 'jug pa las langs te/_chos gos sprugs te snga dro chos gos dang lhung bzed thogs te/_grong ngam grong khyer du bsod
[\[76a.3\]]snyoms kyi phyir lus shin tu bsdams pa dang /_dbang po shin tu bsdams pa dang /_dran pa yang dag par nye bar bzhag nas zhugs pa dang /_ba lang rdzi dang /_phyugs rdzi dang /_rtswa thu ba dang /_shing thu ba dang /_lam gyis 'tsho ba dang /_lam na gnas pa'i mi de dag gis
[\[76a.4\]]mthong nas 'di snyam du bdag cag gis 'phags pa 'di 'dug bzhin du dus las 'das par mthong nas rtswa skam po dang /_shing skam po dang /_ba lang gi lci ba skam po bsdus te/_sbar bar bya ba sbar nas me sbar te 'ongs nas/_tshe dang ldan pa 'phags pa 'di da rung yang 'tsho'am snyam mo/_/sdig
[\[76a.5\]]can rgyu 'di dang rkyen 'dis tshe dang ldan pa 'tsho byed la 'tsho byed ces ming du byas so zhes 'byung ngo /_/tshe dang ldan pa nye ba 'khor mu la phal su na'i mchod rten gyi rdo'i gos kyi rnyed pa las dge slong ma khab dang mtshon thogs te gnod pa'i sems skyes pa dang /_chos gos byin gyis ma brlabs
[\[76a.6\]]pa nyid du 'gog pa la snyoms par zhugs so/_/des chos gos la khab dang mtshon cha brgyab nas shi'o snyam du byas te song ngo /_/de yang ting nge 'dzin las langs te rgyal byed kyi tshal du song nas gtam ji ltar gyur pa dge slong rnams la go bar byas so zhes phran tshegs kyi sgo brgyad
[\[76a.7\]]pa'i sdom gyi tshigs su bcad pa dang po las de ltar 'don to/_/mkhas pa rnams kyis mthong ba'i lam la snyoms par zhugs pa la sogs pa sems rtse gcig pa dang sems med pa la/_rtse gcig sems med pa la de med ces mdzod kyi gnas gsum par 'chi 'pho zhing skye
[\[76b\]]
[\[76b.1\]]ba bkag ste/_de lta bu'i spros pa 'chad par 'gyur bar rig par bya'o/_/rgyal po'i drang srong zhes bya ba la/_gang yang 'khor los sgyur ba'i rgyal po bu thu bo rgyal srid kyi dbang phyug la dbang byed du bcug ste rab tu byung ba'o/_/'di lta ste rgyal po dang yang dag par ldan pa las 'don te/_
[\[76b.2\]]lha chen po bcu gnyis pa'i mdo las bcom ldan 'das kyis ji skad du/_mi rnams kyi tshe lo stong phrag brgyad cu thub pa na rgyal po lha chen po zhes bya ba 'khor los sgyur ba mtha' bzhi las rnam par rgyal ba/_chos dang ldan zhing chos kyi rgyal po chen po rin po che sna bdun dang ldan pa byung ste/_
[\[76b.3\]]de'i rin po che 'di lta bu'i gzugs can gyi rin po che sna bdun byung ste/_'di lta ste 'khor lo rin po che dang /_glang po rin po che dang /_rta rin po che dang /_bud med rin po che dang /_khyim bdag rin po che dang /_dmag dpon rin po che dang /_nor bu rin po che dang bdun no/_/de la bu dpa' ba
[\[76b.4\]]rtul phod pa yan lag mchog gi gzugs dang ldan pa pha rol gyi sde rab tu 'joms pa stong du tshang ba yang byung bar gyur zhing /_sa chen po 'di rgya mtsho la thug pa ma lus par gnod pa med cing 'tshe ba med pa dang dbyug pa med cing mtshon cha med pas chos kyis rnam par rgyal te gnas so/_/
[\[76b.5\]]de nas rgyal po lha chen po dus gzhan zhig na 'dreg mkhan gyi skyes bu skra dang kha spu bregs pa na/_'dreg mkhan gyi skyes bu la bos te/_skyes bu khyod kyis gang gi tshe nga'i mgo bo las lha'i pho nya skra dkar skyes shing byung ba mthong ba de'i tshe khyod nga la smros shig_/'dreg mkhan gyi skyes
[\[76b.6\]]bus rgyal po lha chen pos smras pa thos nas lha de bzhin no zhes gsol to/_/dus gzhan zhig gi tshe 'dreg mkhan gyi skyes bus rgyal po lha chen po skra dang kha spu 'dreg pa na/_rgyal po lha chen po la lha'i pho nya skra dkar skyes shing byung bar gyur pa mthong ngo /_/mthong nas rgyal po lha
[\[76b.7\]]chen po la 'di skad ces gsol to/_/lha'i dbu las lha'i pho nya skra dkar skyes shing byung bar gyur pa mkhyen par mdzod cig_/des smras pa/_kye skyes bu khyod kyis skra dkar de gser gyi tsher zungs kyis dal bus dal bus phyung la nga'i lag par byin cig_/lha de bzhin no zhes 'dreg
[\[77a\]]
[\[77a.1\]]mkhan gyi skyes bus rgyal po lha chen po'i mgo las skyes pa'i skra dkar gser gyi tsher zungs kyis dal bus dal bus bton te rgyal po lha chen po'i phyag tu phul lo/_/de nas rgyal po lha chen pos phyag gnyis kyis skra dkar de bsnams nas/_brkyang zhing
[\[77a.2\]]rab tu brkyang nas/_ched du brjod pa/_bdag gi yan lag mchog spyi bor/_/na tshod 'phrog pa dang por skyes/_/lha yi pho nya byung gyur pas/_/rab tu byung ba'i dus la bab/_bdag gis mi rnams kyi bde ba ni longs spyod kyis lha'i bde ba btsal ba'i dus la bab po/_/
[\[77a.3\]]gang bdag gis rgyal bu gzhon nu bu thu bo la rgyal srid kyi dbang phyug la dbang byed du bcug nas rgyal po drang srong gi tshangs par spyod pa spyad par bya'o/_/de nas rgyal po lha chen pos rgyal bu gzhon nu thu bo la pho nya btang ste bkug nas 'di skad ces smras so/_/bu gzhon nu nga'i mgo bo las
[\[77a.4\]]lha'i pho nya skra dkar skyes shing byung ba shes par gyis shig_/rab tu byung ba'i dus la bab po/_/bdag gis mi rnams kyi 'dod pa ni yongs su spyad kyi da ni lha'i bde ba btsal ba'i dus la bab pas/_bu gzhon nu khyod la sa chen po rgyal mtsho la thug pa 'di khyod la byin gyi/_
[\[77a.5\]]de dag la khyod kyis chos dang ldan pas yang dag par rjes su bstan par bya ste/_chos ma yin pas ni ma yin no/_/gang kha cig chos ma yin pas spyod cing mi mthun par spyod na yul las skrod cig_/bu gzhon nu khyod la yang gang gi tshe lha'i pho nya skra dkar skyes shing byung bar gyur pa de'i
[\[77a.6\]]tshe khyod kyang rgyal bu gzhon nu thub rgyal srid kyi dbang phyug la dbang byed du chug la/_rgyal po drang srong gi tshangs par spyad pa spyod cig_/ji ltar yang bu gzhon nu khyod 'di lta bur nges par dge ba'i lam la 'jug pa dang /_rjes su 'jug par bya'o/_/skyes bu tha chad dang /_skyes bu tha mar
[\[77a.7\]]ma gyur cig_/bu gzhon nu gang kha cig 'di lta bu'i ngo bo'i skyes bu bzang po'i zung la 'jug pa dang /_'di lta bu'i ngo bo'i nges pa dang dge ba'i lam la mi 'jug cing rjes su mi 'jug par 'gyur ba de skyes bu tha chad du 'gyur zhing skyes bu tha mar 'gyur ro/_/[(]sa [,]des [)]na bu gzhon nu khyod la nga 'di
[\[77b\]]
[\[77b.1\]]skad du ji ltar khyod 'di lta bu'i ngo bo skyes bu bzang po'i zung la 'jug cing /_'di lta bu'i ngo bo'i nges pa dang /_dge ba'i lam la 'jug pa dang rjes su 'jug par bya'o/_/khyod skyes bu tha chad dang skyes bu tha mar ma gyur cig ces nga smra'o/_/de nas rgyal po lha chen pos sras gzhon nu
[\[77b.2\]]thu bo rgyal srid kyi dbang phyug la dbang byed du bcug nas rgyal po'i drang srong gi tshangs par spyod pa spyad do/_/kun dga' bo rgyal po lha chen po rgyal bu gzhon nu thu bo rgyal srid kyi dbang phyug la dbang byed du bcug ste/_de yang rgyal po lha chen po zhes bya ba 'khor los sgyur ba mtha'
[\[77b.3\]]bzhi las rnam par rgyal ba chos dang ldan zhing chos [(]gyi [,]kyi[)]rgyal po rin po che sna bdun dang yang dag par ldan pa zhes bya ba nas snga ma bzhin du gnas so zhes bya ba'i bar du'o/_/kun dga' bo de'i yang bu dang bu'i bu dang /_tsha bo'i tsha bor rgyal po \u0f85lha chen po stong phrag brgyad cu rtsa bzhis me te le'i
[\[77b.4\]]gzhi 'di nyid du rgyal po drang srong gi tshangs par spyod pa spyod do/_/ji ltar 'khor los sgyur ba'i rgyal po gnyis kas 'chi ba ma yin pa de bzhin du 'khor los sgyur ba btang nas rab tu byung ba yang rig par bya'o/_/rgyal ba'i pho nya zhes bya ba la rgyal ba ni bcom ldan 'das te
[\[77b.5\]]de'i drung du 'phrin skyel ba'o/_/de ni 'phrin skyel ba'i don ma byas par tshe thung ngur 'gyur ba'am/_gnyis ka'i rkyen gyis mi 'chi ste/_a mra skyong ma'i ne tso bzhin no/_/bcom ldan 'das skye ba 'phel ba'i ljongs na rgyu zhing chu bo can du phyin te/_chu bo can na bzhugs so
[\[77b.6\]]zhes a mra skyong mas thos nas/_de la ne tso bzhin rgyas zhes bya ba mi'i skad smra ba dang go ba zhig yod nas/_ne tso bzhin rgyas la 'di skad ces smras so/_/bzhin rgyas khyod bcom ldan 'das gang na ba der nye bar song ste/_nye bar song nas nga'i tshig gis bcom ldan 'das
[\[77b.7\]]kyi zhabs la spyi bos phyag gyis la/_gnod pa nyung ngam/_nyam nga ba chung ngam/_bskyod pa yang ngam/_'tsho ba dang stobs dang ldan nam/_zo mdog bde'am/_bde ba la legs par gnas sam zhes smra'o/_/btsun pa a mra skyong ma btsun pa la 'di skad du gang gi
[\[78a\]]
[\[78a.1\]]tshe bcom ldan 'das yangs pa can du gshegs pa de'i tshe thog mar a mra'i tshal du thugs brtse bar dgongs nas gshegs su gsol zhes smros shig_/de nas ne tso bzhin rgyas a mra skyong mas smras pa thos nas bcom ldan 'das gang na ba der chas so/_/
[\[78a.2\]]de li ts+tsha bI gzhon nu rnams kyis mthong nas/_ji ltar bdag cag gi smad 'tshong ma'i ne tso 'gro yin 'dug gi zhes mda' 'phangs par brtsams pa dang /_de dag gi spyi bor mda' de dag lhung bar brtsams pa dang /_de nas ne tsos tshigs su bcad pa smras pa/_gzhan gyi yul mis
[\[78a.3\]]gnod pa la/_/pho nya bcings pa min zhes thos/_/bdag ni rgyal ba'i pho nya ste/_/lus can kun gyi gnod ma yin/_/de dag gis tshigs su bcad de smras pa/_khyod kyi tshig la bdag cag gi/_/mda' yang chad cing ltung bar 'gyur/_/drang srong chen pos rab bsrungs pas/_/khyod
[\[78a.4\]]ni 'jigs pa med par song /_/de nas ne tso bzhin rgyas bcom ldan 'das gang na ba der nye bar song ste/_nye bar song nas bcom ldan 'das kyi zhabs la spyi bos phyag byas te/_bcom ldan 'das la 'di skad ces gsol to/_/a mra skyong ma btsun pa bcom ldan 'das kyi zhabs la
[\[78a.5\]]spyi bos phyag byed cing gnod pa nyung ngam zhes bya ba nas/_snga ma bzhin du bde ba la reg par gnas sam zhes bya ba'i bar du 'dri'o/_/bzhin rgyas khyod dang a mra skyong ma bde bar gyur cig_/a mra skyong ma btsun pa la 'di skad du gang gi tshe bcom ldan 'das yangs pa can du gshegs
[\[78a.6\]]pa'i tshe thog mar a mra'i tshal du thugs brtse bar dgongs nas gshegs su gsol/_bcom ldan 'das ne tso bzhin rgyas la cang mi gsung bas gnang bar mdzad do/_/de nas ne tso bzhin rgyas bcom ldan 'das kyis cang mi gsung bas gnang bar rig nas bcom ldan
[\[78a.7\]]'das kyi zhabs la spyi bos phyag byas nas bcom ldan 'das kyi drung nas song ngo /_/bcom ldan 'das kyi zhabs drung nas dong zhing ring po ma lon par khra cig gis srog dang bral bar gyur to/_/de 'chi ba'i dus byas pa'i 'og tu rgyal chen bzhi'i ris kyi lha rnams kyi nang du
[\[78b\]]
[\[78b.1\]]skyes so/_/'di ni chos nyid de lha'i bu skyes nas ring po ma lon par lha de la sems rnam pa gsum mngon du 'gyur te/_gang nas shi 'phos/_gang du skyes/_las gang gis skyes zhes skye bar 'gyur ro/_/des bltas na dud 'gro las 'chi 'phos nas rgyal chen bzhi'i ris kyi
[\[78b.2\]]lha'i nang du skyes shing bcom ldan 'das la sems mngon par dad pa'i rgyu las so snyam mo/_/de nas ne tso'i sngon gyi skye ba'i lha'i bu 'di snyam du bdag zhag lon nas bcom ldan 'das kyi drung du zhal blta ba'i phyir 'gro ba ni tshul dang mthun pa ma yin no/_/bdag zhag ma lon pa nyid du
[\[78b.3\]]bcom ldan 'das kyi zhal blta bar bya ba'i phyir nye bar 'gro bar bya'o snyam nas/_sngon ne tsor skyes pa'i lha'i bu rna cha gdub kor dri ma med pa g.yo zhing mu tig gi dra ba phyed pas brgyan cing nyin zhag de nyid la lha'i me tog ut+pa la dang /_pad+ma dang /_puN+Da rI ka dang /_man+da ra ba dag
[\[78b.4\]]thogs te 'ong zhing nye bar 'ongs nas mtshan mo bcom ldan 'das gang na ba der 'ongs te/_nye bar 'ongs nas bcom ldan 'das la me tog gis gtor te/_bcom ldan 'das kyi drung du chos nyan pa'i phyir 'dug go/_/da dung du yang sngon ne tsor skyes pa'i 'od kyis gnas rgyas
[\[78b.5\]]par snang bas khyab par gyur to/_/de nas bcom ldan 'das kyis sngon ne tsor skyes pa'i lha'i bu'i bsam pa dang bag la nyal dang khams dang rang bzhin mkhyen par mdzad nas 'phags pa'i bden pa bzhi rtogs par 'gyur ba de lta bu'i chos bstan par mdzad pa sngon ne tsor skyes
[\[78b.6\]]pa'i lha'i bus thos nas 'jig tshogs la lta ba nyi shu ri'i rtse mo ye shes kyi rdo rjes bcom nas rgyun du zhugs pa'i 'bras bu mngon sum du byas so/_/de bden pa mthong nas lan gsum du ched du brjod pa ched du brjod de/_btsun pa bdag cag la 'di lta bu phas ma byas mas ma byas/_
[\[78b.7\]]mdza' bshes dang /_gnyen 'dun dang /_rgyal po dang /_lha rnams kyis kyang ma byas/_sngon gyi mdza' bo dang /_dge slong dang bram zes kyang ma byas pa bcom ldan 'das kyis mdzad de/_dmyal ba dang /_yi dgas dang dud 'gro las bton te/_lha dang mi'i go 'phang la gzhag
[\[79a\]]
[\[79a.1\]]go/_/'khor ba mthar byas so/_/khrag dang mchi ma'i rgya mtsho skams so/_/rus pa'i ri bo las bsgral lo/_/ngan song gi sgo bkag go/_/mtho ris kyi sgo phye zhing snang bar mdzad do/_/'jig tshogs la lta ba'i brag ye shes kyi rdo rjes bcom nas rgyun du zhugs
[\[79a.2\]]pa'i 'bras bu mngon sum du byas te/_btsun pa bdag ni mngon par 'phags so/_/btsun pa bdag ni mngon par 'phags so/_/bdag bcom ldan 'das la skyabs su mchi zhing chos dang dge 'dun la skyabs su mchi'o/_/ji srid 'tsho'i bar du dge bsnyen gyi sdom pa 'dzin cing srog gi
[\[79a.3\]]phyir mngon par dad pas skyabs su 'gro'o/_/de nas sngon ne tsor skyes pa'i lha'i bu 'thob par bya ba thob cing bsgrub par bya ba bsgrubs te/_zhing pa dang /_dpa' bo g.yul las rgyal ba lta bu dang /_nad pa nad las thar pa lta bus bcom ldan 'das kyis gsungs pa la mngon par dga'
[\[79a.4\]]zhing rjes su yi rang nas 'byor pa gang gis bcom ldan 'das kyi zhabs drung du 'ongs pa'i 'byor pa de nyid kyis rang rang gi gnas su song ngo /_rgyal bas bstan pa dang zhes bya ba la/_rgyal ba zhes bya ba ni bcom ldan 'das te/_nges par byin gyis brlabs pa ni rgyal bas bstan pa'o/_/
[\[79a.5\]]bka' lung ni rnam pa gnyis te/_rigs pas nges pa dang lung bstan pa'o/_/de la rigs pas nges par bka' lung stsal ba'o/_/lung bstan pa ni 'di dang 'di lta bur 'byung bar 'gyur zhes bya ba ste/_re zhig rigs pas nges pa ni khyim bdag gzi brjid kyi bu rab tu 'bar
[\[79a.6\]]ba'i nang na gnas pa bcom ldan 'das kyis 'tsho byed la bka' lung stsal te/_de bzhin du byas pa dang de la gnod pa cung zad kyang ma gyur pa ji skad du ro bsregs pa'i nang me 'bar ba'i nang na gnas pa'i gzhon nu rgyal bas bka' stsal te blangs pa dang /_rgyal ba'i mthus nus pa bcom
[\[79a.7\]]nas skad cig gis me de kha ba'i 'dam bur song bar gyur to zhes 'byung ba bzhin no/_/lung bstan pa ni rgyal bas bstan pa ste/_khyim bdag gzi brjid kyi bu 'di lha dang mi'i dpal nyams su myong nas dgra bcom pa'i 'bras bu mngon sum du byed par 'gyur ro zhes bya ba'i bar
[\[79b\]]
[\[79b.1\]]du'o/_/de ma'i lto ba na gnas pa na'ang 'chi ba'i rkyen du ma las 'das shing ma shi la ro bsregs pa'i nang du bcug kyang ma tshig cing de bzhin gshegs pa ji ltar gsung ba dbang por mthong nas zhes bya ba la sogs pa khyim bdag gzi brjid kyi bu'i rtogs pa brjod pa 'dul ba phran
[\[79b.2\]]tshegs las rgyas par blta bar bya'o/_/yang na rgyal bas bstan pa zhes bya ba la/_rgyal bas bstan pa zhes bya ba ni rab tu phyug po'i ming yin par gzung bar bya ste/_ji ltar brjod par bya zhe na/_mnyan yod na ded dpon gzhan zhig yod do/_/de rigs mnyam pa las
[\[79b.3\]]chung ma blangs te/_de dang lhan cig rtse bar byed dga' bar byed/_dga' mgur spyod par byed pa las/_sems can srid pa tha ma pa gzhan zhig de'i chung ma'i mngal du zhugs so/_/ded dpon de yang zong thogs te yul gzhan du song ngo /_/de yul gzhan du
[\[79b.4\]]song ba dang de'i chung ma la khye'u zhig btsas so/_/de 'jig rten gyi gnod pa spang ba'i phyir ji ltar 'ga' zhig gis kyang shes par mi 'gyur ba de lta bu'i las dang sbyor bas khyod kyis 'di gsad par bya'o zhes khol mo'i lag tu gtad do/_/de bzhin du des khyi'i tshang gi nang du bskyur ro/_/
[\[79b.5\]]de khyi rnams kyis nyin mtshan rtag tu srung bar byed do/_/ji tsam na bcom ldan 'das snga dro chos gos dang lhung bzed thogs te/_dge slong gi dge 'dun gyis yongs su bskor cing dge slong gi dge 'dun gyis mdun du byas te mnyan yod du gshegs so/_/rgyal po sde rab tu 'pham byed kyang
[\[79b.6\]]mnyan yod du 'ongs te bcom ldan 'das mthong ba dang /_bcom ldan 'das kyi phyi bzhin du 'brangs so/_/de bzhin du khyim bdag mgon med zas sbyin yang dge bsnyen lnga brgya dang lhan cig 'khor skye bo stong phrag du ma dang sa phyogs der 'ongs so/_/khyi rnams kyis bcom ldan 'das mthong ba dang
[\[79b.7\]]so sor byer nas song ste ji tsam na bcom ldan 'das kyi phyag g.yas pa brkyang ste/_gzhon nu de la gzigs te bka' stsal pa/_gzhon nu 'di mnyan yod na phyug po rnams kyi mchog byed par 'gyur ro/_/nga'i bstan pa la rab tu byung nas nyon mongs pa thams cad spangs te dgra bcom pa nyid
[\[80a\]]
[\[80a.1\]]mngon sum du byed par 'gyur ro/_/ji tsam na khyim bdag phyug po'i mchog ces bya ba zhig gis rgyal po la zhus pa/_bdag gis 'di gzung bar bya'o zhes rgyal bas bstan pa zhes bya ba'i ming btags par gyur zhes bya ba nas/_rgyas par glengs te chung ma
[\[80a.2\]]la reg par byas pa'i bar du ste/_de la bu gsum dang bu mo smad ma zhes bya ba yod de/_chung mas smras pa/_rje'i sras bu 'di ci bdag cag gi khyim gyi las byed par 'gyur ram/_phyug pos smras pa/_'di da ji ltar bya/_chung mas smras pa/_gsad par bya'o zhes
[\[80a.3\]]rgyas par dug gi sbyor ba brtsams kyang gsad par ma nus shing mer bcug kyang ma tshig go/_/mtshon gyis gtubs kyang chod par ma gyur to/_/de nas de dang thag mi ring ba zhig na rgyal po sde rab tu pham byed kyi glang po che'i bres yod de de'i nang du bskyur ro/_/der yang glang po
[\[80a.4\]]che rnams kyis nyin mtshan rtag tu bsrung zhing 'dug go/_/de bzhin du phyug pos slar blangs pa'i bar du'o/_/de bzhin du rgyas par khyi'i tshang du bskyur ba dang /_de dag kyang de bzhin du srung ba dang phyug pos slar blangs pa'i bar du dang /_chung mas smras pa/_lam po che'i bzhi mdor
[\[80a.5\]]gzhag par bya'o zhes lam po che'i bzhi mdor bzhag pa'i bar du'o/_/de nas ljongs gzhan zhig na 'bras kyis phyug po zhes pa zong gis 'tsho ba rtog cing gnas pa/_de'i ming 'bras phyug po zhes bya bar btags so/_/des 'bras shing rta lnga brgya bkang nas mnyan yod du 'ongs so/_/des
[\[80a.6\]]khye'u de mthong nas shing rta 'gror ma btub pa dang /_de 'bras phyug pos khye'u blangs pa'i bar du'o/_/khyim bdag phyug po'i mchog de yang nyo ba'i phyir de'i gan du 'ongs pa dang /_phyug po'i mchog gis khye'u mthong ba'i bar du nas smras pa/_khye'u 'di gang nas 'ongs/_des smras pa/_
[\[80a.7\]]lam po che'i bzhi mdo nas rnyed do/_/phyug po'i mchog gis smras pa/_khye'u 'di rgyal po dang blon po dang yul mi'i mdun bdag cag gis rigs bzhin du blangs shing sangs rgyas bcom ldan 'das kyis mnyan yod kyi phyug po'i mchog tu 'gyur ro zhes rgyal bas bstan pa yin gyi/_khye'u
[\[80b\]]
[\[80b.1\]]'di bdag la byin cig ces smras so/_/de dag gis kyang byin to/_/gang gi tshe cher skyes pa de'i tshe khye'u yi ge bzung ste 'ong ba 'di khyod kyis zung la rdza mkhan gyis sreg pa'i nang du bsreg par bya'o zhes rdza mkhan gyi drung du btang ngo /_/de ji srid du yi ge bzung ste/_ra bar phyin pa dang
[\[80b.2\]]phyug po'i mchog gi bu gsum po de na 'dus te 'dug pas 'di skad ces rgyal bas bstan pa gang du 'gro/_/des smras pa/_rdza mkhan gyi drung du'o/_/ji srid du rgyas par phyug po'i mchog gi bus de las yi ge blangs te rdza mkhan gyi khang par song ste/_rdza mkhan gyis bsad par gyur to/_/
[\[80b.3\]]dgongs ka'i dus na rgyal bas bstan pa khang par zhugs pa dang /_phyug po'i mchog gis yi ge gar song zhes smras so/_/de phu bos blangs te song ngo zhes smras pa nas/_phyug po'i mchog gis rta pa gnyis btang ngo zhes bya ba'i bar du rgyas par dang /_de nas yang ji ltar 'ga'
[\[80b.4\]]zhig gis kyang shes par mi 'gyur ba de lta bu'i las dang sbyor bas yi ge khyer nas 'ong ba'i gzhon nu 'di khyi'i tshang du gzhug par bya'o zhes btang ba dang /_de yi ge bzung ste ra bar phyin pa dang zhes pa nas rgyas par phyug po'i mchog gi bu gnyis pa ra bar khyis zos pa'i bar du rgyas par
[\[80b.5\]]bya ste/_bya ba'i gan du btang ste khyod kyis 'di thab kyi nang du bcug ste tshig par bya'o zhes btang ste bu gcig pu sgor bcings te bzhag pa dang zhes pa nas rgyas par nan gyis rgyal bas bstan pa las yi ge blangs te bya ba'i gan du song ba dang /_bya bas me dong du bcug nas bsad
[\[80b.6\]]pa dang /_thams cad du rta pa gnyis btang ba dang /_de dag gis ma slebs par bsad do/_/de nas rang nyid mtshon thogs te rgyal bas bstan pa gsod par rtsom pa na khang pa nang gi mis gang bar mthong nas las kyi mtha'i gnas su song ba dang /_de yang phyi rol gyi skye bos
[\[80b.7\]]gang bar mthong nas/_rgyal bas bstan pa mi yid ches pa zhig gi drung du gang khye'u yi ge gzung ba 'di mthong ma thag tu sa brkos pa'i nang du gsad par gyis zhes yi ge bskur te btang ngo /_/ji srid du rgyal bas bstan pa mnyan yod du phyin te/_ltas mkhan gyis mthong
[\[81a\]]
[\[81a.1\]]nas 'di skad ces gzhon nu 'di phun sum tshogs pa dang rgud pa myong bar 'gyur ro zhes smras so/_/gzugs 'tshong mas ltas mkhan la dris pa dang des smras pa gzhon nu 'di de ring phyug po'i mchog tu 'gyur ba'am/_'chi ba'i gnas skabs kyi khyim du
[\[81a.2\]]'jug par 'gyur ro/_/de nas des khyim du zhugs te nyal bar gyur to/_/de nas gzugs 'tshong mas de'i sor mo'i bar nas shog bu blangs te/_yongs su bsgyur te de'i sor mo'i bar du bzhag par gyur to/_/'di ltar bris te/_rgyal bas bstan pa 'di la 'dreg mkhan gyis
[\[81a.3\]]skra dang kha spu bregs te/_bu mo gzugs 'tshong ma rgyan thams cad kyis brgyan te/_ljongs 'di tsam dang rgyal po dang blon po dang yul mis rig cing tshor bar chung ma'i don du sbyin par bya'o/_/ji srid du rgyal bas bstan pa gnyid sad nas yid ches pa la shog bu byin pa dang /_
[\[81a.4\]]des kyang thams cad ma lus par de bzhin du byas so/_/ji tsam na phyug po'i mchog 'ongs te dris pa khyod kyis ji ltar ngas smras pa de bzhin du byas sam/_de'i nyis ltab tu byas so zhes des smras so/_/ji tsam na/_phyug po'i mchog kha nas khrag dron mo skyug cing dus las 'das
[\[81a.5\]]par gyur pa'i bar du'o/_/de nas rgyal po sde rab tu 'pham byed kyis rgyal bas bstan pa phyug po'i mchog tu bzhag par gyur pa'i bar rgyas par byung ste/_des sangs rgyas dge slong gi dge 'dun gyis mdun du bltas te sde ston mo la spyan drangs shing phyug po'i mchog byas nas bcom ldan 'das
[\[81a.6\]]kyi bstan pa la rab tu byung nas dgra bcom pa nyid thob par gyur to/_/de skad ces thos pa dang /_dge slong rnams the tshom skyes te bcom ldan 'das la zhus pa/_tshe dang ldan pa rgyal bas bstan pas las ci zhig byas na gzhan gyi gnod pas ma gnod par gyur/_bcom ldan 'das kyis
[\[81a.7\]]bka' stsal pa/_de'i phyir dge slong dag nyon cig_/sngon byung ba 'das pa'i dus na bA rA Na sI'i grong khyer du rgyal po tshangs pas byin zhes bya ba byung bar gyur te/_de la bu gdug pa'i bsam pa can zhig skyes so/_/de'i mdun na 'don la bu snying rje'i bsam pa can zhig skyes so zhes bya ba nas
[\[81b\]]
[\[81b.1\]]rgyas par rgyal po tshangs pas byin dus las 'das par gyur nas de'i bu rgyal srid la bzhag par gyur to/_/ji tsam na mdun na 'don yang dus las 'das te/_rgyal pos tshor nas song la de'i bu khrid de shog dang mdun na 'don du gzhug par bya'o zhes bka' stsal to/_/ji
[\[81b.2\]]tsam na de 'ongs pa mthong nas smras pa/_nga gang gi tshe rgyal srid byed pa de'i tshe khyod res 'ga' zhig nga'i drung du 'ong ngam zhes rgyal pos mdun na 'don du gzhug go/_/des smras pa/_nges pa zhig byas te gang 'ga' zhig 'gum par 'os pa de bdag gis rig bzhin du 'gum
[\[81b.3\]]par mdzod cig_/rgyal pos smras pa de bzhin no/_/ji tsam na srog chags brgya stong du ma rgyal po la zhus te srog las thar bar byas so/_/ji tsam dus gzhan zhig na rgyal po'i gsad par bya ba zhig nye bar gnas pa na/_des smras pa/_mdun na 'don khrid la shog cig
[\[81b.4\]]dang de la smras shing bltar gzhug go/_/ji tsam na rgyal po skyes bu de'i khang par zhugs te/_mdun na 'don gang na 'dug ces smras pa dang /_phyi rol du byung ste song ngo zhes smras so/_/ji tsam na rgyal pos gsad par bya ba mdun na 'don gyis rgyal po la zhus pa dang /_rgyal
[\[81b.5\]]pos smras pa khyod la byin no zhes bya ba nas/_rgyas par de skyo ba skyes nas rab tu byung ste rang sangs rgyas kyi byang chub mngon du byas so/_/mdun na 'don gyis ji srid 'tsho'i bar du nye bar spyad pa kun gyis bsnyen bkur byas nas smon lam btab pa'i mdun na 'don de ni rgyal bas
[\[81b.6\]]bstan pa 'di yin no/_/las de'i rnam par smin pas gnod pa'i rgyu rnam pa du ma las grol zhing gzhan gyi nye bar gnod pas ma gnod do/_/phyug po'i mchog gi bu las ci zhig byas nas gcig ni rdza mkhan gyi khyim du bsregs/_gnyis pa ni ra ba'i nang du khyis zos/_gsum pa ni bya bas
[\[81b.7\]]bsregs/_dge slong dag de'i phyir nyon cig sngon byung ba 'das pa'i dus na khur bus tshong byed pa gnyis shig bA rA NA sIr 'ongs so/_/de'i 'og tu yang gnyis 'ongs so zhes bya ba nas/_rgyas par ming rus dris te mthun zhing nor gcig par gyur to/_/gcig ni bA rA Na sIr song nas
[\[82a\]]
[\[82a.1\]]zas kyis 'tsho bar byed la/_gsum ni tshong byed do/_/ji tsam na des rang sangs rgyas la bsod snyoms gcig phul ba de dag gis thos te khros nas smras pa/_gal te rab tu byung ba de nga'i dbang du gyur na rdza mkhan gyi rdza ma'i gnas su bsreg par bya'o/_/gnyis
[\[82a.2\]]pas smras pa/_gal te rab tu byung ba de nga'i dbang du gyur na gson bzhin ra bar khyi la sbyin par bya'o/_/gsum pas smras pa/_ngas bya ba'i thab tu bsreg par bya'o zhes gang gis tshig smras pa de bzhin du rnam par smin pa yongs su smin to/_/gang gis rang sangs rgyas la
[\[82a.3\]]bsod snyoms 'bul ba de ni rgyal bas bstan pa yin no/_/chos len pa dang zhes bya ba la/_chos len pa yang rgyal bas bstan pa ltar mas dur khrod du bskyur yang bden pa mthong bar 'os pa yin pas ma shi ba lta bu'o/_/mchog can dang zhes bya ba la/_rgyal po'i khab na tshe dang
[\[82a.4\]]ldan pa mchog can zhes bya ba dang /_tshe dang ldan pa shA ri'i bu lhan cig gnas so/_/de bsod snyoms kyi phyir zhugs pa dang rgyal po'i khab na phyug po'i mchog ces bya ba zhig yod de/_de la 'bangs po yid ches pa rkun ma zhes bya ba yod de phyug po skyed mos tshal du song ste
[\[82a.5\]]'bangs po yid ches pa rkun ma la bskul zhing smras pa/_song la khyim nas cung zad cig khyer la shog cig ces smras so/_/de smad 'tshong mas bslus te phyug po'i chung ma'i dpung pa gnyis gdu bu'i phyir bcad do/_/de mi rnams kyis bdas pa dang de'i lhung bzed du dpung pa
[\[82a.6\]]gnyis po de bcug go/_/de ji srid du rgyal po ma skyes dgras mchog can gsal shing la bskyon pa'i bar du'o/_/ji tsam na 'phags pa shA ri'i bus gsal shing la gnas bzhin du gdams ngag phog ste yang dag par skyo nas dgra bcom pa nyid thob ste/_gsal shing khyer
[\[82a.7\]]nas nam mkha' la mngon par 'phags so zhes rgyas par byung ba dang /_'dam bu can gyi grong khyer na phyug po zhig la bu gcig dang bu mo zhig dang gnyis skyes te/_de gnyis phan tshun du shin tu mthun no/_/ji tsam na de gnyis rtse ba las ltogs te ma'i drung du song nas
[\[82b\]]
[\[82b.1\]]smras pa/_ma bdag cag bkres kyis zan byin cig_/de gnyen rnams la yongs su [(]'drim [,]'brim [)]pas ngal bas khyod cag rang gnyis long la zo zhig ces smras so/_/bus smras pa/_khyod gsal shing la bskyon nam zhes smras so/_/bu mos smras pa/_khyod kyi dpung pa gnyis
[\[82b.2\]]bcad dam/_bdag cag gnyis la zan mi sbyin pa ci ste zhes smras so zhes rgyas par bcom ldan 'das 'od srungs kyi bstan pa la mchog can rab tu byung bas zhes bya ba'i bar du'o/_/gang+gA len pa zhes bya ba la bA rA Na sIr gang+gA len pa zhes bya ba phyug po'i bu nor gyis
[\[82b.3\]]phyug cing yangs par gyur pa/_skye bo mngon par dga' ba dpal dang /_grags pa dang /_snyan pa dang /_blo yongs su dag pa dang /_mi dang /_glo bur du 'ongs pa dang /_rang gi mi dang /_lha dang /_dge sbyong dang /_bram ze rnams kyis ming thos pa zhig byung bar gyur to/_/de dus res
[\[82b.4\]]'ga' zhig na skyed mos tshal gyi dga' ba yid kyis myong bar bya ba'i phyir bA rA Na sIr song ste/_phyi rol na kun du 'khyams pa las sangs rgyas bcom ldan 'das chos kyi 'khor lo bskor ba'i gnas dga' zhing rab tu nyams dga' ba drang srong chen po'i tshogs kyi 'khor lo bskor ba zhes bya bar
[\[82b.5\]]phyin no/_/de shin tu ngo mtshar zhing rmad du byung bas dga' ba rgya chen po'i spyod pa mgo dang /_sha dang /_khrag dang /_mig dang /_lag pa dang /_rkang pa dang /_rta dang /_glang po che dang /_bu dang /_bu mo dang /_rgyal srid la sogs pa rnam pa du mas slong ba'i skye bo rnams la rnam par 'gyed cing
[\[82b.6\]]dga' bar byed pa/_brtul zhugs dang nges pa dang sdom pa yang dag par len pas mi dge ba'i rtsa ba las nges par byung zhing rnam pa du ma sna tshogs kyi dka' ba mang po spyod pa las skyes pa'i che ba'i bdag nyid srog chags gzhan rnams kyis bsgrub cing rtogs par bya ba ma yin pa'i pha rol tu
[\[82b.7\]]phyin pa/_shes bya mang po ma lus pa phra ba'i dngos po'i de kho na nyid rtogs pa'i gzhir gyur pa/_shes bya'i rgya mtsho chen po yang dag par bsrubs pa las yang dag par byung ba/_bdag med pa'i ye shes rin po che rags pa dang /_phra ba dang /_nang dang /_phyi rol dang /_thag ring ba
[\[83a\]]
[\[83a.1\]]dang /_nye ba dang /_rang dang gzhan gyi rgyud la brten pa'i sgra dang don gyi bdag nyid du ma'i de kho na nyid du rab tu rig pa/_thams cad rig pa'i sangs rgyas bcom ldan 'das kyi gsung rab kyi chos nye bar bstan pas yid yang dag par byung ste/_'khor bar gnas pa'i nye
[\[83a.2\]]bar spyod pa phan pa la mi ltos shing /_rab tu byung ba'i bde ba mchog la ltos shing yid la byed par gyur kyang pha dang ma las gnang ba ma thob pa rab tu byung ba'i dngos po mi thob par yid la byas te/_pha dang mas rjes su gnang bar bya ba'i phyir yid la tshim par the tshom za ba tsam gyis gnas
[\[83a.3\]]skabs gzhan thob kyang rjes su gnang ba ma thob nas rim gyis srung ma rnams snyom las byed par gyur pa'i tshe gnyen dang khyim spangs te/_gang dang gang na bcom ldan 'das dang nyan thos kyi tshogs dang thabs cig tu bzhugs pa/_gzhan gang yang rung ba dge slong dag bzhugs pa'i
[\[83a.4\]]sa de dang der song ngo /_/de dang der bdag nyid kyi dgos pa smras pa dang /_pha dang mas ma gnang bar bcom ldan 'das kyi bstan pa la 'jug cing yon tan gyi tshogs su gyur pa'i rab tu byung ba ma rnyed par sems la bsams te/_skye ba 'di la bdag gi dka' bla yis rab tu byung
[\[83a.5\]]ba ma thob kyis skye ba gzhan du yang 'di dag nga'i bar chad du ma gyur cig ces gang shi nas bcom ldan 'das kyi bstan pa la rab tu byung ba'i rgyus smon lam sngon du btang ste bdag nyid gtang bar bya'o zhes de dug zos kyang ma shi'o/_/mtshon gyis gtubs kyang ma chod cing /_g.yang du
[\[83a.6\]]mchongs pa dang /_ri dang glang po smyon pa dang /_gang 'brog dgon par lcug mas bdag nyid bcings pa dang /_de lta bu la sogs pa srog gi bar chad du ma las 'das te gshin rje'i mche ba'i bar du zhugs par ma gyur nas dbugs dron mo ring po 'byin zhing 'dug go/_/yang
[\[83a.7\]]smras pa/_gang las lha dang lha min mi yi 'jig rten sdug bsngal thob/_/'jig rten gsum kun ring na gnas kyang drung du drangs te 'joms/_/de ni bdag gis mdza' grogs bzhin du btsal kyang ma rnyed pa/_/'chi la 'chi ba gzhan zhig yod dam cis na mi mngon 'gyur/_/yang
[\[83b\]]
[\[83b.1\]]'di snyam du rnam pa thams cad du 'chi ba'i thabs khyad par can gzhan zhig yod kyis da ni de brtsam par bya ste/_rgyal po'i khab tu song la gzhan gyi rdzas ma byin par blangs na de'i 'bras bu gnas par 'gyur te/_ma ga d+ha de na rgyal po ma skyes dgra chad pa drag po byed pa yod de/_des thos nas
[\[83b.2\]]rkun ma zhes mthar byed cing gshin rje'i khyim du 'jug par 'gyur ro zhes de rgyal po'i khab tu phyin nas skye bo mang pos mthong ba nyid du rku bar brtsams pa dang /_rkun ma rkun ma zhes srung ma rnams kyis bdag len bzung ste/_lha 'di ni rjes su mi mthun zhing grong khyer gyi rkun ma ste/_rgyal
[\[83b.3\]]po'i khab kyi phyug po rnams ltogs par byed pa/_yid ches pa rnams yid mi ches par skyed par byed pa yin no zhes rgyal po la phul lo/_/de yang rgyal pos khyod rkun ma yin nam zhes bka' stsal pa dang /_des yin no zhes smras so/_/rgyal pos smras pa/_rgyal po'i khab kyi chad pa drag cing
[\[83b.4\]]che ba ma thos sam/_zhes smras pa/_ma thos pa yang ma yin mod kyi/_'on kyang /_mi rigs pa la chags pa dang /_/de la 'jigs par mi gzung bas/_/des na bdag gi 'jigs med par/_/rkun ma bya bar brtsams pa yin/_/zhes pa dang /_lha 'on kyang /_gang la gang zhig mngon
[\[83b.5\]]'dod pa'i/_/dngos po de la de sbyar bya/_/nyid ni srung bar 'dod pa ste/_/bdag ni rku bar 'dod pa yin/_/de nas rgyal pos spos kyi glang po che smyos pa'i rdul gyi dri bsnam zhing yang dag par tshor ba shin tu khro bzhin du khro ba'i snyigs mas bzhin bsgyur te/_gang gA len pa
[\[83b.6\]]khang pa der sdigs mdzub gtad de smin ma khro gnyer bskyed de/_gshed ma la tshig 'di skad du sdig pa byed pa 'di nyes par spyod pa 'di myur du rgyal po'i khab pa thams cad kyis thos par gsal shing la bskyon cig ces bka' stsal to/_/gshed ma'i skyes bu de dag gis ka ra bI
[\[83b.7\]]ra'i me tog mgul bar btags te/_gsal shing bstan pa dang /_rgya che zhing mtho ba phrag pa la bkal te/_rgyal po'i khab kyi tshong dus dang /_'dun sa dang /_bzhi mdo dang /_sum mdo dang /_ra ba tha dad pa du ma rnams su thos par/_kye mi dag 'di ni rkun ma ste me tog
[\[84a\]]
[\[84a.1\]]nang gi sbrul nag po ltar phyug po thams cad dbul por byed pa rgyal po'i chos lugs las 'das te rgyal po'i bka' lung gis sdig pa byed pa 'di gsal shing la bskyon pa khyod cag ltos shig ces smras so/_/des smras pa/_bzhin bzangs dag myur
[\[84a.2\]]bar gsal shing gi rtse mo la rgyal po'i bka' lung sgrubs shig_/de dag gis smras pa/_rim pa 'di lta bus bya ba brtson pa ma yin nam/_des yang smras pa/_'chi ba'i gegs su mi 'gyur bar myur du gyis shig_/de dag gis smras pa/_khyod gson po'i don du rkun ma
[\[84a.3\]]byed pa ma yin nam ji ltar na 'tsho ba yongs su btang bar lan mang du sems sam/_des smras pa/_'gro ba 'di las gzhan med do/_/yang smras pa/_bud med byis pa gzhon nu rgan pa lang tshor babs mdun du/_/rkun ma nyid du rig par byas shing dpung pa rab tu bcings
[\[84a.4\]]nas su/_/rgyal pos gsad par bka' lung stsal ba khyod kyi lag gnas pa/_/'chi bdag yul las 'gro ba gzhan med 'di ni nges pa yin/_/phan tshun du smras pa/_'di ni ma ga d+ha'i yul pa thams cad kyi rdzas 'phrog par nus so/_/ci ste zhe na/_'tsho ba la yang ltos med
[\[84a.5\]]par/_/gzu lums su ni 'jug pa'i mi/_/'di la bsod nams yang na ni/_/rtogs par bya ba cung zad med/_/kwa'e sdig pa spyod pa bdag cag gis gsad par bya ba ni mang du mthong ste/_kha cig myos 'gyur 'dod cing gzhan dag zas la gzhan ni chu/_/gzhan ni gnyen 'dun
[\[84a.6\]]mthong ba'i bde ba 'dod cing gzhan ni tshang /_/gsad bya'i skye bo phal cher gzhan ni skad cig gson ngas tshol/_/khyod ni srog nyams 'dod pa 'di ci rnam pa 'di gang las/_/des smras pa/_gang gi gang la yang dpal du rtogs pa des de don du gnyer bar byed pa 'di ni 'jig rten
[\[84a.7\]]gyi lugs yin la/_bdag kyang 'chi ba la dpal du rtogs nas don du gnyer ba yin gyis/_myur du bdag gi yid la re zhing don du gnyer ba yongs su rdzogs par gyis shig_/gzhan du na bdag rkun ma zhes bstan pa don med par 'gyur ro/_/yang smras pa/_gsal shing la
[\[84b\]]
[\[84b.1\]]bskyon skra grol lus las khrag 'dzag cing /_mig gi 'bras bu bya rog gis bton 'og tu 'dzag pa dang /_spyang ki kang ka stag gis sha dang khrag dag yongs su bgrod gyur nas/_/srog gi sbyin pa btang ste dur khrod gnas su bdag srog dor ba ltos/_/de dag phan tshun du brtags
[\[84b.2\]]te smras pa/_rnam pa du ma'i brjod pa 'di ni ngo mtshar te/_slar rgyal pos ma thos kyi bar du bdag cag gis de gsal shing la bskyon par mi nus so/_/de nas gshed ma'i skyes bu zhig log ste rgyal po la zhus so/_/rgyal pos bkug nas dris pa/_khyod kyis 'di skad du brjod pa
[\[84b.3\]]bden nam/_des lha mad lags so zhes smras so/_/rgyal pos smras pa/_shi ste don ci zhig 'grub par 'gyur/_des smras pa/_sangs rgyas kyi bstan pa la rab tu byung ba'o/_/rgyal pos smras pa/_gson bzhin ston pa ma thob na/_/shi nas ji ltar thob par 'gyur/_/gang
[\[84b.4\]]las nges pa 'di skyes pa/_/ci yi don du bden par smros/_/des rgyal po la smras pa/_lha gal te bdag smra na rab tu byung ba'i phyir bdag shi bar 'dod do/_/rgyal pos smras pa/_khyod kyis go rims bzhin du ma bstan gyis/_de ji ltar go rims bzhin du rgyas par smros
[\[84b.5\]]shig_/des ji ltar brjod pa bzhin du rang gi gtam rgyas par smras nas gsol pa/_lha gzigs mdzod cig_/gang las srog 'byin la sogs thub pa sdug bsngal myong gyur pa/_/de yi thams cad gzhan don bcas shing rang min gzhan don 'jug_/de ltar rig kyang
[\[84b.6\]]gang zhig bka' la gnas par mi byed pa/_/'du shes med cing rtswa phung dang 'dra sa yi khur bur zad/_/ston pa zhir gshegs de'i tshogs ri mo 'drar thar gyur pa'i lam/_/de yi go 'phang sems rmongs 'phel bas gtums shing sgrib pa na/_/phan pa ji ltar bya bar nus zhes de
[\[84b.7\]]ltar nges pa ni/_/mya ngan 'das pa ji srid lta ba'i sgra 'di stobs med bya/_/gang zhig ngan 'gro sna tshogs bdag nyid gang du bkod pa dang /_/gnas gtsang spangs pa'i bde 'gror yun ring ma skyes gang zhig yod/_/rnam mang gnas su byung bar ma gyur sems can gang zhig yod/_/
[\[85a\]]
[\[85a.1\]]blo ldan rang gzhan de ltar mthong ba 'gro ba'i phra rgyas 'grol/_/rgyal pos de'i tshig thos nas pad+ma'i sbubs ltar ngo mtshar ba'i spyan gyis smras pa/_kye bdag gi gzu lums su dpyad pa sngon du ma btang bar gshed ma las bka' lung stsal to/_/phyir rgol
[\[85a.2\]]smra bar gyur pa sna tshogs kyi/_/las dang 'bras bu lkog gyur ma mthong ngam/_/khyod kyis bden pa mthong bar gyur tam ci/_/thub ces the tshom bsams pa 'di cis 'phangs/_/sems la sangs rgyas rjes su dran bcas khyod bsad cing /_/'jig rten gnod bcas bdag gi
[\[85a.3\]]'gro ba gang zhig 'gyur/_/bu gcig dga' bar mdzod cig sems dang bka' yis gnod bsal te/_/rim gyis lung bstan rab byung dngos po thob la shes par 'gyur/_/gsad bya gsad bya ma yin gnod dang zhi 'bras bka' lung can/_/'di la pha dang ma bzhin rgyal 'bangs
[\[85a.4\]]kun la mnga' bdag ste/_/khyod ni nga yi srog sbyin pa yi bu yi mchog yin te/_/rjes su gnang nas rab byung zhi thob the tshom ma byed cig_/bu mthong ngam/_sangs rgyas bcom ldan 'das thugs rje mchog gi spyod pa sna tshogs mnga' ba/_/bsam pa dang /_bag la nyal dang /_
[\[85a.5\]]khams dang /_rang bzhin dang /_dbang po yongs su smin pa dang /_dge ba'i rtsa ba dang /_dus dang dus ma yin pa'i gnas skabs la ltos nas gdul bya la 'jug ste/_nga 'di snyam du khyod la rnam par smin pa nges pa'i las kyis 'phangs pa yod pas thugs rjes btang snyoms su mdzad do/_/
[\[85a.6\]]zhes dgongs so/_/drang srong chen po gang la dus min dang /_/snod min mi 'bab btang snyoms mi mdzad pa/_/de'i phyir rnam pa 'dis ni btang snyoms mdzad/_/dus dang snod dang phan par gzigs nas gsung /_/de nas rgyal pos blon po rnams la bos te smras pa/_rgyal po'i khab
[\[85a.7\]]pa rnams la 'di rgyal po'i bu yin no zhes thos par gyis shig_/de nas blon po rnams kyis rgyal po'i bu la 'os pa'i gos dang /_rgyan dang /_phreng ba dang /_byug pa dang /_gdugs dang /_rgyal mtshan dang /_bran la sogs pa rnam pa sna tshogs dang /_rgyal po la 'os pa'i
[\[85b\]]
[\[85b.1\]]glang po che la bskyon nas grong khyer du bos pa/_ya mtshan can dang /_thos pa dang bcas pa khyed rnams nyon cig_/'di ni yul bA rA Na sI'i phyug po'i bu gang gA len zhes bya ba bcom ldan 'das kyi bstan pa la rab tu byung bar 'dod pa na pha dang ma las gnang ba ma thob nas
[\[85b.2\]]bdag ci nas 'jig rten pha rol du thob par 'gyur zhes de 'chi ba'i thabs gzhan rtog nas rkun mar bstan te bsad par bka' lung stsal pa 'di ltar rigs gzhan gyis mi 'phrogs pa'i rtog mthu'i che ba'i bdag nyid sa chen po'i thig le gcig pa rgyal bar bya ba las rnam par
[\[85b.3\]]rgyal ba'i lha ma skyes dgra'i sras su skyes so zhes thos par byas te/_dga' ba dang skyo ba yang dag par skyes pa mang po phyi nas 'brang zhing mdun du byas te/_rgyal pos gnang nas smyug ma'i nags tshal gang na ba der song ngo /_/de der sngon gyi dus su byas pa'i rgyus bar chad thams cad
[\[85b.4\]]zad cing nye bar grol te/_thob par rigs pa rab tu byung ba phun sum tshogs pa thob bo/_/de rab tu byung ba phun sum tshogs pa thob nas yid la byed pa phung po dang khams rab tu rnam par dbye ba rtog pa'i rim gyis kun tu sbyor ba dang /_'ching ba dang /_nye ba'i nyon mongs
[\[85b.5\]]pa dang /_kun nas dkris pa thams cad kyi lcags sgrog gi 'ching ba shes rab kyi ral gris yang dag par bcad nas 'jig rten thams cad kyi che ba'i che bar mchod par bya ba 'bras bu'i mchog dgra bcom pa nyid mngon sum du byas so/_/'dir mdor bsdus te brjod kyi/_rgyas
[\[85b.6\]]par ni rtogs pa brjod pa brgya'i sdom gyi tshigs su bcad pa bcu pa'i brgyad pa las blta bar bya'o/_/tshang dpon gyi bu grags pa gzhon nu zhes bya ba la/_bcom ldan 'das bA rA Na sI'i chu bo sgrib med kyi 'gram na bzhugs so/_/de'i tshe bA rA Na sI na grags pa mchog gi rigs
[\[85b.7\]]kyi bu zhig yod de/_nyin par bud med kyi rol mos rtse zhing dga' la yongs su spyod pa lus chad cing lus ngal te lus lci bar gyur pas gnyid log par gyur to/_/bud med de dag kyang lus chad cing lus ngal te lus lci bar gyur pas gnyid log par gyur to/_/grags pa mchog gi
[\[86a\]]
[\[86a.1\]]rigs kyi bus bud med de dag sgren mor kha chu 'dzag pa skra grol ba lag pa dag g.yengs pa gzhan dang gzhan gyi brdol smras byed pa dag mthong nas/_btsun mo'i 'khor de dag la dur khrod kyi 'du shes byung bar gyur te/_de nas rigs kyi bu grags pa gzhon
[\[86a.2\]]nu mal stan chen po las babs te/_brgya stong ri ba'i mchil lham gnyis gon nas btsun mo'i grong gi sgo khang gang na ba der nye bar song ste/_nye bar song nas/_kye grogs po dag bdag ni rab tu gtses so/_/bdag ni nye bar gtses so zhes 'o dod bos pas mi ma
[\[86a.3\]]yin pa rnams kyis sgo phye nas sgra mi thos par byas so/_/de nas rigs kyi bu grags pa gzhon nu tshong dus kyi sgo gang na ba der nye bar song ste nye bar song nas kye grogs po dag bdag ni rab tu gtses so bdag ni nye bar gtses so zhes 'o dod bos pas de mi ma yin pa rnams kyis sgo
[\[86a.4\]]phye ste sgra mi grags par byas so/_/de nas rigs kyi bu grags pa gzhon nu grong khyer gyi sgo gang na ba der nye bar song ste/_nye bar song nas/_kye grogs po dag bdag ni rab tu gtses so/_/bdag ni nye bar gtses so zhes 'o dod bos pa de mi ma yin pa rnams kyis sgo phye ste sgra mi
[\[86a.5\]]thos par byas so/_/de nas rigs kyi bu grags pa gzhon nu chu bo sgrib med kyi 'gram gang na ba der nye bar song ngo /_/de'i tshe na bcom ldan 'das chu bo sgrib med kyi 'gram/_phyi rol bla gab med pa na 'chag cing 'chag nas bzhugs pas rigs kyi bu grags pa gzhon nu rgyang ring po nas
[\[86a.6\]]'ong ba gzigs shing rigs kyi bu grags pa gzhon nus kyang bcom ldan 'das chu bo sgrib med kyi phyi rol bla gab med pa na 'chag cing 'chag par mthong nas dge sbyong bdag ni gtses so/_/kye dge sbyong bdag ni rab tu gtses so zhes 'o dod bos so/_/de nas bcom ldan 'das kyis
[\[86a.7\]]rigs kyi bu grags pa gzhon nu la 'di skad ces bka' stsal to/_/kye gzhon nu tshur shog_/'di na nye bar 'tshe ba med pa dang nye bar 'tshe ba med pa'i gnas yod do/_/de nas rigs kyi bu grags pa gzhon nus brgya stong ri ba'i mchil lham zung dag chu bo sgrib med kyi ngos su bor nas
[\[86b\]]
[\[86b.1\]]chu bo rgal te bcom ldan 'das gang na ba der nye bar song ste/_nye bar song nas bcom ldan 'das kyi zhabs la spyi bos phyag byas nas phyogs gcig tu 'dug go/_/de nas bcom ldan 'das rigs kyi bu grags pa gzhon nu dang gtsug lag khang gang na ba der nye bar gshegs te/_nye bar
[\[86b.2\]]gshegs nas gdan bshams pa la bzhugs so/_/de nas rigs kyi bu grags pa gzhon nu bcom ldan 'das kyi zhabs la spyi bos phyag byas te phyogs gcig tu 'dug go/_/phyogs gcig tu 'dug nas rigs kyi bu grags pa gzhon nu bcom ldan 'das kyi chos dang
[\[86b.3\]]ldan pa'i gtam gyis yang dag par bstan/_yang dag par 'dzin du bcug_/yang dag par gzengs bstod/_yang dag par dga' bar mdzad nas gang sangs rgyas bcom ldan 'das kyi sngon gyi dus kyi rgyu chos kyi gtam 'di lta ste/_sbyin pa'i gtam dang /_tshul
[\[86b.4\]]khrims kyi gtam dang /_mtho ris kyi gtam dang /_'dod pa rnams ro chung zhing nyes dmigs mang ba dang /_kun nas nyon mongs pa dang /_rnam par byang ba dang /_thar pa dang /_dben pa dang /_bsngags pa dang /_rnam par byang ba'i phyogs rgyas par yang dag par gsal
[\[86b.5\]]bar mdzad do/_/gang gi tshe sangs rgyas bcom ldan 'das kyis de la dga' ba'i sems dang /_dge ba'i sems dang /_rab tu dga' ba'i sems dang /_sgrib pa dang bral ba'i sems dang /_'khor ba las yang dag par 'da' ba'i chos bstan pa shes par nus shing rig pa
[\[86b.6\]]de'i tshe sangs rgyas bcom ldan 'das rnams 'khor ba las yang dag par 'das pa'i chos bstan pa 'di lta ste/_sdug bsngal ba dang /_kun 'byung ba dang /_'gog pa dang lam ste/_'phags pa'i bden pa bzhi po rgyas par rab tu gsal bar mdzad do/_/'di lta ste/_gos dri
[\[86b.7\]]ma dang bral zhing yongs su dag pa gtso blag mkhan gyi lag tu gtad na yang dag par tshon 'dzin par 'gyur ba de bzhin du rigs kyi bu grags pa gzhon nu stan la 'dug bzhin du 'phags pa'i bden pa bzhi mngon par rtogs te/_'di lta ste/_sdug bsngal ba dang /_kun 'byung ba dang /_
[\[87a\]]
[\[87a.1\]]'gog pa dang /_lam mo/_de nas rigs kyi bu grags pa gzhon nu chos mthong ba dang /_chos thob pa dang /_chos rig pa dang /_chos rtogs pa dang /_chos la the tshom dang yid gnyis dang bral ba/_gzhan gyi rkyen gyis bkri bar bya ba ma yin pa/_ston pa
[\[87a.2\]]gzhan gyis bstan pa'i dring mi 'jog pa/_chos la mi 'jigs pa thob nas stan las langs te/_bcom ldan 'das gang na ba de logs su thal mo sbyar te/_bcom ldan 'das la 'di skad ces gsol to/_/btsun pa bdag ni mngon par 'phags so/_/rab tu 'phags so/_/
[\[87a.3\]]des na bdag bcom ldan 'das la skyabs su mchi'o/_/chos dang dge 'dun la skyabs su mchi'o/_/dge bsnyen du gzung du gsol/_deng nas gzung ste ji srid 'tsho'i bar du srog dang bsdos te skyabs su 'gro zhing mngon par dang ngo /_/de nas btsun mo'i 'khor gyi nang nas gzhan zhig
[\[87a.4\]]gnyid sad de bltas pa na grags pa gzhon nu rang gi mal stan chen po la mi snang ba mthong nas khyim bdag rigs mchog gi khang pa gang na ba der nye bar song ste/_nye bar song nas khyim bdag rigs mchog la 'di skad ces kye jo bo grags pa gzhon nu rang gi mal stan chen po la mi snang ba
[\[87a.5\]]mkhyen par mdzod cig_/ces smras so/_/de nas khyim bdag rigs mchog 'di snyam du ci grags pa gzhon nu rkun ma'am g.yon can gyis nor gyi phyir phyi rol du khyer bar ma gyur ram snyam du rig par byas nas/_pho nya rta pa bzhi brdzangs so/_/rang nyid lag na mar me thogs pa'i
[\[87a.6\]]skyes bu dang lhan cig chu bo sgrib med gang na ba der nye bar song nas/_khyim bdag rigs mchog gi chu bo sgrib med kyi 'gram du brgya stong ri ba'i mchil lham zung cig bzhag pa mthong nas de yang 'di snyam du ci gzhon nu 'di rkun ma'am g.yon can gyis nor gyi phyir phyi rol du khyer bar ma
[\[87a.7\]]gyur te/_'di lta ste chu bo sgrib med kyi 'gram du brgya stong ri ba'i mchil lham gnyis po bzhag pas so/_/gzhon nu 'jug ngogs 'di nyid nas chu bo sgrib med brgal bar gyur te/_'di lta ste chu bo sgrib med kyi 'gram du brgya stong ri ba'i mchil lham gnyis po 'di bzhag par byas
[\[87b\]]
[\[87b.1\]]so zhes rig par byas nas 'jug ngogs de nyid nas chu bo sgrib med brgal te/_bcom ldan 'das gang na ba der nye bar song ngo /_/bcom ldan 'das kyis rgyang ring po nas khyim bdag rigs mchog 'ong ba gzigs nas 'di snyam du gzhon nu 'di stan 'di la 'dug bzhin du
[\[87b.2\]]mi mthong bar gyur pa de lta bu'i ngas rdzu 'phrul mngon par 'du bya ba mngon par 'du bya'o snyam du dgongs nas/_de nas bcom ldan 'das kyis grags pa gzhon nu stan de nyid la 'dug bzhin du khyim bdag rigs mchog gis mi mthong bar 'gyur ba de lta bu'i rdzu 'phrul mngon par
[\[87b.3\]]'du mdzad do/_/de nas khyim bdag rigs mchog bcom ldan 'das gang na ba der nye bar song ste/_nye bar song nas bcom ldan 'das la 'di skad ces gsol to/_/bcom ldan 'das grags pa gzhon nu gang du song ba gzigs lags sam/_khyim bdag 'dug cig dang stan
[\[87b.4\]]'di nyid la 'dug bzhin du grags pa gzhon nu mthong bar 'gyur ba'i gnas de yod de/_de nas khyim bdag rigs mchog 'di snyam du gal te bcom ldan 'das kyis gzhon nu mthong bar 'gyur ram snyam mo/_/bcom ldan 'das kyis bka' stsal pa/_khyim bdag des na gang gi
[\[87b.5\]]tshe stan 'di nyid la 'dug bzhin du grags pa gzhon nu mthong bar 'gyur ba'i gnas de yod do/_/de de ltar rig nas dga' ba dang /_yid bde ba dang /_rab tu dga' ba dang /_yid bde ba skyes te bcom ldan 'das kyi zhabs la spyi bos phyag byas nas phyogs gcig tu 'dug go/_/
[\[87b.6\]]phyogs gcig tu 'dug nas khyim bdag rigs mchog bcom ldan 'das kyis chos dang ldan pa'i gtam gyis yang dag par zhes bya ba snga ma bzhin no/_/chos kyi rnam grangs 'di bshad pa na khyim bdag rigs mchog chos rnams la chos kyi mig rdul med cing dri ma dang bral ba rnam
[\[87b.7\]]par dag pa skyes so/_/grags pa gzhon nu rgyan thams cad kyis brgyan bzhin du nye bar len pa med par zag pa las sems rnam par grol lo/_/de nas bcom ldan 'das kyis rdzu 'phrul mngon par 'du bya ba de slar brtul te/_tshigs su bcad pa 'di skad ces bka' stsal to/_/
[\[88a\]]
[\[88a.1\]]brgyan par byas kyang chos spyod cing /_/dul bsdams tshangs par spyod gyur cing /_/sems can kun la dbyug pa spangs/_/bram ze dge sbyong dge slong de/_/de'i tshe na dgra bcom pa drug yod la bdun pa ni bcom ldan 'das yin no/_/khyim bdag rigs
[\[88a.2\]]mchog gis grags pa gzhon nu stan de nyid la 'dug pa mthong ste/_grags pa gzhon nu la 'di skad ces smras so/_/gzhon nu ma lus ngal ba dang /_lus chad pa dang /_smre sngags 'don par 'gyur gyis khyim du 'dong ngo /_/de nas bcom ldan 'das kyis khyim bdag rigs
[\[88a.3\]]mchog la 'di skad ces bka' stsal to/_/khyim bdag 'di ji snyam du sems/_gang gis mi slob pa'i ye shes dang mi slob pa'i mthong bas 'phags pa'i bden pa bzhi po mngon par rtogs kyang khyim gyi gnas su 'dug cing yongs su bsags pa'i 'dod pa la longs spyod
[\[88a.4\]]dam/_btsun pa ma lags so/_/ji ltar khyim bdag khyod slob pa'i ye shes dang /_slob pa'i mthong bas 'phags pa'i bden pa bzhi mngon par rtogs pa de bzhin du grags pa gzhon nu mi slob pa'i ye shes dang mi slob pa'i mthong bas 'phags pa'i bden pa bzhi mngon par rtogs
[\[88a.5\]]so/_/btsun pa grags pa gzhon nus thob pa legs par thob ste/_mi slob pa'i ye shes dang mi slob pa'i mthong bas 'phags pa'i bden pa bzhi mngon par rtogs pa lags so/_/bcom ldan 'das grags pa gzhon nu phyi bzhin 'brang ba'i dge slong dang rigs mchog gi khyim gang
[\[88a.6\]]na ba der gshegs pa thugs brtse bar mdzad du gsol/_/bcom ldan 'das khyim bdag rigs mchog la cang mi gsung bar gnang ngo /_/de nas khyim bdag rigs mchog bcom ldan 'das kyis cang mi gsung bar gnang bar rig nas/_bcom ldan 'das kyi zhabs la spyi bos
[\[88a.7\]]phyag byas te song ngo /_/de nas bcom ldan 'das nyin zhag de nyid kyi snga dro chos gos dang lhung bzed thogs te phyi bzhin 'brang ba'i dge slong grags pa gzhon nu dang khyim bdag rigs mchog gi khyim gang na ba der gshegs so/_/de'i dus na tshe dang ldan pa grags pa'i btsun mo chen mo
[\[88b\]]
[\[88b.1\]]dang gnyis pa mdun na gnas ma zhes bya ba lam gyi bar na bcom ldan 'das nam gshegs zhes sems shing 'dug go/_/tshe dang ldan pa grags pa'i btsun mo chen mo dang /_mdun gnas ma gnyis kyis bcom ldan 'das rgyang ring po nas gshegs pa mthong ste/_mthong nas
[\[88b.2\]]bcom ldan 'das kyi gdan bshams te/_'di ltar bcom ldan 'das bde bar gshegs sam/_bcom ldan 'das gdan bshams pa 'di la bzhugs su gsol zhes zhus te/_bcom ldan 'das gdan bshams pa la bzhugs so/_/de nas tshe dang ldan pa
[\[88b.3\]]grags pa'i btsun mo chen mo dang mdun gnas ma gnyis kyis zhabs la spyi bos phyag byas te phyogs gcig tu 'dug go/_/phyogs gcig tu 'dug nas tshe dang ldan pa grags pa'i btsun mo gnyis po chen mo dang mdun gnas ma gnyis la chos dang ldan pa'i gtam gyis
[\[88b.4\]]zhes bya ba nas/_rgyas par ji srid du 'phags pa'i bden pa bzhi mngon par rtogs te/_snga ma bzhin du skyabs su song zhing sems mngon par btang ba'i bar du'o/_/de nas tshe dang ldan pa grags pa'i btsun mo chen mo dang mdun gnas ma gnyis kyis bcom ldan 'das la
[\[88b.5\]]'di skad ces gsol to/_/de nas btsun pa 'dir zas kyi bya ba mdzod cig_/de nas bcom ldan 'das kyis tshe dang ldan pa grags pa'i btsun mo gnyis po chen mo dang mdun gnas ma gnyis la cang mi gsung bar gnang ngo /_/de nas tshe dang ldan pa grags pa'i btsun mo
[\[88b.6\]]gnyis po chen mo dang mdun gnas ma gnyis kyis bcom ldan 'das dang tshe dang ldan pa grags pa gnyis bde bar zhugs par rig nas/_gtsang zhing gya nom pa'i bza' ba dang bca' ba rang gi lag nas [(]'drim [,]'brim [)]zhing tshim par byas te/_bcom ldan 'das gtsang zhing gya nom
[\[88b.7\]]pa'i bza' ba dang bca' ba rang gi lag nas tshim par brims par rig cing /_lhung bzed gyu ba dang /_stan dma' ba zhig blangs te bcom ldan 'das kyi drung du chos nyan pa'i phyir 'dug go/_/de nas bcom ldan 'das kyis tshe dang ldan pa grags pa'i btsun mo gnyis po chen
[\[89a\]]
[\[89a.1\]]mo dang /_mdun gnas ma gnyis chos dang ldan pa'i gtam gyis yang dag par bstan/_yang dag par 'dzin du 'jug/_yang dag par gzengs bstod/_yang dag par dga' bar mdzad nas gdan las bzhengs te gshegs so/_/mi ma
[\[89a.2\]]yin pa rnams kyis sgo phye zhing sgra mi thos par byas te/_'di 'ga' zhig gis kyang bsad par ma nus te/_skye ba tha ma pa yin pa'i phyir ro/_/'tsho byed kyang mas sgrom bur bcug ste rgyal po'i sgor skyur ba las bden pa mthong bar rig pas ma shi zhes gtam rgyud rgyas
[\[89a.3\]]par 'dul ba las gos kyi gzhir blta bar bya'o/_/sogs pa'i sgras b+ha ba lo ba da ka la sogs pa srid pa tha ma pa bden pa mthong bar rigs pa dag las g.yang sar skyur yang ma shi bar dper byas pa ste/_de nyid kyi phyir ji skad bshad pa thams cad bsdu ba'i
[\[89a.4\]]don du srid pa tha ma pa'i byang chub sems dpa' rnams dang zhes smos so/_/byang chub sems dpa' yum de'i lhums na gnas pa zhes bya ba la sogs pa ni byang chub sems dpa'i mthu dang lha'i mthus rmad du byung ba'i sems can ma'i mngal du zhugs pa la ji skad du/_ma ni bde
[\[89a.5\]]zhing sems la sdig bral dang /_/skyes pa gzhan la 'dod pa med par 'gyur/_/khyim gyi phyogs bzhir lag na mtshon thogs pa'i/_/lha rnams bsrung ba'i don du khyab cing gnas/_/zhes bya'o/_/yang ci'i phyir mdo las btsun pa zhes bya ba ni lus thob pa
[\[89a.6\]]ni rnam pa bzhi ste zhes bya ba la sogs pa sngar gyi skabs su bris zin to/_/bde ba skye ba zhes bya ba la sogs pa la/[ (]gling [,]gleng [)]gzhi ni mnyan du yod pa na'o/_/bde ba skye ba ni rnam pa gsum ste/_'di dag gis lus dben pa las skyes pa'i dga' ba dang
[\[89a.7\]]bde bas mngon par tshim zhing yongs su dga' bas yongs su khyab ste gnas so/_/de dag gi lus la rnam pa thams cad du mi gsal ba dang ma khyab pa cung zad kyang med de/_dben pa las skyes pa'i dga' ba dang bde ba dang yid bde ba dang ldan zhing tshe ring zhing
[\[89b\]]
[\[89b.1\]]dus ring mo zhig tu gnas pa'i sems can de dag yod de/_'di lta ste/_tshangs ris kyi lha rnams te/_'di ni bde ba skye ba dang po yin no/_/'di dag ni lus ting nge 'dzin las skyes pa'i dga' ba dang bde ba mngon par tshim zhing yongs su tshim la yongs su dga' bas
[\[89b.2\]]yongs su khyab ste gnas so/_/de dag gi lus la rnam pa thams cad du mi gsal ba dang ma khyab pa cung zad kyang med de/_ting nge 'dzin las skyes pa'i dga' ba dang bde ba dang yid bde ba dang ldan zhing tshe ring zhing dus ring mo zhig tu gnas pa'i sems can de dag yod de/_
[\[89b.3\]]'di lta ste 'od gsal gyi lha rnams te/_'di ni bde ba skye ba gnyis pa yin no/_/'di dag ni lus dga' ba med pa'i bde bas mngon par tshim zhing yongs su tshim la/_yongs su dga' bas yongs su khyab ste gnas so/_/de dag gi lus la rnam pa thams cad du
[\[89b.4\]]mi gsal ba dang ma khyab pa cung zad kyang med de/_dga' ba med pa'i bde ba dang ldan zhing tshe ring zhing dus ring mo zhig tu gnas pa'i sems can de dag yod de/_'di lta ste dge rgyas kyi lha rnams te/_'di ni bde ba skye ba gsum pa yin no zhes bka' stsal to/_/sems
[\[89b.5\]]can lus tha dad pa dag kyang yod de zhes bya ba la sogs pa ni rnam par shes pa gnas pa bdun du blta bar bya zhing /_bcu las 'phros pa las 'don pa lta bu dang /_'di nyid du mdzod kyi gnas dang por/_de bzhin gzhan yang ci rigs par/_/zhes bya bar skye mched
[\[89b.6\]]gnyis po zhes bya ba'i skabs su bstan pa bzhin no/_/mdo las gsum po 'di dag ni 'dus byas kyi mtshan nyid yin no zhes gsungs pa ma yin nam zhes bya ba la/_gleng gzhi ni mnyan du yod pa na'o/_/dge slong dag gsum po 'di dag ni 'dus byas 'dus byas su mtshon
[\[89b.7\]]par byed pa ste/_gsum gang zhe na/_'dus byas skye bar yang mngon no/_/'jig pa dang gnas pa las gzhan du 'gyur bar yang mngon no/_/'dus ma byas ni skye bar mi mngon zhing 'jig pa dang gnas pa gzhan du 'gyur bar mi mngon no zhes bka' stsal to/_/dper na
[\[90a\]]
[\[90a.1\]]skye ba'i 'byung ba zhes bya ba dang /_mi rtag pa nyid kyis 'jig pa zhes bya ba bzhin no zhes bya ba la/_ji skad du/_'du byed thams cad mi rtag ste/_/skye zhing 'jig pa'i chos can yin/_/skyes nas 'jig par 'gyur bas na/_/de dag nye bar zhi ba bde/_/zhes
[\[90a.2\]]'byung ngo /_/de lta yin pas rigs kyi bu dga' bo'i tshor ba ni rig bzhin du zhes bya ba la/_gleng gzhi ni mnyan du yod pa na'o/_/dge slong dag stobs dang ldan zhes bya ba ni/_rigs kyi bu dga' bo la yang dag par smra bas smra'i/_dge slong dag mdzes pa dang 'dod
[\[90a.3\]]chags shas che ba zhes bya ba ni tshe dang ldan pa dga' bo la yang dag par smra bas smra'i/_gzhan la ni ma yin no/_/dge slong dag rigs kyi bu dga' bo dbang po'i sgo yongs su bsdams shing gnas pa dang /_zas kyi tshod shes pa dang /_nam gyi cha stod dang cha smad la mi
[\[90a.4\]]nyal bar sbyor ba la brtson par gnas pa dang /_dran pa dang shes bzhin mchog dang ldan pas ji srid 'tsho'i bar du tshangs par spyod pa yongs su dag pa dang yongs su rdzogs pa spyad par nus so/_/dge slong dag de la rigs kyi bu dga' bo'i dbang po rnams kyis yongs su
[\[90a.5\]]sgo bsdams pa gang zhe na/_dge slong dag rigs kyi bu dga' bo mig gis gzugs rnams mthong nas mtshan mar mi 'dzin la/_mngon rtags su mi 'dzin cing mig gi dbang po lhag par sdom pas bsdams shing gnas te/_'jig rten gyi chags sems dang yid mi bde ba
[\[90a.6\]]sdig pa mi dge ba'i chos rnams la sems zag pa dang bral zhing de dag la 'bad pa dang /_sdom zhing srung ste/_mig gi dbang po la mig gi dbang po bsdams te gnas so/_/rna bas sgra dang /_snas dri dang /_lces ro dang /_lus kyis reg bya dang /_yid kyis chos
[\[90a.7\]]rnams rnam par shes nas mtshan mar mi 'dzin cing mngon rtags su mi 'dzin la zhes bya ba nas snga ma bzhin du sdom zhing srung ste/_yid kyi dbang pos yid kyi dbang po bsdams te gnas pa'i bar du ste/_dge slong dag 'di ni rigs kyi bu dga' bo'i dbang po'i sgo bsdams pa
[\[90b\]]
[\[90b.1\]]zhes bya'o/_/dge slong dag de la rigs kyi bu dga' bo'i zas kyi tshod shes pa gang zhe na/_dge slong dag rigs kyi bu dga' bo shes bzhin du zas za ste/_rtse ba'i phyir ma yin/_rgyags pa'i phyir ma yin/_'tshag gi phyir ma yin/_rnam par brgyan pa'i phyir ma yin gyi/_ji
[\[90b.2\]]ltar srid du lus gnas shing rten pa dang /_bkres pa bzlog pa dang /_tshangs par spyod pa rjes su gzung ba'i phyir ro/_/tshor ba snga ma bzlog cing tshor ba gsar pa skyed par bya ba'i phyir dang /_gang la stobs dang bde ba la reg pas gnas par bya ba'i phyir te/_'di lta ste/_shing
[\[90b.3\]]rta mkhan gyi skyes bu shing rta'i mig tu mar ram til mar skud par byed pa na rtse ba'i don du ma yin/_rgyags pa'i don du ma yin/_'tshag gi don du ma yin/_rnam par brgyan pa'i don du ma yin gyi/_ji srid du khur theg par bya ba'i don du'o/_/skyes bu sman can rma la mar
[\[90b.4\]]ram til mar skud par byed pa na/_rtse ba'i don du ma yin/_'tshag gi don du ma yin/_rnam par brgyan pa'i don du ma yin gyi/_ji srid du rma las thar par bya ba'i don du'o/_/dge slong dag de bzhin du rigs kyi bu dga' bo shes bzhin du zas za bar byed ces bya ba nas
[\[90b.5\]]snga ma bzhin du bde ba la reg par gnas pa'i phyir zhes bya ba'i bar du ste/_dge slong dag 'di ni rigs kyi bu dga' bo'i zas kyi tshod shes pa zhes bya'o/_/dge slong dag de la rigs kyi bu dga' bo nam gyi cha stod dang cha smad la mi nyal ba'i sbyor ba la brtson par gnas pa gang
[\[90b.6\]]zhe na/_dge slong dag rigs kyi bu dga' bo nyin mo rgyu ba dang gnas pa dag la chos rnams la sems sgrib pa med cing yongs su dag go/_/de mtshan mo'i thun dang po la rgyu ba dang gnas pa dag las chos rnams la sems sgrib pa med cing yongs su dag nas mtshan
[\[90b.7\]]mo'i thun par pa la gtsug lag khang gi phyi rol du rkang pa bkrus nas glo g.yas pa phab ste/_rkang pas rkang pa mnan nas/_dran pa dang shes bzhin gyis snang ba'i 'du shes dang ldan pa'i 'du shes yid la byed cing nyal bar byed do/_/de mtshan mo'i thun tha ma la myur ba
[\[91a\]]
[\[91a.1\]]myur bar langs nas rgyu ba gnas pa dag la chos rnams la sems sgrib pa med cing yongs su dag go/_/dge slong dag 'di ni rigs kyi bu dga' bo'i nam gyi cha stod dang cha smad la mi nyal bar sbyor ba la brtson pa zhes bya'o/_/dge slong dag de la rigs kyi
[\[91a.2\]]bu dga' bo'i dran pa dang shes bzhin mchog gang zhe na/_dge slong dag rigs kyi bu dga' bo shar phyogs su blta ba na sems thams cad dang ldan pas lta bar byed do/_/de gal te lho dang nub dang byang phyogs su lta ba na yang sems thams cad dang ldan pas lta bar byed
[\[91a.3\]]do/_/de ltar lta ba na 'jig rten gyi chags sems dang yid mi bde ba sdig pa mi dge ba dag las sems zag pa dang bral bar 'gyur ro/_/dge slong dag rigs kyi bu dga' bo'i tshor ba ni rig bzhin du skye'o/_/rig bzhin du gnas so/_/rig bzhin du
[\[91a.4\]]nub pa dang yongs su zad pa dang yongs su gtugs par 'gyur ba de yang dran bzhin du yin gyi ma dran par ni ma yin no/_/'du shes dang spyod pa rig bzhin du skye ba dang /_rig bzhin du gnas pa dang /_rig bzhin du nub pa dang /_yongs su zad pa dang /_yongs su
[\[91a.5\]]gtugs par 'gyur gyi/_de yang dran bzhin du yin gyi/_ma dran par ni ma yin no/_/dge slong dag 'di ni rigs kyi bu dga' bo'i dran pa dang shes bzhin mchog ces bya'o/_/dge slong dag de lta bas na 'di ltar bslab par bya ste/_'di lta ste rigs kyi bu dga' bo ltar dbang
[\[91a.6\]]po'i sgo rnams yongs su bsdams te gnas pa dang /_'di lta ste/_rigs kyi bu dga' bo bzhin du zas kyi tshod shes pa dang /_'di lta ste rigs kyi bu dga' bo bzhin du nam gyi cha stod dang cha smad la mi nyal ba'i sbyor ba la brtson pas gnas pa dang /_rigs kyi bu dga'
[\[91a.7\]]bo bzhin du dran pa dang shes bzhin mchog dang ldan par dge slong dag dga' bo la gdams pa'i gdams ngag 'dis dga' bo bzhin du blta bar bya'o/_/de nas dge slong gzhan zhig gis tshigs su bcad pa 'di skad ces smras so/_/dbang po bsdams shing so sor
[\[91b\]]
[\[91b.1\]]dran ldan dang /_/de bzhin zas tshod mnyam por rig pa dang /_/sems kyi rgyu mtshan de 'drar rig pa dag_/tshe dang ldan pa dga' bor bcom ldan gsung /_/zhes smras so/_/tshigs bcad ming la brten pa ste/_/zhes bya ba la/_gleng gzhi ni mnyan du yod pa na'o/_/de
[\[91b.2\]]nas lha gzhan zhig kha dog mngon par 'phags shing rab tu 'phags pa dang mtshan mo bcom ldan 'das gang na ba der nye bar 'ongs te/_nye bar 'ongs nas bcom ldan 'das kyi zhabs la spyi bos phyag byas nas phyogs gcig tu 'dug go/_/da dung yang lha'i kha dog gis
[\[91b.3\]]dze ti'i tshal thams cad snang ba rgya chen pos khyab par gyur cing phyogs gcig tu 'dug nas de'i tshe lha des tshigs su bcad pa 'di skad ces smras so/_/tshigs bcad rgyu ni ci zhig yin/_/de yi dgod pa gang zhig yin/_/tshigs su bcad pa gang la brten/_/tshigs bcad
[\[91b.4\]]bzhi ni ci zhig yin/_/bcom ldan 'das kyis bka' stsal pa/_/tshigs bcad rgyu ni 'dod pa ste/_/de yi dgod pa yi ge yin/_/tshigs bcad ming la brten pa ste/_/tshigs bcad bzhi ni snyan ngag mkhan/_/de nas lha de bcom ldan 'das kyis gsungs pa la mngon
[\[91b.5\]]par dga' zhing rjes su yi rangs nas bcom ldan 'das kyi zhabs la spyi bos phyag byas te de nyid du mi snang bar gyur to/_/zag pa gang dag gi skye ba zhes bya ba la sogs pa la/_bcom ldan 'das ko tu ba na ko tu ba'i kal ma shad dam mya na bzhugs te/_de nas bcom ldan 'das
[\[91b.6\]]kyis dge slong rnams la bos te/_dge slong dag shes pa dang mthong bas zag pa zad par nga smra'i/_mi shes pa dang ma mthong bas ni ma yin no/_/dge slong dag 'di ltar ci zhig shes pa dang mthong bas zag pa zad par nga smra'i/_mi shes pa dang mi mthong bas ni ma yin zhe na/_'di lta
[\[91b.7\]]ste tshul bzhin ma yin pa yid la byed pa dang /_tshul bzhin yid la byed pa'o/_/dge slong dag tshul bzhin ma yin pa yid la mi byed na 'dod pa'i zag pa ma skyes pa skye bar 'gyur zhing skyes nas 'phel zhing rgyas par 'gyur la/_srid pa'i zag pa dang ma rig pa'i zag pa ma
[\[92a\]]
[\[92a.1\]]skyes pa skye bar 'gyur zhing skyes pa 'phel zhing rgyas par 'gyur ro/_/dge slong dag tshul bzhin yid la byed pas 'dod pa'i zag pa ma skyes pa mi skyed cing skyed pa spong bar 'gyur ro/_/srid pa'i zag pa dang ma rig pa'i zag pa ma skyes pa mi skyed cing
[\[92a.2\]]skyes pa spong bar 'gyur ro/_/dge slong dag byis pa so so'i skye bo thos pa dang mi ldan pa skyes bu dam pa ma mthong zhing 'phags pa'i chos la mi mkhas shing 'phags pa'i chos kyis ma dul te 'di ltar yang dag pa ji lta ba bzhin rab tu mi shes te/_bdag gi chos so zhes tshul bzhin
[\[92a.3\]]ma yin pa'i yid la byed pas 'dod pa'i zag pa ma skyes pa skye bar 'gyur zhing /_skyes pa 'phel zhing rgyas par 'gyur ro/_/srid pa'i zag pa dang ma rig pa'i zag pa ma skyes pa skye bar 'gyur zhing skyes pa 'phel zhing rgyas par 'gyur ro/_/'di ltar yang bdag gis chos la tshul
[\[92a.4\]]bzhin yid la byed pas 'dod pa'i zag pa ma skyes pa mi skyed cing skyes pa spong bar 'gyur ro/_/srid pa'i zag pa dang ma rig pa'i zag pa ma skyes pa mi skyed cing skyes pa spong bar 'gyur ro zhes 'di ltar yang dag pa ji lta ba bzhin rab tu mi shes pas chos gang dag yid la bya ba ma yin pa'i
[\[92a.5\]]chos de dag yid la byed cing /_chos gang dag yid la bya ba'i chos de dag yid la mi byed de/_de chos gang dag yid la bya ba ma yin pa'i chos de dag yid la byed cing /_chos gang dag yid la bya ba'i chos de dag yid la mi byed pas 'di ltar 'dod pa'i zag pa ma skyes pa
[\[92a.6\]]skye bar 'gyur zhing skyes pa 'phel ba dang rgyas par 'gyur ro/_/srid pa'i zag pa dang ma rig pa'i zag pa ma skyes pa skye bar 'gyur zhing skyes pa 'phel ba dang rgyas par 'gyur ro/_/'di ltar yang bdag gis chos la yid la byed pas 'dod pa'i zag pa ma skyes pa mi
[\[92a.7\]]skyed cing skyes pa spong bar 'gyur ro/_/srid pa'i zag pa dang ma rig pa'i zag pa ma skyes pa mi skyed cing skyes pa spong bar 'gyur ro zhes de 'di ltar yang dag pa ji lta ba bzhin rab tu shes pas chos gang dag yid la bya ba ma yin pa'i chos de dag yid la mi byed cing /_chos
[\[92b\]]
[\[92b.1\]]gang dag yid la bya ba'i chos de dag yid la byed do/_/de chos gang dag yid la bya ba ma yin pa'i chos de dag yid la mi byed cing /_chos gang dag yid la bya ba'i chos de dag yid la byed pas 'di ltar 'dod pa'i zag pa ma skyes pa mi skyed cing skyes pa spong bar 'gyur ro/_/
[\[92b.2\]]srid pa'i zag pa dang ma rig pa'i zag pa ma skyes pa mi skyed cing skyes pa spong bar 'gyur ro/_/dge slong dag zag pa dang bcas pa gegs su gyur pa yongs su gdung ba nye bar 'khrug pa de ni rnam pa bdun te/_bdun gang zhe na/_zag pa dang bcas pa mthong bas spang bar
[\[92b.3\]]bya ba yang yod/_zag pa dang bcas pa bsdams pas spong bar bya ba yang yod/_zag pa dang bcas pa spongs pas spang bar bya ba yang yod/_zag pa dang bcas pa bsten pas spang bar bya ba yang yod/_zag pa dang bcas pa dul bas spang bar bya ba yod/_zag pa
[\[92b.4\]]dang bcas pa bzod pas spang bar bya ba yang yod/_zag pa dang bcas pa bsgom pas spang bar bya ba yang yod do/_/zag pa dang bcas pa mthong bas spang bar bya ba gang zhe na/_dge slong dag byis pa so so'i skye bo thos pa dang mi ldan pa dag skyes bu dam pa ma mthong zhing
[\[92b.5\]]'phags pa'i chos la mi mkhas pa 'phags pa'i chos kyis mi dul ba de 'di ltar tshul bzhin ma yin pa yid la byed de/_bdag 'das pa'i dus na byung bar gyur tam/_'on te bdag 'das pa'i dus na byung bar ma gyur/_bdag 'das pa'i dus na ci 'dra
[\[92b.6\]]bar byung /_bdag 'das pa'i dus na ji ltar byung bar gyur zhes bya ba dang /_phyi ma'i mtha'i rjes su 'brang bar 'gyur te/_bdag ma 'ongs pa'i dus na 'byung bar 'gyur ram/_'on te ma 'ongs pa'i dus na 'byung bar mi 'gyur/_ma 'ongs pa'i dus na ci 'dra bar 'byung bar 'gyur/_
[\[92b.7\]]ma 'ongs pa sdom pas bsdams pa zhes bya'o/_/zag pa dang bcas pa spangs pas spong bar bya ba gang zhe na/_dge slong dag 'di la glang po che smyon pa thag ring du yongs su spang bar bya zhing /_khyi smyon pa dang /_brdung ba dang /_rta rgod dang /_gnas mi shes pa dang /_ngam grog
[\[93a\]]
[\[93a.1\]]dang /_mtsho dang /_g.yang sa dang /_shing rta dang /_ljan ljin dang /_sdig pa can dang /_tha chad dang /_sdig pa can gyi grogs po dang /_sdig pa can gyi mal cha dang /_stan dang /_mal cha dang stan 'di lta bu la yongs su zhen pa mkhas pa tshangs par spyod pas mi srid pa
[\[93a.2\]]srid par 'gyur ba dang /_brtag par bya ba ma yin pa rtog par byed pa de lta bu'i mal cha dang stan ring du yongs su spang bar bya ste/_spangs na zag pa dang /_gegs dang /_yongs su gdung ba dang /_'khrug pa skye bar yongs su spang bar bye ste/_'di ltar zag pa dang /_gegs dang /_yongs
[\[93a.3\]]su gdung ba dang /_'khrug pa mi skye ba 'di ni spangs pas spang bar bya ba zhes bya'o/_/zag pa dang bcas pa bsten pas spang bar bya ba gang zhe na/_'di la dge slong so sor brtags nas chos gos gyon par byed kyi rtse ba'i phyir ma yin rgyags pa'i phyir ma yin/_'tshag gi phyir ma
[\[93a.4\]]yin/_brgyan pa'i phyir ma yin gyi/_ji srid du sbrang bu dang /_sha sbrang dang /_rlung dang /_tsha ba dang /_sdig sbrul gyi reg pa gzhom par bya ba'i phyir dang /_ngo tsha ba dang gsang ba'i gnas dgab par bya ba'i phyir gon par byed do/_/so sor brtags nas bsod snyoms
[\[93a.5\]]bsten par byed kyi rtsed mo'i phyir ma yin/_rgyags pa'i phyir ma yin/_'tshag gi phyir ma yin/_brgyan pa'i phyir ma yin gyi ji srid du lus 'di gnas pa dang mi bsgom pa dang /_bkres pa bsal ba dang /_tshangs par spyod pa la rjes su bzung ba dang /_tshor ba rnying pa
[\[93a.6\]]rnams bsal zhing tshor ba gsar pa bskyed par bya ba'i phyir dang /_'tsho bar 'gyur ba dang /_stobs dang /_bde ba la reg par gnas par bya ba'i don du'o/_/so sor brtags te mal cha dang stan la nyal bar byed de/_rtse ba'i phyir ma yin/_rgyags pa'i phyir ma yin/_
[\[93a.7\]]'tshag gi phyir ma yin/_brgyan pa'i phyir ma yin gyi/_ji srid du tha mal pa'i yongs su 'jig pa rnams gzhom pa dang /_mnyam par gzhag pa'i phyir ro/_/de so sor brtags te na ba'i gsos sman sten par byed de/_rtse ba'i phyir ma yin/_rnam par brgyan pa'i phyir ma yin
[\[93b\]]
[\[93b.1\]]gyi/_ji srid du lus kyi tshor ba sdug bsngal ba drag pa rtsub pa gnad gcod pa yid du mi 'ong ba srog 'phrog par byed pa bsal zhing dga' ba dang ldan par bya ba'i don du'o/_/gang zhig so sor ma bsten na zag pa dang bcas pa gegs yongs su gdung ba dang nye bar 'khrug pa mi skye
[\[93b.2\]]ba 'di ni so sor bsten pas spang bar bya ba zhes bya'o/_/zag pa dang bcas pa dul bas spang bar bya ba gang zhe na/_'di la dge slong 'dod pa'i rnam par rtog pa skyes pa mi bzod cing spong zhing bsring la thag ring du byed pa dang /_gnod sems kyi rnam par rtog pa dang /_
[\[93b.3\]]rnam par 'tshe ba'i rnam par rtog pa skyes pa mi bzod cing spong la bsring ba dang thag ring du byed cing 'dul ba/_zag pa dang /_gegs dang /_yongs su gdung ba dang /_nye bar 'khrug pa skyes pa 'dul bar byed cing 'di ltar mi skye bar byed pa/_zag pa dang /_gegs
[\[93b.4\]]dang /_yongs su gdung ba dang /_nye bar 'khrug pa 'dul bar byed pas sdom pa zhes bya'o/_/zag pa dang bcas pa bzod pas spang bar bya ba gang zhe na/_'di la dge slong dge ba'i chos rnams la brtson 'grus brtsams zhing gnas te/_stobs dang ldan pa'i brtson 'grus dang /_
[\[93b.5\]]spro ba dang /_brtan pa dang pha rol gnon pa khur mi 'dor ba gang gis pags pa dang /_rtsa rgyus dang /_rus pa tsam zhig lus shing lus kyi sha dang /_khrag skams kyang dge ba'i chos rnams la brtson 'grus rtsom pa gang dang /_stobs dang ldan pa'i brtson 'grus dang /_spro ba dang /_brtan
[\[93b.6\]]pa dang /_pha rol gnon pa dang /_khur mi 'dor ba gang gis thob par bya ba ma thob pa de srid du brtson 'grus rtsom par 'gyur te/_de 'di snyam du brtson 'grus brtsams shing gnas nas lus ngal ba skyes sam/_sems ngal lam/_lus dang sems la rims nad byung ngam
[\[93b.7\]]lus dang sems yongs su gdung ba'am/_lus dang sems yongs su 'khrug pa skyes kyang tshe dang ldan pa de de'i rgyus brtson pa yongs su mi 'dor ro/_/tshe dang ldan pa de bkres pa dang skom pa dang /_sbrang bu dang /_sha sbrang dang /_rlung dang /_tsha ba dang /_sdig sbrul gyi reg
[\[94a\]]
[\[94a.1\]]pa dang /_gzhan gyis shes par smras pa dang /_nyes par brjod pa'i tshig gi lam rnams bzod cing /_lus kyi tshor ba sdug bsngal ba drag pa rtsub pa gnad gcod pa yid du mi 'ong ba srog 'phrog par byed pa skyes shing skyes pa bzod par 'gyur zhing bzod pa bskyed do/_/
[\[94a.2\]]gang zhig mi bzod na zag pa dang bcas pa gegs yongs su gdung ba nye bar 'khrug pa skye bar 'gyur ba de 'di ltar bzod na zag pa dang bcas pa gegs yongs su gdung ba nye bar 'khrug pa skye bar mi 'gyur ba 'di ni zag pa dang bcas pa bzod pas spang bar bya ba zhes bya'o/_/zag
[\[94a.3\]]pa dang bcas pa bsgom pas spang bar bya ba gang zhe na/_'di la dge slong nye bar len pa dang bcas pa'i phung po lnga rnams la skye ba dang 'jig pa'i chos can du rjes su lta zhing gnas te/_'di lta ste/_'di ni gzugs so/_/'di ni gzugs kun 'byung ba'o/_/'di ni
[\[94a.4\]]gzugs 'gog pa'o/_/'di ni tshor ba dang /_'du shes dang /_'du byed dang /_'di ni rnam par shes pa'o/_/'di ni rnam par shes pa kun 'byung ba'o/_/'di ni rnam par shes pa 'gog pa'o zhes de nye bar len pa dang bcas pa'i phung po lnga po 'di nyid la skye ba dang
[\[94a.5\]]'jig pa'i chos can du rjes su lta zhing gnas te/_dran pa yang dag byang chub kyi yan lag dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su bsgyur bar sgom par byed do/_/chos rab tu rnam par 'byed
[\[94a.6\]]pa dang /_brtson 'grus dang /_dga' ba dang /_shin tu sbyangs pa dang /_ting nge 'dzin dang /_btang snyoms byang chub kyi yan lag dben pa la gnas pa 'dod chags dang bral ba la gnas pa 'gog pa la gnas pa rnam par spong ba yongs su bsgyur ba sgom par byed de/_gang
[\[94a.7\]]zhig ma bsgoms na skye bar 'gyur ba'i zag pa dang /_gegs dang yongs su gdung ba dang nye bar 'khrug pa de dag 'di ltar bsgoms pas zag pa dang gegs dang yongs su gdung ba dang 'khrug pa skye bar mi 'gyur te/_'di ni zag pa dang bcas pa bsgom pas spang bar bya ba zhes bya'o/_/
[\[94b\]]
[\[94b.1\]]de ltar na dge slong zag pa dang bcas pa gang dag mthong bas spang bar bya ba de dag mthong bas spong bar 'gyur ro/_/zag pa dang bcas pa gang dag bsdams pas spang bar bya ba de dag bsdams pas yongs su spong bar 'gyur ro/_/zag pa dang bcas pa gang dag yongs su spangs pas spang bar bya
[\[94b.2\]]ba de dag yongs su spangs pas spang ngo /_/zag pa dang bcas pa gang dag so sor bsten pas spang bar bya ba de dag so sor bsten pas spong ngo /_/zag pa dang bcas pa gang dag dul bas spang bar bya ba de dag dul bas spong bar byed par 'gyur ro/_/zag pa dang bcas pa gang dag bzod pas
[\[94b.3\]]spang bar bya ba de dag bzod pas spang bar byed do/_/zag pa dang bcas pa gang dag bsgom pas spang bar bya ba de dag bsgom pas yongs su spong bar 'gyur ba 'di ni dge slong zag pa thams cad las sems rab tu bsdams pa zhes brjod de/_sred pa chad pa dang kun du sbyor ba
[\[94b.4\]]spangs pa/_yang dag pa'i ye shes kyis sdug bsngal mthar byed par 'gyur ro zhes bka' stsal to/_/de ltar na rab tu byed pa'i gzhung zhes bya ba la sogs pa la/_rab tu byed pa las dri ba stong 'byung ba las 'phags pa'i bden pa rnam par dbye ba'i mdo'i
[\[94b.5\]]'phags pa'i bden pa bzhi dri ba dang lan las ji skad du 'jig tshogs la lta ba'i rgyu can yin la 'jig tshogs la lta ba'i rgyu ma yin pa ni du/_'jig tshogs la lta ba'i rgyu yin la 'jig tshogs la lta ba'i rgyu can ma yin pa ni du/_'jig tshogs la lta ba'i rgyu can yang yin
[\[94b.6\]]la 'jig tshogs la lta ba'i rgyu yang yin pa ni du/_'jig tshogs la lta ba'i rgyu can yang ma yin la 'jig tshogs la lta ba'i rgyu yang ma yin pa ni du zhe na zhes dri ba bkod nas lan btab pa/_gnyis ni 'jig tshogs la lta ba'i rgyu can yang ma yin la 'jig tshogs la lta ba'i
[\[94b.7\]]rgyu yang ma yin no/_/gnyis la ni bye brag yod de sdug bsngal gyi bden pa dang kun 'byung ba ni 'jig tshogs la lta ba'i rgyu can yang yin la 'jig tshogs la lta ba'i rgyu ma yin te/_'jig tshogs la lta ba'i rgyu can yang yin la 'jig tshogs la lta ba'i rgyu yang yin pa dang /
[\[95a\]]
[\[95a.1\]]'gog pa dang lam gyi bden pa ni 'jig tshogs la lta ba'i rgyu can yang ma yin la 'jig tshogs la lta ba'i rgyu yang ma yin pas so/_/de la 'jig tshogs la lta ba'i rgyu can yin la 'jig tshogs la lta ba'i rgyu ma yin pa ni 'das pa dang da ltar byung ba'i sdug bsngal mthong bas
[\[95a.2\]]spang bar bya ba'i phra rgyas rnams dang /_de dag dang mtshungs par ldan pa'i sdug bsngal gyi bden pa ma gtogs pa dang /_'jig tshogs la lta ba dang /_de dang mtshungs par ldan pa'i chos rnams kyi skye ba dang /_rga ba dang /_gnas pa dang /_mi rtag pa ma gtogs pa de las gzhan pa
[\[95a.3\]]sdug bsngal gyi bden pa nyon mongs pa can gang yin pa 'di ni 'jig tshogs la lta ba'i rgyu can yin la 'jig tshogs la lta ba'i rgyu ma yin pa zhes bya'o/_/'jig tshogs la lta ba'i rgyu yang yin la 'jig tshogs la lta ba'i rgyu can yang yin pa ni gang dag ma gtogs pa rnams so/_/'jig
[\[95a.4\]]tshogs la lta ba'i rgyu can yang ma yin la 'jig tshogs la lta ba'i rgyu yang ma yin pa ni sdug bsngal gyi bden pa nyon mongs pa can ma yin pa ste/_'di ltar sdug bsngal dang kun 'byung gi bden pa'o/_/gzugs bskyed pa'i rgyu gang yin pa dang rkyen gang yin pa de dag kyang zhes bya ba la/_
[\[95a.5\]]gleng gzhi ni mnyan du yod pa na'o/_/dge slong dag gzugs bskyed pa'i rgyu gang yin pa dang /_rkyen gang yin pa de dag kyang mi rtag na/_rgyu dang rkyen mi rtag pa la brten nas byung ba'i gzugs la rtag par ga la 'gyur/_tshor ba dang 'du shes dang 'du byed dang rnam par shes pa bskyed
[\[95a.6\]]pa'i rgyu gang yin pa dang /_rkyen gang yin pa de dag kyang mi rtag na rgyu dang rkyen mi rtag pa la brten te skyes pa'i rnam par shes pa lta rtag par ga la 'gyur/_dge slong dag gzugs mi rtag pa tshor ba dang 'du shes dang 'du byed dang rnam par shes pa ni mi rtag pa ste/_gang mi rtag pa de sdug bsngal
[\[95a.7\]]ba/_gang sdug bsngal ba de bdag med pa/_gang bdag med pa de thams cad nga'i med pa/_nga yir bya ba med pa/_bdag gi bdag tu bya ba med pa/_'di lta ste/_yang dag pa'i shes rab kyis blta bar bya'o/_/dge slong dag de ltar mthong ba'i 'phags pa nyan thos thos pa dang ldan pa
[\[95b\]]
[\[95b.1\]]gzugs la yid 'byung zhing /_tshor ba dang /_'du shes dang /_'du byed dang /_rnam par shes pa la yid 'byung bar 'gyur ro/_/gang yid 'byung ba de 'dod chags dang bral lo/_/'dod chags dang bral na grol bar 'gyur ro/_/grol na rnam par grol ba'i ye shes dang mthong bas
[\[95b.2\]]bdag gi skye ba zad do/_/tshangs par spyod pa bsten to/_/bya ba byas so/_/srid pa 'di las gzhan mi shes so zhes bya bar 'gyur ro zhes bka' stsal to/_/sdug bsngal spangs par 'gyur ro zhes bya ba'i mdo 'di ji ltar drang zhe na zhes bya ba la sogs pa la/_gleng gzhi ni
[\[95b.3\]]mnyan du yod pa na'o/_/dbang po lnga po 'di dag kun du bsten goms par byas lan mang du byas nas 'das pa dang ma 'ongs pa dang da ltar byung ba'i sdug bsngal spangs par 'gyur zhing mi 'jug par 'gyur ro/_/lnga gang zhe na/_dge slong dag dad pa'i dbang po kun du bstan goms
[\[95b.4\]]par byas lan mang du byas na 'das pa dang ma 'ongs pa dang da ltar byung ba'i sdug bsngal spangs shing mi 'jug par 'gyur ro/_/brtson 'grus kyi dbang po dang /_dran pa'i dbang po dang /_ting nge 'dzin gyi dbang po dang /_shes rab kyi dbang po kun du bsten goms par byas lan mang du byas
[\[95b.5\]]na 'das pa dang ma 'ongs pa dang /_da ltar byung ba'i sdug bsngal spangs par 'gyur ro zhes gsungs so/_/gzugs la 'dun pa dang 'dod chags gang yin pa de spongs shig ces bya ba la sogs pa la/_gleng gzhi ni mnyan du yod pa na'o/_/dge slong dag gzugs la 'dun pa dang
[\[95b.6\]]'dod chags gang yin pa de spongs shig_/'dun pa dang 'dod chags spangs na khyod kyis gzugs de lta bu yang spangs pa dang /_yongs su shes par yang 'gyur te shing ta la rtsa ba bcad pa bzhin du mi snang ba dang phyis mi skye ba'i chos can du 'gyur ro/_/dge slong dag tshor ba dang /_
[\[95b.7\]]'du shes dang /_'du byed dang /_rnam par shes pa la 'dun pa dang 'dod chags gang yin pa de spongs shig_/'dun pa dang 'dod chags spangs na khyod kyis 'dun pa dang 'dod chags yongs shes pa dang yongs su spangs par 'gyur te/_shing ta la rtsa ba bcad pa bzhin du mi snang
[\[96a\]]
[\[96a.1\]]ba dang phyis yongs su mi skye ba'i chos can du 'gyur ro zhes bka' stsal to/_/dper na sred pa rnam par dpyad pa dag la zhes bya ba la sogs pa la/_gleng gzhi ni mnyan du yod pa na'o/_/dge slong dag dra ba dang 'khri shing dang /_mtsho dang /_rab tu 'bags pa
[\[96a.2\]]dang gang dang gang gis skye dgu la sgrib pa/_rab tu sgrib pa/_khyab par byed pa/_rab tu khyab par byed pa/_bkab pa dang /_g.yogs pa dang /_rab tu 'gebs pa dang /_dru bu 'dzings pa lta bu dang /_rtswa mun dza dang bal ba dza lta bu dang /_'gro ba dang 'ong bar gyur cing 'jig rten 'di
[\[96a.3\]]nas 'jig rten pha rol du nying mtshams sbyor bar byed pa/_'khor bar 'khor zhing 'jug par byed pa bsten par bya ste/_dge slong dag srid pa'i dra ba dang /_'khri shing dang /_mtsho dang /_rab tu 'bab pa dang gang dang gang dag gis skye dgu la sgrib par byed pa nas nying mtshams
[\[96a.4\]]sbyor bar byed pa 'khor bar 'khor zhing 'jug par byed pa'i bar du byed pa de gang zhe na/_dge slong dag de'o zhes bya ba byung bar gyur cing /_nga 'di lta bu'o zhes bya ba byung bar gyur cing /_nga 'di 'dra'o snyam du byung bar gyur cing /_nga de lta ma yin no snyam du byung bar gyur cing /_
[\[96a.5\]]nga bzang ngo snyam du byung bar gyur cing /_nga ngan no snyam du byung bar gyur cing /_'gyur bar bya'o snyam pa dang /_'gyur bar mi bya'o snyam pa dang /_'di lta bur 'gyur bar bya'o/_/'di 'dra bar 'gyur bar bya'o/_/de lta ma yin par 'gyur bar bya'o snyam pa dang /_'di lta bur
[\[96a.6\]]gyur cig snyam pa dang /_'di 'dra bar gyur cig snyam pa dang /_de lta ma yin par gyur cig snyam pa dang /_gyur kyang ci ma rung snyam pa dang /_'di lta bur gyur kyang ci ma rung snyam pa dang /_'di 'dra bar gyur kyang ci ma rung snyam pa dang /_de lta ma yin par gyur kyang ci ma rung
[\[96a.7\]]zhes dge slong dag nang gi bdag nyid la brten te/_sred pa spyod pa bco brgyad 'byung bar 'gyur ro/_/dge slong dag de la bdag go snyam pa byung bar gyur cing /_bdag 'di lta bu'o snyam pa byung zhing /_bdag 'di 'dra'o snyam pa byung zhing /_bdag bzang ngo snyam pa byung bar gyur
[\[96b\]]
[\[96b.1\]]cing /_bdag ngan no snyam pa byung bar gyur la/_'gyur bar bya'o snyam pa byung zhing /_'gyur bar mi bya'o snyam pa dang /_'di lta bur 'gyur bar bya snyam pa dang /_'di 'dra bar 'gyur bar bya snyam pa dang /_de lta ma yin par 'gyur bar bya'o snyam pa dang /_gyur cig snyam pa dang /_
[\[96b.2\]]'di lta bur gyur cig snyam pa dang /_'di 'dra bar gyur cig snyam pa dang /_de lta ma yin par gyur cig snyam pa dang /_gyur kyang ci ma rung snyam pa dang /_'di lta bur gyur kyang ci ma rung snyam pa dang /_'di 'dra bar gyur kyang ci ma rung snyam pa dang /_de lta ma yin par gyur kyang ci
[\[96b.3\]]ma rung snyam pa zhes dge slong dag phyi'i bdag nyid la brten nas sred pa spyod pa bco brgyad po 'di dag 'byung bar 'gyur ro/_/de dag gcig tu bsdus na sred pa spyod pa sum cu rtsa drug 'byung bar 'gyur ro/_/dge slong dag 'das pa'i dus la brten nas sred pa spyod pa sum cu rtsa drug byung
[\[96b.4\]]la/_ma 'ongs pa'i dus la brten nas sred pa spyod pa sum cu rtsa drug 'byung zhing /_da ltar byung ba'i dus la brten nas sred pa spyod pa sum cu rtsa drug byung ste/_gcig tu bsdus na/_sred pa spyod pa brgya rtsa brgyad 'byung bar 'gyur ro/_/dge slong dag 'di ni sred pa'i dra ba dang /_'khri
[\[96b.5\]]shing dang /_mtsho dang /_rab tu 'bags pa dang /_gang dang gang gis skye dgu 'di la sgrib pa dang rab tu sgrib pa zhes bya ba nas/_'khor bar 'khor ba sgrub par byed pa zhes bya ba'i bar du'o/_/dge slong dag sred pa'i dra ba dang /_'khri shing dang /_mtsho dang /_rab tu 'bags pa gang
[\[96b.6\]]dang gang gis skye dgu 'di la sgrib pa dang rab tu sgrib pa/_khyab par byed pa/_rab tu khyab par byed pa/_bkab pa dang /_g.yogs pa dang /_rab tu 'gebs pa dang /_dru bu 'dzings pa lta bu/_rtswa mun dza dang bal ba dza lta bu dang /_'gro ba dang 'ongs par gyur pa 'jig rten
[\[96b.7\]]'di nas 'jig rten pha rol du nying mtshams sbyor bar byed cing 'khor bar 'khor bar byed pa bsten par bya'o zhes ji skad du bstan pa de rgyas par rab tu bshad do zhes bka' stsal to/_/bcom ldan 'das kyis chos gang dag 'dus byas kyang rung 'dus ma byas kyang rung ba de
[\[97a\]]
[\[97a.1\]]dag gi mchog ni 'dod chags dang bral ba yin par bshad do zhes bya ba la/_gleng gzhi ni mnyan du yod pa na'o/_/dge slong dag btags pa'i mchog ni rnam pa gsum ste/_gsum gang zhe na/_btags pa'i mchog sangs rgyas dang /_btags pa'i
[\[97a.2\]]mchog chos dang dge 'dun no/_/btags pa'i mchog sangs rgyas gang zhe na/_sems can gang rkang pa med pa dang /_rkang gnyis pa 'am/_rkang mangs sam/_gzugs can nam/_gzugs can ma yin pa 'am/_'du shes can nam 'du shes med pa 'am/_'du shes
[\[97a.3\]]med 'du shes med min skye mched gang ci yang rung ba de dag gi nang na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas ni mchog ces brjod do zhes bya'o/_/gang cung zad sangs rgyas la mngon par dad pas lha'i nang na lhar gyur pa mi'i
[\[97a.4\]]nang na mir gyur pa de dag ni 'di ltar rnam par smin pa'i mchog la re bar bya'o/_/'di ni btags pa'i mchog sangs rgyas zhes bya'o/_/btags pa'i mchog chos gang zhe na/_'dus byas kyang rung 'dus ma byas kyang rung chos gang ci yang rung ba de dag gi nang na mchog ni 'dod
[\[97a.5\]]chags dang bral ba yin par bshad de/_gang cung zad chos la mngon par dad pas mngon par dad pa/_lha'i nang na lhar gyur pa/_mi'i nang na mir gyur pa de dag ni 'di ltar rnam par smin pa'i mchog la re bar bya ste/_'di ni btags pa'i mchog chos zhes bya'o/_/btags
[\[97a.6\]]pa'i mchog dge 'dun gang zhe na/_'dus pa'am tshogs pa'am ma tshogs pa'am 'khor gang ci yang rung ba rnams kyi nang na mchog ni de bzhin gshegs pa'i nyan thos kyi dge 'dun yin par bshad de/_gang cung zad chos dang dge 'dun la mngon par dad pas mngon par
[\[97a.7\]]dad pa/_lha'i nang na lhar gyur pa/_mi'i nang na mir gyur pa de dag ni 'di ltar rnam par smin pa'i mchog la re bar bya ste/_'di ni btags pa'i mchog dge 'dun zhes bya'o zhes gsungs nas ston pas gzhan yang 'di skad ces bka' stsal to/_/chos mchog rnam
[\[97b\]]
[\[97b.1\]]par shes nas ni/_/yon gnas bla na med pa'o/_/sangs rgyas mchog la rab dang ba/_/'jig rten mchog la rab tu dang /_/nyer zhi 'dod chags dang bral ba'i/_/chos mchog la ni rab dad dang /_/bsod nams zhing mchog bla med pa'i/_/dge 'dun mchog
[\[97b.2\]]la rab dad cing /_/mchog gi sbyin pa rab byed pa/_/bsod nams mchog ni rab tu 'dzin/_/tshe dang kha dog mchog dang ni/_/grags dang stobs dang bde ba dang /_/mal stan mchog dag thob gyur cing /_/longs spyod spyod pa nyid du 'gyur/_/gnas mchog la ni gnas
[\[97b.3\]]pa dang /_/mdzes pa'i mchog ni thob par 'gyur/_/sbyin pa mchog la sbyin pa dang /_/chos kyi mchog dang ldan pa dang /_/shes rab phun sum tshogs byas nas/_/mya ngan 'das par 'gro bar 'gyur/_/zhes bka' stsal to/_/mdo las mthong ba'i chos la mya ngan las
[\[97b.4\]]'das pa thob pa'i dge slong zhes bya ba la/_gleng gzhi ni mnyan du yod pa na'o/_/de nas dge slong gzhan zhig nang du yang dag 'jog las langs nas bcom ldan 'das gang na ba der nye bar song ste/_nye bar song nas bcom ldan 'das kyi zhabs la spyi bos phyag byas te
[\[97b.5\]]phyogs gcig tu 'dug go/_/phyogs gcig tu 'dug nas bcom ldan 'das la 'di skad ces gsol to/_/btsun pa dge slong mthong ba'i chos la mya ngan las 'das pa thob pa dge slong mthong ba'i chos la mya ngan las 'das pa thob pa zhes bya ba la/_btsun pa ji tsam
[\[97b.6\]]gyis na mthong ba'i chos la mya ngan las 'das pa thob pa'i dge slong du 'gyur/_ji tsam gyis na bde bar gshegs pas mthong ba'i chos la mya ngan las 'das pa thob pa'i dge slong zhes tha snyad gdags pas btags/_de skad ces gsol pa dang /_bcom ldan 'das kyis
[\[97b.7\]]dge slong de la 'di skad ces bka' stsal to/_/dge slong legs so legs so/_/dge slong khyod 'di lta bu'i dri ba 'dri ba mthong ba'i chos la mya ngan las 'das pa thob pa zhes bya ba nas snga ma bzhin du tha snyad btags so zhes bya ba'i bar du'o/_/dge slong khyod 'di lta bu 'dri 'am/_
[\[98a\]]
[\[98a.1\]]btsun pa de bzhin no/_/de'i phyir dge slong legs par nyon la yid la zung shig dang bshad par bya'o/_/dge slong gzugs la skyo ba dang 'dod chags dang bral ba dang 'gog pa dang nye bar len pa med par zag pa dag las sems rnam par grol zhing gnas na
[\[98a.2\]]mthong ba'i chos la mya ngan las 'das pa thob pa'i dge slong zhes brjod par nus so/_/tshor ba dang /_'du shes dang /_'du byed dang /_rnam par shes pa la skyo ba dang 'dod chags dang bral ba dang /_'gog pa dang /_nye bar len pa dag las sems rnam par grol zhing
[\[98a.3\]]gnas na mthong ba'i chos la mya ngan las 'das pa thob pa'i dge slong zhes brjod par nus to/_/dge slong 'di tsam gyis na mthong ba'i chos la mya ngan las 'das pa thob pa'i dge slong zhes bya bar 'gyur ro/_/dge slong 'di tsam gyis na bde bar gshegs pas mthong ba'i chos la mya
[\[98a.4\]]ngan las 'das pa thob pa'i dge slong zhes tha snyad btags so/_/de nas dge slong de bcom ldan 'das kyis gsungs pa la mngon par dga' zhing rjes su yi rangs nas bcom ldan 'das kyi zhabs la spyi bos phyag byas nas bcom ldan 'das kyi zhabs drung nas song ngo /_/'di
[\[98a.5\]]skad du sdug bsngal 'di ni ma lus par spangs pa zhes bya ba la sogs pa la/_gleng gzhi ni mnyan du yod pa na'o/_/de nas dge slong gzhan zhig gcig pu dben pa na nang du yang dag 'jog la gnas pa na sems la yongs su rtog pa/_ji ltar shes shing ji ltar mthong na chos mthong
[\[98a.6\]]bar 'gyur zhes 'di lta bu skyes so/_/de nas dge slong de nang du yang dag 'jog las langs nas/_bcom ldan 'das gang na ba der song ste/_nye bar song nas zhes bya ba nas/_bcom ldan 'das la 'di skad ces gsol to zhes bya ba'i bar du'o/_/btsun pa bdag
[\[98a.7\]]'di na gcig pu dben pa na nang du yang dag 'jog la gnas pa na sems la yongs su rtog pa/_ji ltar shes shing ji ltar mthong na chos mthong bar 'gyur zhes 'di lta bu skyes so/_/dge slong de'i phyir legs par nyon la yid la zung shig dang gnyis shig bshad par bya'o/_/gnyis
[\[98b\]]
[\[98b.1\]]gang zhe na/_mig dang /_gzugs dang /_rna ba dang /_sgra nas/_yid dang chos kyi bar du ste/_'di ni gnyis zhes bya'o/_/dge slong gang kha cig 'di skad du/_dge sbyong gau ta ma btags pa 'di ni gnyis ma yin gyis/_bdag gi 'di ltar gnyis po de las bzlog pa gzhan gnyis gdags
[\[98b.2\]]par bya'o zhes smra ba 'di ni tshig tsam dang /_dris pa'i lan yang dag par mi shes shing mgo rmongs par byed pa ste/_'di ltar de'i yul ma yin pa'i phyir ro/_/de ci'i phyir zhe na/_dge slong mig dang gzugs la brten nas skyes pa mig gi rnam par shes pa dang /_gsum
[\[98b.3\]]'dus pa'i reg pa dang /_lhan cig skyes pa'i tshor ba dang /_'du shes dang sems pa zhes bya ba 'di ni dge slong bdag gi gzugs can ma yin pa'i phung po bzhi dang /_gzugs can mig gi dbang po ste/_'di tsam la mi zhes bya'o/_/de la sems can dang mi dang shed las skyes
[\[98b.4\]]dang shed bu dang gang zag dang srog dang gso ba zhes 'dogs so/_/dge slong de la bdag gi mig gis gzugs rnams mthong ngo zhes bya ba nas/_yid kyis chos rnams rnam par shes so zhes bya ba'i bar du nye bar 'dogs so/_/de la 'di dag kyang tha snyad de tshe dang ldan pa'i ming ni
[\[98b.5\]]'di zhes bya/_rus ni 'di lta bu/_rigs ni 'di lta bu/_bde ba dang sdug bsngal ni 'di lta bu zhig myong /_tshe ring zhing yun ring po 'di tsam zhig tu gnas/_tshe'i mtha' ni 'di tsam zhig tu gyur zhes bya ba 'di ni dge slong gang 'du shes tsam 'di ni dam bcas pa tsam mo/_/ji ltar
[\[98b.6\]]'di thams cad tha snyad tsam yin zhe na/_dge slong chos 'di dag thams cad ni mi rtag pa dang mngon par 'dus byas pa dang /_sems las byung ba dang /_brten te skyes pa'o/_/gang mi rtag pa/_mngon par 'dus byas pa sems las byung ba brten te skyes pa de dag ni sdug
[\[98b.7\]]bsngal ba/_de ni sdug bsngal skye ba/_sdug bsngal gnas pa dang /_mngon par 'phel ba dang /_gang sdug bsngal yang dang yang du rab tu 'byung ba'o/_/gang sdug bsngal 'di ma lus par spangs pa/_byang bar gyur pa/_zad pa/_'dod chags dang bral ba/_'gog pa/_
[\[99a\]]
[\[99a.1\]]rnam par zhi ba/_nub pa/_sdug bsngal gzhan dang nying mtshams sbyor ba med pa/_len pa med pa 'byung ba med pa gang yin pa 'di lta ste/_phung po thams cad nges par spangs pa/_srid pa zad pa/_'dod chags dang bral ba/_'gog pa/_mya ngan las 'das pa
[\[99a.2\]]ste/_dge slong gang 'ga' zhig chos 'di rnams la sems shing 'jal ba dang gnas pa 'di ni phyis yid la yongs su gdung ba mi 'jug cing len pa med pa zhes bya'o/_/dge slong ci ste gang bdag gis bdag 'di ltar shes shing 'di ltar mthong ba de chos mngon par 'gyur ro/_/rna ba dang /_
[\[99a.3\]]sna dang /_lce dang /_lus dang reg bya la brten nas skyes pa lus kyi rnam par shes pa dang /_gsum 'dus pa'i reg pa dang lhan cig skyes pa'i tshor ba dang /_'du shes dang /_sems pa zhes bya ba 'di ni bdag gi gzugs can ma yin pa'i phung po bzhi dang /_gzugs can lus kyi dbang
[\[99a.4\]]po ste 'di tsam la mi zhes bya'o/_/de la sems can dang mi dang shed las skyes pa dang shed bu dang skyes bu dang gang zag dang srog dang gso ba zhes tha snyad 'dogs so/_/dge slong de la bdag gi mig gis gzugs rnams mthong ngo zhes bya ba nas/_yid kyis chos rnams rnam par shes so
[\[99a.5\]]zhes bya ba'i bar du tha snyad 'dogs te/_/de la 'di dag kyang tha snyad de tshe dang ldan pa ming 'di zhes bya ba nas/_dge slong gang 'di ltar shes shing 'di ltar mthong ba de chos mthong bar 'gyur ro zhes bya ba'i bar du'o/_/dge slong yid dang chos la brten nas skyes pa yid kyi rnam par shes pa dang /_
[\[99a.6\]]gsum 'dus pa'i reg pa dang /_lhan cig skyes pa'i tshor ba dang /_'du shes dang /_sems pa zhes bya ba 'di ni dge slong bdag gi gzugs can ma yin pa'i phung po bzhi yin la/_'byung ba chen po bzhi'i lus te 'di tsam la mi zhes bya'o/_/de la sems can dang mi dang shed
[\[99a.7\]]las skyes pa dang shed bu dang skyes bu dang gang zag dang srog dang gso ba zhes 'dogs so/_/dge slong de la bdag gi mig gis gzugs rnams mthong ngo zhes bya ba nas/_yid kyis chos rnams rnam par shes so zhes bya ba'i bar du nye bar 'dogs so/_/de la 'di dag kyang tha
[\[99b\]]
[\[99b.1\]]snyad de/_tshe dang ldan pa ming ni 'di zhes bya ba nas/_dge slong gang 'di ltar shes shing 'di ltar mthong ba des chos mthong bar 'gyur ro zhes bya ba'i bar du'o/_/bcom ldan 'das kyis de skad ces bka' stsal nas/_bde bar gshegs pas de skad gsungs nas
[\[99b.2\]]ston pas gzhan yang 'di skad ces bka' stsal to/_/ming dang gzugs dag gnyis la brten nas ni/_/skyes par gyur pa sems las byung ba'i chos/_/rnam shes reg dang lhan cig tshor ba dang /_/'du shes sems pa dang ni rgyu dang bcas/_/gang zag shed las skyes dang
[\[99b.3\]]shed bu dang /_/'di na bdag gam bdag gi bya ba med/_/phung po sdug bsngal yongs su 'gyur ba'i chos/_/skye ba'i chos can 'jig pa'i chos can yin/_/sems can ming dang shed skyes shed bu ste/_/'di dag yod ces 'dir ni btags pa yin/_/phung po rgyu mtshan rgyu
[\[99b.4\]]las de dag las/_/gzhan yang rnam mang 'du shes skye bar 'gyur/_/ci ste dge sbyong bram ze gzhan gang dag_/bdag cag gnyis las gzhan gnyis 'chad smras pa/_/tshig gis mngon par brjod pa'i skal ba can/_/'dri ba'i lan dag rab tu mi shes yin/_/las dang sred pa
[\[99b.5\]]dang ni ma rig pa/_/phyi ma'i tshe la 'du byed rnams kyi rgyu/_/phung po dag las phung po yang gzhan du/_/nying mtshams sbyor ba gang zag ces smra'o/_/srid pa ma lus nye bar zhi ba dang /_/ma rig nub cing rab tu 'gags pa na/_/sred pa zad pas sdug bsngal rab zad par/_/'di ltar
[\[99b.6\]]spyan dang ldan pa'i sangs rgyas gsung /_/zhes bka' stsal to/_/mar me shi bar gyur pa ltar/_/zhes bya ba la sogs pa la/_yongs su mya ngan las 'das pa'i mdo dang /_dbyangs kyi tshogs kyi mdo las tshangs pa'i sgo'i mdor 'don pa lta bu ste/_sangs rgyas bcom
[\[99b.7\]]ldan 'das yongs su mya ngan las 'das ma thag pa nyid du tshe dang ldan pa ma 'gags pas tshigs su bcad pa smas pa/_dbugs rngub pa dang dbugs 'byung dang /_sems brtan par ni skyob pa gnas/_/mi g.yo zhi ba rtogs nas ni/_spyan ldan yongs su mya ngan 'das/_/gang
[\[100a\]]
[\[100a.1\]]tshe rnam kun stobs lnga pa/_/ston pa dus mdzad gyur pa na/_/de tshe 'jigs pa'i sgra byung zhing /_/ba spu ldang ba byung bar gyur/_/zhum pa med pa'i sems kyis na/_/tshor ba yongs su bzod mdzad cing /_/mar me shi bar gyur pa ltar/_/de yi sems ni rnam par
[\[100a.2\]]thar/_/lam gyi tshogs las kyang bslab pa'i sgo'i mdo 'di ltar tshigs su bcad pa 'don te/_de dag srog dang bral gyur cing /_/rnam par sred zad rnam par grol/_/mar me shi bar gyur pa ltar/_/de yi sems ni rnam par thar/_/zhes mdzod kyi gnas brgyad pa tshul
[\[100a.3\]]khrims dang ting nge 'dzin dang shes rab kyi rang bzhin zhes mdo 'chad par 'gyur ro/_/mdo las rkyen nyid ni bzhi ste zhes bya ba la sogs pa la/_bzhi las 'phros pa'i mdo las/_rab tu rig dang rkyen dang ni/_/zhes bya bar gleng gzhi ni mnyan du yod pa na'o zhes 'don pa
[\[100a.4\]]lta bu'o/_/bcom ldan 'das kyis kyang bsam gtan rnams kyi yul ni bsam gyis mi khyab po zhes gsungs so zhes bya ba la sogs pa la/_gleng gzhi ni mnyan du yod pa na'o/_/bzhi po 'di ni bsam gyis mi khyab pa'i gnas te/_bsam par byed na smyo bar 'gyur zhing
[\[100a.5\]]mgo rmongs pa dang sems g.yengs pa thob par 'gyur ro/_/bzhi gang zhe na/_bdag bsam pa dang /_'jig rten bsam pa dang /_sems can gyi las kyi rnam par smin pa dang /_sangs rgyas rnams kyi sangs rgyas kyi yul lo zhes bka' stsal to/_/mi sdug pa dang
[\[100a.6\]]lhan cig pa'i dran pa yang dag byang chub kyi yan lag ces bya ba la sogs pa la/_gleng gzhi ni mnyan du yod pa na'o/_/dge slong dag mi sdug pa sgom par byed cing kun du bsten cing lan mang du byas na 'bras bu chen por 'gyur zhing bsngags pa che bar 'gyur ro/_/ji ltar 'bras bu che ba dang
[\[100a.7\]]bsngags pa che ba'i mi sdug pa bsgom par 'gyur zhe na/_dge slong 'di la mi sdug pa dang lhan cig pa'i dran pa yang dag byang chub kyi yan lag dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su sgyur ba sgom par byed
[\[100b\]]
[\[100b.1\]]de/_dge slong 'di la mi sdug pa dang lhan cig par gyur pa'i chos rab tu rnam par 'byed pa dang /_dga' ba dang shin tu sbyangs pa dang /_ting nge 'dzin dang /_btang snyoms yang dag byang chub kyi yan lag dben pa la gnas pa/_'dod chags dang bral ba la gnas pa/_'gog
[\[100b.2\]]pa la gnas pa/_rnam par spong bas yongs su sgyur ba sgom par byed de/_dge slong 'di lta bu 'bras bu che ba dang bsngags pa che ba'i mi sdug pa sgom par 'gyur ro zhes bka' stsal to/_/chos mngon pa mdzod kyi mdo dang sbyar ba'i TI ka nye bar mkho ba zhes bya ba las gnas gnyis pa
[\[100b.3\]]phal cher mdo dang sbyar ba'o//_//'jig rten sna tshogs gang de 'dod pa min/_/zhes bya ba la sogs pa la/_gleng gzhi ni mnyan du yod pa na'o/_/de nas tshe dang ldan pa 'dod pa can bcom ldan 'das gang na ba der nye bar song ste/_nye bar song nas phyogs gcig tu 'dug pa'i bar
[\[100b.4\]]du'o/_/de nas tshe dang ldan pa 'dod pa can bcom ldan 'das la 'di skad ces gsol to/_/btsun pa 'dod pa 'dod pa zhes bgyi ba 'di lta ste/_'dod pa 'dod pa zhes bgyi ba de gang gi tshig bla dwags lags/_bka' stsal ba 'dod pa 'dod pa zhes bya ba 'di ni 'dod pa'i
[\[100b.5\]]yon tan lnga'i tshig bla dwags ma yin gyi/_'on kyang 'dun pa'i 'dod chags 'di la 'dod pa zhes bya'o/_/'jig rten sna tshogs gang de 'dod pa min/_/skyes bu'i kun rtog 'dod chags 'dod pa yin/_/'jig rten dag na sna tshogs de bzhin gnas/_/'on kyang brtan rnams
[\[100b.6\]]'di la 'dun pa 'dul/_/btsun pa 'on kyang lam rtogs shing bstan pa dang /_bsgoms pa dang /_lan mang du byas na 'dun pa dang 'dod chags spong bar 'gyur ba yod dam/_'dod pa can yod de/_'di lta ste/_'phags pa'i lam yan lag brgyad pa yang dag pa'i lta
[\[100b.7\]]ba nas/_yang dag pa'i ting nge 'dzin gyi bar du'o/_/btsun pa rab tu rtogs pa dang /_bsten pa dang /_bsgoms pa dang /_lan mang du byas na 'dod pa spong ba'i lam 'di ni bzang ngo /_/de nas tshe dang ldan pa 'dod pa can bcom ldan 'das kyis gsungs pa la mngon par dga' zhing
[\[101a\]]
[\[101a.1\]]rjes su yi rang nas bcom ldan 'das kyi zhabs la spyi bos phyag byas te zhabs drung nas song ngo /_/'dod pa ni 'dod chags zhes rtogs par nus kyang chos mngon pa'i bstan bcos de dang de las 'dod pa'i 'dod chags nyid du rtogs par bya ba'i phyir kun du rgyu 'tsho byed la
[\[101a.2\]]'phags pa shA ri'i bus ji skad du tshigs su bcad pa gnyis 'thad pa dang bcas pa bkod pa slob dpon gyis bris pa bzhin du blta bar bya'o/_/mdo las dper na char gyi rgyun gnya' shing tsam 'bab pa na zhes bya ba la/_bcom ldan 'das yangs pa can gyi spre'u rdzing gi 'gram gyi
[\[101a.3\]]gtsug lag khang na bzhugs te/_de nas bcom ldan 'das kyis dge slong rnams la bos te/_/dge slong dag sems can ma rig pas bsgribs shing sred pas kun du sbyor zhing sred pas gtums shing yun ring por 'khor bar mtshams sbyor zhing sdug bsngal gyi sngon gyi mtha' mi
[\[101a.4\]]shes pa rnams kyi 'khor ba thog ma dang tha ma med de/_dper na char gyi rgyun gnya' shing tsam 'bab pa na bar snang la chu'i rgyun 'bab pa rnams kyi bar mtshams med de/_de bzhin du shar gyi phyogs kyi 'jig rten gyi khams chags pa dang /_'jig pa dang /_gzhan zhig nas
[\[101a.5\]]'dug pa dang /_gzhan chags pa dang /_gzhan chags nas gnas pa rnams kyi bar dang mtshams med de/_de bzhin du lho dang /_nub dang /_byang phyogs kyi 'jig rten gyi khams 'jig pa dang chags pa dang /_gzhan 'jig pa dang /_gzhan zhig nas 'dug pa dang /_gzhan
[\[101a.6\]]chags pa dang /_gzhan chags nas gnas pa rnams kyi bar dang mtshams med do/_/dge slong dag sems can ma rig pas bsgribs shing sred pas kun du sbyor zhing sred pas gtums te/_yun ring por 'khor bar mtshams sbyor ba ni sdug bsngal gyi mtha' mi shes pa rnams
[\[101a.7\]]kyi 'khor ba thog ma dang tha ma med do/_/dge slong dag de'i phyir 'di ltar bslab par bya ste/_gang las sred pa chad pa dang gang rtogs pas sred pa mngon par mi grub pa de ltar dge slong dag khyed kyis bslab par bya'o/_/'o na tshe dang ldan pa chos de dag las ma gtogs pa'i
[\[101b\]]
[\[101b.1\]]dmyal ba ma dmigs so zhes bya ba la sogs pa la/_'di skad du kha che ba mdo 'don gyi/_nyi 'og pa rnams ni ma yin pas 'di ni ma rnyed do/_/yang snyigs ma rnam pa lnga mdo de dang de las 'don pa lta bu ste/_re zhig ji ltar yang dag par ldan pa'i las de'i mdo las
[\[101b.2\]]btsun pa rgyu gang dang rkyen gang gis bcom ldan 'das kyis sngon ni bslab pa'i gzhi ches nyung ngu dag bcas kyang dge slong rab tu mang po dag dgra bcom pa nyid thob cing gnas la bcom ldan 'das kyis da ltar ni bslab pa'i gzhi ches mang po bcas kyang dge slong ches nyung ngu dag dgra
[\[101b.3\]]bcom pa thob cing gnas par gyur/_dga' byed de bzhin no/_/ji ltar da ltar tshe'i snyigs ma dang /_nyon mongs pa'i snyigs ma dang /_dus kyi snyigs ma dang /_lta ba'i snyigs ma dang /_sems can gyi snyigs ma dag gis dga' byed sems can rnams nyams par byas shing dam pa'i
[\[101b.4\]]chos kyang nub pa'i dus na ston pas nyan thos kyi 'dul ba'i bslab pa'i gzhi ches mang po bcas kyang dge slong ches nyung ngu dag dgra bcom pa nyid thob cing gnas par 'gyur ro zhes 'byung ngo /_/rnam shes gnas pa bdun zhes bya ba la/_bdun las 'phros pa'i bdun pa'i sdom gyi
[\[101b.5\]]tshigs su bcad pa brgyad cu pa la sogs pa la lta bar bya'o/_/'di nyid du yang mdzod kyi gnas dang por/_de las gzhan yang ci rigs par/_/zhes bya ba'i skabs su skye mched gnyis po zhes bya ba 'grel par bris zin pa dang /_sems can gyi gnas 'chad par
[\[101b.6\]]'gyur ba las ming gzhan du byas pa rtogs par bya'o/_/mdo las sems can de dag 'di snyam du zhes bya ba la sogs pa ni mdzod kyi gnas gsum pa 'di nyid du rten cing 'brel par 'byung ba'i skabs su tshangs pa'i dra ba las lta ba drug cu rtsa gnyis bshad pa/_ji skad du tshangs
[\[101b.7\]]pa'i dra ba las zhes bya ba 'byung bar 'gyur te/_de la sngon gyi mtha' la rnam par rtog pa rnams kyi dang po'i gzhi las 'di skad du 'don te/_dge slong dag 'jig rten 'jig par 'gyur ba'i dus yod de/_'jig rten 'di 'jig par gyur pa na sems can phal cher 'od gsal
[\[102a\]]
[\[102a.1\]]gyi lha'i rigs su skye bar 'gyur te/_yid las byung ba'i gzugs can dbang po ma tshangs pa med pa/_yan lag dang nying lag thams cad dang ldan pa/_kha dog dang dbyibs mdzes pa/_rang gi 'od can nam mkha' la thogs pa med par 'gro ba/_dga'
[\[102a.2\]]ba za zhing dga' ba'i zas dang ldan pa tshe ring zhing dus ring por gnas par 'gyur ro/_/dge slong dag 'jig rten 'di 'chags par 'gyur ba'i dus yod de/_'jig rten 'di 'chags pa na nam mkha' stong pa la tshangs pa'i gzhal med khang mngon par 'grub par 'gyur ro/_/de
[\[102a.3\]]nas sems can gzhan gang yang rung ba zhig tshe zad las zad bsod nams zad pas 'od gsal gyi lha'i ris nas shi 'phos te/_tshangs pa'i gzhal med khang stong pa'i nang du skye bar 'gyur ro/_/de de na gcig pu zla med cing grogs med par gyur pa yun ring zhing dus ring po
[\[102a.4\]]zhig tu gnas te/_de nas sems can de dus ring por gnas pa na kye ma bdag dang skal ba mnyam pa'i sems can gzhan dag kyang 'dir skyes na ci ma rung zhes sred pa skye zhing mngon par dga' ba yang dag par skyes so/_/sems can de de ltar sems la smon cing gnas pa na sems
[\[102a.5\]]can de dang skal ba mnyam pa sems can gzhan zhig tshe zad cing las zad pa bsod nams zad pas 'od gsal gyi lha'i ris de nas shi 'phos nas tshangs pa'i gzhal med khang du skyes par gyur to/_/de nas sems can de 'di snyam du sems par 'gyur te/_bdag gcig pu zla med cing grogs
[\[102a.6\]]med par tshe ring zhing yun ring bar gnas te/_kye ma bdag dang skal ba mnyam pa'i sems can gzhan dag kyang 'dir skyes na ci ma rung zhes dus ring por sred pa skyes shing dga' ba yang dag par skyes shing bdag gi sems la de ltar smon pas bdag dang skal ba mnyam pa'i sems can
[\[102a.7\]]'dir skyes la sems can 'di dag ni bdag gis sprul pa/_bdag ni sems can 'di dag gi dbang phyug_/byed pa po/_sprul pa po/_/rab tu 'byin pa po/_/dngos po rnams kyi pha lta bur gyur pa'o/_/sems can de dag kyang 'di snyam du sems can 'di gcig pu zla med cing
[\[102b\]]
[\[102b.1\]]grogs med par gyur pa tshe ring zhing yun ring por gnas pa sems can de tshe ring zhing yun ring por gnas te/_kye ma bdag dang skal ba mnyam pa'i sems can gzhan dag kyang 'dir skyes na ci ma rung zhes sred pa skyes shing yang dag par dga' ba skyes pa sems can de'i sems la 'di ltar
[\[102b.2\]]smon pas sems can de dang skal ba mnyam par bdag cag kyang 'dir skyes shing sems can 'di ni bdag cag gi sprul pa po/_sems can 'di ni bdag cag gi dbang phyug_/byed pa po/_'byin pa po/_rab tu 'byin par byed pa/_dngos po rnams kyi pha lta bur gyur pa'o zhes
[\[102b.3\]]'byung ngo /_/'od gsal gyi lha'i ris de na sems can gang dag ces bya ba la sogs pa la/_bcom ldan 'das yangs pa can spre'u'i rdzing gi 'gram gyi gtsug lag khang na bzhugs te/_de nas bcom ldan 'das kyis dge slong rnams la bos te/_dge slong dag 'du byed
[\[102b.4\]]thams cad ni mi rtag pa mi brtan pa/_yid brtan par bya ba ma yin pa yongs su 'gyur ba'i chos can yin pas spong bar bya'o/_/dge slong dag 'dus byas thams cad la yongs su skyo bar bya'o/_/'dod chags dang bral bar bya'o/_/rnam par grol bar bya'o/_/dge
[\[102b.5\]]slong dag 'di lta bur 'gyur ba'i dus yod de dus ring por gyur pa na lha rnams kyis char gyi rgyun mi 'bebs par 'gyur te/_lha rnams kyi char gyi rgyun ma phab pas sa chen po'i sa bon gyi tshogs dang /_'byung po'i tshogs dang /_sman dang rtswa dang nags tshal thams cad skams par
[\[102b.6\]]'gyur zhing mi 'byung bar 'gyur ro/_/dge slong dag 'dus byas 'di dag ni mi rtag pa mi brtan pa yid brtan par bya ba ma yin pa yongs su 'gyur ba'i chos can yin pas yongs su spong bar bya'o/_/dge slong dag 'dus byas thams cad la skyo bar bya'o/_/'dod chags dang
[\[102b.7\]]bral bar bya'o/_/rnam par grol bar bya'o/_/dge slong dag gang las dus ring por gyur pa na nyi ma gnyis 'char ba'i dus yod de/_'jig rten du nyi ma gnyis shar ba na sa chen po 'di ngam grog chung ngu dang /_ngam grog chen po thams cad skams par 'gyur zhing mi 'byung bar 'gyur
[\[103a\]]
[\[103a.1\]]ro/_/dge slong dag 'dus byas thams cad ni 'di ltar mi rtag pa mi brtan pa/_yid brtan par bya ba ma yin pa yongs su gyur pa'i chos can yin pas yongs su spang bar bya'o/_/dge slong dag 'dus byas thams cad las yongs su skyo bar bya'o/_/'dod chags dang
[\[103a.2\]]bral bar bya'o/_/rnam par grol bar bya'o/_/dge slong dag gang las dus ring por gyur pa na 'jig rten 'dir nyi ma gsum 'char bar 'gyur ba'i dus de yod de/_dge slong dag 'jig rten na nyi ma gsum 'char ba na sa chen po 'di'i chu klung chung ngu dang chu klung chen po thams cad skams shing
[\[103a.3\]]mi 'byung bar 'gyur te/_dge slong dag 'dus byas 'di dag ni 'di ltar mi rtag pa mi brtan pa/_yid brtan par bya ba ma yin pa yongs su 'gyur ba'i chos can yin pas yongs su spang bar bya'o/_/dge slong dag 'dus byas thams cad las yongs su skyo bar bya'o/_/'dod chags dang bral
[\[103a.4\]]bar bya'o/_/rnam par grol bar bya'o/_/dge slong dag gang las dus ring por gyur pa na/_'jig rten 'dir nyi ma bzhi 'char ba'i dus yod de/_dge slong dag 'jig rten 'dir nyi ma bzhi 'char ba na mtsho chung ngu dang gang mtsho chen po ma dros pa zhes bya ba dang /_chu klung chen po 'di lta ste/_gang
[\[103a.5\]]gA dang /_sin+d+hu dang /_si ta dang /_pak+Shu zhes bya ba de dag kyang de'i tshe skams par 'gyur zhing mi 'byung bar 'gyur ro/_/dge slong dag 'dus byas thams cad ni mi rtag pa mi brtan pa/_yid brtan par bya ba ma yin pa/_yongs su 'gyur ba'i chos can yin pas yongs su spang bar bya'o/_/
[\[103a.6\]]dge slong dag 'dus byas thams cad la yongs su skyo bar bya'o/_/'dod chags dang bral bar bya'o/_/rnam par grol bar bya'o/_/dge slong dag dus ring por gyur pa na 'jig rten 'dir nyi ma lnga 'char bar 'gyur ba'i dus yod de/_'jig rten 'dir nyi ma lnga shar ba na rgya mtsho chen po las
[\[103a.7\]]chu dpag tshad brgya phrag gcig skams par 'gyur zhing nyams pa dang mi 'byung bar 'gyur ro/_/dpag tshad brgya phrag gnyis dang /_gsum dang /_bzhi dang /_lnga dang /_drug dang /_bdun gyi chu skams shing nyams pa dang mi 'byung bar 'gyur ro/_/dge slong dag nyi ma lnga pa 'jig rten 'dir
[\[103b\]]
[\[103b.1\]]shar ba na/_rgya mtsho chen po las chu dpag tshad stong phrag gcig skams par 'gyur zhing nyams pa dang mi 'byung bar 'gyur zhing dpag tshad stong phrag gnyis dang /_gsum dang /_bzhi dang /_lnga dang /_drug dang /_bdun gyi chu bskams shing nyams pa dang mi 'byung bar 'gyur ro/_/
[\[103b.2\]]dge slong dag nyi ma lnga pa 'jig rten 'dir shar ba na rgya mtsho chen po las dpag tshad stong phrag bdun gyi chu las par 'gyur zhing /_dpag tshad stong phrag drug dang lnga dang bzhi dang gsum dang gnyis dang gcig gi chu las par 'gyur te/_dge slong dag nyi ma lnga 'jig rten 'di na shar ba na rgya mtsho chen
[\[103b.3\]]po las dpag tshad bdun gyi chu las par 'gyur zhing drug dang lnga dang bzhi dang gsum dang dpag tshad gnyis dang gcig gi chu las par 'gyur ro/_/dge slong dag nyi ma lnga pa 'jig rten 'dir shar ba na rgya mtsho chen po bdun las rgyang grags bdun gyi chu las par 'gyur zhing drug dang lnga dang bzhi dang
[\[103b.4\]]gsum dang gnyis dang rgyang grags gcig gi chu las par 'gyur ro/_/dge slong dag nyi ma lnga pa 'jig rten 'dir shar ba na rgya mtsho chen po la ta la bdun tsam gyi chu las par 'gyur zhing drug dang lnga dang bzhi dang gsum dang gnyis dang ta la gcig tsam gyi chu las par 'gyur ro/_/dge
[\[103b.5\]]slong dag nyi ma lnga pa 'jig rten 'dir shar ba na rgya mtsho chen po las mi 'greng bdun tsam gyi chu las par 'gyur zhing /_drug dang lnga dang bzhi dang gsum dang gnyis dang mi 'greng gcig tsam gyi chu las par 'gyur ro/_/dge slong dag nyi ma lnga 'jig rten 'dir shar ba na rgya mtsho chen po las
[\[103b.6\]]'gul ba tsam gyi chu las par 'gyur zhing mchan khung tsam dang lte ba tsam dang /_dbyi zur tsam dang /_brla tsam dang /_rje ngar tsam dang /_long bu nub pa tsam gyi chu las par 'gyur ro/_/dge slong dag nyi ma lnga pa 'jig rten 'dir shar ba na rgya mtsho chen po'i chu thams cad kyi thams cad du
[\[103b.7\]]bskams shing nyams pa dang mi 'byung bar 'gyur te/_sor mo'i rtse mo nub pa tsam du 'gyur te/_dge slong dag 'dus byas thams cad ni 'di ltar mi rtag pa mi brtan pa/_yid brtan par bya ba ma yin pa/_yongs su 'gyur ba'i chos can yin pas yongs su spang bar bya'o/_/dge
[\[104a\]]
[\[104a.1\]]slong dag 'dus byas thams cad las yongs su skyo bar bya'o/_/'dod chags dang bral bar bya'o/_/rnam par grol bar bya'o/_/dge slong dag gang las dus ring por gyur pa na 'jig rten 'dir nyi ma drug 'char bar 'gyur ba'i dus yod de/_dge slong dag
[\[104a.2\]]nyi ma drug shar ba na sa chen po 'di dang ri'i rgyal po ri rab las du ba 'byung bar 'gyur zhing /_du ba rab tu 'thul ba dang /_rab tu du ba 'thul bar 'gyur te/_'di lta ste rdza mkhan gyi bsreg khang la dang po me sbar bas/_dang po du ba 'byung bar 'gyur zhing /_du ba rab tu 'thul
[\[104a.3\]]ba dang /_du ba kun du 'thul bar 'gyur ba de bzhin du dge slong dag nyi ma drug po 'jig rten 'dir shar ba na sa chen po 'di ri'i rgyal po ri rab dang bcas pa la du ba 'byung bar 'gyur zhing /_du ba rab tu 'thul ba dang /_du ba kun du 'thul bar 'gyur ro/_/dge slong dag 'dus
[\[104a.4\]]byas thams cad ni mi rtag pa/_mi brtan pa/_yid brtan par bya ba ma yin pa/_yongs su 'gyur ba'i chos can yin pas yongs su spang bar bya'o/_/dge slong dag 'dus byas thams cad la yongs su skyo bar bya'o/_/'dod chags dang bral bar bya'o/_/rnam par grol bar bya'o/_/dge
[\[104a.5\]]slong dag gang las dus ring por gyur pa na 'jig rten 'dir nyi ma bdun 'char bar 'gyur ba'i dus yod de/_dge slong dag 'jig rten 'dir nyi ma bdun shar ba na sa chen po 'di ri'i rgyal po ri rab dang bcas pa 'bar zhing rab tu 'bar te kun du 'bar zhing me lce gcig tu gyur cing sreg par
[\[104a.6\]]byed do/_/'di lta ste shing gi khur po bcu dang /_nyi shu dang /_sum cu dang /_bzhi bcu dang /_lnga bcu dang /_shing khur brgya dang /_shing gi khur po brgya stong phrag du ma dang /_shing gi khur po gzhan brgya stong phrag du ma dang /_shing gi khur po stong phrag du ma dang /_shing gi khur po gzhan
[\[104a.7\]]brgya stong phrag du ma las byung ba'i me'i phung po chen po sreg par byed pa de bzhin du dge slong dag 'jig rten 'dir nyi ma bdun shar ba na sa chen po ri'i rgyal po ri rab dang bcas pa 'bar zhing rab tu 'bar te kun du 'bar zhing me lce gcig tu gyur cing sreg par byed do/_/dge slong dag sa chen
[\[104b\]]
[\[104b.1\]]po ri'i rgyal po ri rab dang bcas pa 'bar zhing rab tu 'bar te/_kun tu 'bar zhing me lce gcig tu gyur nas sreg pa'i rtse mo rlung gis g.yengs pas tshangs pa'i gzhal med khang stong pa sreg par byed do/_/dge slong dag 'od gsal gyi lha'i ris de na sems can gang dag skyes nas ring
[\[104b.2\]]du ma lon pa 'jig rten 'di 'jig pa la mi mkhas shing 'chags pa la mi mkhas pa de dag me lce de mthong nas me lces tshangs pa'i gzhal med khang stong pa bsreg pa [(]'dar [,]'dir [)]'ongs par gyur na mi rung ngo zhes skrag nas yi chad cing skyo bar 'gyur ro/_/dge slong dag 'od gsal gyi lha'i ris
[\[104b.3\]]de na sems can dag skyes nas ring du lon pa 'jig rten 'jig pa la mkhas shing 'chags pa la mkhas pa de dag sems can skrag pa de dag la grogs po dag ma 'jigs shig_/grogs po dag ma 'jigs shig_/me lce 'di sngon yang tshangs pa'i gzhal med khang stong pa
[\[104b.4\]]bsregs nas de nyid du med par gyur to zhes dbugs 'byin par byed do/_/dge slong dag ri'i rgyal po ri rab 'bar zhing rab tu 'bar te kun du 'bar zhing me lce gcig tu gyur cing bsregs pa na dpag tshad stong phrag gcig gi gzhal med khang tshig cing nyams pa dang mi 'byung bar 'gyur ro/_/
[\[104b.5\]]gnyis dang gsum dang bzhi dang lnga dang drug dang dpag tshad stong phrag bdun gyi gzhal med khang tshig cing nyams pa dang mi 'byung bar 'gyur ro/_/dge slong dag sa chen po dang ri'i rgyal po ri rab tshig cing bsregs pa na thal ba tsam gyi lhag ma yang ma lus par 'gyur ro/_/dper na mar
[\[104b.6\]]ram til bsregs tshig pa dag rjes tsam yang dri ma tsam yang ma lus par 'gyur ba de bzhin du/_dge slong dag sa chen po dang ri'i rgyal po ri rab tshig cing bsregs pa na rjes tsam gyi'am grib ma tsam gyi ma lus par 'gyur ro/_/dge slong dag de la rgya mtsho chen po bskams par 'gyur
[\[104b.7\]]zhing /_nyams pa dang mi 'byung bar 'gyur zhes bya ba la mngon du mthong ba ma gtogs par su zhig dad cing yid ches par 'gyur/_dge slong dag de la gang yang ri'i rgyal po ri rab tshig cing rab tu tshig pa dang nyams pa dang mi 'byung bar 'gyur zhes bya ba la mngon du mthong ba ma gtogs
[\[105a\]]
[\[105a.1\]]par su zhig dad cing yid ches par 'gyur/_dge slong dag de las chen po tshig cing rab tu tshig pa dang nyams pa dang mi 'byung bar 'gyur ro zhes bya ba la mngon du mthong ba ma gtogs pa su zhig dad cing yid ches par 'gyur/_dge slong dag sngon byung ba ston pa mig
[\[105a.2\]]bzangs zhes bya ba phyi rol mu stegs pa rdzu 'phrul dang ldan pa 'dod pa las 'dod chags dang bral ba byung ste/_dge slong dag ston pa mig bzangs kyi nyan thos brgya phrag du ma dang /_nyan thos stong phrag du ma dang /_nyan thos brgya stong phrag du ma byung ste/_ston pa mig bzangs nyan
[\[105a.3\]]thos rnams la shin tu dri ma dang bral ba dang /_tshangs par spyod pa yongs su rdzogs par ston par mi byed kyi/_tshangs ris kyi lha dang skal ba mnyam pa ston te/_dge slong dag ston pa mig bzangs kyis nyan thos bslab pa rnam pa thams cad kyi thams cad du rdzogs pa de dag tshangs pa'i gnas
[\[105a.4\]]bzhi bsgoms nas 'dod pa la 'dun pa'i 'dod chags spangs shing phal cher gnas te/_tshangs pa'i 'jig rten gyi lha rnams dang skal ba mnyam par skye bar gyur to/_/gang gi rnam pa thams cad kyi thams cad du ma yin pa de dag las kha cig ni gzhan 'phrul dbang byed kyi lha rnams
[\[105a.5\]]dang skal ba mnyam par skye bar 'gyur zhing /_kha cig ni 'phrul dga' dang /_kha cig ni 'thab bral dang /_kha cig ni sum cu rtsa gsum dang /_kha cig ni rgyal chen rigs bzhi dang /_rgyal rigs shing sA la chen po lta bu rnams dang /_bram ze'i rigs shing sA la chen po lta bu
[\[105a.6\]]rnams dang /_khyim bdag shing sA la chen po lta bu rnams dang skal ba mnyam par skye bar gyur to/_/de nas ston pa mig bzangs 'di snyam du bdag nyan thos rnams dang lhan cig 'gro ba dang snyoms par 'jug pa ni tshul dang mthun pa ma yin gyis bdag gong ma bsam gtan gnyis
[\[105a.7\]]pa bsgoms nas 'od gsal gyi lha rnams dang skal ba mnyam par skye bar bya'o snyam mo/_/de nas ston pa mig bzangs gong ma bsam gtan gnyis pa bsgoms nas 'od gsal gyi lha rnams dang skal ba mnyam par skyes so/_/dge slong dag khyod cag de'i tshe de'i dus na ston pa mig
[\[105b\]]
[\[105b.1\]]bzangs zhes bya ba phyi rol mu stegs can rdzu 'phrul dang ldan pa 'dod pa las 'dod chags dang bral ba byung bar gyur cing /_de'i nyan thos gzhan brgya phrag du ma dang /_stong phrag du ma dang /_brgya stong phrag du ma byung bar gyur pa la gang 'di nyan thos rnams shin tu mthar thug pa dang shin tu
[\[105b.2\]]dri ma dang bral ba dang /_tshangs par spyod pas yongs su rdzogs pa'i chos ston par mi byed kyi/_tshangs pa'i 'jig rten gyi lha rnams dang skal ba mnyam par ston pa de gzhan zhig yin snyam na/_de ltar mi blta ste/_nga nyid de'i tshe de'i dus na ston pa mig bzangs zhes bya ba phyi
[\[105b.3\]]rol mu stegs can rdzu 'phrul dang ldan pa 'dod pa las 'dod chags dang bral bar gyur cing nga'i nyan thos gzhan brgya phrag du ma dang /_stong phrag du ma dang /_brgya stong phrag du ma byung bar gyur cing nga nyid de'i tshe de'i dus na nyan thos rnams shin tu mthar thug pa dang /_shin tu dri ma dang bral
[\[105b.4\]]ba dang /_tshangs par spyod pa yongs su rdzogs pa'i chos mi ston gyi tshangs pa'i 'jig rten gyi lha rnams dang skal ba mnyam pa ston par byed par 'gyur ro/_/de ci'i phyir zhe na/_de'i tshe 'dod chags dang bcas par 'gyur zhing zhe sdang dang gti mug dang bcas shing ma grol la/_
[\[105b.5\]]skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa dag las yongs su ma grol zhing sdug bsngal dang bcas par smra'o/_/dge slong dag da ltar ni bcom ldan 'das de bzhin
[\[105b.6\]]gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa/_skyes bu 'dul zhing kha lo sgyur ba/_lha dang mi rnams kyi ston pa sangs rgyas bcom ldan 'das 'jig rten du
[\[105b.7\]]byung zhing 'dod chags dang bral zhing zhe sdang dang gti mug dang bral ba/_yongs su grol ba/_skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa dang /_sdug bsngal las grol bar nga
[\[106a\]]
[\[106a.1\]]smra'o/_/dge slong dag nga da ltar ni nyan thos rnams la shin tu mthar thug pa dang /_shin tu dri ma dang bral ba dang /_shin tu tshangs par spyod pa yongs su rdzogs pa'i chos bstan nas da ltar bdag nyan thos rnams bslab pa rnam pa thams cad kyi thams cad du yongs su rdzogs pa de dag ni
[\[106a.2\]]sdug bsngal 'di dag yongs su zad par 'gyur ro/_/gang gi rnam pa thams cad kyi thams cad du ma yin pa de dag las kha cig ni 'og ma'i cha dang mthun pa kun du sbyor ba lnga spangs te/_rdzus te skye zhing der yongs su mya ngan las 'da' ba mi ltung ba'i chos can du 'gyur ro/_/gang gi rnam pa
[\[106a.3\]]thams cad kyi thams cad du ma yin pa de dag las kha cig ni kun du sbyor ba gsum po 'dod chags dang zhe sdang dang gti mug bsrabs te lan cig phyir 'ong ba 'jig rten 'dir lan cig phyir 'ongs nas sdug bsngal mthar byed par 'gyur ro/_/gang gi rnam pa thams cad kyi thams cad du ma yin
[\[106a.4\]]pa de dag las kha cig ni kun du sbyor ba gsum spangs te rgyun du zhugs pa mi ltung ba'i chos can rdzogs pa'i byang chub tu nges par srid pa lan bdun par 'gyur te/_lha rnams dang mi rnams kyi nang du nying mtshams sbyar nas sdug bsngal gyi mthar byed par 'gyur te/_dge slong dag de'i tshe da
[\[106a.5\]]ltar gnyis kar yang nga'i nyan thos rnams 'bras bu dang bcas shing rab tu byung bas 'bras bu dang bcas la tshangs par spyod pa yongs su rdzogs par gyur to zhes bka' stsal to/_/sems can gyi ni gnas dgur 'dod/_/ces pa la/_gleng gzhi ni mnyam du yod pa na'o/_/de nas
[\[106a.6\]]bcom ldan 'das kyis dge slong rnams la bos te/_dge slong dag sems can gyi gnas ni dgu ste/_dgu gang zhe na/_sems can lus tha dad cing 'du shes tha dad pa dag kyang yod de/_'di lta ste mi rnams dang lha kha cig ste/_'di ni sems can gyi gnas dang po'o/_/sems
[\[106a.7\]]can gzugs can lus tha dad cing 'du shes gcig pa dag kyang yod de/_'di lta ste tshangs ris kyi lha de dag las dang por byung ba rnams so/_/'di ni sems can gyi gnas gnyis pa'o/_/sems can lus gcig cing 'du shes tha dad pa dag kyang yod de/_'di lta ste 'od
[\[106b\]]
[\[106b.1\]]gsal gyi lha rnams te/_'di ni rnam par shes pa sems can gyi gnas gsum pa'o/_/sems can lus gcig cing 'du shes gcig pa dag kyang yod de/_'di lta ste/_dge rgyas kyi lha rnams te/_'di ni sems can gyi gnas bzhi pa'o/_/sems can gzugs can 'du shes med
[\[106b.2\]]cing 'du shes dang mi ldan pa dag kyang yod de/_'di lta ste/_'du shes med pa rnams te/_'di ni sems can gyi gnas lnga pa'o/_/sems can gzugs can ma yin pa gang dag rnam pa thams cad du gzugs kyi 'du shes las yang dag par 'das shing thogs pa'i 'du shes rnams nub
[\[106b.3\]]par gyur cing sna tshogs kyi 'du shes yid la mi byed pas nam mkha' mtha' yas so zhes nam mkha' yas skye mched nye bar bsgrubs te gnas pa dag kyang yod de/_'di lta ste/_nam mkha' mtha' yas skye mched du nye bar 'gro ba'i lha rnams so/_/'di ni rnam par shes pa'i sems can gyi
[\[106b.4\]]gnas drug pa'o/_/sems can gzugs can ma yin pa gang dag rnam pa thams cad du nam mkha' mtha' yas skye mched las yang dag par 'das te/_rnam shes mtha' yas so zhes rnam shes mtha' yas skye mched nye bar bsgrubs te gnas pa dag kyang yod de/_/'di lta ste rnam shes
[\[106b.5\]]mtha' yas skye mched du nye bar 'gro ba'i lha rnams so/_/'di ni sems can gyi gnas bdun pa'o/_/sems can gzugs can ma yin pa gang dag rnam pa thams cad du rnam shes mtha' yas skye mched las yang dag par 'das te/_cung zad med do snyam du cung zad med pa'i skye mched
[\[106b.6\]]bsgrubs te gnas pa dag kyang yod de 'di lta ste ci yang med pa'i skye mched du 'gro ba'i lha rnams so/_/'di ni sems can gyi gnas brgyad pa'o/_/sems can gzugs can ma yin pa gang dag cung zad med pa'i skye mched las yang dag par 'das te 'du shes med 'du shes med min gyi skye
[\[106b.7\]]mched bsgrubs te gnas pa dag kyang yod de/_'di lta ste/_'du shes med 'du shes med min skye mched du 'gro ba'i lha rnams te/_'di ni sems can gyi gnas dgu pa'o zhes bka' stsal to/_/gnas pa dag ni yang bzhi ste zhes bya ba la/_gleng gzhi ni gnyan du yod pa na'o/_/dge slong
[\[107a\]]
[\[107a.1\]]dag zas bzhi po 'di dag ni sems can byung ba rnams gnas par byed cing 'tsho ba dang /_sred pa tshol ba rnams la phan 'dogs par byed pa ste/_bzhi gang zhe na/_rags pa dang phra ba'i khams kyi zas dang /_gnyis pa ni reg pa'o/_/gsum pa ni yid la sems
[\[107a.2\]]pa'o/_/bzhi pa ni rnam par shes pa'i zas te/_dge slong dag zas bzhi po 'di rnams la dga' ba dang 'dod chags par 'gyur ro/_/gang la dga' ba dang 'dod chags pa yod pa de la rnam par shes pa gnas pa dang brtan par 'gyur ro/_/gang la rnam par shes pa gnas shing brtan pa
[\[107a.3\]]de la ming dang gzugs 'byung bar 'gyur ro/_/gang la ming dang gzugs yod pa de la 'du byed 'phel bar 'gyur ro/_/gang la 'du byed 'phel ba de la ma 'ongs pa'i yang srid pa mngon par 'grub par 'gyur zhing 'byung bar 'gyur ro/_/gang la ma 'ongs pa'i yang srid pa mngon par 'grub
[\[107a.4\]]cing 'byung ba de la ma 'ongs pa'i skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_de ltar na sdug bsngal gyi phung po chen po 'di 'ba' zhig kun tu 'byung bar 'gyur ro/_/_
[\[107a.5\]]dge slong dag zas bzhi po 'di dag la dga' ba dang 'dod chags med par gyur na gang la dga' ba dang 'dod chags med pa de la/_rnam par shes pa gnas shing brtan par mi 'gyur ro/_/gang la rnam par shes pa gnas shing brtan pa med pa de la ming dang gzugs 'byung bar mi 'gyur ro/_/gang
[\[107a.6\]]la ming dang gzugs med pa de la 'du byed 'phel bar mi 'gyur ro/_/gang la 'du byed 'phel ba med pa de la ma 'ongs pa'i yang srid pa mngon par 'grub par mi 'gyur ro/_/gang la ma 'ongs pa'i yang srid pa mngon par 'grub par mi 'gyur ba de la ma 'ongs pa'i skye ba dang /_rga ba dang /_
[\[107a.7\]]na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa dag nye bar 'gag par 'gyur ro/_/de ltar na sdug bsngal gyi phung po chen po 'di 'ba' zhig de ltar 'gag par 'gyur ro zhes bka' stsal to/_gzhan
[\[107b\]]
[\[107b.1\]]yang bcom ldan 'das kyis rnam par shes pa'i gnas bzhi ni zhing gi ngo bor bstan la/_nye bar len pa dang bcas pa'i rnam par shes pa zad par ni sa bon gyi ngo bor bstan te zhes bya ba la/_chos kyi phung po las gzugs bdag ma yin zhes bya bar sdom gyi tshigs su bcad pa gsum
[\[107b.2\]]pa'i sa bon gyi dpe las bshad pa dang /_mdzod kyi gnas drug pa 'di nyid du yang kun 'byung gi bden pa bshad pa'i skabs su/_sa bon gyi ni rnam pa lnga/_/zhes bya ba la/_'di ni nye bar len pa dang bcas pa'i rnam par shes pa'i tshig bla dgas so zhes bya ba la sogs pa rang
[\[107b.3\]]bzhin gcig par bshad pa dang /_mdzod kyi gnas dang por yang phung po'i go rims brjod par yang dag par bshad par blta bar bya'o/_/yi dgas mngal nas skye ba'ang yin/_/zhes bya ba la/_sangs rgyas bcom ldan 'das la rgyal po dang /_rgyal po'i blon po dang /_grong mi
[\[107b.4\]]dang /_yul mi dang /_phyug po dang /_ded dpon dang /_lha dang /_klu dang /_gnod sbyin dang /_nam mkha' lding dang /_dri za dang /_mi'am ci dang /_lto 'phye chen po rnams kyis bkur stir byas/_bla mar byas/_rjed par byas shing mchod de/_lha dang /_klu dang /_gnod sbyin dang
[\[107b.5\]]lha ma yin dang /_nam mkha' lding dang /_mi'am ci dang /_lto 'phye chen po dag gis bkur zhing sangs rgyas bcom ldan 'das grags pa dang /_bsod nams chen po dang /_rnyed pa dang /_chos gos dang /_bsod snyoms dang /_mal cha dang /_stan dang /_na ba'i gsos sman dang /_
[\[107b.6\]]nye bar sbyar ba thams cad dang ldan pa nyan thos kyi dge 'dun dang /_thabs cig tu rgyal po'i khab kyi smyig ma'i tshal bya ka lan ta ka gnas pa na brten cing bzhugs so/_/de nas tshe dang ldan pa maud gal gyi bu chen po snga dro chos gos dang lhung bzed thogs te/_rgyal po'i khab tu bsod snyoms
[\[107b.7\]]kyi phyir zhugs so/_/rgyal po'i khab tu bsod snyoms spyad nas zas kyi bya ba byas te zos pa'i 'og tu lhung bzed blangs nas/_lhung bzed dang chos gos mtha' gcig tu bzhag nas yi dgas rgyu ba'i phyir song ba dang /_de bya rgod phung po'i ri'i drung du song nas yi dgas mos gshin rje srin
[\[108a\]]
[\[108a.1\]]mo lta bur khrag gi thigs pas 'bags pa/_rus pa yongs su bskor ba/_dur khrod na gnas pa/_nyin mtshan du bu lnga lnga skye ba de lta bu sdug bsngal nyams su myong zhing bu la yongs su gdung ba dang bcas kyang ltogs pa'i dbang gis de dag kyang za ba
[\[108a.2\]]zhig mthong ngo /_/de nas gnas brtan maud gal gyi bu chen pos khyod kyis sdig pa'i las ci zhig byas na 'di lta bu'i sdug bsngal rnam pa du ma nyams su myong bar gyur zhes de la dris pa dang /_yi dgas mos smras pa/_nyi ma yod bzhin du sgron mas dgos pa ci zhig yod ces bcom
[\[108a.3\]]ldan 'das la dris dang /_bdag cag gis las ji lta bu bsags pa ston par 'gyur ro/_/de thos nas sems can sdig pa byed pa dag las ldog par 'gyur ro/_/de nas tshe dang ldan pa maud gal gyi bu chen po bcom ldan 'das gang na ba der nye bar song ngo /_/de'i tshe na bcom
[\[108a.4\]]ldan 'das nang du yang dag par 'jog pa las bzhengs te/_'khor rnams la zhim zhing rab tu zhim pa sbrang rtsi ma bskol ba lta bu'i chos ston par byed de 'khor brgya phrag du mas bcom ldan 'das la dbang po mi g.yengs par zhim pa'i chos nyan to/_/de nas sangs rgyas
[\[108a.5\]]bcom ldan 'das mdun du gsung ba dang /_dga' bar gsungs pas legs par 'ongs sam zhes mdun du 'gro bas/_bcom ldan 'das kyis tshe dang ldan pa maud gal gyi bu la bos te/_maud gal gyi bu da ltar gang nas 'ongs/_maud gal gyi bus smras pa/_btsun pa
[\[108a.6\]]bcom ldan 'das bdag yi dgas rgyu ba can mchis te/_der bdag gis yi dgas mo gshin rje srin mo lta bu khrag gi thigs pas 'bags pa/_rus pas yongs su bskor ba/_dur khrod na gnas pa mthong ste/_bdag la 'di skad du/_/bdag gi nyin mo bu lnga dang /_de bzhin
[\[108a.7\]]mtshan mo bu lnga dag/_/skyes nas de dag za mod kyi/_/'on kyang bdag la tshim pa med/_/ces smra'o/_/'dis sdig pa'i las ci zhig byas na mi'i 'jig rten du drag cing rtsub pa'i sdug bsngal rnam pa du ma nyams su myong zhing 'jig par 'gyur/_bcom ldan 'das kyis maud gal gyi bu
[\[108b\]]
[\[108b.1\]]sdig pa'i las spyod pa'i yi dgas mo de'i las ci zhig byas pa nyan par 'dod dam/_btsun pa de bzhin no/_/des na maud gal gyi bu legs par nyon la yid la zung shig dang ngas bshad par bya'o/_/sngon byung ba 'das pa'i dus na bA rA Na sI'i grong khyer du khyim bdag phyug par
[\[108b.2\]]gyur cing nor mang ba longs spyod che ba/_yongs su gzung ba yangs shing rgya che ba/_rnam thos kyi bu'i nor dang ldan pa/_rnam thos kyi bu la nor gyis 'gran pa zhig byung ste/_des rigs mnyam pa las chung ma blangs te/_de dang lhan cig rtse bar byed/_dga' bar byed/_yongs
[\[108b.3\]]su spyod par byed pa las bu pho yang med bu mo yang med do/_/de lag pa 'gram pa la gtad de/_bdag gi khyim na nor mang po yod cing bu pho yang med bu mo yang med pas bdag gi nor thams cad bud med ces rgyal pos khyer bar 'gyur ro zhes sems khong du chud cing 'dug go/_/
[\[108b.4\]]de bu dang bu mo 'dod pa'i phyir zhi ba dang /_chu lha dang /_rnam thos kyi bu dang /_brgya byin dang /_tshangs pa la sogs pa'i lha khyad par can gzhan dang gzhan dag la gsol ba 'debs par byed do/_/'di lta ste/_kun dga' ra ba'i lha dang /_tshal gyi lha dang /_bzhi mdo'i lha dang /_
[\[108b.5\]]sum mdo'i lha dang /_gtor ma za ba'i lhan cig skyes pa'i chos can dang /_rtag par rgyun du 'brang ba'i lha dag la gsol ba 'debs par byed de/_'jig rten na gsol ba 'debs pa'i rgyus bu dang bu mo skye'o zhes grags pa yod mod kyi/_de ni de lta ma yin te/_gal te de ltar gyur na
[\[108b.6\]]'khor los sgyur ba'i rgyal po bzhin du re re'ang bu stong stong ldan par 'gyur ro/_/'on kyang gnas gsum mngon du gyur na bu pho dang bu mo dag skye bar 'gyur te/_gsum gang zhe na/_pha ma gnyis chags par gyur cing 'dus pa dang /_ma rung zhing zla mtshan dang ldan pa dang /_dri za nye bar gnas pa
[\[108b.7\]]ste/_gnas gsum mngon du gyur na bu pho dang bu mo dag skye bar 'gyur gyi/_lha la gsol ba 'debs pas bu dang bu mo dag skye ba ma yin no/_/de 'di snyam du blo byung ste/_gal te sems can dang ldan par 'gyur srid kyis chung ma gnyis pa zhig blang bar bya'o snyam nas des rigs mnyam
[\[109a\]]
[\[109a.1\]]pa las chung ma gnyis pa zhig blangs te/_de de dang lhan cig rtse bar byed dga' bar byed yongs su spyod par byed do/_/rtse bar byed dga' bar byed yongs su spyod par byed pa las dus gzhan zhig na sems can dang ldan par gyur to/_/de dga' ba dang yid bde ba
[\[109a.2\]]dang dga' bas bdag po la 'di skad ces smras so/_/kye rje'i sras dga' bar mdzod cig_/bdag sems can dang ldan par gyur te/_ji ltar bdag gis dku g.yas par rten cing gnas pas na nges par khye'ur 'gyur ro/_/de dga' zhing rab tu dga' nas lus kyi stod bteg
[\[109a.3\]]nas lag pa brkyang nas ched du brjod pa/_nga yun ring po nas mngon par 'dod pa'i bu'i gdong mthong zhing rigs dang rjes su mthun zhing mi mthun pa ma yin pa dang /_nga'i bya ba byed cing cher skyes nas nga gso ba'i bya ba byed pa dang /_nga'i rigs rgyud yun ring du gnas shing bdag
[\[109a.4\]]cag shi zhing dus las 'das pa'i 'og tu nyung ngu'am mang po yang rung /_sbyin pa dag sbyin bsod nams dag byas te/_'di dag pha ma gang du skyes pa der 'gro zhing rjes su 'brang bar gyur cig ces yon dag sbyin par gyur cig ces brjod do/_/de sems can dang ldan par rigs nas/_
[\[109a.5\]]steng gi khang bzangs kyi gzhi dang ldan par bzhag ste/_grang ba dang /_grang ba la phan pa dang /_dro ba dang dro ba la phan pa dag rig par byas te/_sman pas bsgo ba'i kha zas ha cang kha ba ma yin pa dang /_ha cang mngar ba ma yin pa dang /_ha cang skyur ba ma yin pa dang /_ha cang mngal
[\[109a.6\]]ba ma yin pa dang /_kha ba dang /_mngar ba dang /_skyur ba dang /_mngal ba dag spangs pa'i kha zas za zhing gnas te/_mu tig dang mu tig gi phreng bas brgyan cing gnas te/_lha mo dga' ba'i tshal na rgyu ba bzhin du khri nas khri dang /_khri'u nas khri'ur 'og gis gzhi la mi 'bab cing sgra mi snyan
[\[109a.7\]]pa cung zad kyang mi thos par ji srid du mngal yongs su smin par byed do/_/de nas de'i tshe chen mas de'i rim gro de dag mthong nas phrag dog gi sems skyes te/_gal te 'di la skyes bu skyes na nges par nga la gnod par 'gyur gyi thabs shig bya'o snyam nas 'dod pa bsten pa rnams ni sdig
[\[109b\]]
[\[109b.1\]]pa'i las mi byed pa cung zad kyang med pas des mi 'dod pa'i g.yang sar ma lhung bar byed cing 'dzag par byed pa rnam pa de lta bu'i mngal 'jig par byed pa'i rdzas sbyin to/_/des 'thungs ma thag tu mngal rlugs par 'gyur ro/_/de nas chung ma gnyis pas de thams cad bsdus nas chen ma la smras
[\[109b.2\]]pa khyod kyis nga la gang gis na mngal rlugs pa'i sman byin to/_/de nas chen mas gnyen rnams kyi nang du mna' dor bar brtsams pa/_gal te ngas khyod kyi mngal rlugs par byas na nga yi dgas su gyur cig_/skye ba nas skye bar bu za bar gyur cig ces smras so/_/maud gal gyi bu ji snyam du sems/_
[\[109b.3\]]phyug po'i chung ma de ni yi dgas mo 'di nyid yin te/_phrag dog gi dbang gis mngal rlugs pa'i sman byin te/_des yi dgas su skyes shing gang brdzun du smra ba byas pa'i las kyi rnam par smin pas nyin mtshan du bu lnga lnga skyes shing za bar gyur to/_/maud gal gyi bu de'i phyir ngag gi nyes pa spyad
[\[109b.4\]]pa spang ba'i phyir 'bad par bya ste/_maud gal gyi bu ji ltar rnam pa 'di lta bu'i rkyen yi dgas su skye bar 'gyur ba spang ba'i phyir bslab par bya'o/_/bcom ldan 'das dgyes shing de skad ces bka' stsal pa dang /_tshe dang ldan pa maud gal gyi bu dang /_lha dang /_klu dang /_lha ma yin dang /_
[\[109b.5\]]nam mkha' lding dang /_mi'am ci dang /_lto 'phye chen po de dag bcom ldan 'das kyis gsungs pa la mngon par dga' zhing rjes su yi rang ngo /_/ji ltar na mdo las rdzus te skyes pa'i nam mkha' lding gis rdzus te skyes pa'i klu za ba'i phyir 'dren to zhes gsungs she na zhes bya ba la/_klu ni rnam
[\[109b.6\]]pa bzhi ste/_sgo nga las skyes pa dang /_mngal las skyes pa dang /_drod gsher las skyes pa dang /_rdzus te skyes pa'o/_/nam mkha' lding yang rnam pa bzhi ste/_sgo nga las skyes pa'i nam mkha' lding dang /_mngal las skyes pa dang /_drod gsher las skyes pa dang /_rdzus te skyes pa'i
[\[109b.7\]]nam mkha' lding ngo /_/sgo nga las skyes pa'i nam mkha' lding gis sgo nga las skyes pa'i klu bza' ba'i phyir 'byin par byed kyi/_mngal nas skyes pa dang /_drod gsher las skyes pa dang /_rdzus te skyes pa ni ma yin te/_gal te 'byin par byed na de thal bar byed par 'gyur ro/_/drod gsher las
[\[110a\]]
[\[110a.1\]]skyes pa'i nam mkha' lding gis sgo nga las skyes pa dang /_mngal nas skyes pa dang /_drod gsher las skyes pa'i klu bza' ba'i phyir 'byin par byed kyi/_rdzus te skyes pa ni ma yin te/_gal te 'byin par byed na de thal bar byed par 'gyur ro/_/rdzus te skyes pa'i
[\[110a.2\]]nam mkha' lding gis sgo nga las skyes pa dang /_mngal nas skye ba dang /_drod gsher las skyes pa dang /_rdzus te skyes pa'i klu bza' ba'i phyir 'byin to zhes gsungs so/_/mdo las srid pa ni bdun te zhes bya ba la/_gleng gzhi ni mnyan du yod pa na'o/_/srid pa ni bdun te/_dmyal ba'i
[\[110a.3\]]srid pa dang /_dud 'gro'i srid pa dang /_yi dgas kyi srid pa dang /_lha'i srid pa dang /_mi'i srid pa dang /_las kyi srid pa dang /_srid pa bar ma'o zhes gsungs so/_/dri za yang nye bar gnas par gyur na'o zhes bya ba la/_ji ltar re zhig mdzod kyi gnas gnyis pa 'di nyid du
[\[110a.4\]]mngal du 'jug pa'i mdo las bshad pa dang go rims las bzlog pa'i rim pa gsum pa yi dgas sngar bstan pa bzhin dang /_srid pa bar ma rta len gyi bu'i mdo de dang de las 'don pa bzhin no/_/gal te de lta na rta len gyi bu'i mdo zhes bya ba la/_tshangs pa 'dus pa'i dang po'i sdom
[\[110a.5\]]gyi tshigs su bcad pa thams cad kyi mthar bcom ldan 'das rta len gyi bu gzhon nu las brtsams te/_bram ze gzhon nu sngon byung ba ri 'or gyi dgon pa gzhan zhig na/_drang srong rab tu mang po dag dgon pa na gnas te/_de dag la 'di lta bu'i sdig pa can gyi lta ba bram ze ni rigs mchog
[\[110a.6\]]yin te gzhan ni dman pa yin no/_/bram ze'i rigs ni dkar ba gzhan ni nag pa'o/_/bram zes ni dag par byed de gzhan gyis ni ma yin no/_/bram ze ni tshangs pa'i snying las skyes/_kha las skyes/_tshangs pa las skyes pa tshangs pas byin pa zhes bya ba skyes so/_/dgon pa na gnas
[\[110a.7\]]pa'i drang srong rab tu mang po de dag la sdig pa can gyi lta ba'i rnam pa bram ze rnams ni rigs mchog ces bya ba nas/_tshangs pas byin pa'i zhes bya ba'i bar du skyes pa na/_lha ma tang ga'i rigs su skyes pa'i drang srong a se tas thos te/_thos nas chos gos gyon cing chos gos steng du
[\[110b\]]
[\[110b.1\]]bkab ste/_chos gos kyis gtums nas/_mang du ri ba'i mchil lham dang /_mu tig dang nor bu'i yu ba can gyi bsil yab g.yob cing rang gi gnas nas mi snang bar gyur te/_drang srong rab tu mang po dgon pa na sbyin sreg byed pa'i gnas dang sreg khang gang na ba der song ngo /_/de nas dgon pa'i
[\[110b.2\]]drang srong de las gzhan zhig gis lha ma tang ga'i rigs su skyes pa'i drang srong a se tas chos gos gyon cing chos gos steng du g.yogs te/_chos gos kyis gtums nas mang du ri ba'i mchil lham dang /_mu tig dang nor bu'i yu ba can gyi bsil yab g.yob cing drang srong rab tu mang po
[\[110b.3\]]sbyin sreg byed pa'i gnas dang sreg khang na 'dug pa mthong ngo /_/mthong nas dgon pa'i drang srong rab tu mang po gang na ba der nye bar song ste/_de dag gi drung du nye bar song nas dgon pa'i drang srong rab tu mang po de dag la 'di skad ces gsol to/_/de ltar bdag cag gi sbyin sreg byed pa'i gnas
[\[110b.4\]]dang /_sreg khang na chos gos gyon cing zhes bya ba nas/_'dug pa zhes bya ba'i bar du ste/_bdag cag de'i drung du song nas mngon du phyogs shing khyod thal bar gyur cig ces dmod pa dor bar bya'o/_/de'i tshe dgon pa'i drang srong rab tu mang po de dag las gang dang gang la mngon du
[\[110b.5\]]phyogs te/_khyod thal bar gyur cig khyod thal bar gyur cig ces dmod pa bor ba na de dag thal bar 'gyur ro/_/de nas dgon pa'i drang srong rab tu mang po de dag lha ma tang ga'i rigs su skyes pa'i drang srong a se ta gang na ba der song ste nye bar song nas lha ma tang ga'i rigs su skyes pa'i
[\[110b.6\]]drang srong a se ta la mngon du phyogs te/_khyod thal bar gyur cig khyod thal bar gyur cig ces dmod pa dor ro/_/ji lta ji ltar dgon pa'i drang srong rab tu mang po de dag lha ma tang ga'i rigs su skyes pa'i drang srong a se ta la khyod thal bar gyur cig ces dmod pa bor ba de lta de ltar lha ma tang
[\[110b.7\]]ga'i rigs su skyes pa'i drang srong a se ta shin tu gzugs bzang ba dang /_shin tu blta bar bya ba dang /_shin tu rab tu dang bar gyur to/_/de nas dgon pa'i drang srong rab tu mang po de dag 'di snyam du bdag cag gi sngon gang dang gang la mngon du phyogs te/_khyod thal bar gyur cig khyod thal bar
[\[111a\]]
[\[111a.1\]]gyur cig ces dmod pa dor ba de thal bar gyur na da lta 'di ci ste/_ji lta ji ltar bdag cag gis mngon du phyogs te/_khyod thal bar gyur cig khyod thal bar gyur cig ces dmod pa dor ba de lta de ltar shin tu gzugs bzang ba dang /_shin tu blta bar bya ba dang /_shin tu rab tu dad
[\[111a.2\]]par gyur pa ci las gyur zhes bdag dri bar bya'o/_/des dgon pa'i drang srong rab tu mang po de dag lha ma tang ga'i rigs su skyes pa'i drang srong a se ta la 'di skad ces gsol to/_/khyod su zhig_/khyod cag gi lha ma tang ga'i rigs su skyes pa'i drang srong a se ta thos sam thos so/_/
[\[111a.3\]]bdag yin no/_/bzod par mdzod cig_/bzod do/_/khyed cag la 'di lta bu'i sdig pa can gyi lta ba'i rnam pa bram ze ni rigs mchog yin no zhes bya ba nas/_tshangs pas byin zhes bya ba skyes pa bden nam/_de bzhin no/_/khyod cag gis bdag cag ma bram ze mo yin zhing bram
[\[111a.4\]]ze dang lhan cig 'gro zhing bram ze mo yin pa dang /_ma yin pa dang /_de'i yang ma dang /_de'i ma dang /_de'i yang ma dang zhes bya ba ma'i bdun rgyud kyi bar du bram ze ma yin zhing /_bram ze dang lhan cig 'gro ba yin zhing bram ze ma yin pa dang ma yin pa de lta bu shes sam ma yin no/_/yang khyed
[\[111a.5\]]cag gis bdag cag gi pha bram ze yin zhing /_bram ze mo dang lhan cig tu 'gro zhing bram ze mo yin pa dang /_ma yin pa dang /_de'i yang pha dang /_de'i yang pha dang /_de'i yang pha'i bar du pha'i bdun rgyud kyi bar du bram ze yin zhing bram ze mo dang lhan cig 'gro ba dang /_bram ze mo ma yin pa dang ma yin pa de lta bu
[\[111a.6\]]shes sam/_ma yin no/_/khyed cag gi mngal du 'jug pa thos sam thos so/_/ji lta ji ltar thos/_gnas rnam pa gsum mngon du gyur na ma'i mngal du 'jug par 'gyur te/_gsum gang zhe na/_pha dang ma chags par gyur cing 'dus pa dang /_ma rung zhing zla mtshan dang ldan pa dang /_dri
[\[111a.7\]]za nye bar gnas par gyur na ste/_gnas rnam pa 'di gsum mngon du gyur pas mngal du 'jug par 'gyur ro/_/khyed cag gi dri za nye bar gnas pa ni gang yin/_rgyal rigs sam/_bram ze'i rigs sam/_rje'u'i rigs sam/_dmangs rigs sam/_'on te shar phyogs nas
[\[111b\]]
[\[111b.1\]]'ongs pa zhig gam/_'on te lho dang nub dang byang phyogs nas 'ongs pa zhig shes sam/_ma yin no/_/de ltar na re zhig khyed cag gis bdag gi ma bram ze mo yin zhing bram ze dang lhan cig 'gro la bram ze ma yin pa la ma yin pa zhes bya ba nas/_rgyas par snga ma bzhin du bdag cag gi pha bram ze yin zhing
[\[111b.2\]]zhes bya ba nas/_snga ma bzhin du rgyas par byas te mi shes sam/_dri za nye bar gnas pa zhes bya ba nas/_bram ze zhes bya ba'i byang phyogs nas 'ongs pa ci'i phyir mi shes/_gal te gang ngam de'am gang du'am gang du 'gro ba de bzhin no/_ci ste khyed cag la 'di lta bu'i sdig pa can gyi lta ba'i rnam pa
[\[111b.3\]]bram ze ni rigs mchog yin no zhes bya ba nas tshangs pas byin pa yin no zhes bya ba'i bar du skyes/_de skad ces smras pa dang /_dgon pa'i drang srong rab tu mang po de dag cang mi smra bar gyur te/_de'i phyir re zhig dgon pa'i drang srong mang po de dag res 'ga' lha ma tang ga'i rigs su skyes pa'i drang srong
[\[111b.4\]]a se tas bram ze'i dri ba dris pa lan yongs su rdzogs par 'debs ma nus na/_khyod kyi dgon pa'i drang srong mang po de dag ni dUr ba 'dzin pa tsam du yang mi rigs so/_/de nas bcom ldan 'das kyis gzhon nu dUr ba 'dzin pa'i dpes spyod cing smad nas kha rog por gyur cing yi mug nas
[\[111b.5\]]phrag pa smad nas thur du lta zhing spobs pa med pa dang /_rab tu sems shing gnas par gyur to zhes 'byung ngo /_/sngar gsungs zhes bya ba la/_gleng gzhi ni mnyan du yod pa na'o/_/lnga gang zhe na/_bar ma dor yongs su mya ngan las 'da' ba dang /_skyes nas yongs su mya ngan las 'da'
[\[111b.6\]]ba dang /_mngon par 'du byed pa med par yongs su mya ngan las 'da' ba dang /_mngon par 'du bya ba dang bcas par yongs su mya ngan las 'da' ba dang /_gong du 'pho ba'o zhes bka' stsal to/_/'gro mod ces bya ba la/_gleng gzhi ni mnyan du yod pa na'o/_/de nas bcom ldan 'das
[\[111b.7\]]kyis dge slong rnams la bos te/_dge slong dag nye bar len pa med par yongs su mya ngan las 'da' ba skyes bu dam pa'i 'gro ba bdun pa bstan par byas te/_legs par rab tu nyon la yid la zung shig dang bshad par bya'o/_/skyes bu dam pa'i 'gro ba bdun gang zhe na/_'di la dge
[\[112a\]]
[\[112a.1\]]slong 'di ltar bdag med do/_/bdag gi med do/_/bdag 'byung bar mi 'gyur ro/_/bdag gi 'byung bar mi 'gyur ro zhes rab tu sgrub ste/_gang yod cing gang 'byung ba de spong zhing btang snyoms thob par 'gyur te/_/de srid pa 'dis ma gos shing srid pa 'dis ma
[\[112a.2\]]'bags pa gzhan yang bla na med pa zhi ba'i go 'phang rab tu shes shing rtogs la/_go 'phang 'di nyid lus kyis mngon du byas te/_'di ltar sgrub pa'i dge slong gi 'gro ba ni gang /_skye ba ni gang /_'jig rten pha rol ni gang zhes yongs su 'dri na/_dper na zhogs ma'i me chung ngu mngon
[\[112a.3\]]par 'grub pa bzhin du 'chi bar 'gyur ba de bzhin du re zhig nga rgyal gyi lhag ma spang bar bya ba dang /_yongs su shes par bya ba de dag gang nga rgyal gyi lhag ma spangs shing yongs su ma shes pa tha ma'i cha dang mthun pa'i kun du sbyor ba snga ma rnams spangs te/_bar ma dor yongs su mya ngan las 'da'
[\[112a.4\]]bar 'gyur ba 'di ni dge slong dag skyes bu dam pa'i 'gro ba dang po zhes bshad do/_/gzhan yang dge slong 'di ltar bdag med do/_/bdag gi med do/_/bdag 'byung bar mi 'gyur ro zhes bya ba nas/_snga ma bzhin du 'di ltar yongs su bsgrub pa'i dge slong gi 'gro ba ni gang skye ba ni gang /_'jig rten pha
[\[112a.5\]]rol ni gang zhes yongs su 'dri na/_'di lta ste/_lcags kyi tsha tsha gnam du yar ba bzhin du 'chi bar 'gyur ba de bzhin du/_re zhig nga rgyal gyi lhag ma yongs su spang bar bya ba dang /_yongs su shes par bya ba de dag nga rgyal gyi lhag ma yongs su ma spangs shing yongs su ma shes pa tha ma'i cha dang
[\[112a.6\]]mthun pa'i kun du sbyor ba lnga spangs shing bar ma dor yongs su mya ngan las 'da' bar 'gyur ba 'di ni dge slong dag skyes bu dam pa'i 'gro ba gnyis pa zhes bshad do/_/gzhan yang dge slong 'di ltar zhes bya ba nas/_snga ma bzhin du 'di ltar sgrub pa'i dge slong gi 'gro ba ni gang /_skye ba ni
[\[112a.7\]]gang /_pha rol ni gang zhig ces 'dri na/_'di lta ste/_de bzhin [(]nga [,]du [)]re zhig nga rgyal gyi lhag ma yongs su spang bar bya ba dang /_yongs su shes par bya ba de dag nga rgyal gyi lhag ma yongs su ma spangs shing /_yongs su ma shes pa de tha ma'i cha dang mthun pa'i kun du sbyor ba lnga yongs su spangs te/_
[\[112b\]]
[\[112b.1\]]bar ma dor yongs su mya ngan las 'das par 'gyur ba 'di ni dge slong dag skyes bu dam pa'i 'gro ba gsum pa zhes bshad do/_/gzhan yang dge slong 'di ltar zhes bya ba nas/_snga ma bzhin du 'di ltar sgrub pa'i dge slong gi 'gro ba ni gang /_skye ba ni gang /_pha rol ni gang zhig ces 'dri na/_
[\[112b.2\]]'di lta ste/_de bzhin du re zhig brgyal gyi lhag ma yongs su spang bar bya ba dang /_yongs su shes par bya ba de nga rgyal gyi lhag ma ma spangs shing yongs su ma shes pa tha ma'i cha dang mthun pa'i kun du sbyor ba lnga rnams yongs su spangs te/_skyes nas yongs su mya ngan las 'da' bar 'gyur ba
[\[112b.3\]]'di ni dge slong dag skyes bu dam pa'i 'gro ba bzhi pa zhes bshad do/_/gzhan yang dge slong 'di ltar zhes bya ba nas/_snga ma bzhin du 'di ltar sgrub pa'i dge slong gi 'gro ba ni gang /_skye ba ni gang /_pha rol ni gang zhig ces 'dri na 'di lta ste/_de bzhin du re zhig nga rgyal gyi lhag ma
[\[112b.4\]]yongs su spang bar bya ba dang /_yongs su shes par bya ba de dag nga rgyal gyi lhag ma yongs su ma spangs shing yongs su ma shes pa tha ma'i cha dang mthun pa'i kun du sbyor ba lnga po rnams yongs su spangs te/_mngon par 'du byed pa dang bcas par yongs su mya ngan las 'da' ba 'di ni
[\[112b.5\]]dge slong dag skyes bu dam pa'i 'gro ba lnga pa zhes bshad do/_/gzhan yang dge slong 'di ltar zhes bya ba nas snga ma bzhin du 'di ltar sgrub pa'i dge slong gi 'gro ba ni gang /_skye ba ni gang /_'jig rten pha rol ni gang zhig ces 'dri na/_'di lta ste/_lcags kyi gong bu'am/_lcags kyi sdong po me
[\[112b.6\]]'bar zhing rab tu 'bar ba dang /_brdungs te brdungs pa na lcags kyi tsha tsha gnam du yar ba bzhin du rgya chen po rtswa'i nang du lhung ste du bar 'thul zhing me 'bar zhing de der du ba dag 'thul zhing me lce bar nas shin tu rgya chen po'i rtswa dang shing dag bsregs te ma lus par yongs su 'gags pas de
[\[112b.7\]]bzhin du re zhig gang nga rgyal gyi lhag ma yongs su spang bar bya ba dang /_yongs su shes par bya ba de dag nga rgyal gyi lhag ma yongs su ma spangs shing yongs su ma shes pa tha ma'i cha dang mthun pa'i kun du sbyor ba lnga yongs su spangs shing mngon par 'du bya ba med par yongs su mya ngan las 'da'
[\[113a\]]
[\[113a.1\]]bar 'gyur ba ni dge slong dag skyes bu dam pa'i 'gro ba drug pa yin no zhes bshad do/_/gzhan yang dge slong 'di ltar zhes bya ba nas/_snga ma bzhin du 'di ltar sgrub pa'i dge slong gi 'gro ba ni gang /_skye ba ni gang /_'jig rten pha rol ni gang zhig ces 'dri na/_'di lta ste/_
[\[113a.2\]]lcags kyi gong bu'am lcags kyi sdong po me rab tu 'bar ba dag brdungs pa las lcags kyi tsha tsha gnam du yar bas shin tu yangs shing rgya che ba'i rtswa dang shing du lhung nas du ba dag 'thul zhing me lce dag 'bar nas shin tu yangs shing rgya chen por gyur pa'i rtswa dang shing gi phung po dag bsregs te/_grong
[\[113a.3\]]dang grong gi phyogs gcig dang grong khyer gyi phyogs gcig dang /_ljongs dang ljongs kyi phyogs gcig dang /_rtswa dang /_ra ba dang /_gling dang /_nags tshal dag bsregs te/_grong dang /_grong gi phyogs gcig bsregs shing /_grong khyer dang /_grong khyer gyi phyogs gcig bsregs/_ljongs dang /_
[\[113a.4\]]ljongs kyi phyogs gcig dang /_rtswa dang /_ra ba dang /_gling dang /_nags tshal dag bsregs te/_lam gyi mtha' dang chu'i mthar 'ongs te rtswa sngon po yod pa'i sa phyogs su ma lus par 'gags shing shi ba de bzhin du re zhig nga rgyal gyi lhag ma yongs su spang bar bya ba dang /_yongs su shes par
[\[113a.5\]]bya ba de dag nga rgyal gyi lhag ma yongs su ma spangs shing yongs su ma shes pa tha ma'i cha dang mthun pa'i kun du sbyor ba lnga yongs su spong zhing gang du 'gro bar 'gyur ba 'di ni dge slong dag skyes bu dam pa'i 'gro ba bdun pa zhes bshad do/_/nye bar len pa med pa yongs su mya ngan las 'da' ba gang
[\[113a.6\]]zhe na/_dge slong 'di ltar bdag med do/_/bdag gi med do/_/bdag 'byung bar mi 'gyur ro/_/bdag gi 'byung bar mi 'gyur ro zhes sgrub cing gang yod cing gang 'byung ba de spang bar bya'o zhes so sor btang snyoms thob cing de srid pa 'dis ma gos la de srid pa 'dis ma 'bags par gyur te/_
[\[113a.7\]]de nas gong ma zhi ba'i gnas yongs su shes shing yongs su rtogs par 'gyur te/_gnas de 'dis lus kyi mngon sum du byed de 'di ltar sgrub pa'i dge slong ni shar phyogs su 'gro bar nga mi smra'o/_/lho phyogs su ma yin/_nub phyogs su ma yin/_byang phyogs su ma yin/_steng du ma yin/_
[\[113b\]]
[\[113b.1\]]'og tu ma yin/_phyogs mtshams su ma yin/_gzhan du na mthong ba'i chos 'di nyid la 'dun pa log cing zhi ba dang /_bsil bar gyur pa tshangs par spyod par 'gyur ro zhes nga smra ste/_'di ni nye bar len pa med par yongs su mya ngan las 'da' ba zhes bya'o/_/dge slong dag ngas khyod la
[\[113b.2\]]skyes bu dam pa'i 'gro ba bdun dang /_nye bar len pa med par yongs su mya ngan las 'da' ba bshad par bya'o zhes ji skad du bstan pa de rgyas par rab tu bshad do/_/bsam gtan dag gi bcu tshan bzhi/_/zhes bya ba la sogs pa la/_nyan thos kyi rnam par bshad pa'i sdom gyi tshigs su bcad pa
[\[113b.3\]]nyi shu pa las/_gleng gzhi ni mnyan du yod pa na'o/_/dge slong dag 'di na dge slong rnam pa gang dang rtags gang dang mtshan ma gang gis 'dod pa las dben pa sdig pa mi dge ba'i chos las dben pa/_rtogs pa dang bcas shing dpyod pa dang bcas pa'i dben pa las skyes pa'i dga' ba dang bde ba
[\[113b.4\]]can bsam gtan dang po nye bar bsgrubs te gnas par 'gyur ba de nyid kyi rnam pa de dag dang /_rtags de dag dang mtshan ma de dag yid la mi byed kyi/_'on kyang gang de na dmigs pa'i gzugs kyi rnam pa'am/_tshor ba'i rnam pa'am/_'du shes kyi rnam pa'am/_'du byed kyi rnam
[\[113b.5\]]pa'am/_rnam par shes pa'i rnam pa'am/_chos de dag 'gro ba med par yid la byed de/_nad dang 'bras dang /_zug rngu dang /_gnod pa dang /_mi rtag pa dang /_sdug bsngal ba dang /_stong pa dang /_bdag med par yid la byed de/_de chos de dag la 'gro ba med par yid la byas
[\[113b.6\]]shing nad dang /_'bras dang /_zug rngu dang /_gnod pa dang /_mi rtag pa dang /_sdug bsngal ba dang /_stong pa dang /_bdag med par yid la byas pas chos rnams la sems skyo ba dang /_skrag pa dang /_sngangs par 'gyur te/_chos de dag la sems skyo ba dang /_skrag pa dang /_sngang
[\[113b.7\]]ba dang /_'di ni zhi ba/_'di ni gya nom pa ste/_'di lta ste/_nye bar len pa thams cad las nges par 'byung ba/_sred pa zad pa/_'dod chags dang bral ba/_'gog pa'o zhes 'chi ba med pa'i dbyings la gtod par 'gyur ro zhes bka' stsal to/_/de bzhin du mdo rgyas
[\[114a\]]
[\[114a.1\]]pa 'gog pa mya ngan las 'das pa'i bar du blta'o/_/de de ltar shes shing de ltar mthong nas 'dod pa'i zag pa las sems rnam par grol bar 'gyur zhing srid pa'i zag pa dang ma rig pa'i zag pa las sems rnam par grol te/_bdag gi skye ba zad do/_/
[\[114a.2\]]tshangs par spyod pa [(]bstan [,]bsten [)]to/_/bya ba byas so/_/gang srid pa 'di las gzhan mi shes so zhes rnam par grol ba dang /_rnam par grol ba'i ye shes mthong bar 'gyur ro/_/mdo de nyid 'gog pa dang /_mya ngan las 'das pa'i bar du'o/_/rnam par grol bar mi 'gyur mod kyi/_'on
[\[114a.3\]]kyang chos la 'dun pa de nyid dang /_chos la chags pa de nyid dang /_chos la dga' ba de nyid dang /_chos la mngon par dga' ba de nyid kyis tha ma'i cha dang mthun pa'i kun du sbyor ba lnga spangs te/_bar ma dor yongs su mya ngan las 'da' bar 'gyur ro/_/bar ma dor yongs su mya ngan
[\[114a.4\]]las 'da' bar mi 'gyur mod kyi/_skyes nas yongs su mya ngan las 'da' bar 'gyur ro/_/skyes nas yongs su mya ngan las 'da' bar mi 'gyur mod kyi/_mngon par 'du bya ba med par yongs su mya ngan las 'da' bar 'gyur ro/_/mngon par 'du bya ba med par yongs su
[\[114a.5\]]mya ngan las 'da' bar mi 'gyur gyi/_mngon par 'du bya ba dang bcas par yongs su mya ngan las 'da' bar 'gyur ro/_/mngon par 'du bya ba dang bcas par yongs su mya ngan las 'da' bar mi 'gyur gyi gong nas gong du 'pho bar 'gyur ro/_/gong du 'pho bar mi 'gyur gyi/_'on
[\[114a.6\]]kyang chos la 'dun pa de nyid dang /_chos la sred pa de nyid dang /_chos la dga' ba de nyid dang /_chos la rab tu mngon par dga' ba de nyid kyis tshangs pa chen po'i lha rnams dang skal ba mnyam par skye bar 'gyur ro/_/tshangs pa chen po'i lha rnams dang skal ba mnyam par skye bar mi
[\[114a.7\]]'gyur gyi/_tshangs pa'i mdun na 'don gyi lha rnams dang skal ba mnyam par skye bar 'gyur ro/_/tshangs pa'i mdun na 'don gyi lha rnams dang skal ba mnyam par skye bar mi 'gyur gyi/_tshangs ris kyi lha rnams dang skal ba mnyam par skye bar 'gyur ro/_/dge slong dag 'di na dge slong rnam pa
[\[114b\]]
[\[114b.1\]]gang dang /_rtags gang dang mtshan ma gang dag gis rtog pa dang dpyod pa nye bar zhi nas nang yongs su dang ste/_sems kyi rgyud gcig tu gyur cing rtog pa med cing dpyod pa med la ting nge 'dzin las skyes pa'i dga' ba dang bde ba can bsam gtan gnyis pa nye bar bsgrubs te/_gnas par 'gyur ba de nyid kyi rnam
[\[114b.2\]]pa de dag dang rtags de dag dang /_mtshan ma de dag yid la mi byed kyi 'on kyang gang de na dmigs pa'i gzugs kyi rnam pa'am/_tshor ba'i rnam pa'am/_'du shes kyi rnam pa'am/_'du byed kyi rnam pa'am/_rnam par shes pa'i rnam pa ste/_de chos de dag las 'gro ba med par
[\[114b.3\]]yid la byed do/_/nad dang /_'bras dang /_zug rngu dang /_gnod pa dang /_mi rtag pa dang /_sdug bsngal ba dang /_stong pa dang /_bdag med par yid la byed de/_chos de dag 'gro ba med par yid la byas shing /_nad dang /_'bras dang /_zug rngu dang /_gnod pa dang /_mi rtag
[\[114b.4\]]pa dang /_sdug bsngal ba dang /_stong pa dang /_bdag med par yid la byas pas/_chos rnams la sems skyo ba dang /_skrag pa dang yid 'byung bar 'gyur te/_de chos de dag la sems skyo ba dang /_skrag pa dang yid byung nas/_'di ni zhi ba/_'di ni gya nom pa ste/_'di lta ste/_nye bar
[\[114b.5\]]len pa thams cad las nges par 'byung ba/_sred pa zad pa/_'dod chags dang bral ba/_'gog pa mya ngan las 'das pa'o zhes 'chi ba med pa'i dbyings la sems gtod par 'gyur ro/_/mdo de nyid 'gog pa dang mya ngan las 'das pa'i bar du'o/_/de de ltar shes shing de
[\[114b.6\]]ltar mthong nas 'dod pa'i zag pa las sems rnam par grol bar 'gyur zhing srid pa'i zag pa dang ma rig pa'i zag pa las sems rnam par grol bar 'gyur zhing bdag gi skye ba zad do/_/tshangs par spyod pa bsten to/_/bya ba byas so/_/gang srid pa 'di las gzhan mi shes so
[\[114b.7\]]zhes rnam par grol ba dang /_rnam par grol ba'i ye shes mthong bar 'gyur ro/_/rnam par grol bar mi 'gyur mod kyi/_'on kyang chos la 'dun pa de nyid dang /_chos la sred pa de nyid dang /_chos la dga' ba de nyid dang /_chos la mngon par rab tu dga' ba de nyid kyis
[\[115a\]]
[\[115a.1\]]tha ma'i cha dang mthun pa'i sbyor ba lnga spangs te/_bar ma dor yongs su mya ngan las 'da' bar 'gyur ro/_/bar ma dor yongs su mya ngan las 'da' bar mi 'gyur mod kyi/_'on kyang skyes nas yongs su mya ngan las 'da' bar 'gyur ro/_/skyes nas yongs su mya ngan
[\[115a.2\]]las 'da' bar mi 'gyur gyi/_mngon par 'du bya ba med par yongs su mya ngan las 'da' bar 'gyur ro/_/mngon par 'du bya ba med par yongs su mya ngan las 'da' bar mi 'gyur gyi/_mngon par 'du bya ba dang bcas par yongs su mya ngan las 'da' bar 'gyur ro/_/mngon par 'du bya ba dang
[\[115a.3\]]bcas par yongs su mya ngan las 'da' bar mi 'gyur gyi/_gong du 'pho bar 'gyur ro/_/gong du 'pho bar mi 'gyur gyi/_de chos la 'dun pa de dang /_chos la sred pa de dang /_chos la dga' ba de dang /_chos la mngon par dga' ba de nyid kyis 'od chung gi lha rnams dang skal ba mnyam
[\[115a.4\]]par skye bar 'gyur ro/_/'od chung gi lha rnams dang skal ba mnyam par mi 'gyur gyi/_tshad med 'od kyi lha rnams dang skal ba mnyam par skye bar 'gyur ro/_/tshad med 'od kyi lha rnams dang skal ba mnyam par mi 'gyur gyi/_'od gsal gyi lha rnams dang skal ba mnyam par skye bar
[\[115a.5\]]'gyur ro/_/dge slong dag dge slong 'di na rnam pa gang dang /_rtags gang dang /_mtshan ma gang gis dga' ba las 'dod chags dang bral zhing btang snyoms su gnas par dran pa dang shes bzhin can yin te/_bde ba lus kyis nyams su myong la/_gang 'phags pa rnams kyi btang
[\[115a.6\]]snyoms pa'o zhes brjod pa dran pa dang bde bar gnas pa bsam gtan gsum pa nye bar bsgrubs te/_nye bar gnas par 'gyur ba de nyid kyi rnam pa de dang /_rtags de dang /_mtshan ma de yid la mi byed kyi/_'on kyang de na dmigs pa'i gzugs kyi rnam pa'am/_tshor ba'i
[\[115a.7\]]rnam pa'am/_'du shes kyi rnam pa'am/_'du byed kyi rnam pa'am/_rnam par shes pa'i rnam pa chos de dag la 'gro ba med par yid la byed cing /_nad dang /_'bras dang /_zug rngu dang /_gnod pa dang /_mi rtag pa dang /_sdug bsngal ba dang /_stong pa dang /_bdag med par
[\[115b\]]
[\[115b.1\]]yid la byed de/_de chos de dag la 'gro ba med par yid la byed pa nas/_bdag med pa'i bar du yid la byed pas chos rnams la sems skyo ba dang /_skrag pa dang /_yid 'byung bar 'gyur te/_des chos rnams la skyo ba dang /_skrag pa dang yid byung ste/_'di ni zhi ba/_'di ni gya nom pa
[\[115b.2\]]ste/_'di lta ste/_nye bar len pa thams cad las nges par 'byung ba sred pa zad pa/_'dod chags dang bral ba 'gog pa'o zhes 'chi ba med pa'i dbyings la sems gtod par 'gyur te/_mdo de nyid 'gog pa dang mya ngan las 'da' ba'i bar du'o/_/de de ltar mthong zhing
[\[115b.3\]]de ltar shes nas 'dod pa'i zag pa las sems rnam par grol bar 'gyur la/_srid pa'i zag pa dang /_ma rig pa'i zag pa las sems rnam par grol bar 'gyur te/_bdag gi skye ba zad do/_/tshangs par spyod pa bsten to/_/bya ba byas so/_/gang srid pa 'di las
[\[115b.4\]]gzhan mi shes so zhes rnam par grol ba dang /_rnam par grol ba'i ye shes mthong bar 'gyur ro/_/rnam par grol bar mi 'gyur gyi/_de chos la 'dun pa de dang /_chos la sred pa de dang /_chos la dga' ba de dang /_chos la mngon par rab tu dga' ba de nyid kyis tha ma'i cha
[\[115b.5\]]dang mthun pa'i kun du sbyor ba lnga spangs te/_bar ma dor yongs su mya ngan las 'da' bar 'gyur ro/_/bar ma dor yongs su mya ngan las 'da' bar mi 'gyur gyi/_skyes nas yongs su mya ngan las 'da' bar 'gyur ro/_/skyes nas yongs su mya ngan las 'da' bar mi 'gyur gyi/_
[\[115b.6\]]mngon par 'du byed pa med par yongs su mya ngan las 'da' bar 'gyur ro/_/mngon par 'du byed pa med par yongs su mya ngan las 'da' bar mi 'gyur gyi/_mngon par 'du byed dang bcas par yongs su mya ngan las 'da' bar 'gyur ro/_/mngon par 'du byed dang bcas par
[\[115b.7\]]yongs su mya ngan las 'da' bar mi 'gyur gyi/_gong du 'pho bar 'gyur ro/_/gong du 'pho bar mi 'gyur gyi/_chos la 'dun pa de nyid dang /_chos la sred pa de nyid dang /_chos la dga' ba de nyid dang /_chos la mngon par rab tu dga' ba de nyid kyis dge chung gi lha rnams dang
[\[116a\]]
[\[116a.1\]]skal ba mnyam par skye bar 'gyur ro/_/dge chung gi lha rnams dang skal ba mnyam par skye bar mi 'gyur gyi/_tshad med dge ba'i lha rnams dang skal ba mnyam par skye bar 'gyur ro/_/tshad med dge ba'i lha rnams dang skal ba mnyam par skye bar mi 'gyur gyi/_dge rgyas kyi
[\[116a.2\]]lha rnams dang skal ba mnyam par skye bar 'gyur ro/_/dge slong dag 'di na dge slong rnam pa gang dang /_rtags gang dang /_mtshan ma gang gis bde ba yang spangs/_sdug bsngal ba yang spangs shing /_yid bde ba dang yid mi bde ba snga nas kyang nub cing /_bde ba yang ma yin sdug bsngal ba yang
[\[116a.3\]]ma yin pa'i btang snyoms yongs su dag pa bsam gtan bzhi pa nye bar bsgrubs te gnas par 'gyur ba de nyid kyi rnam pa de dag dang /_rtags de dag dang /_mtshan ma de dag yid la mi byed kyi/_'on kyang gang de na dmigs pa'i gzugs kyi rnam pa 'am/_tshor ba'i rnam pa 'am/_'du shes kyi
[\[116a.4\]]rnam pa 'am/_'du byed kyi rnam pa 'am/_rnam par shes pa'i rnam pa'i chos de dag la 'gro ba med par yid la byed pa byas nas sred pa zad cing 'dod chags dang bral ba dang /_mya ngan las 'das pa'i bar du ste/_mdo de nyid 'gog pa dang /_mya ngan las 'das pa'i bar du'o/_/de de
[\[116a.5\]]ltar shes shing de ltar mthong nas 'dod pa'i zag pa las sems rnam par grol bar 'gyur zhing /_srid pa'i zag pa dang /_ma rig pa'i zag pa las sems rnam par grol bar 'gyur te/_bdag gi skye ba zad do/_/tshangs par spyod pa bsten to/_/bya ba byas so/_/gang srid pa 'di
[\[116a.6\]]las gzhan mi shes so zhes rnam par grol ba dang /_rnam par grol ba'i ye shes mthong bar 'gyur ro/_/rnam par grol bar mi 'gyur gyi/_chos la 'dun pa de nyid dang /_chos la sred pa de nyid dang /_chos la dga' ba de nyid dang /_chos la mngon par rab tu dga' ba de nyid kyis
[\[116a.7\]]tha ma'i cha dang mthun pa'i kun du sbyor ba lnga spangs te/_bar ma dor yongs su mya ngan las 'da' bar 'gyur ro/_/bar ma dor yongs su mya ngan las 'da' bar mi 'gyur gyi/_skyes nas yongs su mya ngan las 'da' bar 'gyur ro/_/skyes nas yongs su mya ngan las 'da' bar mi 'gyur
[\[116b\]]
[\[116b.1\]]gyi/_mngon par 'du byed pa med par yongs su mya ngan las 'da' bar 'gyur ro/_/mngon par 'du byed pa med par yongs su mya ngan las 'da' bar mi 'gyur gyi/_mngon par 'du byed pa dang bcas par yongs su mya ngan las 'da' bar 'gyur ro/_/mngon par 'du byed pa dang
[\[116b.2\]]bcas par yongs su mya ngan las 'da' bar mi 'gyur gyi/_gong du 'pho bar 'gyur ro/_/gong du 'pho bar mi 'gyur gyi/_chos la 'dun pa de nyid dang /_chos la sred pa de nyid dang /_chos la dga' ba de nyid dang /_chos la mngon par rab tu dga' ba de nyid kyis sprin med kyi lha
[\[116b.3\]]rnams dang skal ba mnyam par skye bar 'gyur ro/_/sprin med kyi lha rnams dang skal ba mnyam par skye bar mi 'gyur gyi/_bsod nams 'phel gyi lha rnams dang skal ba mnyam par skye bar 'gyur ro/_/bsod nams 'phel gyi lha rnams dang skal ba mnyam par skye bar mi 'gyur gyi/_
[\[116b.4\]]'bras bu che ba'i lha rnams dang skal ba mnyam par skye bar 'gyur ro/_/dge slong dag 'di na dge slong rnam pa gang dang /_rtags gang dang /_mtshan ma gang gis rnam pa thams cad du gzugs kyi 'du shes las yang dag par 'das te/_thogs pa'i 'du shes rnams nub par gyur cing
[\[116b.5\]]sna tshogs kyi 'du shes rnams yid la byed pas nam mkha' mtha' yas so zhes nam mkha' mtha' yas skye mched nye bar bsgrubs te gnas par 'gyur ba'i rnam pa de dang /_rtags de dang /_mtshan ma de yid la mi byed kyi 'on kyang gang na dmigs pa'i tshor ba'i rnam pa dang /_'du shes kyi rnam
[\[116b.6\]]pa'am/_'du byed kyi rnam pa 'am/_rnam par shes pa'i rnam pa'i chos de dag la 'gro ba med par yid la byed pa nas/_snga ma bzhin du sred pa zad pa dang /_'dod chags dang bral ba 'gog pa'i bar du mdo de nyid 'gog pa dang mya ngan las 'das pa'i bar du'o/_/de la de ltar shes
[\[116b.7\]]shing de ltar mthong nas 'dod pa'i zag pa las sems rnam par grol zhing srid pa'i zag pa dang /_ma rig pa'i zag pa las sems rnam par grol bar 'gyur te/_bdag gi skye ba zad do/_/tshangs par spyod pa bsten to/_/bya ba byas so/_/gang srid pa 'di las gzhan
[\[117a\]]
[\[117a.1\]]mi shes so zhes rnam par grol ba dang /_rnam par grol ba'i ye shes mthong bar 'gyur ro/_/rnam par grol bar mi 'gyur gyi/_chos la 'dun pa de nyid dang /_chos la sred pa de nyid dang /_chos la dga' ba de nyid dang /_chos la mngon par rab tu
[\[117a.2\]]dga' ba de nyid kyis skyes nas yongs su mya ngan las 'da' bar 'gyur ro/_/skyes nas yongs su mya ngan las 'da' bar mi 'gyur gyi/_mngon par 'du bya ba med par yongs su mya ngan las 'da' bar 'gyur ro/_/mngon par 'du bya ba med par yongs su mya ngan las 'da' bar
[\[117a.3\]]mi 'gyur gyi/_mngon par 'du bya ba dang bcas par yongs su mya ngan las 'da' bar 'gyur ro/_/mngon par 'du bya ba dang bcas par yongs su mya ngan las 'da' bar mi 'gyur gyi/_gong du 'pho bar 'gyur ro/_/gong du 'pho bar mi 'gyur gyi/_chos la 'dun pa de nyid dang /_
[\[117a.4\]]chos la sred pa de nyid dang /_chos la dga' ba de nyid dang /_chos la mngon par rab tu dga' ba de nyid kyis nam mkha' mtha' yas skye mched du nye bar 'gro ba'i lha rnams dang skal ba mnyam par skye bar 'gyur ro/_/dge slong dag 'di na dge slong rnam pa gang dang /_rtags gang dang /_
[\[117a.5\]]mtshan ma gang gis nam mkha' mtha' yas skye mched las yang dag par 'das te/_rnam shes mtha' yas so zhes rnam shes mtha' yas skye mched nye bar bsgrubs te gnas par 'gyur ba'i rnam pa de dang /_rtags de dang /_mtshan ma de yid la mi byed kyi/_'on kyang gang de na dmigs
[\[117a.6\]]pa'i tshor ba 'am/_'du shes sam/_'du byed dam/_rnam par shes pa'i rnam pa'i chos de dag 'gro ba med par yid la byed pa nas snga ma bzhin du sred pa zad nas 'dod chags dang bral ba 'gog pa mya ngan las 'das pa'i bar du ste/_mdo de nyid 'gog pa dang mya ngan las 'das pa'i
[\[117a.7\]]bar du'o/_/de de ltar shes shing de ltar mthong nas 'dod pa'i zag pa las sems rnam par grol zhing /_srid pa'i zag pa dang /_ma rig pa'i zag pa las sems rnam par grol bar 'gyur te/_bdag gi skye ba zad do/_/tshangs par spyod pa bsten to/_/bya ba byas so/_/gang
[\[117b\]]
[\[117b.1\]]srid pa 'di las gzhan mi shes so/_/zhes rnam par grol ba dang /_rnam par grol ba'i ye shes mthong bar 'gyur ro/_/sems rnam par grol bar mi 'gyur gyi/_'on kyang chos la 'dun pa de nyid dang /_chos la sred pa de nyid dang /_chos la dga' ba de nyid dang /_chos la mngon
[\[117b.2\]]par rab tu dga' ba de nyid kyis/_tha ma'i cha dang mthun pa'i kun du sbyor ba lnga spangs te/_skyes nas yongs su mya ngan las 'da' bar 'gyur ro/_/skyes nas yongs su mya ngan las 'da' bar mi 'gyur gyi/_mngon par 'du byed med par yongs su mya ngan las 'da' bar 'gyur ro/_/mngon
[\[117b.3\]]par 'du byed med par yongs su mya ngan las 'da' bar mi 'gyur gyi/_mngon par 'du bya ba dang bcas par yongs su mya ngan las 'da' bar 'gyur ro/_/mngon par 'du bya ba dang bcas par [(]yangs [,]yongs [)]su mya ngan las 'da' bar mi 'gyur gyi/_gong du 'pho bar 'gyur ro/_/gong du 'pho bar
[\[117b.4\]]mi 'gyur gyi/_chos la 'dun pa de nyid dang /_chos la sred pa de nyid dang /_chos la dga' ba de nyid dang /_chos la mngon par rab tu dga' ba de nyid kyis rnam shes mtha' yas skye mched du nye bar 'gro ba'i lha rnams dang skal ba mnyam par skye bar 'gyur ro/_/dge slong dag 'di na dge slong
[\[117b.5\]]rnam pa gang dang /_rtags gang dang /_mtshan ma gang [(]gos [,]gis [)]rnam pa thams cad du rnam shes mtha' yas skye mched las yang dag par 'das te cung zad med do snyam du cung zad med pa'i skye mched nye bar bsgrubs te gnas par 'gyur ba'i rnam pa de dag dang /_rtags de dag dang /_mtshan
[\[117b.6\]]ma de dag yid la mi byed kyi/_'on kyang gang de na dmigs pa'i tshor ba'i rnam pa 'am/_'du shes kyi rnam pa 'am/_'du byed kyi rnam pa 'am/_rnam par shes pa'i rnam pa'i chos de dag 'gro ba med pa'i rnam par yid la byed pa nas/_snga ma bzhin du sred pa zad pa 'dod chags dang bral
[\[117b.7\]]ba 'gog pa mya ngan las 'das pa'i bar du ste/_mdo de nyid 'gog pa dang mya ngan las 'das pa'i bar du'o/_/de ltar shes shing de ltar mthong nas 'dod pa'i zag pa rnams las sems rnam par grol zhing /_srid pa dang ma rig pa'i zag pa rnams las sems rnam par grol bar
[\[118a\]]
[\[118a.1\]]'gyur ba nas/_srid pa 'di las gzhan mi shes so zhes bya ba'i bar du'o/_/rnam par grol bar mi 'gyur gyi/_chos la 'dun pa de nyid dang /_chos la srid pa de nyid dang /_chos la dga' ba de nyid dang /_chos la mngon par rab tu dga' ba de nyid kyis tha
[\[118a.2\]]ma'i cha dang mthun pa'i kun du sbyor ba lnga spangs te/_skyes nas yongs su mya ngan las 'da' bar 'gyur ro/_/skyes nas yongs su mya ngan las 'da' bar mi 'gyur gyi/_mngon par 'du bya ba med par yongs su mya ngan las 'da' bar 'gyur ro/_/mngon par 'du bya ba med par yongs su
[\[118a.3\]]mya ngan las 'da' bar mi 'gyur gyi/_mngon par 'du bya ba dang bcas par yongs su mya ngan las 'da' bar 'gyur ro/_/mngon par 'du bya ba dang bcas par yongs su mya ngan las 'da' bar mi 'gyur gyi/_gong du 'pho bar 'gyur ro/_/gong du 'pho bar mi 'gyur gyi/_chos la 'dun pa de nyid
[\[118a.4\]]dang /_chos la sred pa de nyid dang /_chos la dga' ba de nyid dang /_chos la mngon par rab tu dga' ba de nyid kyis ci yang med pa'i skye mched du nye bar 'gro ba'i lha rnams dang skal ba mnyam par skye bar 'gyur ro/_/dge slong dag 'di na dge slong rnam pa gang dang rtags gang dang /_mtshan ma gang
[\[118a.5\]]gis rnam pa thams cad du ci yang med pa'i skye mched las 'das te/_'du shes med 'du shes med min skye mched nye bar bsgrubs te gnas par 'gyur ba'i rnam pa de dang /_rtags de dang /_mtshan ma de dag yid la mi byed kyi/_'on kyang de na gang dmigs pa'i tshor bar gyur pa 'am/_'du shes su
[\[118a.6\]]gyur pa 'am/_'du byed du gyur pa 'am/_rnam par shes pa'i chos de dag la 'gro ba med par yid la byed cing /_nad dang /_'bras dang /_zug rngu dang /_gnod pa dang /_mi rtag pa dang /_sdug bsngal ba dang /_stong pa dang /_bdag med par yid la byed cing chos de dag 'gro ba med
[\[118a.7\]]par yid la byas pa nas/_bdag med pa'i bar du yid la byas pas de chos rnams la sems skyo ba dang /_skrag pa dang yid 'byung bar 'gyur te/_de chos rnams la sems skyo ba dang skrag pa dang yid byung nas/_'di ni zhi ba/_'di ni gya nom pa ste/_'di lta ste/_nye bar len pa thams
[\[118b\]]
[\[118b.1\]]cad las nges par 'byung ba/_sred pa zad pa/_'dod chags dang bral ba/_'gog pa mya ngan las 'das pa'o zhes mdo de nyid dang 'gog pa dang yongs su mya ngan las 'das pa'i bar du'o/_/de de ltar shes shing de ltar mthong nas 'dod pa'i zag pa rnams las sems
[\[118b.2\]]rnam par grol bar 'gyur zhing srid pa'i zag pa dang ma rig pa'i zag pa las sems rnam par grol ba bdag gi skye ba zad do/_/tshangs par spyod pa bsten to/_/bya ba byas so/_/srid pa 'di las gzhan mi shes so zhes bya ba rnam par grol ba dang /_rnam par grol ba'i ye shes mthong
[\[118b.3\]]bar 'gyur ro/_/rnam par grol bar mi 'gyur gyi/_chos la 'dun pa de nyid dang /_chos la sred pa de nyid dang /_chos la dga' ba de nyid dang /_chos la mngon par rab tu dga' ba de nyid kyis tha ma'i cha dang mthun pa'i kun du sbyor ba lnga spangs te/_skyes nas yongs su mya ngan las
[\[118b.4\]]'da' bar 'gyur ro/_/skyes nas yongs su mya ngan las 'da' bar mi 'gyur gyi/_mngon par 'du byed pa med par yongs su mya ngan las 'da' bar 'gyur ro/_/mngon par 'du byed pa med par yongs su mya ngan las 'da' bar mi 'gyur gyi/_mngon par 'du bya ba dang bcas par yongs su mya
[\[118b.5\]]ngan las 'da' bar 'gyur ro/_/mngon par 'du bya ba dang bcas par yongs su mya ngan las 'da' bar mi 'gyur gyi/_chos la 'dun pa de nyid dang /_chos la sred pa de nyid dang /_chos la dga' ba de nyid dang /_chos la mngon par rab tu dga' ba de nyid kyis 'du shes med 'du shes med min skye mched nye bar
[\[118b.6\]]'gro ba'i lha rnams dang skal ba mnyam par skye bar 'gyur ro zhes bka' stsal to/_/de nas bdud sun 'byin byed ces bya ba la sogs pa la/_dbyangs dang bcas par bsdus pa'i sdom gyi tshigs su bcad pa gnyis pa'i mthar bdud bsdigs pa las 'don pa lta bu ste/_de nas bdud
[\[118b.7\]]sun 'byin byed ces bya ba sdig pa can zhig 'di snyam du dge slong ma mgo reg 'di dag 'jug pa'i go skabs mi rnyed pa de ltar bdag gis bya ste/_gang bdag nyid kyi lus kyis gsad par bya'o snyam mo/_/de'i tshe yang dag par rdzogs pa'i sangs rgyas 'khor ba 'jig lhan cig gnas pa tshe dang
[\[119a\]]
[\[119a.1\]]ldan pa mkhas pa bram ze grong sA la na bzhugs so/_/de nas yang dag par rdzogs pa'i sangs rgyas 'khor ba 'jig snga dro chos gos dang lhung bzed bsnams te/_phyi bzhin 'brang ba tshe dang ldan pa mkhas pa dang /_bram ze'i grong sA lar bsod snyoms
[\[119a.2\]]kyi phyir zhugs so/_/de nas bdud sun 'byin byed kyis rdo ba dang gseg ma thogs te/_tshe dang ldan pa mkhas pa'i spyi bor bsnun te khrag 'dzag par gyur to/_/de nas tshe dang ldan pa mkhas pa spyi bor bsnun pa'i khrag 'dzag bzhin du bcom ldan 'das yang dag par rdzogs pa'i sangs
[\[119a.3\]]rgyas 'khor ba 'jig gi phyi bzhin du grib ma ltar rjes su 'brang ba yang dag par rdzogs pa'i sangs rgyas 'khor ba 'jig glang po che'i lta bas lus thams cad kyi g.yas phyogs su gzigs pa na/_tshe dang ldan pa mkhas pa'i spyi bor bsnun te khrag 'dzag pa gzigs so/_/gzigs
[\[119a.4\]]nas e ma zhes gsungs pa 'di skad du kye ma bdud sun 'byin byed 'di ni shin tu yang tshod mi shes pa yin no zhes gsungs so/_/de nas bdud sun 'byin byed yang dag par rdzogs pa'i sangs rgyas 'khor ba 'jig gis e ma zhes gsungs ma thag tu rang gi lus de nyid kyis dmyal ba chen po mnar med
[\[119a.5\]]par ltung bar gyur to zhes 'byung ngo /_/da ni mtshams med pa lnga'i las byas shing bsags nas de ma thag tu sems can dmyal bar skye'o zhes gsungs pa 'di ji ltar drang zhes bya ba la/_mtshams med pa lnga ni gleng gzhi ni mnyam du yod pa na'o/_/mtshams med pa lnga po 'di dag gi las
[\[119a.6\]]gang gis gcig tu byas shing bsags pa de dag de'i rgyu dang rkyen gyis lus zhig ma thag tu dmyal bar skye bar 'gyur ro/_/lnga gang zhe na/_ma gsod pa dang /_pha gsod pa dang /_dgra bcom pa gsod pa dang /_dge 'dun gyi dbyen byed pa dang /_de bzhin gshegs pa'i sku la ngan sems
[\[119a.7\]]kyis khrag 'byin pa'o zhes bka' stsal to/_/bar na khyod kyi lam rgyags kyang ni yod ma yin/_/zhes gsungs pa'i tshigs su bcad pa ji ltar drang zhes bya ba la/_gleng gzhi ni mnyan du yod pa na'o/_/de nas bram ze gzhan zhig rgas shing 'khogs pa nas gzer ba/_sdig pa byas pa/_
[\[119b\]]
[\[119b.1\]]drag po byas pa/_sdig pa can bsod nams ma yin pa byas shing dge ba ma byas pa/_'jigs pa mi 'jigs par ma byas shing skyabs ma byas pa zhig bcom ldan 'das ga la ba der nye bar 'ongs te/_nye bar 'ongs nas bcom ldan 'das dang thabs cig tu zhes bya ba nas/_mi 'jigs
[\[119b.2\]]par byas/_phyogs gcig tu 'dug nas bram zes bcom ldan 'das la 'di skad ces gsol to/_/gau ta ma 'di na bdag bram ze rgas shing 'khogs pa nas gzer zhing sdig pa byas pa/_drag po byas pa/_sdig pa can/_bsod nams ma byas shing 'jigs pa la mi 'jigs
[\[119b.3\]]par ma byas shing skyabs ma byas te/_gang bdag 'jig rten pha rol du shi zhing dus las 'das pa na gling ngam/_skyabs sam/_skyob pa 'am/_dpung gnyen du gyur pa de lta bu'i chos bcom ldan 'das gau ta mas legs par bshad du gsol/_/bram ze khyod rgas shing
[\[119b.4\]]'khogs pa nas gzer zhing sdig pa byas pa drag po byas pa/_sdig pa can/_bsod nams ma byas shing dge ba ma byas pa 'jigs pa la mi 'jigs par ma byas pa bden no/_/bram ze 'jig rten 'di dag ni sems kyis khrid de 'di lta ste/_rga bas so/_/bram ze 'jig
[\[119b.5\]]rten 'di ltar khrid par byed pa/_'di lta ste/_rga ba skyes bu gang dang gang gis rang dbang du 'gyur ba'i lus kyis legs par spyad pa 'am/_ngag gis legs par spyad pa 'am/_yid kyis legs par spyad par gyur pas lus zhig ste shi ba'i 'og tu rten nam/_gling ngam/_
[\[119b.6\]]skyabs sam/_skyob pa 'am/_dpung gnyen du 'gyur ba de lta bu khyod la rnam pa thams cad kyi thams cad du med do/_/de'i phyir bram ze khyod lus kyis legs par spyad pa spyod pa dang /_ngag gis legs par spyad pa spyod pa dang /_yid kyis legs par spyad pa spyod na pha rol du dus
[\[119b.7\]]las 'das nas/_rten nam/_gling ngam/_skyabs sam/_skyob pa 'am/_dpung gnyen du 'gyur ro/_/bcom ldan 'das kyis de skad ces bka' stsal zhing bde bar gshegs pas de skad ces gsungs nas ston pas gzhan yang 'di skad ces bka' stsal to/_/bram ze na tshod khyer
[\[120a\]]
[\[120a.1\]]zin rga ba dang /_/na ba yin te gshin rje'i drung du phyin/_/bar na khyod kyi gnas kyang yod min zhing /_/khyod kyi lam rgyags kyang ni yod ma yin/_/mkhas pa'i snod gyur brtson 'grus rab brtsams nas/_/dri ma bral zhing yan lag dang bral te/_slar
[\[120a.2\]]yang skye rga na 'chi mi 'byung ba/_/khyod kyis bdag nyid gling du gyur te byos/_/de nas bram ze de bcom ldan 'das kyis gsungs pa la mngon par dga' zhing rjes su yi rang nas bcom ldan 'das kyi drung nas song ngo /_/byang chub sems dpa' rnams ni dper na gzhon nu thor bu ltar
[\[120a.3\]]mtshan dang dpe byad dang bcas pa yin no zhes bya ba la/_gleng gzhi ni mnyan du yod pa na'o/_/de nas bcom ldan 'das kyis dge slong rnams la bos te/_dge slong dag skyes bu chen po'i mtshan sum cu rtsa gnyis dang ldan pa'i skyes bu chen po 'di'i 'gro ba ni 'gro ba gnyis su
[\[120a.4\]]'gyur te/_gzhan du ni ma yin te/_gal te khyim gyi gnas na gnas na 'khor los sgyur ba'i rgyal po mtha' bzhi las rnam par rgyal ba chos dang ldan zhing chos can chos kyi rgyal po rin po che sna bdun dang ldan pa ste/_de'i rin po che sna bdun ni 'di lta bu dag 'byung bar 'gyur te/_
[\[120a.5\]]'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa ni dmag dpon rin po che'o/_/de la bu dpa' zhing rtul phod pa yan lag mchog gi gzugs
[\[120a.6\]]dang ldan pa/_pha rol gyi sde rab tu 'joms pa stong yongs su tshang bar 'byung bar 'gyur zhing /_sa chen po 'di rgya mtsho la thug pa ma lus pa tsher ma med cing gnod pa med la/_dbyug pa dang mtshon cha med par chos kyis rnam par rgyal zhing gnas so/_/gal te skra dang
[\[120a.7\]]kha spu bregs shing chos gos bgos te dad pa dang bcas yang dag pa kho nar khyim nas khyim med par rab tu byung na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas zhes 'jig rten du sgrar sgrogs par 'byung bar 'gyur ro/_/skyes bu chen
[\[120b\]]
[\[120b.1\]]po'i mtshan sum cu rtsa gnyis dang ldan pa'i skyes bu chen po'i 'gro ba ni 'gro ba gnyis su 'gyur ro/_/gzhan du ni ma yin te/_gal te khyim gyi gnas na gnas na 'khor los sgyur ba'i rgyal po mtha' bzhi las rnam par rgyal ba chos dang ldan zhing chos can chos kyi rgyal po rin po che sna bdun dang
[\[120b.2\]]ldan pa ste/_de'i rin po che sna bdun ni 'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_bdun pa ni dmag dpon rin po che'o/_/de la bu dpa' zhing rtul phod pa yan
[\[120b.3\]]lag mchog gi gzugs dang ldan pa/_pha rol gyi sde rab tu 'joms pa stong yongs su tshang bar 'byung bar 'gyur zhing /_sa chen po 'di rgya mtsho la thug pa ma lus pa 'tshe ba med cing gnod pa med pa/_dbyug pa dang mtshon cha med par chos kyis rnam par rgyal zhing gnas la/_gal
[\[120b.4\]]te skra dang kha spu bregs shing chos gos bgos te dad pas yang dag pa kho nar khyim nas khyim med par rab tu byung na/_bcom ldan 'das de bzhin gshegs pa dgra bcom pa yang dag par rdzogs pa'i sangs rgyas zhes 'jig rten du grags pa 'byung bar 'gyur ba de dag gang yin/_btsun pa
[\[120b.5\]]bcom ldan 'das chos kyi rtsa ba bcom ldan 'das las byung ba bcom ldan 'das la brten pa lags pas/_bcom ldan 'das kyis dge slong rnams la bshad du gsol/_/dge slong rnams kyis thos na 'dzin par 'gyur ro/_/de'i phyir dge slong dag legs par nyon la yid la zung
[\[120b.6\]]shig dang bshad par bya'o/_/dge slong dag skyes bu chen po rnams ni zhabs legs par gnas pa yin te/_skyes bu chen po'i zhabs legs par gnas pa'i phyir skyes bu chen po'i zhabs gnyis mnyam par 'gro ste/_'di ni skyes bu chen po'i mtshan nyid do/_/zhabs kyi 'og gi
[\[120b.7\]]mthil 'khor lo rtsibs stong dang ldan pa dag lte ba dang bcas pa/_mu khyud dang bcas pa rnam pa thams cad du yongs su rdzogs pa yod de/_dge slong dag 'di ni skyes bu chen po'i mtshan nyid do/_/dge slong dag skyes bu chen po rnams ni sor mo ring ba dang /_zhabs kyi rting pa yangs
[\[121a\]]
[\[121a.1\]]pa dang /_phyag dang zhabs 'jam pa dang /_phyag dang zhabs gzhon sha can yin te/_'di lta ste/_shing bal gyi 'da' ba 'am ras bal gyi 'da' ba lta bu ste/_dge slong dag 'di ni skyes bu chen po'i mtshan nyid do/_/dge slong dag skyes bu chen po rnams ni phyag dang
[\[121a.2\]]zhabs dra bar 'brel pa ste/_phyag gnyis dang /_zhabs gnyis sor mo dra bar 'brel pa 'di lta ste/_ngang pa'i rgyal po lta bu ste/_dge slong dag 'di ni skyes bu chen po'i mtshan nyid do/_/dge slong dag skyes bu chen po rnams ni long bu mi mngon pa yin zhing /_rje ngar e na ya lta bur
[\[121a.3\]]mtho ba dang /_dma' ba med pa dang /_sku'i sbom ji srid par zheng du yang mnyam pa dang /_phyag ma btud par brlar slebs par reg pa ste/_dge slong dag 'di ni skyes bu chen po'i mtshan nyid do/_/dge slong dag skyes bu chen po rnams ni mdoms kyi sba ba nub pa yin te/_
[\[121a.4\]]'di lta ste/_mdoms kyi sba ba sbubs su nub pa rta cang shes sam glang po che cang shes lta bu ste/_dge slong dag 'di ni skyes bu chen po'i mtshan nyid do/_/dge slong dag skyes bu chen po rnams ni shing n+ya gro d+ha ltar sku'i chur ji srid par zheng du de srid de/_zheng du ji srid par chur yang de srid de/_
[\[121a.5\]]dge slong dag 'di ni skyes bu chen po'i mtshan nyid do/_/dge slong dag skyes bu chen po rnams ni yan lag gi spu gyen du phyogs shing ba spu re re nas g.yas phyogs su 'khyil zhing skyes te/_dge slong dag 'di ni skyes bu chen po'i mtshan nyid do/_/dge slong dag skyes bu chen po rnams ni pags pa
[\[121a.6\]]gser gyi 'od dang ldan pa yin te/_pags pa srab cing gser gyi mdog 'dra zhing pags pa srab cing rdul dang dri mas mi gos par gnas pa yin no/_/dge slong dag 'di ni skyes bu chen po'i mtshan nyid do/_/dge slong dag skyes bu chen po rnams ni sku'i bdun mtho ba yin te/_phyag gnyis
[\[121a.7\]]dang zhabs gnyis dang phrag pa gnyis dang gcig ni ltag pa ste/_sku las bdun mtho bar skyes pa yin te/_dge slong dag 'di ni skyes bu chen po'i mtshan nyid do/_/dge slong dag skyes bu chen po rnams ni sha rgyas shing ro stod seng ge lta bur sku rgyas pa dang drang ba dang /_dpung pa'i mgo gnyis _
[\[121b\]]
[\[121b.1\]]shin tu zlum pa dang /_tshems bzhi bcu mnga' ba dang /_tshems mnyam pa dang /_tshems thags bzang ba dang /_mche ba shin tu dkar ba dang /_seng ge'i 'gram pa dang /_ro bro ba'i mchog dang ldan pa yin te/_dge slong dag 'di ni skyes bu chen po'i mtshan nyid do/_/dge
[\[121b.2\]]slong dag skyes bu chen po rnams ni ljags srab pa yin te/_ljags srab mor gyur pa zhal gyi dkyil 'khor khebs pa ste/_zhal gyi dkyil 'khor skra mtshams kyi mthar khebs pa yin te/_dge slong dag 'di ni skyes bu chen po'i mtshan nyid do/_/dge slong dag skyes bu chen po rnams ni
[\[121b.3\]]tshangs pa'i dbyangs dang /_ka la ping ka'am lha'i rnga ltar yid 'phrogs pa lha'i dbyangs dang ldan te/_dge slong dag 'di ni skyes bu chen po'i mtshan nyid do/_/dge slong dag skyes bu chen po rnams ni spyan yangs shing ba'i rdzi ma lta bu dang /_spyi gtsug gtsug tor dang ldan pa dang /_smin
[\[121b.4\]]mtshams kyi bar du mdzod spu dkar po dung lta bu g.yas phyogs su 'khyil ba skyes pa yin te/_dge slong dag 'di ni skyes bu chen po'i mtshan nyid do/_/dge slong dag skyes bu chen po'i mtshan sum cu rtsa gnyis po 'di dag gang la ldan pa de skyes bu chen po 'gro ba gnyis su 'gyur gyi/_gzhan du
[\[121b.5\]]ma yin no/_/gal te khyim na gnas na 'khor los sgyur ba'i rgyal po mtha' bzhi las rnam par rgyal ba chos dang ldan zhing chos can chos kyi rgyal po rin po che sna bdun dang ldan pa ste/_de'i rin po che sna bdun ni 'di lta bu dag 'byung ste/_'di lta ste/_'khor lo rin po che dang /_glang po rin po
[\[121b.6\]]che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_dmag dpon rin po che ni bdun pa'o/_/de la bu dpa' zhing rtul phod pa yan lag mchog gi gzugs dang ldan pa/_pha rol gyi sde rab tu 'joms pa stong tshang bar 'byung bar 'gyur
[\[121b.7\]]zhing rgya mtsho la thug pa'i sa 'di ma lus par 'tshe ba med cing gnod pa med par dbyug pa dang mtshon cha med par chos kyis mngon par rgyal zhing gnas so/_/gal te skra dang kha spu bregs nas chos gos bgos nas dad pas yang dag pa kho nar khyim nas khyim med par rab tu byung na/_bcom
[\[122a\]]
[\[122a.1\]]ldan 'das de bzhin gshegs pa dgra bcom pa yang dag par rdzogs pa'i sangs rgyas zhes 'jig rten du mngon par grags par 'gyur ro zhes bka' stsal to/_/ji ltar mdo las skyes bu chen po'i mtshan sum cu rtsa gnyis su gcig tu bshad pa de bzhin du dpe byad bzang
[\[122a.2\]]po brgyad cu ni ma bshad de/_so sor 'thor ba bsdus te brjod par bya'o/_/mdo rnams kyang phal cher nub pas so/_/lung bzhi pa las rnyed pa dang /_rgya shug gi bu'i bstod pa'i mdo de dang de las bshad pa dang /_rgya mtsho lta bu'i bshad pa las mtshan dang dpe byad brjod cing bshad pa rnam par
[\[122a.3\]]bkod de/_sangs rgyas bcom ldan 'das rnams ni sen mo'i tshad yangs pa yin zhing /_srab pa dang /_mtho ba dang /_zangs kyi mdog lta bu dang /_snum pa dang /_zlum pa dang /_rgyas pa dang /_sor mo byin gyis phra ba dag yin no/_/rtsa mdud pa med cing mi mngon pa dang shin tu phra ba dang /_long
[\[122a.4\]]bu mnyam zhing mi mngon pa dang /_zhabs mnyam pa dang mi g.yo ba dang /_dmar ba dag yin no/_/seng ge dang /_glang po che dang /_khyu mchog dang /_ngang pa'i rgyal po ltar g.yas phyogs su nye bar gshegs pa dang /_byin pa ba spu med cing mkhrang zhing tshad mnyam pa dang /_byin pa legs par zlum zhing
[\[122a.5\]]'dus shing 'byor la mi mngon pa ma yin pa'i rje ngar dang /_brnya chu shing gi sdong po ltar sdug cing ras bal ltar tshad mnyam zhing go rims bzhin rjes su 'brel pa dang /_gsang ba'i gnas zla ba phyed pa ltar yangs shing mtho la ba spu nyung ba dang /_rgyab kyi smad 'jam zhing legs par 'dus la gru bzhi
[\[122a.6\]]ha cang mi yangs shing ko kon d+ha ltar mdzes pa dang /_lte ba zab cing bu ga med pa dang /_mdog dmar zhing g.yas su 'khyil ba dang /_lto ba 'jam zhing ba spu med la mkhregs shing rjes su mthun pa dang /_lto ba'i nang 'bar 'bur med cing kun du legs par zlum zhing yongs su dag pa dang /_rtsib logs
[\[122a.7\]]mnyam par 'jug cing shas gang la shin tu ring ba ma yin la 'jam pa dang /_ro rgyab nub pa ma yin zhing shas gang la cung zad thung la rdo rje'i dbyibs ltar skyes shing ring ba dang /_'jam pa'i ri mo mtshams 'byor zhing mi mngon pa'i bkod pa dang /_sta zur rgyas shing gang la brtan cing mtshams 'byor la
[\[122b\]]
[\[122b.1\]]thugs ka mnyam la mtho zhing rgya che ba dang /_nu ma shin tu rags pa ma yin zhing mtho ba dang /_dung ltar g.yas su 'khyil la ri mo shin tu phra mo ma yengs par shin tu mnyam zhing dmar ba dang /_thugs ka yul shin tu bskal pas bar yangs pa dang /_mchan khung sha rgyas shing yangs la mtho ba ma
[\[122b.2\]]yin pa dang /_sku rgyab stod mkhrang zhing rgya che la shas gang zhing tshad mnyam pa dang /_dpung pa glang po che ltar cung zad mi mngon zhing mtshams 'byor la mkhrang zhing 'jam la mnyam pa dang /_'gram pa mnyam zhing 'jam la ba spu med cing brtan la seng ge'i lta bu dang /_phyag mnyam zhing ring la
[\[122b.3\]]zangs kyi mdog lta bu dang /_phyag gi ri mo zab cing ma 'dres la mi yo zhing thun tshags med la srab cing zangs kyi mdog lta bu dang sor mo'i tshigs phra zhing ma 'khrugs la dmar ba dang /_mthe chung srin lag las tshad lhag pa dang /_ba spu shin tu mang ba ma yin la phra zhing 'jam la mnyen la rtsa ba
[\[122b.4\]]'byor zhing mnyam pa dang /_pags pa snum zhing ma 'khums la mnyam pa'i snying po can dang /_pags pa grang ba dang /_tsha ba'i reg pas mdog mi 'gyur ba dang /_sha snum zhing brtan la sdug cing ha cang rags pa ma yin zhing /_ha cang phra ba ma yin pa dang /_khrag ban du dzi ba ka'i me tog lta bu'am
[\[122b.5\]]zangs mdog 'dra zhing snum zhing 'jam la tsan+dan gyi dri bsung lta bu dang /_rus pa shas g.yogs shing brtan la shin tu mdzes pa dang /_rus pa'i mtshams klu mdud pa ltar mi mngon pa dang /_sku gdung rdo rje ltar mi shigs shing legs par 'dus pa dang /_yan lag shin tu rnam par dbyes shing
[\[122b.6\]]mdzes pa dang /_sku rim par 'tsham zhing rgyas la yongs su dag cing gzhon sha can dang /_sbrang ba dang /_sme ba dang /_gnag bag med pa dang /_sku la nad kyis byas pa'i nyam chung ba med pa dang /_seng ge gzims cha brten pas sku rnam par g.yengs pa dang bral ba dang /_pags pa rdul dang dri mas nye
[\[122b.7\]]bar nyon mongs pa med cing dag pa dang /_me dang nor bu dang sman chen po dang /_nyi ma dang zla ba lta bu'i 'od zer dang /_ri rab lta bu rab tu lci ba dang ldan pa dang /_dus su reg na bde ba'i reg pa dang ldan pa dang /_ba spu'i bu ga'i dri 'jam zhing mngar la ku su ma dang /_tsan dan lta bu'i bsung dang ldan pa dang /_zhal gyi
[\[123a\]]
[\[123a.1\]]dri ut+pa la sngon po sar pa lta bu rtag tu 'byung ba dang /_'tshe ba med cing 'gram pa ring ba dang /_mnyen zhing gong bu ma yin pa'i dbugs dang /_gsung gi dbyangs zas gcod pa dang /_dman pa za ba dang /_dus yongs su 'gyur ba dang bral zhing mngon par gsal ba'i chos 'chad
[\[123a.2\]]pa dang /_shin tu 'khums pa dang rgya che ba ma yin pa dang /_spyod pa yongs su dag pa dang /_dpe byad yul na gnas shing yongs su gsal zhing rdzogs pa dang /_shin tu yongs su dang ba'i phyir mthong ba rab rib med pa dang /_mgrin pa ha cang ring ba dang ha cang thung ba ma yin zhing gnyer ma gsum gyis
[\[123a.3\]]rnam par brgyan pa dang /_ko sko tshad mnyam zhing brtan la yo ba med cing mi ring la rgya che ba dang /_mchu bim pa ltar dmar zhing 'jam la mdzes pa dang /_rnyil gyi sha ban du dzi ba ka'i me tog ltar 'jam pa dang /_tshems gtsang zhing mnyen la dag cing mdzes pa dang /_mche ba mnyam zhing mtshams 'byor
[\[123a.4\]]la zlum zhing rno la mnyen pa dang /_dgos pa dang bcas na tshems las g.yas phyogs su 'od zer skad cig gis spro ba dang /_ljags dri ma med cing 'jam la dmar zhing mnyen pa dang /_spyi gtsug glang po che'i spyi bo'i gtsug ltar rno zhing 'jam pa dang /_shangs 'jam zhing mtho ba dang /_kha spu mi
[\[123a.5\]]mthug cing 'jam la rtsa ba brtan cing mnyen la phra ba kon da li ka sngon po lta bu dang /_mkhur tshos ha cang mtho ba dang rno ba ma yin la sha rgyas shing gang ba dang /_mi mnyam pa dang mnyam pa'i kha dog can dang /_dpral ba'i mtshams [(]lags [,]legs [)]par dbyes shing dung dang zla ba 'khyil ba lta bu dang /_spyan
[\[123a.6\]]yangs shing mnyen la 'jam zhing yongs su dag pa dang /_rab tu dang zhing ma 'khums pa'i rdzi ma dang /_mthong la dul zhing dag la mi yo bas khyab pa dang /_shin tu chung ba ma yin pa'i stobs lnga pa'i phyir spyan mi 'dzums pa dang /_smin ma ring ba dang /_gnag pa dang /_'jam pa dang /_rjes su [(]'cham [,]'tsham [)]pa
[\[123a.7\]]dang /_mnyen pa'i dpral ba gser gyi byang bu dang zla ba ltar 'jam zhing yangs pa dang /_zla ba'i dkyil 'khor yongs su rdzogs pa lta bu dang /_dbu sdug cing rdo rje ltar mkhregs pa dang /_gdugs ltar dbu yongs su rgyas pa dang /_dbu skra'i bkod pa 'jam zhing ma 'dzings pa bung ba ltar mnyen zhing
[\[123b\]]
[\[123b.1\]]'jam la rjes su 'brel zhing dri bsung mchog dang ldan pa dang /_sangs rgyas bcom ldan 'das lha dang /_lha ma yin dang /_mi dang klu'i 'gro bas spyi gtsug bltar mi nus pa'o/_/kha che ba rnams ni sangs rgyas kyi sku la dpe byad bzang po 'jig rten thams cad la bkra shis pa 'byung bar byed pa 'di ltar
[\[123b.2\]]byed de/_gnas brtan dbyig bshes kyis ji skad du phreng ba dang /_dung dang /_gdugs dang dpal gyi be'u bzang po dang /_lcags kyu dang /_rgyal mtshan dang /_mtshon cha dang /_zla ba dang /_chu dang /_pad+ma rnams kyis sku rnam par spras pa zhes bshad la/_don 'di nyid yang dag par brjod pa'i phyir
[\[123b.3\]]ji skad du yang dag pa'i dpe byad bzang po brgyad cu bde bar gshegs pa'i mtshan bzang po'i 'khor gzhan yang nyon cig_/gdugs dang /_rgyal mtshan dang /_lcags kyu dang /_dpal gyi be'u dang /_mu tig dang /_bum pa dang /_rta dang /_nya dang /_chu srin dang /_rus sbal dang /_nam mkha' lding
[\[123b.4\]]dang /_stag dang /_glang po che dang /_ka la ping ka dang /_shang shang te'u dang /_khug rta dang /_ne+e tso dang /_khu byug dang /_ri dgas nag po dang /_rma bya dang /_ral gri dang /_rdo rje'i yan lag dang /_nor bu dang /_rin po che dang /_nor dang /_mdung dang /_rtse gsum dang /_dgra sta dang /_mda' dang /_sprin
[\[123b.5\]]dang /_drag po dang /_tshangs pa dang /_dbang po dang /_gzhon nu dang /_nyi ma dang /_'phags skyes po dang /_zla ba dang /_mig mi bzang dang /_nor bdag dang /_yul 'khor skyong dang /_g.yung drung 'khyil pa dang /_pad+ma dang /_ba dan bzang po dang /_me long dang /_dUr ba gzhon nu dang /_mu tig dang /_
[\[123b.6\]]gser dang /_sman chen po dang /_lha'i rnga dang /_drang srong chen po dang /_pa la dang /_dpung rgyan dang /_sor gdub dang /_rna cha dang /_seng ge dang /_khyu mchog dang /_me tog dang bcas pa'i shing gi yal ga dang zhes bya ba la sogs pa la brgyad cu ji skad du brjod pa thams cad mkhyen pa'i dpe
[\[123b.7\]]byad bzang po brgyad cu mtshan nyid stong dang ldan pa mu stegs can rnams kyang mthong nas 'byor pa'i phyir mngon par dga' ba skyed par byed pa'o/_/'phags pa shes rab kyi pha rol tu phyin pa stong phrag nyi shu lnga pa las kyang mtshan dang dpe byad kyi le'u bzhi bcu dgu pa las 'don pa lta bu ste/_rab
[\[124a\]]
[\[124a.1\]]'byor de bzhin gshegs pa'i dpe byad bzang po brgyad cu gang zhe na/_sangs rgyas bcom ldan 'das rnams ni 'du byed thams cad las sems 'dod chags dang bral ba'i phyir sen mo zangs kyi mdog lta bu dag yin no/_/sangs rgyas bcom ldan 'das rnams ni sems can thams
[\[124a.2\]]cad la phan pa dang bde ba'i thugs mnga' ba'i phyir sen mo mdog snum pa dag yin no/_/sangs rgyas bcom ldan 'das rnams ni rigs rgyud mthon por skyes pa'i phyir sen mo mtho ba dag yin no/_/sangs rgyas bcom ldan 'das rnams ni tshul kha na ma tho ba mi mnga' ba'i phyir sen mo zlum pa dag yin
[\[124a.3\]]no/_/sangs rgyas bcom ldan 'das rnams ni dge ba'i rtsa ba yangs shing rgya che ba bsags pa'i phyir sen mo rgyas pa dag yin no/_/sangs rgyas bcom ldan 'das rnams ni dge ba'i rtsa ba rim gyis bsags pa'i phyir sen mo byin gyis phra ba dag yin no/_/sangs rgyas bcom ldan 'das rnams ni
[\[124a.4\]]lus dang ngag dang yid dang 'tsho ba yongs su bsrungs pa'i phyir rtsa mi mngon pa dag yin no/_/sangs rgyas bcom ldan 'das rnams ni nyon mongs pa'i mdud pa las grol ba'i phyir rtsa la mdud pa med pa dag yin no/_/sangs rgyas bcom ldan 'das rnams ni chos rnams la thugs shin tu mi
[\[124a.5\]]mngon pa'i phyir long bu mi mngon pa dag yin no/_/sangs rgyas bcom ldan 'das rnams ni dka' ba'i gnas thams cad las yongs su sgrol ba'i phyir zhabs mnyam pa dag yin no/_/sangs rgyas bcom ldan 'das rnams ni mi'i seng ge yin pa'i phyir seng ge'i stabs su gshegs pa yin
[\[124a.6\]]no/_/sangs rgyas bcom ldan 'das rnams ni mi'i glang po yin pa'i phyir glang po'i stabs su gshegs pa yin no/_/sangs rgyas bcom ldan 'das rnams ni nam mkha' la gshegs pa'i phyir ngang pa'i rgyal po'i stabs su gshegs pa yin no/_/sangs rgyas bcom ldan 'das rnams ni
[\[124a.7\]]skor phyogs kyi lam dang mthun par gshegs pa'i phyir khyu mchog gi stabs su gshegs pa yin no/_/sangs rgyas bcom ldan 'das rnams ni mdzes pa'i phyir mdzes par gshegs pa dag yin no/_/sangs rgyas bcom ldan 'das rnams ni thugs rtag tu mi g.yo ba'i phyir mi g.yo
[\[124b\]]
[\[124b.1\]]bar gshegs pa dag yin no/_/sangs rgyas bcom ldan 'das rnams ni tshul dang yon tan yongs su dag pa ston pa'i phyir sku 'khril bag dang bcas pa dag yin no/_/sangs rgyas bcom ldan 'das rnams ni sdig pa mi dge ba'i chos rnam par dag pa'i phyir sku byi dor byas pa lta bu
[\[124b.2\]]dag yin no/_/sangs rgyas bcom ldan 'das rnams ni chos go rims bzhin du 'chad pa'i phyir sku rim par 'tsham pa dag yin no/_/sangs rgyas bcom ldan 'das rnams ni sku gsung thugs yongs su dag pa'i phyir sku gtsang ba dag yin no/_/sangs rgyas bcom ldan 'das rnams ni thugs
[\[124b.3\]]rang bzhin gyis 'jam pa'i phyir sku 'jam pa dag yin no/_/sangs rgyas bcom ldan 'das rnams ni rang bzhin gyis rnam par dag pa'i phyir sku rnam par dag pa dag yin no/_/sangs rgyas bcom ldan 'das rnams ni chos 'dul ba yongs su rdzogs pa'i phyir dpe byad yongs su
[\[124b.4\]]rdzogs pa dag yin no/_/sangs rgyas bcom ldan 'das rnams ni mdzes shing rgya che ba'i yon tan ston pa'i phyir sku kho lag yangs shing bzang ba dag yin no/_/sangs rgyas bcom ldan 'das rnams ni sems can thams cad la thugs mnyam pa'i phyir mnyam par gshegs pa dag yin no/_/
[\[124b.5\]]sangs rgyas bcom ldan 'das rnams ni gzigs pa rnam par dag pa'i phyir spyan rnam par dag pa dag yin no/_/sangs rgyas bcom ldan 'das rnams ni rab tu 'jam pa'i chos ston pa'i phyir sku 'jam zhing gzhon sha can dag yin no/_/sangs rgyas bcom ldan 'das rnams ni rtag tu thugs ma zhum pa'i
[\[124b.6\]]phyir sku zhum pa med pa dag yin no/_/sangs rgyas bcom ldan 'das rnams ni dge ba'i rtsa ba mthon po dang ldan pa'i phyir sku rgyas pa dag yin no/_/sangs rgyas bcom ldan 'das rnams ni yang srid pa'i tshogs yongs su zad pa'i phyir sku shin tu grims pa dag yin no/_/sangs rgyas bcom ldan 'das rnams ni
[\[124b.7\]]rten cing 'brel par 'byung ba'i yan lag dang nying lag legs par 'chad pa'i phyir yan lag shin tu rnam par 'byes pa dag yin no/_/sangs rgyas bcom ldan 'das rnams ni gzigs pa shin tu rnam par dag pa'i phyir gzigs pa rab rib med cing rnam par dag pa dag yin no/_/sangs rgyas bcom
[\[125a\]]
[\[125a.1\]]ldan 'das rnams ni tshul phun sum tshogs pa'i slob ma mnga' ba'i phyir dku zlum pa dag yin no/_/sangs rgyas bcom ldan 'das rnams ni 'khor ba'i skyon rnam par dag pa'i phyir dku'i skabs phyin pa dag yin no/_/sangs rgyas bcom ldan 'das rnams ni nga rgyal gyi de'u
[\[125a.2\]]bcom pa'i phyir dku ma rnyongs pa dag yin no/_/sangs rgyas bcom ldan 'das rnams ni chos rnams zad par mi byed pa'i phyir phyal phyang nge ba dag yin no/_/sangs rgyas bcom ldan 'das rnams ni shin tu zab pa'i chos rtogs shing khong du chud pa'i phyir lte ba zab pa dag yin no/_/sangs rgyas bcom ldan
[\[125a.3\]]'das rnams ni rjes su mthun zhing gzung bar 'os pa'i slob ma mnga' ba'i phyir lte ba g.yas phyogs su 'khyil pa dag yin no/_/sangs rgyas bcom ldan 'das rnams ni kun nas mdzes pa'i slob ma'i tshogs mnga' ba'i phyir kun nas mdzes pa dag yin no/_/sangs rgyas bcom ldan 'das rnams ni
[\[125a.4\]]thugs shin tu gtsang ba'i phyir kun du spyod pa gtsang ba dag yin no/_/sangs rgyas bcom ldan 'das rnams ni chos 'dul ba gnag bag med pa ston pa'i phyir sku la sme ba dang gnag bag med pa dag yin no/_/sangs rgyas bcom ldan 'das rnams ni sku shing bal ltar yang ba'i chos ston pa brnyes pa'i phyir
[\[125a.5\]]phyag shing bal ltar shin tu 'jam pa dag yin no/_/sangs rgyas bcom ldan 'das rnams ni rang gi gnyen gyi tshogs spangs te/_dge sbyong chen po'i dngos po brnyes pa'i phyir phyag gi ri mo mdangs yod pa dag yin no/_/sangs rgyas bcom ldan 'das rnams ni bslab pa'i gnas ha cang spangs par mi
[\[125a.6\]]'cha' ba'i phyir phyag gi ri mo zab pa dag yin no/_/sangs rgyas bcom ldan 'das rnams ni 'jig rten thams cad gzugs brnyan lta bur rtogs pa'i phyir zhal la gzugs kyi gzugs brnyan snang ba dag yin no/_/sangs rgyas bcom ldan 'das rnams ni ma nyen pa sngon du 'gro bas 'dul ba'i phyir
[\[125a.7\]]ljags mnyen pa dag yin no/_/sangs rgyas bcom ldan 'das rnams ni yon tan phra mo ma yin pa dang ldan pa'i phyir ljags srab pa dag yin no/_/sangs rgyas bcom ldan 'das rnams ni byis pa'i skye bo chags pa can rnams kyis rtogs par dka' ba'i phyir ljags dmar ba dag yin no/_/sangs rgyas
[\[125b\]]
[\[125b.1\]]bcom ldan 'das rnams ni glang po che'i nga ro dang 'brug gi sgras yongs su mi skrag pa'i phyir glang po che'i nga ro dang 'brug gi sgra dang ldan pa dag yin no/_/sangs rgyas bcom ldan 'das rnams ni snyan cing mnyen la 'jam pa brjod pa'i slob ma mnga' ba'i phyir gsung snyan cing mnyen la 'jam pa dag yin no/_/
[\[125b.2\]]sangs rgyas bcom ldan 'das rnams ni srid pa'i kun du sbyor ba rnam par log pa'i phyir mche ba zlum pa dag yin no/_/sangs rgyas bcom ldan 'das rnams ni skye bo rnon po 'dul ba la mkhas pa'i phyir mche ba rno ba dag yin no/_/sangs rgyas bcom ldan 'das rnams ni chos 'dul ba shin tu dkar ba'i phyir mche ba
[\[125b.3\]]dkar ba dag yin no/_/sangs rgyas bcom ldan 'das rnams ni mnyam pa'i sa'i cha la zhugs pa'i phyir mche ba mnyam pa dag yin no/_/sangs rgyas bcom ldan 'das rnams ni mngon par rtogs pa'i rim gyis ston pa'i phyir mche ba byin gyis phra ba dag yin no/_/sangs rgyas bcom ldan 'das rnams ni shes
[\[125b.4\]]rab mthon po'i sar zhugs pa'i phyir shangs mtho ba dag yin no/_/sangs rgyas bcom ldan 'das rnams ni gdul bya gtsang sme'i skye bo dang ldan pa'i phyir shangs gtsang ba dag yin no/_/sangs rgyas bcom ldan 'das rnams ni sangs rgyas kyi chos shin tu rgya chen po dang ldan pa'i phyir spyan yangs pa dag yin no/_/
[\[125b.5\]]sangs rgyas bcom ldan 'das rnams ni sku thams cad kun du stug pa'i phyir rdzi ma stug pa yin no/_/sangs rgyas bcom ldan 'das rnams ni mig dkar nag 'byes shing pad+ma'i 'dab ma rangs pa lta bu'i lha dang lha ma yin dang /_mi gzhon nu rnams kyis mchog tu dga' bar bya ba'i phyir spyan dkar nag 'byes
[\[125b.6\]]shing pad+ma'i 'dab ma lta bu dag yin no/_/sangs rgyas bcom ldan 'das rnams ni rtag tu mdun phyogs su gzigs pa'i phyir smin tshugs ring ba dag yin no/_/sangs rgyas bcom ldan 'das rnams ni 'jam par 'dul ba la mkhas pa'i phyir rdzi ma 'jam pa dag yin no/_/sangs rgyas bcom ldan 'das
[\[125b.7\]]rnams ni skyon kun du mkhyen pa'i phyir smin ma'i spu mnyam pa dag yin no/_/sangs rgyas bcom ldan 'das rnams ni dge ba'i rtsa ba 'jam zhing mnyen pas skye bo'i rgyud 'dul bar byed pa'i phyir smin ma snum pa dag yin no/_/sangs rgyas bcom ldan 'das rnams ni chos mchog tu don dang ldan pa mnga' ba'i phyir
[\[126a\]]
[\[126a.1\]]snyan shal sdug cing snyan shal ring ba dag yin no/_/sangs rgyas bcom ldan 'das rnams ni g.yul las rnam par rgyal ba'i phyir snyan mnyam pa dag yin no/_/sangs rgyas bcom ldan 'das rnams ni gdul bya rgyud ma nyams pa mnga' ba'i phyir snyan gyi dbang po ma nyams pa dag
[\[126a.2\]]yin no/_/sangs rgyas bcom ldan 'das rnams ni lta bar song ba thams cad yongs su spangs pa'i phyir dpral ba legs par 'byes pa dag yin no/_/sangs rgyas bcom ldan 'das rnams ni dge sbyong dang bram ze dang pha rol rgol ba rnam par gnon pa'i phyir dpral ba'i dbyes che ba dag yin no/_/sangs
[\[126a.3\]]rgyas bcom ldan 'das rnams ni smon lam yongs su rdzogs pa'i phyir dbu shin tu rgyas pa dag yin no/_/sangs rgyas bcom ldan 'das rnams ni yul gyi skye bo la rnam par chags pa log pa'i phyir dbu skra bung ba ltar gnag pa dag yin no/_/sangs rgyas bcom ldan 'das rnams ni mthong ba dang bsgom
[\[126a.4\]]pas spang bar bya ba'i phra rgyas spangs pa'i phyir dbu skra stug pa dag yin no/_/sangs rgyas bcom ldan 'das rnams ni chos dkar pos ma skyes pa'i bstan pa'i ro dang ldan pa'i phyir dbu skra 'jam pa dag yin no/_/sangs rgyas bcom ldan 'das rnams ni rtag tu ma 'dzings pa'i thugs dang ldan pa'i phyir
[\[126a.5\]]dbu skra ma 'dzings pa dag yin no/_/sangs rgyas bcom ldan 'das rnams ni rtag tu tshig rtsub spangs pa'i phyir dbu skra mi bshor ba dag yin no/_/sangs rgyas bcom ldan 'das rnams ni skye bo byang chub kyi yan lag gi dri zhim pos rjes su mthun par 'jug pa'i phyir dbu skra dri zhim pa dag yin no/_/sangs
[\[126a.6\]]rgyas bcom ldan 'das rnams ni phyag dang zhabs kyi mthil na dpal gyi be'u dang g.yung drung 'khyil pa mnga' ba'i phyir dpal gyi be'u dang g.yung drung 'khyil pas brgyan pa dag yin no/_/rab 'byor de bzhin gshegs pa'i sku dpe byad bzang po 'di dag dang ldan no/_/de nyid du gzhan du gnas
[\[126a.7\]]brtan klu sgrub kyis yi ge gzhan dang tshig 'bru gzhan gyis rnam par bshad de/_ji skad du/_sangs rgyas yang dag dpe byad brgyad cu po/_/nga yis rab bshad yid la dad skyed nyon/_/sangs rgyas bcom ldan 'das zhes rab brjod pa/_/sen mo zangs mdog snum dang sen mo mtho/_/smra mchog rtsa mi
[\[126b\]]
[\[126b.1\]]mngon zhing rtsa yi ni/_/mdud pa mi mngon long bu mi mngon pa/_/ri dgas rgyal dang klu yi stabs dag tu/_/rnam par gshegs shing zhabs la mi mnyam med/_/khyu mchog ngang pa'i rgyal po'i stabs dang ni/_/g.yas su ldog cing mdzes par gshegs pa dang /_/byi dor byas 'dra rim par 'tsham pa'i sku/_/
[\[126b.2\]]ma yo ba dang 'khril bag chags pa dang /_/kho lag yangs shing bzang dang gzhan yang ni/_/dpe byad yongs su rdzogs dang gom snyoms dang /_/dku zhum med dang gtsang zhing 'jam pa dang /_/gzhon sha chags shing sku ni rnam par dag_/yan lag nying lag shin tu rnam 'byes shing /_/thub pa'i dbang
[\[126b.3\]]po shin tu grims pa'i sku/_/gzigs pa rab rib med cing rnam par ni/_/dag cing rab tu rgyas pa'i sku mnga' ba/_/sku ni 'bar 'bur med cing skabs phyin dang /_/phyang nge'i phyal dang lte ba'i bug pa zab/_/shin tu kun nas blta na rab mdzes shing /_/lte ba g.yas kyi phyogs su 'khyil pa dang /_/
[\[126b.4\]]rgyal ba kun du spyod pa rab gtsang zhing /_/sme ba gnag bag smad du med pa dang /_/ljags mnyen srab cing zhal gyi gzugs brnyan 'char/_/rgyal ba'i zhal ni ha cang ring ba min/_/glang chen nga ro 'brug gi sgra dang ni/_/mnyam pa'i dbyangs kyi mchog dang ldan pa dang /_/shing bal ltar 'jam shin tu
[\[126b.5\]]gzhon sha can/_/phyag gi ri mo dmar zhing zab pa dang /_/phyag gi ri mo yo ba ma yin dang /_/phyag gi ri mo mchog tu yangs pa dang /_/shin tu snyan cing mnyen la 'jam pa'i gsung /_/mche ba zlum zhing mche ba rno ba dang /_/mche ba dkar zhing mche ba mnyam pa dang /_/thub pa seng ge'i mche ba byin gyis phra/_/_
[\[126b.6\]]tshems ni shin tu dkar zhing gtsang ba dang /_/spyan yangs pa dang rdzi ma stug pa dang /_/'jam zhing shin tu yangs la mi dkar dang /_/smin ma'i spu ni snum zhing 'jam pa dang /_/snyan shal stug cing ring la snyan mnyam dang /_/bcom ldan snyan gyi dbang po ma nyams dang /_/dpral ba shin tu legs par
[\[126b.7\]]'byes pa dang /_/dbu ni rgyas la yongs su rdzogs pa dang /_/dbu skra bung ba snum zhing dri zhim dang /_/dbu skra 'jam zhing yongs su ma 'dzings dang /_/dpal gyi be'u dang g.yung drung 'khyil pa yis/_/sangs rgyas dbu skra rnam par brgyan pa yin/_/gang gis mtshan rnams gsal byed pa/_/sangs rgyas
[\[127a\]]
[\[127a.1\]]yang dag dpe byad ni/_/bzang po brgyad cu 'di dag ste/_/bde gshegs thams cad gsal byed yin/_/mtshan mchog sum cu rtsa gnyis dang /_/dpe byad bzang po brgyad cu'i sku/_/sangs rgyas rjes su mi dran gang /_/'di dang pha rol gnyis kar mnyam/_/gzhan yang slob dpon sna tshogs
[\[127a.2\]]blo gros kyis ji skad du/_bdag nyid snod mchog nyid du gzigs nas ni/_/bdag nyid yon gnas nyid du zhal 'ches te/_/'di ltar khyod kyis rtswa mchog tsam yang ni/_/sbyin bdag dbul ba de yang ma bkag gnang /_/gal te bgos na phyag g.yas brkyang nas ni/_/phyag g.yas rjes su gzung ba'i rjes mthun byed/_/
[\[127a.3\]]khyod la dpe byad brgyad cus bstod pa yis/_/ji ltar bdag kyang rjes su gzung bar mdzod/_/mnga' bdag khyod kyi sku yi stobs kyi tshad/_/gzhal nus 'jig rten gsum na 'ga' med 'dod/_/gus pa'i rnam pa'i 'byor pa 'di 'dra zhes/_/'phags pa gang phyir bdag 'dra ba yang gnas/_/khyod kyi sor mo ri
[\[127a.4\]]yi spor gnas pa/_/sen mo zangs kyi mdog 'dra 'od zer can/_/pad+ma rA ga mdzes pa'i zla shar nas/_/gser gyi rang bzhin snying po mdzes par byas/_/rtse ltar mtho zhing phra la mnyam zhing 'phro/_/dbyangs bcas 'od gsal sen mo mdzes par byas/_/legs skyes ut+pal dmar po'i 'dab ma ltar/_/lto ba ma
[\[127a.5\]]grums ma chag mnyam zhing mtho/_/steng du sdug mnyen dpal gyis bsdums pa ltar/_/shin tu gsal ba'i mdangs kyis rnam par mdzes/_/lha mi phyag byed tshe na skad cig la/_/skyes bu 'dul ba'i sen mo me long bzhin/_/zhes bya ba la sogs pa mtshan dang dpe byad kyi bstod pa snyan dngags kyi rgyan dang
[\[127a.6\]]bcas pa blta bar bya'o/_/gnas brtan thogs med kyis theg pa chen po'i chos mngon pa'i bstan bcos rnal 'byor spyod pa zhes bya ba las byang chub sems dpa'i sar mtshan dang dpe byad kyi le'u las/_dpe byad bzang po brgyad cu 'jig rten dang thun mong du bshad pa ni khyad par du 'phags pa ma brjod pa'i
[\[127a.7\]]phyir mngon par dad par byed pa ma yin pas mi gzung ngo /_/dpe byad bzang po 'di dag legs pa dang /_legs pa ma yin pa rnam par gzhag pa ni slob dpon go chas byin gyis snyoms par 'jug pa'i phung po rnam par bshad pa dbugs dbyung ba bzhi par rgyas par bshad pa blta bar bya'o/_/dper na rgyal
[\[127b\]]
[\[127b.1\]]po kr-i kI'i rmi lam thun bcu zhes bya ba la sogs pa la/_gser phreng can gyi rtogs pa brjod pa las 'di ltar 'don te/_de nas rgyal po kr-i kI yang dag par rdzogs pa'i sangs rgyas 'od srungs gang na ba der nye bar song ste nye bar song nas/_bcom ldan 'das yang dag par rdzogs pa'i sangs
[\[127b.2\]]rgyas 'od srungs kyi zhabs la spyi bos phyag byas te phyogs gcig tu 'dug go/_/phyogs gcig tu 'dug nas yang dag par rdzogs pa'i sangs rgyas 'od srungs la rgyal po kr-i kIs 'di skad ces gsol to/_/btsun pa ma dang bdag mtshan mo rmi lam na rmi lam thun bcu mthong ste/_btsun pa glang po che
[\[127b.3\]]chen po skar khung nas byung ba la mjug ma thogs pa dang /_skom pa ma yin pa rnams kyi phyi bzhin du khron pa gda' ba dang /_phye bre gang dang mu tig bre gang brje ba dang /_tsan dan shing tha mal pa la 'tshong ba dang /_kun dga' ra ba me tog dang 'bras bu phun sum tshogs la me tog dang 'bras bu phun sum
[\[127b.4\]]tshogs pa de ni thams cad ma byin par len pas phrogs pa dang /_glang po che chung ngus spos kyi glang po che bsdigs pa dang /_spre'u mi gtsang bas 'bags pa gzhan la skud pa dang /_spre'u rgyal por dbang bskur ba dang /_snam bu gcig mi bco brgyad kyis bgos pa la snam bu yang de de bzhin du gnas
[\[127b.5\]]pa dang /_skye bo phal po che'i tshogs 'dus te tshig ngan brjod cing chad pa dang gnod pa byed pa bdag gis mthong ngo /_mthong nas bdag rgyal srid las nyams pa 'am/_srog gi bar chad du 'gyur du 'ong zhes bdag rengs shing 'jigs pa dang /_skrag par gyur to/_/de nas yang dag par rdzogs pa'i
[\[127b.6\]]sangs rgyas 'od srungs kyis 'di skad ces bka' stsal to/_rgyal po chen po ma 'jigs shig rgyu 'di las khyod rgyal srid las nyams pa dang /_srog gi bar chad du mi 'gyur gyi ma 'jigs shig_/de ci'i phyir zhe na/_rgyal po chen po gang khyod kyis glang po che skar khung nas byung ba la mjug ma
[\[127b.7\]]thogs pa mthong ba de ci'i snga ltas she na/_/ma 'ongs pa na skye dgu'i tshe lo brgya thub pa'i dus na shAkya thub pa zhes bya ba'i de bzhin gshegs pa dgra bcom pa yang dag par rdzogs pa'i sangs rgyas 'byung bar 'gyur te/_de'i nyan thos dag rang gi skye bo gnyen bshes rgya chen po spangs nas rab tu byung ste/_
[\[128a\]]
[\[128a.1\]]de ltar rab tu byung nas gtsug lag khang la khyim gyi 'du shes skye bar 'gyur zhing /_de nas ser sna kun du bsten cing lan mang du byas pas lus zhig ste shi ba'i 'og tu ngan song ngan 'gro rnams su ltung zhing skye bar 'gyur ba de'i snga ltas yin no/_/rgyal po chen po khyod kyis skom
[\[128a.2\]]pa ma yin pa rnams kyi phyi bzhin du khron pa gda' ba rmi lam du mthong ba de ci'i snga ltas she na/_de'i nyan thos dag bram ze dang khyim bdag rnams la chos ston pa de dag nyan par mi 'dod cing gnas par 'gyur ba de'i snga ltas so/_/rgyal po chen po khyod kyis phye bre gang dang mu tig bre gang brje ba
[\[128a.3\]]rmi lam du mthong ba de ci'i snga ltas she na/_de'i nyan thos phye tshol ba'i phyir dbang po dang stobs dang byang chub kyi yan lag la sogs pa'i rin po che yang dag par gsal bar byed de/_de'i snga ltas so/_/rgyal po chen po khyod kyis tsan dan shing tha mal par 'tshong ba rmi lam du mthong ba de ci'i
[\[128a.4\]]snga ltas she na/_de'i nyan thos dag lus ma bsgoms pa 'byung bar 'gyur zhing /_tshul khrims ma bsgoms pa dang /_sems ma bsgoms pa dang /_shes rab ma bsgoms pa dag 'byung bar 'gyur la/_lus ma bsgoms pa dang /_tshul khrims ma bsgoms pa dang /_sems ma bsgoms pa
[\[128a.5\]]dang /_shes rab ma bsgoms pas mu stegs kyi bstan pa 'dzin cing sangs rgyas kyi gsung rab dang mnyam par byed par 'gyur te/_de'i snga ltas so/_rgyal po chen po khyod kyis kun dga' ra ba me tog dang 'bras bu phun sum tshogs pa dag ma byin par len pas phrogs pa rmi lam du mthong ba de
[\[128a.6\]]ci'i snga ltas she na/_de'i nyan thos khyim la brten te dge 'dun gyi me tog dang 'bras bu btsongs shing btsongs te bzung nas 'tsho ba'i phyir sems pa dag 'byung bar 'gyur te/_de ni de'i snga ltas so/_/rgyal po chen po gang khyod kyis glang po chung ngus spos kyi glang po chen po skrag par byed pa de rmi
[\[128a.7\]]lam du mthong ba de ci'i snga ltas she na/_de'i nyan thos tshul khrims 'chal pa sdig pa'i chos can dag 'byung bar 'gyur te/_des gang dag dge slong tshul khrims dang ldan pa yon tan dang ldan pa/_des shing dge ba de dag bskrad nas gnas gzhan na gnas par 'gyur te/_de ni de'i snga ltas so/_/
[\[128b\]]
[\[128b.1\]]rgyal po chen po khyod kyis spre'u mi gtsang bas 'bags pa gzhan la skud pa rmis pa de ci'i snga ltas she na/_de'i nyan thos sdig pa'i chos can tshul khrims 'chal ba de dag gis dge slong tshul khrims dang ldan pa yon tan dang ldan pa des shing dge ba'i chos can dag la mi bden pa'i skyon
[\[128b.2\]]'gel bar 'gyur te/_de'i snga ltas so/_/rgyal po chen po khyod kyis spre'u rgyal por dbang bskur ba rmis pa de ci'i snga ltas she na/_de'i dus na ma ning yang rgyal po byed par 'gyur te/_de'i snga ltas so/_/rgyal po chen po khyod kyis snam bu gcig mi bco brgyad kyis bgos la snam bu yang de
[\[128b.3\]]bzhin du gnas pa rmi lam du mthong ba de ci'i snga ltas she na/_de'i bstan pa kha bco brgyad du gyes par gyur la rnam par grol ba'i snam bu ni ral bar mi 'gyur te/_de'i snga ltas so/_/rgyal po chen po khyod kyis gang skye bo phal po che'i tshogs 'dus shing tshig ngan brjod de/_chad pa dang
[\[128b.4\]]gnod pa byed pa rmi lam du mthong ba de ci'i snga ltas she na/_de'i bstan pa lo stong du gnas shing ngan par smra ba dang chad pa byed pas nub par 'gyur te/_de'i snga ltas yin te/_de'i phyir khyod rgyal srid nyams pa 'am/_srog gi bar chad du mi 'gyur gyi rgyal po chen po ma 'jigs shig_/de nas
[\[128b.5\]]rgyal po kr-i kI yang dag par rdzogs pa'i sangs rgyas 'od srungs kyis dbugs phyung nas mngon par rab tu dad par gyur to zhes 'byung ngo //_//dge slong ma dkar mo yang gos dang bcas par yin te zhes bya ba la/_bcom ldan 'das ser skya'i shing n+ya gro d+ha'i kun dga' ra ba na bzhugs te/_de nas
[\[128b.6\]]shAkya'i nang na shAkya skyed pa zhes bya ba yod de/_phyug cing zhes bya ba nas de de dang lhan cig tu rtse bar byed/_dga' bar byed/_yongs su spyod par byed pa las bu yang med bu mo yang med ces bya ba'i bar du'o/_/de bu mngon par 'dod pas zhi ba dang chu lha dang /_rnam thos kyi bu dang khyim gyi lha la
[\[128b.7\]]sogs pa lha stong phrag du ma la gsol ba 'debs par byed kyang bu ma skyes so/_/ji tsam du dus gzhan zhig na rtse dga' bar byed cing yongs su spyod par byed do/_/de rtse dga' zhing yongs su spyod par byed pa las dus gzhan zhig na chung ma sems can dang ldan par gyur to/_/des chung ma la smras pa/_
[\[129a\]]
[\[129a.1\]]bzang mo gal te bu pho skyes na de lta na legs/_'di ltar bu mo skyes na lhan cig bskrad par bya'o/_/ji tsam na zla ba dgu 'das pa'i 'og tu de'i chung ma la bu mo gzugs bzang la mdzes shing blta na sdug pa mi'i kha dog las 'das pa lha'i kha dog thob pa gos dkar pos g.yogs pa/_
[\[129a.2\]]mngal gyi nyes pas ma gos pa zhig btsas so/_/ji tsam na chung ma la bu mo btsas pa thos nas khro ba dang bcas pas nang du zhugs pa dang /_rked pa lha'i gos kyis dkris pa'i bu mo de byin pa dang /_shAkyas bu mo de mthong nas ngo mtshar skyes par gyur to/_/de btsas pa'i btsas ston dag byas te ming
[\[129a.3\]]'dogs par byed pa na/_kye shes ldan dag bu mo 'di'i ming ci gdags/_gnyen rnams kyis smras pa gang gi phyir bu mo ni gos dkar po dang bcas par skyes pa de'i phyir bu mo 'di'i ming dkar mo zhes gdags so/_/bu mo dkar mo ji lta ji ltar cher skyes pa de lta de ltar gos kyang skye zhing dri ma dang bral
[\[129a.4\]]bar gyur to/_/de'i lus la rdul dang dri mas mi gos par gyur to/_/gang gi tshe bu mo dkar mo rim gyis chen por gyur pa de'i tshe/_de la rgyal po'i bu dang /_blon po'i bu dang /_phyug po'i bu dag gis slong du 'ongs shing de dag gis gtses pa dang /_gal te ngas ma byin na 'gras par 'gyur ro zhes de'i pha lag
[\[129a.5\]]pa 'gram pa la gtad de de sems khong du chud cing 'dug par gyur to/_/ji tsam na bu mos pha sems shing 'dug pa mthong nas/_pha ci zhig sems/_de la des don dag rgyas par brjod pa dang /_bu mos smras pa/_pha 'di snyed bya ci dgos/_bdag ni 'dod pa don du gnyer ba ma yin gyi/_bcom ldan 'das
[\[129a.6\]]kyi bstan pa la rab tu 'byung gis pha mkhyen par mdzod cig_/de ji srid du pha dang mas gnang nas rab tu byung ste/_gos gang gis dkris te skyes pa de nyid yongs su rdzogs pa'i chos gos lnga par gyur to/_/des sbyor zhing brtson pa dang 'dun cing 'bad pas rgyu ba dang mi rgyu ba'i 'gro ba lnga'i 'khor ba
[\[129a.7\]]'di nyid rab tu rig nas 'khor ba'i 'du byed thams cad rul ba dang lhung ba dang rnam par 'gyur ba dang 'jig pa'i chos can spangs te/_nyon mongs pa thams cad spangs shing khams gsum las 'dod chags dang bral ba gser dang bong ba/_nam mkha' dang lag mthil/_tsan+dan dang ste'u ru mtshungs
[\[129b\]]
[\[129b.1\]]shing rig pa dang /_rnam par grol ba'i spobs pa can rnyed pa dang bkur sti la kha phyir phyogs pa lha'i dbang pos mchod cing gus par bya ba dgra bcom pa nyid mngon du byas so/_/dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/_btsun
[\[129b.2\]]pa dkar mos las ci zhig byas nas gang gis na phyug po'i rigs su skyes shing gzugs bzang zhing mdzes pa dang blta na sdug par gyur/_ci zhig byas pas na gos dkar pos dkris bzhin du skyes shing dgra bcom pa nyid mngon du byas par gyur/_bcom ldan 'das kyis bka' stsal pa/_
[\[129b.3\]]dge slong dag dkar mo nyid kyis skye ba snga ma la las byas shing bsags la so sor thob par byas pa chu bo bzhin du nye bar gnas pa ste/_gzhan gyis byas shing bsags pa gzhan su zhig gis nyams su myong bar 'gyur/_dge slong dag las byas shing bsags pa dag ni phyi rol gyi sa'i khams
[\[129b.4\]]la rnam par smin par mi 'gyur/_chu dang me dang rlung gi khams la rnam par smin par mi 'gyur gyi/_'on kyang las byas shing bsags pa ni zin pa'i phung po dang khams dang skye mched la rnam par smin par 'gyur te/_lus can dag gi las rnams ni/_/bskal pa brgyar yang chud mi za/_/tshogs
[\[129b.5\]]shing dus la bab pa na/_/'bras bu dag tu 'gyur ba nyid/_/dge slong dag sngon byung ba 'das pa'i dus na/_bskal pa bzang po 'di nyid la/_skye dgu rnams tshe lo nyi khri thub pa na/_yang dag par rdzogs pa'i sangs rgyas rig pa dang zhabs su ldan pa bde bar gshegs pa bla na med pa skyes bu
[\[129b.6\]]'dul zhing kha lo sgyur ba lha dang mi rnams kyi ston pa sangs rgyas bcom ldan 'das 'od srungs zhes bya ba 'jig rten du byung ste/_de bA rA Na sI'i grong khyer drang srong smra ba ri dgas kyi nags na brten zhing bzhugs so/_/ji tsam na phyug po'i chung ma dad pa can rang bzhin bzang zhing dge ba'i bsam pa
[\[129b.7\]]can zhig_/bya ba 'ga' zhig gi phyir drang srong smra ba ri dgas kyi nags su 'ongs so/_/de nas sangs rgyas bcom ldan 'das skyes bu chen po'i mtshan sum cu rtsa gnyis dang /_dpe byad bzang po brgyad cus sku rnam par brgyan pa nyi ma stong bas lhag pa'i gzi brjid can byon pa/_rin po
[\[130a\]]
[\[130a.1\]]che'i ri bo lta bu'i 'od zer kun nas 'bar ba dang bcas shing blta bar bya ba'i bcom ldan 'das de mthong nas zhabs la spyi bos phyag byas nas chos mnyan pa'i phyir phyogs gcig tu 'dug go/_/de nas bcom ldan 'das yang dag par rdzogs pa'i sangs rgyas 'od srungs
[\[130a.2\]]kyis chos bstan nas/_bcom ldan 'das la mngon par dad de/_bcom ldan 'das dge slong gi dge 'dun dang bcas pa gdugs tshod gsol nas dge slong gi dge 'dun la chos gos phul te/_rim gyis pha dang mas rjes su gnang nas bcom ldan 'das de'i bstan pa la rab tu byung ngo /_/dge slong
[\[130a.3\]]dag ji snyam du sems/_phyug po'i chung ma de nyid dge slong ma dkar mo yin no/_/dge slong gi dge 'dun la sra brkyang gi chos gos phul bas gos dkar pos dkris bzhin du skyes shing tshangs par spyod pa yongs su rdzogs shing yongs su bsrungs pa des na skye ba bcom zhing dgra bcom pa nyid mngon sum du
[\[130a.4\]]byas so/_/dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin zhing /_gcig tu dkar ba rnams kyi ni gcig tu dkar ba/_'dren ma rnams kyi ni 'dren ma yin pa de'i phyir dge slong dag las gcig tu gnag pa'i las rnams dang /_'dren ma rnams spang
[\[130a.5\]]bar bya zhing /_gcig tu dkar ba'i las rnams yongs su spyad par bya'o/_/bcom ldan 'das kyis de skad ces bka' stsal pa dang /_dge slong dag bcom ldan 'das kyis gsungs pa la mngon par dga' zhing rjes su yi rang ngo /_/bcom ldan 'das kyis sems can rnams kyi las kyi rnam par smin pa ni
[\[130a.6\]]bsam gyis mi khyab bo zhes gsungs so zhes bya ba la/_bzhi las 'phros pa'i sgo lnga pa las sdom gyi tshigs su bcad pa gnyis pa'i mdo las bsam par bya ba rnam pa gnyis te bshad pa dang /_'di nyid du yang go rims las bzlog pa'i mdzod kyi gnas gnyis par bshad pa lta bu'o/_/btab pa las 'di
[\[130a.7\]]skad du zhes bya ba la/_mdzod kyi gnas gnyis pa dbang po'i rnam par bshad pa phra rgyas btab pa las bshad pa bzhin no/_/pha ma'i nur nur po'i mi gtsang ba las skyes zhes bya ba la/_gleng gzhi ni mnyan du yod pa na'o/_/de nas bcom ldan 'das kyis dge slong rnams la bos te/_dge slong dag 'di lta ste/_'di
[\[130b\]]
[\[130b.1\]]na sbrul gdug pa gzi brjid drag pa/_dug drag pa bzhi sgrom cig gi nang du bcug par gyur cing /_de nas skyes bu byis pa'i rang bzhin ma yin pa/_rmongs pa ma yin zhing yang dag pa'i shes pa dang ldan pa bde ba 'dod cing sdug bsngal mi 'dod pa 'tsho bar 'dod cing /_'tsho ba dang rjes su mthun pa 'ga'
[\[130b.2\]]zhig 'ongs te/_de la gzhan kha cig gis 'di skad ces smras so/_/kye skyes bu sbrul gdug pa gzi brjid drag cing dug drag pa bzhi sgom cig gi nang du bcug cing khyod kyis de la dus dus su byug par bya/_dus dus su khrus bya zhing /_dus dus su zas sbyin par bya zhing /_dus dus su yang dag par bde ba la
[\[130b.3\]]sbyar bar bya'o/_/kye skyes bu gang gi tshe sbrul gdug pa gzi brjid drag cing dug drag pa bzhi po 'di dag las gang yang rung ba zhig khros par gyur na de'i rgyus khyod 'chi ba 'am 'chi ba la thug pa tsam gyi sdug bsngal nyams su myong bar 'gyur ro/_/kye skyes bu khyod bdag nyid kyi bya ba gang yin pa de byos shig
[\[130b.4\]]ces smras na/_de nas skyes bu de sbrul gdug pa gzi brjid che zhing dug drag pa bzhi sgrom gyi nang du bcug pas 'jigs nas/_gang gis na myur ba myur bar 'bros par byed pa na skyes bu gzhan zhig gis kye skyes bu khyod kyi phyi bzhin du bdar 'ong gi des khyod la gnod pa 'am gnod par 'gyur gyi kye skyes bu
[\[130b.5\]]khyod rang gi bya ba gang yin pa de byos shig ces smras pa dang /_de nas skyes bu de sbrul gdug pa gzi brjid che zhing dug drag pa bzhi sgrom cig gi nang du bcug pa dang /_gshed ma'i skyes bu lag na ral gri thogs pa lngas rab tu 'jigs te gang gi na myur ba myur bar 'bros pa na/_skyes bu gzhan zhig gis
[\[130b.6\]]kye skyes bu gshed ma'i skyes bu drug pa zhig gis phyi nas snyeg cing phyi nas nye bar 'ongs shing 'dug gi des khyod kyi mgo drungs nas bcad de sa la bskyur bar 'gyur gyi/_kye skyes bu khyod rang gi bya ba gang yin pa de byos shig ces smras pa dang /_sbrul gdug pa gzi brjid che ba bzhi sgrom cig gi nang du
[\[130b.7\]]bcug pa dang /_gshed ma'i skyes bu lag na ral gri thogs pa lnga dang /_gshed ma'i skyes bu drug pa drung na nye ba de dag gis shin tu 'jigs te myur ba myur bar bros pa dang /_des de na grong stong pa zhig mthong ngo /_/de grong stong pa der zhugs te/_ji srid du khang pa stong pa der bltas pa na stong pa 'ba'
[\[131a\]]
[\[131a.1\]]zhig mthong ste/_brdzun pa nyid dang /_slu ba nyid dang /_snying po med pa nyid mthong zhing gang gnod pa mthong ba de dag kyang brdzun pa dang /_slu ba dang /_snying po med par mthong ba la skyes bu gzhan zhig 'di skad ces/_kye skyes bu khang pa stong pa 'dir grong la gnod pa'i rkun ma 'byung
[\[131a.2\]]bar 'gyur gyi des khyod bzung nas rnam pa thams cad kyi thams cad du srog dang phral bar 'gyur gyi/_kye skyes bu khyod rang gi bya ba gang yin pa de byos shig ces smras pa dang /_de nas skyes bu de sbrul gdug pa bzhi zhes bya bas/_gshed ma'i skyes bu drung na nye ba dang /_grong stong pa la gnod pa'i rkun ma
[\[131a.3\]]dag gis rab tu 'jigs te myur ba myur bar bros pa na/_des de na chu bo chen po ri las 'bar ba'i chu bo rgyun ring zhing gting zab pa myur bar 'gro zhing khyer bar bya ba khyer bar byed pa tshu rol gyi ngogs dogs pa dang bcas pa 'jigs pa dang bcas pa 'jigs pa tha dad pas 'jigs su rung bar gyur cing /_
[\[131a.4\]]pha rol gyi ngogs zhi zhing bde ba grub pa dang /_bde ba dang bcas pa de tshu rol gyi ngogs las pha rol gyi ngogs su rgal bar byed par gru 'am gzings med par gyur cing /_de lta bu'i chu bo chen po ri las 'bab pa'i chu bo rgyun ring zhing gting zab pa myur bar 'gro zhing khyer bar bya ba khyer bar byed pa tshu rol gyi
[\[131a.5\]]ngogs dogs pa dang bcas pa 'jigs pa dang bcas pa 'jigs pa tha dad pas 'jigs su rung bar gyur cing /_pha rol gyi ngogs zhi zhing bde ba grub pa dang bde ba dang bcas pa 'di las pha rol du rgal bar byed par gru 'am gzings gang dag gis rtswa 'am shing ngam yal ga dang 'dab ma dag bsdus te gzings
[\[131a.6\]]su zhugs shing /_gzings la brten te lag pa dang /_rkang pa'i rtsol ba brtsam par bya'o zhes de snyam du bsams nas/_rtswa dang shing dang 'dab ma dang lo ma dag phyogs gcig tu bsdus te/_gzings 'ching bar byed de/_gzings bcings te/_gzings la zhugs shing gzings la brten gzings la
[\[131a.7\]]gnas te/_lag pa dang rkang pa'i rtsol ba rtsom par byed de/_ji ltar lag pa dang rkang pa'i rtsol ba rtsom par byed pa de ltar sgrom spangs shing sbrul gdug pa gzi brjid che zhing dug drag pa bzhi sgrom cig gi nang du bcug pa spangs par gyur cing /_gshed ma'i skyes bu lag na ral gri thogs pa spangs par
[\[131b\]]
[\[131b.1\]]gyur cing /_gshed ma'i skyes bu drug pa drung na nye bar spangs shing /_khang pa stong pa spangs shing /_grong 'joms pa'i rkun ma spangs par gyur cing /_chu bo chen po ri las 'bab cing rgyun ring la gting zab pa myur bar 'gro zhing khyer bar bya ba khyer bar byed pa ring du spangs par gyur cing /_tshu rol gyi ngogs
[\[131b.2\]]dogs pa dang bcas pa 'jigs pa dang bcas pa 'jigs pa tha dad pas 'jigs su rung ba spangs shing ring du byas par 'gyur zhing /_pha rol gyi ngogs zhi zhing bde ba dang grub pa dang bde legs su brgal nas pha rol tu phyin te tshangs shing gnas so/_/dge slong dag 'di ni ji srid du don shes par bya
[\[131b.3\]]ba'i phyir dper byas pa yin gyi/_'di'i don ni gzhan du blta bar bya ste/_dge slong dag sgrom cig ces bya ba ni lus kyi tshig bla dwags te/_gzugs can rags pa 'byung ba chen po bzhi las gyur pa/_pha dang ma'i mi gtsang ba nur nur po las brten te skyes pa/_'bras chan dang zan dron gyis gsos pa/_
[\[131b.4\]]rtag par rgyun du brdzun pa slu ba yongs su 'jig pa'i chos can gyi tshig bla dwags so/_/sbrul gdug pa bzhi zhes bya ba ni 'byung ba chen po bzhi'i tshig bla dwags so/_/de bzhi gang zhe na/_sa dang /_chu dang /_me dang /_rlung ngo /_/dge slong dag sa'i khams 'khrugs na yang 'chi ba 'am 'chi ba la thug pa tsam gyi sdug
[\[131b.5\]]bsngal myong bar 'gyur ro/_/gshed ma'i skyes bu lag na ral gri thogs pa lnga zhes bya ba ni nye bar len pa'i phung po lnga'i tshig bla dwags so/_/gshed ma'i skyes bu drug pa drung na nye ba zhes bya ba ni 'dod chags kyi tshig bla dwags so/_/grong stong pa zhes bya ba ni nang gi bdag nyid kyi skye mched rnams kyi tshig bla
[\[131b.6\]]dwags so/_/dge slong dag dge slong rigs kyi bu mig la stong pa nyid du lta bar byed cing dge slong dag rna ba dang /_sna dang /_lce dang /_lus dang /_yid la rigs kyi bu de lta bas na stong pa nyid du mthong bar 'gyur zhing brdzun pa nyid dang /_slu ba nyid dang /_snying po med pa nyid du mthong bar 'gyur zhing /_dge
[\[131b.7\]]slong dag rigs kyi bu mig la shin tu brdzun pa dang /_slu ba dang /_gsog dang /_snying po med par mthong bar 'gyur zhing /_dge slong dag rigs kyi bu rna ba dang /_sna dang /_lce dang /_lus dang /_yid la shin tu brdzun pa dang /_slu ba dang /_gsog dang snying po med pa nyid du mthong bar 'gyur ro/_/grong 'joms
[\[132a\]]
[\[132a.1\]]pa'i rkun po zhes bya ba ni phyi'i skye mched rnams kyi tshig bla dgas te/_gzugs yid du 'ong ba dang mi 'ong bas mig 'joms par byed do/_/rna ba sgras sna dris lce ros/_lus reg byas dge slong dag yid ni chos yid du 'ong ba dang mi 'ong ba rnams kyis 'joms par byed do/_/
[\[132a.2\]]dge slong dag chu bo chen po zhes bya ba ni chu bo bzhi po 'dod pa'i chu bo dang /_srid pa'i chu bo dang /_lta ba'i chu bo dang /_ma rig pa'i chu bo'i tshig bla dwags so/_/dge slong dag rgyun ring po zhes bya ba ni srid pa gsum po 'dod pa'i srid pa dang /_gzugs kyi srid pa dang /_gzugs med pa'i srid pa
[\[132a.3\]]gsum gyi tshig bla dwags so/_/tshu rol gyi 'gram dogs pa dang bcas pa 'jigs pa dang bcas pa 'jigs pa tha dad pas 'jigs su rung ba zhes bya ba ni 'jig tshogs la lta ba'i tshig bla dwags so/_/pha rol gyi 'gram zhi zhing bde ba grub pa dang bde ba dang bcas pa zhes bya ba ni phung po lhag
[\[132a.4\]]ma dang bcas pa'i mya ngan las 'das pa'i tshig bla dwags so/_/gzings zhes bya ba ni 'phags pa'i lam yan lag brgyad kyi tshig bla dgas so/_/lag pa dang rkang pa'i rtsol ba rtsom pa zhes bya ba ni brtson 'grus brtsams pa'i tshig bla dwags so/_/pha rol tu phyin cing rgal la tshangs shing gnas so
[\[132a.5\]]zhes bya ba ni de bzhin gshegs pa dgra bcom pa yang dag par rdzogs pa'i sangs rgyas kyi tshig bla dwags so/_/dge slong dag nyan thos rnams kyis dran par bya'o zhes bya ba nas/_'di ni nga'i rjes su bstan pa'o zhes bya ba'i bar du gsungs so/_/kun dga' bo la gdams pa las kyang kun dga' bo
[\[132a.6\]]la gdams pa 'di ltar 'don te/_sring mo lus zhes bya ba ni lus kyi tshig bla dwags te/_gzugs can rags pa 'byung ba chen po bzhi las gyur pa pha'i mi gtsang ba nur nur po las skyes pa 'bras chan dang zan dron gyis bskyed cing rtag tu 'drul zhing yongs su nyams pa 'jig cing rnam par 'gyur
[\[132a.7\]]ba'i chos can gyi tshig bla dwags so/_/de bzhin du gzhan las kyang ngo /_/dge slong dag khyed kyis yun ring por zhes bya ba la sogs pa la bcom ldan 'das yangs pa can spre'u rdzing gi gtsug lag khang du bzhugs te/_de nas lam du gnas pa bzhi bcu po thams cad kyang dgon pa pa/_bsod
[\[132b\]]
[\[132b.1\]]snyoms pa/_phyis mi len pa/_slob pa 'dod pa las 'dod chags dang bral ba dag yin la/_gang bdag gis 'di dag 'di na 'dug bzhin du ji ltar nye bar len pa med par zag pa dag las sems rnam par grol bar 'gyur ba de lta bu'i chos bshad par bya'o snyam du dgongs nas/_de nas
[\[132b.2\]]bcom ldan 'das kyis dge slong bzhi bcu'i tshogs la bos te/_dge slong dag sems can thog ma dang tha ma med pa'i 'khor bar ma rig pas bsgribs shing sred pas kun du sbyor ba/_sred pas bcings pa yun ring po nas 'khor bar nying mtshams sbyor zhing 'khor ba rnams kyi sdug bsngal gyi sngon
[\[132b.3\]]gyi mtha' mi shes so/_/dge slong dag 'di ji snyam du sems/_'di ltar chu bo gang+gA gang nas 'bab pa rgya mtsho chen po gang du 'jug pa de'i bar gyi gang+gA'i chu mang ngam/_gang yang khyed cag gi yun ring po'i dus na 'khor bar nying mtshams sbyor ba'i khrag zags par gyur pa mang /_btsun pa ji ltar bdag
[\[132b.4\]]cag gis bcom ldan 'das kyis bshad pa'i don 'tshal ba ltar na/_'di ltar chu bo chen po gang+gA gang nas 'bab pa dang /_rgya mtsho chen po gang du 'jug pa de'i bar gyi gang+gA'i chu bas bdag cag gi yun ring por 'khor bar nying mtshams sbyor ba'i khrag 'dzag pa 'di nyid ches mang ngo /_/dge slong
[\[132b.5\]]dag legs so legs so/_/'di ltar chu bo gang+gA gang nas 'bab pa dang /_rgya mtsho chen po gang du 'jug pa de'i bar gyi gang+gA'i chu bas khyod cag gi yun ring por 'khor bar nying mtshams sbyor ba'i khrag zags par gyur pa ches mang ngo /_/dge slong dag 'di ji snyam du sems/_'di ltar chu bo gang+gA gang nas
[\[132b.6\]]'bab pa dang /_rgya mtsho chen po gang du 'jug pa de'i bar gyi gang+gA'i chu dang /_gang yang shar phyogs kyi rgya mtsho chen po dang /_lho phyogs dang /_nub phyogs dang /_byang phyogs kyi rgya mtsho chen po bzhi'i chu mang ngam/_gang yang khyed cag gi yun ring por 'khor bar nying mtshams sbyor ba'i khrag zags
[\[132b.7\]]pa mang /_btsun pa ji ltar bdag cag gis bcom ldan 'das kyis bshad pa'i don 'tshal ba ltar na 'di ltar na chu bo gang+gA gang nas 'bab pa dang /_rgya mtsho chen po gang du 'jug pa de'i bar gyi gang+gA'i chu dang /_gang yang shar phyogs kyi rgya mtsho chen po dang /_lho phyogs dang /_nub phyogs dang /_byang
[\[133a\]]
[\[133a.1\]]phyogs kyi rgya mtsho chen po bzhi'i chu bas bdag cag gi yun ring por 'khor bar nying mtshams sbyor ba'i khrag zags par gyur pa ches mang ngo /_/dge slong dag legs so legs so/_/'di ltar chu bo gang+gA gang nas 'bab pa dang /_rgya mtsho chen po gang du 'jug pa
[\[133a.2\]]de'i bar gyi gang+gA'i chu bo dang /_gang yang shar phyogs kyi rgya mtsho chen po dang /_lho phyogs dang /_nub phyogs dang /_byang phyogs kyi rgya mtsho chen po bzhi'i chu bas khyed cag gi yun ring por 'khor bar nying mtshams sbyor ba'i khrag zags par gyur pa 'di nyid ches mang ngo /_/de ci'i phyir zhe na/_dge
[\[133a.3\]]slong dag khyed cag yun ring por glang po che dang skal ba mnyam par skyes te/_glang po cher gyur cing lag pa bcad pa nyams su myong ba dang /_rkang pa bcad pa dang /_rna ba bcad pa dang /_mgo bcad pa dang /_so 'don pa lan du mar nyams su myong bar gyur cing /_lan du mar khrag zags par
[\[133a.4\]]gyur to/_/dge slong dag khyed cag khyi dang /_rnga mo dang /_ba lang dang /_bong bu dang /_ra dang /_ri dgas dang /_ma he dang /_phag dang /_khyim bya rnams dang skal ba mnyam par skyes shing khyim byar gyur te/_lag pa bcad pa nyams su myong ba dang /_rkang pa bcad pa dang /_rna ba bcad pa dang /_mgo
[\[133a.5\]]bo bcad pa dang /_mchu gcod par gyur pa'i sdug bsngal du ma nyams su myong bar gyur cing lan mang du khrag zags par gyur to/_/dge slong dag khyed cag yun ring por rkun mar gyur te bzung ba dang /_mi gzhan gyis bzung ba 'phrog pa dang /_gzhan 'ching ba dang /_rgyun gcod pa dang /_bcings
[\[133a.6\]]pa 'grol ba dang /_chom rkun pa dang /_grong 'joms pa dang /_grong khyer 'joms pa dang /_yul 'joms pa dang /_ljongs 'joms pa yin no zhes bzung ba dang /_der lan du mar lag pa bcad pa nyams su myong zhing /_rkang pa bcad pa dang /_rna ba bcad pa dang /_sna bcad pa dang /_mgo bo
[\[133a.7\]]bcad pa nyams su myong zhing der lan du mar khrag zags par gyur to/_/dge slong dge slong dag khyed kyis yun ring por sdug bsngal drag pa tshab rtsub pa yongs su myong zhing dur khrod skyed do/_/khrag gi thigs pa blangs so/_/lan cig ma yin par dmyal ba dang /_lan cig ma yin par dud 'gro dang /_
[\[133b\]]
[\[133b.1\]]lan cig ma yin par yi dgas dang /_lan cig ma yin par ngan song ngan 'gro log par lhung bar gyur to/_/dge slong dag gzugs rtag pa 'am mi rtag pa yin snyam du sems/_btsun pa 'di ni mi rtag pa'o/_/gang mi rtag pa de sdug bsngal ba yin nam/_btsun pa 'di ni sdug bsngal ba'o/_/gang
[\[133b.2\]]mi rtag pa dang /_sdug bsngal ba dang /_yongs su 'gyur ba'i chos can de la 'phags pa nyan thos thos pa dang ldan pa 'di ni bdag go 'di ni bdag ste/_'di ni bdag gi'o zhes bdag tu khas len par byed dam/_btsun pa ma lags so/_/dge slong dag 'di ji snyam du sems/_tshor ba dang /_'du
[\[133b.3\]]shes dang /_'du byed dang /_rnam par shes pa rtag pa 'am mi rtag pa yin snyam du sems/_btsun pa 'di ni mi rtag pa'o/_/gang mi rtag pa de sdug bsngal ba 'am/_sdug bsngal ba ma yin/_btsun pa sdug bsngal ba/_gang mi rtag pa dang /_sdug bsngal ba dang /_yongs su 'gyur ba'i chos can de la 'phags
[\[133b.4\]]pa nyan thos thos pa dang ldan pa 'di ni bdag go/_/'di ni bdag ste/_'di ni bdag gi'o zhes bdag khas len par byed dam/_btsun pa ma lags so/_/dge slong dag de'i phyir gzugs gang 'das pa 'am ma 'ongs pa dang /_da ltar byung ba 'am/_nang gi 'am/_phyi'i 'am/_rags pa 'am/_phra ba
[\[133b.5\]]'am/_dman pa 'am/_gya nom pa 'am/_thag nye ba 'am/_rgyang ring ba 'am/_de thams cad la 'di ni bdag gi ma yin no/_/'di ni bdag gi ma yin te/_bdag gi bdag med do zhes 'di ltar yang dag pa'i shes rab kyis blta bar bya'o/_/tshor ba dang /_'du shes dang /_'du byed dang /_rnam par
[\[133b.6\]]shes pa gang cung zad 'das pa 'am/_ma 'ongs pa 'am/_da ltar byung ba 'am/_nang gi 'am/_phyi'i 'am/_rags pa 'am/_phra ba 'am/_dman pa 'am/_gya nom pa 'am/_thag nye ba 'am/_rgyang ring ba de thams cad la 'di ni bdag gi ma yin zhing bdag ma yin no/_/'di ni bdag gi ma yin
[\[133b.7\]]no zhes 'di ltar yang dag pa'i shes rab kyis ji lta ba bzhin du blta bar bya'o/_/dge slong dag de ltar mthong ba'i 'phags pa nyan thos thos pa dang ldan pa gzugs la yid 'byung zhing /_tshor ba dang /_'du shes dang /_'du byed dang /_rnam par shes pa la yid 'byung bar 'gyur ro/_/yid byung nas
[\[134a\]]
[\[134a.1\]]'dod chags dang bral bar 'gyur ro/_/'dod chags dang bral nas grol bar 'gyur ro/_/grol nas bdag gi skye ba zad do/_/tshangs par spyod pa bsten to/_/bya ba byas so/_/yang srid pa 'di las gzhan mi shes so zhes/_rnam par grol ba'i ye shes mthong bar
[\[134a.2\]]'gyur ro/_/chos kyi rnam grangs 'di bshad pa'i tshe dge slong bzhi bcu'i tshogs rnams nye bar len pa med par zag pa dag las sems rnam par grol lo zhes gsungs so/_/dmyal ba yi ni spyi tshugs yin/_/zhes bya ba la/_gleng gzhi ni mnyan du yod pa na'o/_/de nas bcom ldan 'das
[\[134a.3\]]kyis dge slong rnams la bos te/_dge slong dag yongs su gdung ba dang bcas pa dang /_yongs su gdung ba med pa'i chos bstan par bya yis de legs pa'i nyon la yid la zung shig dang bshad par bya'o/_/yongs su gdung ba dang bcas pa'i chos gang yin zhe na/_dge slong dag skyes
[\[134a.4\]]pa 'am bud med tshul khrims 'chal pa sdig pa'i chos can gang lus kyis nyes par spyod pa'am/_ngag dang yid kyis nyes par spyod pa dang ldan pa dag 'di ltar 'gyur te/_de'i dus na nad kyis thebs shing sdug bsngal zhing na la mal stan la 'dug cing khri dang stan gyi steng na 'dug pa la
[\[134a.5\]]lus kyi tshor ba sdug bsngal ba drag pa tsha ba rtsub pa yid du mi 'ong ba srog 'phrog par byed pa rnams kyis reg pa na gang yang de 'di ltar 'gyur te/_sngon gyi lus kyis nyes par spyad pa dang /_ngag gis nyes par spyad pa dang yid kyis nyes par spyad pa de'i tshe de'i dus na mngon du 'gyur zhing ches
[\[134a.6\]]gsal bar 'gyur ro/_/'di lta ste nyi ma nub pa'i dus na ri'am ri'i bang rim gyi grib ma sa la lhags par 'gyur/_rab tu lhags par 'gyur/_ches gsal bar lhags pa de bzhin du/_de 'di ltar gang gi tshe sngon gyi lus kyis nyes par spyad pa dang /_ngag gis nyes par spyad pa
[\[134a.7\]]dang /_yid kyis nyes par spyad pa de'i tshe de'i dus na mngon sum du 'gyur te/_rab tu mngon du 'gyur zhing ches gsal bar 'gyur ro/_/de 'di snyam du kye ma 'di ltar bdag gis lus dang ngag dang yid kyis sdig pa byas te/_sdig pa byas so/_/drag po byas so/_/nyes par byas so/_/
[\[134b\]]
[\[134b.1\]]bsod nams ma byas so/_/dge ba ma byas shing 'jigs pa la mi 'jigs pa'i skyabs ma byas pas pha rol du 'gro bar 'gyur ro zhes 'gyod pa dang bcas par 'gyur ro/_/'gyod pa dang bcas te shi ba ni legs pa ma yin zhing dus byed pa dang pha rol du 'gro ba ni legs pa ma
[\[134b.2\]]yin no/_/'di ni 'gyod pa yongs su gdung ba dang bcas pa'i chos zhes bya'o/_/yongs su gdung ba med pa'i chos gang zhe na/_dge slong dag skyes pa 'am bud med tshul khrims dang ldan pa dge ba'i chos can gang lus kyis legs par spyad pa dang /_ngag gis legs par spyad pa dang /_
[\[134b.3\]]yid kyis legs par spyad pa dang ldan pa dag 'di ltar 'gyur te/_de'i dus na nad kyis thebs shing sdug bsngal zhing na la mal stan la 'dug cing khri dang stan gyi steng na 'dug pa la lus kyi tshor ba sdug bsngal ba drag pa tsha ba rtsub pa yid du mi 'ong ba srog 'phrog par byed pa rnams kyis reg
[\[134b.4\]]pa na gang yang de 'di ltar 'gyur te/_sngon lus kyis legs par spyad pa dang /_ngag gis legs par spyad pa dang /_yid kyis legs par spyad pa de'i tshe na mngon du 'gyur zhing /_rab tu mngon du 'gyur la/_ches gsal bar 'gyur te/_'di lta ste/_nyi ma nub pa'i dus na ri'am ri'i
[\[134b.5\]]bang rim gyi grib ma sa la lhags par 'gyur/_rab tu lhags par 'gyur ches gsal bar lhags pa de bzhin du 'di ltar gang sngon lus kyis legs par spyad pa dang /_ngag gis legs par spyad pa dang /_yid kyis legs par spyad pa de'i tshe de'i dus na mngon du 'gyur te/_rab tu mngon
[\[134b.6\]]du 'gyur zhing ches gsal bar 'gyur ro/_/de 'di snyam du kye ma bdag gis 'di ltar lus dang ngag dang yid kyis dge ba byas te/_sdig pa drag po ma byas so/_/bsod nams byas so/_/dge ba byas shing 'jigs pa la mi 'jigs pa'i skyabs byas te 'jig rten pha rol du 'gro bar 'gyur
[\[134b.7\]]ro zhes 'gyod pa med par 'gyur te/_'gyod pa med par shi ba ni legs shing dus byed pa dang pha rol du 'gro ba ni legs pa yin te/_'di 'gyod pa yongs su gdung ba med pa'i chos zhes bya'o/_/dge slong dag yongs su gdung ba dang bcas pa dang /_yongs su gdung ba med pa'i chos
[\[135a\]]
[\[135a.1\]]bshad par bya'o zhes ji skad du bshad pa de rgyas par rab tu bshad do/_/'gyod pa dang bcas mi rnams kyi/_/'tsho ba shin tu dka' bar gnas/_/mi de rnams kyi 'gro ba dag_/gang du 'gro ba legs par nyon/_/yang sos dang ni thig nag dang /_/bsdus 'joms
[\[135a.2\]]ngu 'bod gnyis dang ni/_/tsha dang rab tu tsha ba dang /_/mnar med pa zhes bya ba ste/_/de ltar de dag dmyal ba ni/_/brgyad ces bya ste rgal bar dka'/_/drag po'i las kyis kun du gang /_/re re la yang lhag bcu drug_/rtsig pa bzhi dang sgo bzhi dang /_/rnam phyed ris su chad pa yin/_/lcags
[\[135a.3\]]kyi ra bas kun nas bskor/_/lcags dag gis ni gang ba yin/_/de nas lcags 'bar sa gzhi ste/_/'bar ba'i me dang ldan pa yin/_/dpag tshad stong phrag du mar ni/_/me lce dag gis khyab par gnas/_/ser sna can rnams 'dul byed pa'i/_/me lce'i sgra ni bsgrub par dka'/_/'joms
[\[135a.4\]]shing ba spu ldang ba dang /_/'jigs par byed cing sdug bsngal byed/_/yang dag sdom dang dka' thub can/_/drang srong rnams la skur 'debs pa/_/de dag spyi'u tshugs dag tu ni/_/dmyal bar lhung ba dag tu 'gyur/_/'tshed bzhin pa yi nya bzhin du/_/de dag drag pos 'joms shing 'tshed/_/
[\[135a.5\]]mtshon gyis bcom pa'i klu bzhin du/_/de dag rtag tu smre sngags 'don/_/'di ltar nyes par spyod pa rnams/_/'o dod chen pos smre sngags 'don/_/zhes bka' stsal to/_/mngal du 'jug pa gsum dag ces bya ba la/_gleng gzhi ni mnyan du yod pa na'o/_/de nas bcom ldan 'das
[\[135a.6\]]kyis dge slong rnams la bos te/_dge slong dag mngal du 'jug pa ni rnam pa gsum ste/_shes bzhin du ma'i mngal du 'jug pa dang /_shes bzhin du gnas pa dang /_'byung ba shes bzhin ma yin pa dang /_ma'i mngal du 'jug pa shes bzhin du ma yin gyi/_gnas pa dang /_'jug
[\[135a.7\]]pa shes bzhin dang /_ma'i mngal du 'jug pa dang /_'byung ba dang /_gnas pa yang shes bzhin du gnas pa yod do zhes gsungs so/_/'di rgyas par ni phra rgyas btab pa'i dbugs 'byung ba drug pa las blta bar bya'o/_/'di skad du bcom ldan 'das kyis las ni yod pa rnam par smin
[\[135b\]]
[\[135b.1\]]pa ni yod do zhes bya ba la sogs pa la/_bcom ldan 'das skya bseng gi grong khyer kol ma sha dam mya na bzhugs te/_de nas bcom ldan 'das kyis dge slong rnams la bos te/_dge slong dag thog mar dge ba/_bar du dge ba/_tha mar dge ba/_don bzang po/_tshig 'bru bzang po/_
[\[135b.2\]]ma 'dres pa/_yongs su rdzogs pa/_yongs su byang ba tshangs par spyod pa/_gsal bar byed pa/_'di lta ste/_don dam pa stong pa nyid ces bya ba'i chos kyi rnam grangs bstan par bya yis de legs par nyon la yid la zung shig dang bshad par bya'o/_/don dam pa stong pa nyid ces bya ba'i
[\[135b.3\]]chos kyi rnam grangs gang zhe na/_mi skye ba ni gang nas kyang mi 'ong /_'gag pa gang du mi 'gro ste/_dge slong dag 'di ltar mig ni ma byung ba las byung zhing byung nas kyang yongs su 'jig pa ste las ni yod do/_/rnam par smin pa ni yod do/_/chos su brdar btags pa ma gtogs pa phung po 'di
[\[135b.4\]]'dor bar byed cing phung po gzhan nying mtshams sbyor bar byed pa po ni mi dmigs so/_/de la chos su brdar btags pa ni 'di yin te/_'di lta ste/_'di yod pas 'di 'byung /_'di skyes pa'i phyir 'di skye ste/_'di lta ste/_ma rig pa'i rkyen gyis 'du byed/_'du byed kyi rkyen gyis rnam par
[\[135b.5\]]shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len pa'i rkyen gyis srid pa/_srid pa'i rkyen gyis skye ba/_
[\[135b.6\]]skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_de ltar na sdug bsngal gyi phung po chen po 'di 'ba' zhig 'byung bar 'gyur ro/_/'di ltar 'di med pas 'di mi 'byung /_'di ma skyes pas
[\[135b.7\]]'di 'gag par 'gyur te/_ma rig pa 'gags pas 'du byed 'gag_/'du byed 'gags pas rnam par shes pa 'gag_/rnam par shes pa 'gags pas ming dang gzugs 'gag_/ming dang gzugs 'gags pas skye mched drug 'gag_/skye mched drug 'gags pas reg pa 'gag_/
[\[136a\]]
[\[136a.1\]]reg pa 'gags pas tshor ba 'gag_/tshor ba 'gags pas sred pa 'gag_/sred pa 'gags pas len pa 'gag_/len pa 'gags pas srid pa 'gag_/srid pa 'gags pas skye ba 'gag_/skye ba 'gag pas rga shi dang /_mya ngan dang /_smre sngags 'don pa
[\[136a.2\]]dang /_sdug bsngal ba dang /_yid mi bde ba dang /_'khrug pa rnams 'gag par 'gyur te/_de ltar na sdug bsngal gyi phung po chen po 'di 'ba' zhig 'gag par 'gyur ro/_/'di ni don dam pa stong pa nyid ces bya ba'i chos kyi rnam grangs so/_dge slong dag thog mar dge ba/_bar du dge
[\[136a.3\]]ba/_tha mar dge ba/_don bzang po/_tshig 'bru bzang po/_ma 'dres pa/_yongs su rdzogs pa/_yongs su byang ba/_tshangs par spyod pa/_yongs su gsal bar byed pa 'di lta ste/_don dam pa stong pa nyid ces bya ba'i chos kyi rnam grangs bshad par bya'o zhes ji skad du bstan pa de rgyas par
[\[136a.4\]]bar tu bshad do zhes bka' stsal to/_/dang po nur nur po yin no zhes bya ba la sogs pa la/_bcom ldan 'das ma ga d+hAr ljongs rgyu zhing gshegs te/_gnod sbyin dbang po'i khyim du mtshan mo gnas pa'i phyir gshegs so/_/de nas gnod sbyin dbang po bcom ldan 'das gang na ba der nye bar
[\[136a.5\]]'ongs te/_nye bar 'ongs nas bcom ldan 'das kyi zhabs la spyi bos phyag byas te phyogs gcig tu 'dug go_/phyogs gcig tu 'dug nas gnod sbyin dbang pos tshigs su bcad pa 'di skad ces gsol to/_/srog gis ci zhig mi shes sam/_/srog gis ci zhig mi rtogs sam/_/srog ni
[\[136a.6\]]gang du bcings shing gnas/_/srog gi 'ching ba sred pa yin/_/bcom ldan 'das kyis bka' stsal pa/_/srog gis gzugs rnams mi shes te/_/'du byed kyang ni rtogs ma yin/_/srog ni lus 'dir bcings shing gnas/_/srog ni 'ching ba sred pa yin/_/sangs rgyas gzugs ni srog min
[\[136a.7\]]gsung /_/ji ltar tshang tshing 'dir gnas shing /_/ji ltar rim gyis gong bur 'gyur/_/ji ltar lus ni mngon 'phel 'gyur/_/dang por nur nur po yin no/_/nur nur po las mer mer po/_/mer mer po las nar nar skye/_/nar nar po las mkhrang 'gyur skye/_/mkhrang las rkang lag 'gyus pa dang /_/
[\[136b\]]
[\[136b.1\]]skra spu sen mo la sogs dang /_/dbang po gzugs can rnams dang ni/_/mtshan rnams rim gyis skye bar 'gyur/_/gang tshe ma yis bzas pa dang /_/btung ba gnyis ka longs spyad pas/_/mngal gyi nang na gnas pa'i mi/_/des ni gso zhing skye bar 'gyur/_/de nas gnod sbyin dbang po bcom
[\[136b.2\]]ldan 'das kyis gsungs pa la mngon par dga' zhing rjes su yi rang nas/_bcom ldan 'das kyi zhabs la spyi bos phyag byas te/_bcom ldan 'das kyi drung nas song ngo /_/'di ltar/_gleng gzhi chen po'i rnam grangs las/_/zhes bya ba la mdor bstan pa brjod pa las 'di ltar 'don te/_kun dga'
[\[136b.3\]]bo ming dang gzugs la rkyen yod dam zhes 'dri na/_rkyen yod do zhes lan gdab par bya'o/_/kun dga' bo ming dang gzugs kyi rkyen gang yin zhes 'dri na/_rnam par shes pa rkyen yin no zhes brjod par bya'o/_/kun dga' bo rnam par shes pa'i rkyen gyis ming dang gzugs so zhes ngas ji skad du
[\[136b.4\]]bstan pa de rgyas par rab tu bshad do/_/kun dga' bo gal te rnam par shes pa ma'i mngal du zhugs par ma gyur na/_khu ba dang khrag gi nur nur po'i nang du mngon par brgyal bar 'gyur ram/_btsun pa ma lags so/_/kun dga' bo gal te rnam par shes pa ma'i mngal du zhugs par ma gyur ram/_
[\[136b.5\]]'phos par ma gyur na rnam par shes pa 'di lta bur nye bar 'gyur ram/_btsun pa ma lags so/_/kun dga' bo gal te byis pa dang /_gzhon nu dang gzhon nu ma dang /_lang tsho'i gnas skabs kyi rnam par shes pa dang po nas 'di ltar chad cing ma byung bar gyur na ming dang gzugs 'di ltar rgyas shing
[\[136b.6\]]yangs pa rgya chen por 'gyur ram/_btsun pa ma lags so/_/kun dga' bo gal te rnam pa thams cad du rnam par shes pa med na ming dang gzugs gdags par nus sam/_btsun pa ma lags so/_/kun dga' bo de'i phyir rgyu mtshan 'di dang /_rgyu 'di dang /_kun 'byung ba 'di lta ste/_rnam par shes
[\[136b.7\]]pa'i rkyen gyis ming dang gzugs zhes bya'o/_/rnam par shes pa'i rkyen gyis ming dang gzugs zhes ngas ji skad du bstan pa de rgyas par rab tu bshad do/_/'di ltar mdo de nyid las dge slong dag dge slong gis gang phan chad rten cing 'brel par 'byung ba dang zhes bya ba la sogs pa la/_gleng gzhi ni
[\[137a\]]
[\[137a.1\]]mnyan du yod pa na'o/_/dge slong dag rten cing 'brel par 'byung ba dang /_rten cing 'brel par 'byung ba'i chos rnams bshad par bya yis de legs par nyon la yid la zung shig dang bshad par bya'o/_/rten cing 'brel par 'byung ba'i chos rnams gang zhe na/_'di ltar
[\[137a.2\]]'di yod pas 'di 'byung /_'di skyes pa'i phyir 'di skye ste/_'di ltar ma rig pa'i rkyen gyis 'du byed rnams zhes bya ba nas/_'di 'ba' zhig kun du 'byung bar 'gyur zhes bya ba'i bar du ste/_skye ba'i rkyen gyis rga shi zhes bya ba de bzhin gshegs pa rnams byung yang rung /_de bzhin gshegs
[\[137a.3\]]pa rnams ma byung yang rung ba 'di ni chos nyid de/_chos rnams kyi chos nyid 'di ni rtag tu gnas pa'o zhes rang nyid kyi mngon par shes pas mkhyen cing mngon par sangs rgyas nas ston par byed/_'chad par byed/_rab tu 'chad par byed/_rnam par 'byed par byed/_'grel par byed/_rgyas par
[\[137a.4\]]byed/_ston cing yang dag par gsal bar byed de/_'di ltar skye ba'i rkyen gyis rga shi dang /_srid pa dang /_len pa dang /_sred pa dang /_tshor ba dang /_reg pa dang /_skye mched drug dang /_ming dang gzugs dang /_rnam par shes pa dang /_ma rig pa'i rkyen gyis 'du byed rnams te/_de bzhin
[\[137a.5\]]gshegs pa rnams byung ngam ma byung yang rung chos nyid de/_chos rnams kyi chos nyid 'di ni rtag tu gnas so zhes de bzhin gshegs pas rang nyid kyi mngon par shes pas mkhyen nas mngon par sangs rgyas nas ston par byed/_'chad par byed/_rab tu 'chad par byed/_rnam par 'byed par
[\[137a.6\]]byed/_'grel bar byed/_rgyas par byed/_ston cing yang dag par gsal bar byed de/_'di ltar ma rig pa'i rkyen gyis 'du byed rnams zhes bya ba 'di ni chos rnams kyi gnas pa/_chos rnams kyi nges pa/_chos rnams kyi ji lta ba nyid/_de bzhin nyid/_mi 'gyur ba de bzhin nyid/_gzhan ma yin
[\[137a.7\]]pa de bzhin nyid ji lta ba/_bden pa/_de kho na nyid/_ji lta ba bzhin mi 'gyur ba/_phyin ci ma log pa/_rkyen 'di tsam pa ste/_'di ni rten cing 'brel par 'byung ba go rims las bzlog pa ste/_'di ni rten cing 'brel par 'byung ba zhes bya'o/_/rten cing 'brel par 'byung ba'i chos rnams gang zhe na/_
[\[137b\]]
[\[137b.1\]]ma rig pa dang /_'du byed dang /_rnam par shes pa dang /_ming dang gzugs dang /_skye mched drug dang /_reg pa dang /_tshor ba dang /_sred pa dang /_len pa dang /_srid pa dang /_skye ba dang /_rga shi'o/_/dge slong dag de la skye ba dang /_rga shi ni mi rtag pas 'dus byas bsags pa/_rten
[\[137b.2\]]cing 'brel par 'byung ba/_skye ba dang /_'jig pa'i chos can/_'dod chags dang bral ba'i chos can/_'gag pa'i chos can du de ltar yongs su shes par bya'o/_/skye ba dang /_srid pa dang /_len pa dang /_sred pa dang /_tshor ba dang /_reg pa dang /_skye mched drug dang /_ming dang gzugs
[\[137b.3\]]dang /_rnam par shes pa dang /_'du byed kyang mi rtag pa/_'du byas pa/_bsags pa/_rten cing 'brel par 'byung ba/_skye ba dang /_'jig pa'i chos can/_'dod chags dang bral ba'i chos can/_'gog pa'i chos can du de yongs su shes par bya ste/_'di ni rten cing 'brel par 'byung ba zhes
[\[137b.4\]]bya'o/_/dge slong dag gang yang 'phags pa nyan thos thos pa dang ldan pa/_rten cing 'brel par 'byung ba dang /_rten cing 'brel par 'byung ba'i chos rnams yang dag pa'i shes rab kyis ji lta ba bzhin shes shing /_rab tu mthong zhing bar tu rig la/_rab tu rten cing rab tu yid la byas shing /_
[\[137b.5\]]legs par so sor rtogs na/_de ci bdag 'das pa'i dus na byung bar gyur tam 'on te byung bar ma gyur/_bdag 'das pa'i dus na ci zhig tu byung bar gyur/_bdag 'das pa'i dus na ji ltar byung bar gyur zhes sngon gyi mtha' rjes su 'brang bar mi 'gyur ro/_/ci bdag ma 'ongs pa'i dus na 'byung
[\[137b.6\]]bar 'gyur ram/_'on te bdag ma 'ongs pa'i dus na 'byung bar mi 'gyur/_bdag ma 'ongs pa'i dus na ci zhig tu 'byung bar 'gyur/_bdag ma 'ongs pa'i dus na ji ltar 'byung bar 'gyur zhes phyi ma mtha'i rjes su 'brang bar mi 'gyur ro/_/'di ci zhig 'di ji ltar yod pa ni ci zhig 'byung bar
[\[137b.7\]]ni ci zhig sems can 'di dag gang nas 'ongs shing 'chi 'pho ba na gang du 'gro bar 'gyur zhes nang gi bdag nyid la the tshom za bar mi 'gyur ro/_/gang yang dge sbyong ngam bram ze gang kha cig 'jig rten gyi lta bar gyur pa tha dad pa 'di lta ste/_bdag tu smra ba dang /_yang dag par ldan pa dang /_
[\[138a\]]
[\[138a.1\]]mtshams sbyor bar byed par smra ba dang /_yang dag par ldan pa dang /_gso bar smra ba dang yang dag par ldan pa dang /_dge mtshan dang bkra shis su smra ba dang yang dag par ldan pa dag de'i tshe na yongs su shes shing yongs su spangs par 'gyur/_rtsa ba bcad par 'gyur
[\[138a.2\]]te/_shing ta la rtsa ba bcad pa ltar ma 'ongs pa'i skal ba mi skye ba'i chos can du 'gyur te/_de ci'i phyir zhe na/_dge slong dag 'di ltar 'phags pa nyan thos thos pa dang ldan pa rten cing 'brel par 'byung ba dang /_rten cing 'brel par 'byung ba'i chos rnams yang dag pa'i shes rab kyis ji lta
[\[138a.3\]]ba bzhin shes shing rab tu mthong zhing rab tu rig la rab tu yid la byas shing /_rab tu rten la legs par so sor rtogs pa'i phyir ro/_/dge slong dag rten cing 'brel par 'byung ba dang /_rten cing 'brel par 'byung ba'i chos rnams bstan par bya'o zhes ji skad du bstan pa de rgyas par rab tu
[\[138a.4\]]bshad do zhes bka' stsal to/_/ma rig pa tshul bzhin ma yin pa yid la byed pa'i rgyu can du gsungs zhes bya ba la/_bcom ldan 'das skya bseng gi grong khyer kol ma sha dam mya na bzhugs te/_de nas bcom ldan 'das kyis dge slong rnams la bos te/_dge slong dag thog mar dge ba/_bar du
[\[138a.5\]]dge ba zhes bya ba nas tshangs par spyod pa yongs su gsal bar byed pa 'di lta ste/_rgyu dang bcas rkyen dang bcas rgyu mtshan dang bcas pa zhes bya ba'i chos kyi rnam grangs bshad par bya yis de legs par zhes bya ba nas bshad par bya ba'i bar du'o/_/dge slong dag rgyu dang bcas rkyen dang bcas rgyu
[\[138a.6\]]mtshan dang bcas pa zhes bya ba'i chos kyi rnam grangs gang zhe na/_dge slong dag mig ni rgyu dang bcas rkyen dang bcas rgyu mtshan dang bcas pa ste/_dge slong dag mig gi rgyu ni gang /_rkyen ni gang /_rgyu mtshan ni gang zhe na/_dge slong dag las ni rgyu/_las ni rkyen/_las ni rgyu mtshan no/_/dge slong dag las
[\[138a.7\]]ni rgyu dang bcas rkyen dang bcas rgyu mtshan dang bcas pa'o/_/dge slong dag las kyi rgyu ni gang /_rkyen ni gang /_rgyu mtshan ni gang zhe na/_dge slong dag las kyi rgyu ni sred pa/_rkyen ni sred pa/_rgyu mtshan ni sred pa'o/_/dge slong dag sred pa yang rgyu dang bcas/_rkyen dang bcas/_rgyu mtshan dang bcas pa
[\[138b\]]
[\[138b.1\]]ste/_dge slong dag sred pa'i rgyu ni gang /_rkyen ni gang /_rgyu mtshan ni gang zhe na/_dge slong dag sred pa'i rgyu ni ma rig pa/_rkyen ni ma rig pa rgyu mtshan ni ma rig pa'o/_/dge slong dag ma rig pa yang rgyu dang bcas rkyen dang bcas/_rgyu mtshan dang bcas pa ste/_dge slong dag ma rig pa'i rgyu ni gang /_
[\[138b.2\]]rkyen ni gang /_rgyu mtshan ni gang zhe na/_dge slong dag ma rig pa'i rgyu ni tshul bzhin ma yin pa yid la byed pa/_rkyen ni tshul bzhin ma yin pa yid la byed pa/_rgyu mtshan ni tshul bzhin ma yin pa yid la byed pa'o/_/dge slong dag tshul bzhin ma yin pa yid la byed pa rgyu dang bcas/_rkyen dang
[\[138b.3\]]bcas/_rgyu mtshan dang bcas pa'o/_/dge slong dag tshul bzhin ma yin pa yid la byed pa'i rgyu ni gang /_rkyen ni gang /_rgyu mtshan ni gang zhe na/_ming dang gzugs la brten nas ma rig pa las skyes pa yid la byed pa rnyog pa skyes te/_gang rmongs shing kun du rmongs la ma rig pa de sred pa
[\[138b.4\]]don du gnyer ro/_/sred pa dang bcas nas rnam par rig byed kyi las byed de/_dge slong dag tshul bzhin ma yin pa yid la byed pa ni ma rig pa'i rgyu can ma rig pa ni sred pa'i rgyu can/_sred pa ni las kyi rgyu can/_las ni mig gi rgyu can no/_/dge slong dag rna ba dang /_sna dang /_lce dang /_lus
[\[138b.5\]]dang /_yid kyang rgyu dang bcas/_rkyen dang bcas/_rgyu mtshan dang bcas pa ste/_dge slong dag yid kyi rgyu ni gang /_rkyen ni gang /_rgyu mtshan ni gang zhe na/_dge slong dag yid kyi rgyu ni las/_rkyen ni las/_rgyu mtshan ni las so/_/dge slong dag las kyang rgyu dang bcas/_rkyen dang bcas/_rgyu mtshan
[\[138b.6\]]dang bcas pa ste/_dge slong dag las kyi rgyu ni gang /_rkyen ni gang /_rgyu mtshan ni gang zhe na/_dge slong dag las kyi rgyu ni sred pa/_rkyen ni sred pa/_rgyu mtshan ni sred pa'o/_/dge slong dag sred pa yang rgyu dang bcas/_rkyen dang bcas/_rgyu mtshan dang bcas pa ste/_dge slong dag sred pa'i rgyu ni
[\[138b.7\]]gang /_rkyen ni gang /_rgyu mtshan ni gang zhe na/_dge slong dag sred pa'i rgyu ni ma rig pa/_rkyen ni ma rig pa/_rgyu mtshan ni ma rig pa'o/_/dge slong dag ma rig pa rgyu dang bcas/_rkyen dang bcas/_rgyu mtshan dang bcas pa ste/_dge slong dag ma rig pa'i rgyu dang /_rkyen dang /_rgyu mtshan gang zhe na/_
[\[139a\]]
[\[139a.1\]]tshul bzhin ma yin pa yid la byed pa ni rgyu'o/_/tshul bzhin ma yin pa yid la byed pa ni rkyen no/_/tshul bzhin ma yin pa yid la byed pa ni rgyu mtshan no/_/dge slong dag tshul bzhin ma yin pa yid la byed pa yang rgyu dang bcas/_/tshul bzhin ma yin pa yid la byed pa
[\[139a.2\]]yang rkyen dang bcas/_tshul bzhin ma yin pa yid la byed pa yang rgyu mtshan dang bcas pa ste/_dge slong dag tshul bzhin ma yin pa yid la byed pa'i rgyu ni gang /_rkyen ni gang /_rgyu mtshan ni gang zhe na/_dge slong dag yid dang /_chos la brten nas ma rig pa las skyes pa'i yid la byed pa
[\[139a.3\]]rnyog pa skyes te/_gang rmongs shing kun du rmongs la/_ma rig pa de sred pa don du gnyer ro/_/sred pa dang bcas na rnam par rig byed kyi las byed de/_dge slong dag tshul bzhin ma yin pa yid la byed pa ni ma rig pa'i rgyu can/_ma rig pa ni sred pa'i rgyu can/_sred pa ni las kyi rgyu can/_las ni
[\[139a.4\]]mig gi rgyu can te/_'di ni rgyu dang bcas/_rkyen dang bcas/_rgyu mtshan dang bcas pa zhes bya ba'i chos kyi rnam grangs te/_dge slong dag rgyu dang bcas/_rkyen dang bcas/_rgyu mtshan dang bcas pa'i chos bshad par bya ste zhes bya ba nas/_snga ma bzhin du rgyu dang bcas/_rkyen dang bcas/_rgyu mtshan
[\[139a.5\]]dang bcas pa'i chos bshad par bya'o zhes ngas ji skad du bstan pa de rgyas par rab tu bshad do zhes bka' stsal to/_/mdo gzhan las ma rig pa'i 'dus te reg pa las byung ba'i tshor ba zhes bya ba la phung po'i sngon gyi tshigs su bcad pa bzhi pa'i dang po'i mdo mdzod gyi gnas gnyis par mi
[\[139a.6\]]ldan pa'i 'du byed kyi 'gog pa'i snyoms par 'jug pa'i skabs su bris pa blta bar bya'o/_/bcom ldan 'das kyis khyed la rten cing 'brel par 'byung ba'i chos rnams kyang bshad par bya'o zhes bka' stsal to zhes bya ba ni snga ma bzhin du de ma thag kho nar dge slong dag khyed da la rten cing 'brel
[\[139a.7\]]par 'byung ba dang /_rten cing 'brel par 'byung ba'i chos rnam par bshad par bya zhes mdo bris pa blta bar bya'o/_/'di ni mdo'i don ma yin no zhes bya ba la sogs pa la gleng gzhi ni mnyan du yod pa na'o/_/de nas bcom ldan 'das kyis dge slong rnams la bos te/_dge slong dag rten cing 'brel
[\[139b\]]
[\[139b.1\]]par 'byung ba'i thog ma dang /_rnam par dbye ba bshad par bya yis de legs par nyon la yid la zung shig dang bshad par bya'o/_/rten cing 'brel par 'byung ba'i dang po gang zhe na/_'di yod pas 'di 'byung /_'di skyes pa'i phyir 'di skye ste/_'di ltar ma rig pa'i rkyen gyis 'du
[\[139b.2\]]byed dang /_'du byed kyi rkyen gyis rnam par shes pa/_rnam par shes pa'i rkyen gyis ming dang gzugs/_ming dang gzugs kyi rkyen gyis skye mched drug_/skye mched drug gi rkyen gyis reg pa/_reg pa'i rkyen gyis tshor ba/_tshor ba'i rkyen gyis sred pa/_sred pa'i rkyen gyis len pa/_len
[\[139b.3\]]pa'i rkyen gyis srid pa/_srid pa'i rkyen gyis skye ba/_skye ba'i rkyen gyis rga shi dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams kun du 'byung bar 'gyur te/_dge slong dag de ltar na sdug bsngal gyi phung po chen po 'di 'ba' zhig kun
[\[139b.4\]]du 'byung bar 'gyur te/_'di ni rten cing 'brel par 'byung ba'i dngos po zhes bya'o/_/rnam par dbye ba gang zhe na/_ma rig pa'i rkyen gyis 'du byed ces 'byung ba ma rig pa gang zhe na/_sngon gyi mtha' mi shes pa dang /_phyi ma'i mtha' mi shes pa dang /_sngon dang phyi ma'i mtha' mi shes pa
[\[139b.5\]]dang /_nang mi shes pa dang /_phyi mi shes pa dang /_nang dang phyi rol mi shes pa dang /_las mi shes pa dang /_rnam par smin pa mi shes pa dang /_las kyi rnam par smin pa mi shes pa dang /_rgyu mi shes pa dang /_'bras bu mi shes pa dang /_rgyu dang 'bras bu mi shes pa dang /_sangs rgyas mi shes pa dang /_
[\[139b.6\]]chos mi shes pa dang /_dge 'dun mi shes pa dang /_sdug bsngal dang /_kun 'byung dang /_'gog pa dang /_lam mi shes pa dang /_rgyu las byung ba'i chos rnams mi shes pa dang /_dge ba dang mi dge ba rnams dang /_kha na ma tho ba dang bcas pa dang /_kha na ma tho ba med pa rnams dang /_brten
[\[139b.7\]]par bya ba dang /_brten par bya ba ma yin pa rnams dang /_spang bya dang spang bya ma yin pa rnams dang /_dkar po dang /_nag po rnams dang /_rnam par dbye ba dang bcas pa'i rten cing 'brel par 'byung ba'i chos rnams mi shes pa dang /_'di ltar reg pa'i skye mched drug 'di ltar yang
[\[140a\]]
[\[140a.1\]]dag pa ji lta ba bzhin so sor ma rig pa ste/_gang yang de dang de la mi shes pa dang /_ma mthong ba dang /_mngon par ma rtogs pa dang /_mun pa dang /_rmongs pa ma rig pa'i mun pa zhes bya ba ste 'di ni ma rig pa zhes bya'o/_ma rig pa'i rkyen gyis 'du byed gang zhe na/_'du byed ni
[\[140a.2\]]rnam pa gsum ste/_lus kyi 'du byed dang /_ngag gi 'du byed dang /_yid kyi 'du byed do/_/'du byed kyi rkyen gyis rnam par shes pa zhes 'byung ba rnam par shes pa gang zhe na/_rnam par shes pa'i tshogs drug ste/_mig gi rnam par shes pa dang /_rna ba dang /_sna dang /_lce dang /_lus dang /_yid kyi rnam
[\[140a.3\]]par shes pa'o/_rnam par shes pa'i rkyen gyis ming dang gzugs zhes byung ba ming gang zhe na/_gzugs can ma yin pa'i phung po bzhi ste/_tshor ba'i phung po dang /_'du shes kyi phung po dang /_'du byed kyi phung po dang /_rnam par shes pa'i phung po'o/_/gzugs gang zhe na/_gzugs gang ci yang rung ba de
[\[140a.4\]]thams cad ni 'byung ba chen po bzhi dag dang /_'byung ba chen po bzhi dag rgyur byas pa ste/_gzugs 'di dang sngar bstan pa thams cad gcig tu bsdus te ming dang gzugs zhes bya'o/_/ming dang gzugs kyi rkyen gyis skye mched drug ces 'byung ba skye mched drug gang zhe na/_nang gi skye mched drug ste/_mig
[\[140a.5\]]nang gi skye mched dang /_rna ba dang /_sna dang /_lce dang /_lus dang /_yid nang gi skye mched do/_/skye mched drug gi rkyen gyis reg pa zhes 'byung ba reg pa gang zhe na/_reg pa'i chos drug ste/_mig gi 'dus te reg pa dang /_rna ba dang /_sna dang /_lce dang /_lus dang /_yid kyi 'dus te reg pa'o/_/reg pa'i
[\[140a.6\]]rkyen gyis tshor ba zhes 'byung ba tshor ba gang zhe na/_tshor ba gsum ste/_bde ba dang /_sdug bsngal ba dang /_bde ba yang ma yin/_sdug bsngal ba yang ma yin pa'o/_/tshor ba'i rkyen gyis sred pa zhes 'byung ba sred pa gang zhe na/_sred pa gsum ste/_'dod pa'i sred pa dang /_gzugs kyi sred pa dang /_
[\[140a.7\]]gzugs med pa'i sred pa'o/_/sred pa'i rkyen gyis len pa zhes 'byung ba len pa gang zhe na/_nye bar len pa bzhi ste/_'dod pa nye bar len pa dang /_lta ba nye bar len pa dang /_tshul khrims dang brtul zhugs nye bar len pa dang /_bdag tu smra ba nye bar len pa'o/_/len pa'i rkyen gyis srid pa zhes _
[\[140b\]]
[\[140b.1\]]'byung ba srid pa gang zhe na/_srid pa rnam pa gsum ste/_'dod pa'i srid pa dang /_gzugs kyi srid pa dang /_gzugs med pa'i srid pa'o/_/srid pa'i rkyen gyis skye ba zhes 'byung ba skye ba gang zhe na/_sems can de dang de dag sems can gyi ris mthun pa de dang [(]dar [,]der [)]skye zhing yang dag par skye ba dang /_
[\[140b.2\]]'jug pa dang /_mngon par grub pa dang /_rab tu byung ba dang /_phung po thob cing khams dang skye mched thob la/_phung po mngon par grub cing dbang po dang grong mngon par rab tu byung ba ste 'di ni skye ba zhes bya'o/_/skye ba'i rkyen gyis rga shi zhes 'byung ba rga shi gang zhe na/_gang spyi ther dang /_skra dkar
[\[140b.3\]]dang /_'khyogs shing gnyer ma mang ba dang /_sgur po sgu bo/_gre ba sgra ngar ngar pos 'gags pa/_lus sgu zhing 'khar ba la brten pa/_sme ba'i thig les lus nyams pa/_lus bcings shing bcings pa dang /_dbang po rnams yongs su nyams shing yongs su smin pa dang /_'jig pa dang
[\[140b.4\]]'du byed rnams yongs su rnyings shing rgas par gyur pa 'di ni rga ba zhes bya'o/_/'chi ba gang zhe na/_sems can gyi skal pa mnyam pa de dang de las 'chi 'pho zhing 'jig la nub cing tshe dang drod nyams la phung po 'phos shing dbang po rnams 'gags te/_shi zhing dus byed par 'gyur ba 'di ni 'chi ba
[\[140b.5\]]zhes bya ste/_'chi ba 'di dang rga ba gnyis ga gcig tu bsdus nas rga shi zhes bya'o/_/'di ni rten cing 'brel par [(]'byang [,]'byung [)]ba'i rnam par dbye ba zhes bya'o/_/dge slong dag khyed la rten cing 'brel par 'byung ba'i dang po dang rnam par dbye ba bshad par bya'o zhes ji skad du bstan pa de rgyas par rab tu
[\[140b.6\]]bshad do/_/'di lta ste glang po'i rjes lta bu'i mdo las zhes bya ba la/_glang po'i rjes lta bu'i mdo bar ma'i bdun po tha ma las bstan pa mdzod kyi gnas dang por blta bar bya'o/_/der bstan pa phyogs tsam 'di ltar 'don te/_sa'i khams gang zhe na/_tshe dang ldan pa dag sa'i khams ni rnam pa
[\[140b.7\]]gnyis te/_nang dang phyi rol gyi'o/_/nang gi sa'i khams kyang yod do/_nang gi sa'i khams gang zhe na/_gang yang lus 'di la nang gi bdag nyid kyi sra ba dang /_mkhrang ba dang /_zin pa dang /_zin par gyur pa ste/_de gang zhe na/_'di lta ste/_skra dang /_spu dang /_sen mo dang /_so dang /_rdul dang /_
[\[141a\]]
[\[141a.1\]]dri ma dang /_pags pa dang /_sha dang /_rus pa dang /_rtsa dang /_rgyus pa dang /_snying dang /_glo ba dang /_mchin pa dang /_mkhal ma dang /_rgyu ma dang /_gnye ma dang /_pho ba dang /_long ka dang /_gang rags par gyur pa ste/_gang lus 'di la sra ba dang /_mkhrang ba zin pa
[\[141a.2\]]dang /_zin par gyur pa 'di ni nang gi bdag nyid kyi sa'i khams zhes bya'o/_/de bzhin gshegs pa rnams byung yang rung ma byung yang rung zhes bya ba la/_gleng gzhi ni mnyan du yod pa na'o/_/de nas dge slong gzhan zhig bcom ldan 'das gang na ba der nye bar 'ongs te/_nye bar 'ongs nas zhes bya
[\[141a.3\]]ba nas/_bcom ldan 'das la 'di skad ces gsol to zhes bya ba'i bar du'o/_/ci bcom ldan 'das kyis rten cing 'brel par 'byung ba byas sam/_'on te gzhan zhig gis byas/_dge slong rten cing 'brel par 'byung ba ni ngas kyang ma byas la/_gzhan gyis kyang ma byas kyi/_de bzhin
[\[141a.4\]]gshegs pa rnams byung yang rung ma byung yang rung /_chos rnams kyi chos nyid 'di ni gnas pa/_chos kyi dbyings te/_de bzhin gshegs pa rang nyid kyis mkhyen cing mngon par sangs rgyas nas 'chad par byed/_ston par byed/_rnam par 'byed par byed/_'brel pa dang ston cing yang dag par
[\[141a.5\]]gsal bar byed de/_'di lta ste 'di yod pas 'di 'byung /_'di skyes pas 'di skye ste/_ma rig pa'i rkyen gyis 'du byed/_'du byed kyi rkyen gyis rnam par shes pa zhes bya ba nas snga ma bzhin du/_'di 'ba' zhig kun du 'byung bar 'gyur ro zhes bya ba'i bar du'o/_/'di ltar 'di med pas 'di mi
[\[141a.6\]]'byung /_'di 'gags pas 'di 'gag par 'gyur te/_'di ltar ma rig pa 'gags pas 'du byed 'gag ces bya ba nas skye ba dang rga shi 'gag par 'gyur zhes bya ba'i bar du'o zhes bka' stsal to/_/dper na gzhan las ma rig pa yod na 'du byed rnams 'byung gi gzhan du ma rig pa'i
[\[141a.7\]]rkyen med par 'du byed rnams ma yin na zhes bya ba la/_yang dag par ldan pa'i gleng gzhi las dang ldan pa dang /_'bras bu can zhes bya ba'i sdom gyi [(]tshogs [,]tshigs [)]su bcad pa gsum pa'i mdo sa can las 'di ltar 'don to/_de nas tshe dang ldan pa kun dga' bos bcom ldan 'das la 'di skad ces
[\[141b\]]
[\[141b.1\]]gsol to/_/btsun pa bcom ldan 'das kyis bshad pa'i don bdag gis 'tshal ba ltar na skye ba yod na rga shi 'byung bar 'gyur gyi/_gzhan du na skye ba'i rkyen med par rga shi 'byung bar mi 'gyur ro/_/skye ba dang /_srid pa dang /_len pa dang /_sred pa dang /_tshor ba dang /_reg pa dang /_
[\[141b.2\]]skye mched drug dang /_ming dang gzugs dang /_rnam par shes pa dang /_ma rig pa yod na 'du byed 'byung bar 'gyur gyi/_gzhan du na ma rig pa med par 'du byed rnams 'byung bar mi 'gyur ro/_/btsun pa skye ba med na rga shi 'byung bar mi 'gyur gyi/_gzhan du na skye ba 'gags pas rga shi
[\[141b.3\]]'gag par mi 'gyur ro/_/skye ba dang srid pa dang /_len pa dang /_sred pa dang /_tshor ba dang /_reg pa dang /_skye mched drug dang /_ming dang gzugs dang /_rnam par shes pa dang /_ma rig pa 'gags pas 'du byed 'gag par 'gyur gyi/_gzhan du na ma rig pa 'gags pas 'du byed 'gag
[\[141b.4\]]par mi 'gyur ro/_/kun dga' bo de de bzhin te/_de de bzhin no/_/skye ba yod na rga shi 'byung bar 'gyur gyi/_gzhan du na skye ba med na rga shi 'byung bar mi 'gyur te zhes bya ba nas snga ma bzhin du ma rig pa 'gags pas 'du byed 'gag par 'gyur zhes bya ba'i bar du'o/_/lta ba drug cu rtsa gnyis ni
[\[141b.5\]]tshangs pa'i dra ba las ji skad du 'byung ba bzhin te zhes bya ba la/_'di skad bdag gis thos pa dus gcig na bcom ldan 'das dge slong gi dge 'dun brgya phrag phyed dang bcu gsum dang /_dge bsnyen stong dang /_slong mo za ba lnga brgya dang lhan cig tu ma ga d+hA na ljongs rgyu zhing gshegs te/_rgyal po'i
[\[141b.6\]]khab dang pa Ta li'i grong khyer gyi bar na rgyal po bzhugs sa smyug ma'i ldum bu can du mtshan mo bzhugs pa'i phyir gshegs so/_/de'i tshe de'i dus na kun du rgyu rab dga' zhes bya ba rnam grangs du mas sangs rgyas kyi bsngags pa ma yin pa brjod chos dang dge 'dun gyi bsngags pa ma yin pa rjod
[\[141b.7\]]par byed do/_/kun du rgyu rab dga'i lhan cig gnas pa tshangs pas byin zhes bya ba rnam grangs du mas sangs rgyas kyi bsngags pa brjod/_chos dang dge 'dun gyi bsngags pa brjod de/_slob dpon dang nye bar gnas pa 'di gnyis ka yang lta ba gzhan dang gzhan du gyur cing /_'dod pa dang blo
[\[142a\]]
[\[142a.1\]]tha dad par smra ba yang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyi phyi bzhin du 'brang bar gyur to/_/de nas dge slong rab tu mang po rgyal po bzhugs sa na 'dus par gyur cing 'dug pa de dag bar skabs su 'di lta
[\[142a.2\]]bu'i gtam gleng langs te/_tshe dang ldan pa dag sems can rnams kyi mos pa sna tshogs pa ni ngo mtshar te/_gang gi phyir da ltar kun du rgyu rab dga' sangs rgyas kyi bsngags pa ma yin pa brjod/_chos dang dge 'dun gyi bsngags pa ma yin pa brjod la zhes bya ba nas dge 'dun gyi bsngags
[\[142a.3\]]pa brjod ces bya ba'i bar du'o/_/dge slong rab tu mang po rgyal po bzhugs sa na 'dus par gyur ces 'dug pa de dag 'di lta bu'i gtam brjod pa/_bcom ldan 'das nyin par gyi gnas pas bzhugs pas lha'i rna ba shin tu rnam par dag pa mi las 'das pas gsan to/_/gsan nas
[\[142a.4\]]rgyal po bzhugs sa gang na ba der nye bar gshegs te dge slong gi dge 'dun gyi dbus su gdan bshams pa la bzhugs te/_bcom ldan 'das kyis dge slong rnams la bos te dge slong dag dge slong rab tu mang po rgyal po bzhugs sa na 'dus par gyur cing 'dug pa dag par skabs su
[\[142a.5\]]gtam brjod pa ci lta bu gleng langs/_don ci'i phyir 'dus par gyur cing 'dug par gyur/_btsun pa bdag cag 'di na dge slong rab tu mang po dag rgyal po bzhugs sa na 'dus par gyur cing 'dug pa dag bar skabs su 'di lta bu'i gtam brjod pa gleng langs te/_sems can rnams
[\[142a.6\]]kyi mos pa sna tshogs pa ni ngo mtshar te/_gang gi phyir da ltar kun du rgyu rab dga' sangs rgyas kyi bsngags pa ma yin pa brjod la/_chos dang dge 'dun gyi bsngags pa ma yin pa brjod ces bya ba nas dge 'dun gyi bsngags pa brjod ces bya ba'i bar du dang /_'di lta bu bdag cag
[\[142a.7\]]ces snga ma bzhin no/_/dge slong dag nga'i bsngags pa ma yin pa brjod pa dang /_chos dang dge 'dun gyi bsngags pa ma yin pa rjod par byed pa de la khyed cag mi bzod par mi bya ba dang /_ma dad pa dang sems mi dga' bar mi bya ba ste/_dge slong dag nga'i bsngags pa ma yin pa brjod/_
[\[142b\]]
[\[142b.1\]]chos dang dge 'dun gyi bsngags pa ma yin pa brjod pa de la khyed cag mi bzod pa dang /_ma dad pa dang /_sems mngon par mi dga' bar gyur na de nyid khyed cag gi bar du gcod par 'gyur te/_de ci'i phyir zhe na/_dge slong de srid du khro ba dang gtum par 'gyur zhing yid du mi 'ong bar
[\[142b.2\]]'gyur te/_gzhan gyis smras pa'i don rnam pa thams cad du yongs su rdzogs par shes pa dang mthong bar 'gyur ba 'di ni gnas ma yin zhing go skabs med do/_/dge slong dag de lta bas na de'i phyir nga'i bsngags pa ma yin pa brjod pa dang /_chos dang dge 'dun gyi bsngags pa ma yin
[\[142b.3\]]pa brjod pa [(]yar [,]yang [)]dag pa ni yang dag pa nyid du shes par bya zhing /_'di ni yang dag pa ma yin pa 'di lta bu ni yang dag pa ma yin pa ste/_bdag cag la chos 'di med do zhes yang dag pa ma yin pa ni yang dag pa ma yin pa'o zhes yongs su spang bar bya'o/_/dge slong dag nga'i bsngags pa
[\[142b.4\]]brjod pa dang /_chos dang dge 'dun gyi bsngags pa rjod par byed pa na de la khyed dga' ba dang /_yid bde ba dang /_sems yeng yeng por mi bya ste/_dge slong dag nga'i bsngags pa brjod pa dang /_chos dang dge 'dun gyi bsngags pa rjod par byed pa de la khyed cag dga' ba dang /_yid bde
[\[142b.5\]]ba dang /_sems yeng yeng por byed na/_de nyid khyed cag gi bar du gcod par 'gyur te/_de ci'i phyir zhe na/_dge slong dag de de srid du dga' ba skye ba dang /_yid bde ba skye ba dang /_sems yeng yeng por gyur na gzhan gyis smras pa ni don thams cad yongs su rdzogs par shes pa dang
[\[142b.6\]]mthong bar 'gyur ba 'di ni gnas ma yin zhing go skabs med do/_/dge slong dag de lta bas na de'i phyir nga'i bsngags pa brjod pa dang /_chos dang dge 'dun gyi bsngags pa brjod pa na 'di ni yang dag pa 'di lta bu ni yang dag pa ste chos 'di dag bdag cag ldan no zhes yang dag pa ni yang
[\[142b.7\]]dag par shes par bya zhing yang dag pa ma yin pa ni yang dag pa ma yin pa'o zhes yongs su spang bar bya'o/_/byis pa so so'i skye bo thos pa dang mi ldan pa de bzhin gshegs pa'i bsngags pa brjod cing smra ba 'di ni shin tu chung ste/_'di lta ste/_tshul khrims tsam la'am/_'dod pa las
[\[143a\]]
[\[143a.1\]]dben pa tsam la'o/_/ji ltar na tshul khrims tsam la zhe na/_bcom ldan 'das ni tshul khrims dang ldan pa/_tshul khrims rdzogs pa ji skad smras pa de bzhin du byed pa/_ji ltar byed pa de bzhin du smra ba zhes bya ba dang /_bcom ldan 'das de ni srog gcod pa spangs
[\[143a.2\]]shing srog gcod pa las log pa dbyug pa dang mtshon cha spangs pa zhes bya ba nas rgyas par dpe'i bar du dang /_tshul khrims kyi phung po zhes bya ba nas phyi nas rnam par smin par 'gyur ro zhes bya ba'i bar du ste/_'di ltar tshul khrims tsam la'o/_/ji ltar dben pa la zhe na/_bcom ldan
[\[143a.3\]]'das de ni 'phags pa'i tshul khrims kyi phung po 'di dang ldan pas de dbang po'i sgo bsrungs shing gnas zhes bya ba nas dbang po'i sdom pa dang ldan pa de 'phags pa'i tshul khrims kyi phung po 'di dang ldan pas gshegs pa dang byon pa shes bzhin du bzhugs shing /_gzigs pa dang /_
[\[143a.4\]]rnam par gzigs pa dang /_gzims [(]gyis [,]kyis [)]ngal ba bsang ba dag la mi mkhyen bzhin du bzhugs zhes bya ba nas bsam gtan bzhi pa nye bar bsgrubs te gnas so zhes bya ba'i bar du'o/_/'di lta bu ni 'dod pa las dben pa'o/_/dge slong dag gzhan yang chos zab mo zab par snang ba/_yongs
[\[143a.5\]]su dag pa yongs su byang ba de dag ni rang nyid kyis mngon par mkhyen cing mngon par sangs rgyas nas bstan cing bshad pas gzhan gyis de bzhin gshegs pa yang dag pa ji lta ba bzhin gyi bsngags pa brjod cing smra bar 'gyur ro/_/dge slong dag dge sbyong ngam bram ze gang kha cig sngon
[\[143a.6\]]gyi mthar rtog cing rtag par smra ba dag bdag dang 'jig rten ni rtag pa'o zhes mngon par smra bas mngon par smra ba dag yod de/_'di lta ste dngos po bzhi rnams la'o/_/dge slong dag bram ze de dag gang rtogs shing gang la brten te gang dmigs nas/_sngon gyi mthar rtog cing rtag par smra
[\[143a.7\]]ba dag 'di ltar dngos po bzhi rnams la bdag dang 'jig rten ni rtag pa'o zhes mngon par smra bas mngon par smra ba dag 'byung zhe na/_dge slong dag 'di na dge sbyong ngam bram ze kha cig dgon pa'am shing drung ngam/_khang pa stong pa yongs su gdung ba'i rgyu dang /_spangs pa'i rgyu dang /_bsgoms
[\[143b\]]
[\[143b.1\]]pa'i rgyu dang /_lan mang du byas pa'i rgyu dang /_yang dag par yid la byas pa'i rgyu dang /_'di lta bu'i sems zhi ba'i ting nge 'dzin thob par gyur te/_ji ltar sems mnyam par gzhag pa la 'jig pa dang chags pa'i bar gyi bskal pa nyi shu rjes su dran te/_de 'di snyam du bdag
[\[143b.2\]]dang 'jig rten ni rtag pa'o/_/bdag dang 'jig rten rtag pa ni de kho na ltar 'gyur te/_bdag dgon pa'am shing drung ngam khang pa stong par zhes bya ba nas 'jig pa dang chags pa'i bar gyi bskal pa nyi shu rjes su dran te bdag dang 'jig rten ni rtag pa ma song ba mi 'gro ba gnod pa byar
[\[143b.3\]]med pa/_rtag tu gnas pa rdo rje ltar gnas pa'o/_/sems can byung bar gyur pa 'di dag nyid nying mtshams sbyor zhing 'khor te rtag pa dang mnyam pa 'di med do zhes bya bar 'gyur te/_dge slong 'di ni dngos po dang po ste gang rtogs shing gang la brten te gang dmigs pas sngon gyi mthar
[\[143b.4\]]rtog cing rtag par smra ba dag bdag dang 'jig rten ni rtag pa'o zhes mngon par smra bas mngon par smra ba'o/_/dge slong ngam bram ze gzhan pa yang gang rtogs shing gang la brten te gang dmigs nas sngon gyi mthar rtog cing rtag par smra ba dag bdag dang 'jig rten rtag pa'o zhes mngon par
[\[143b.5\]]smra bas mngon par smra zhe na/_dge sbyong dag 'di na dge sbyong dang bram ze kha cig ston pa'am/_shing drung ngam khang pa stong par yongs su gdung ba'i rgyu dang /_spangs pa'i rgyu dang /_bsgoms pa'i rgyu dang /_lan mang du byas pa'i rgyu dang /_yang dag par yid la byas pa'i rgyu dang las de lta
[\[143b.6\]]bu'i sems zhi ba'i ting nge 'dzin thob par gyur te/_ji ltar sems mnyam par gzhag pa na 'jig pa dang /_chags pa'i bar gyi bskal pa bzhi bcu yongs su dran nas/_de 'di snyam du bdag dang 'jig rten ni rtag pa'o/_/bdag dang 'jig rten rtag pa ni de kho na ltar 'gyur te zhes bya ba nas
[\[143b.7\]]snga ma bzhin du 'jig pa dang chags pa'i bar gyi bskal pa bzhi bcu rjes su dran te/_bdag dang 'jig rten ni ma song ba mi 'gro ba gnod pa byar med pa rtag tu gnas shing rdo rje ltar gnas pa'i sems can byung bar gyur pa 'di dag nyid nying mtshams sbyor zhing 'khod de rtag pa dang mnyam pa
[\[144a\]]
[\[144a.1\]]ni med do zhes bya bar 'gyur te/_dge slong dag 'di ni dngos po gnyis pa zhes bya ba nas snga ma bzhin du mngon par smra bas mngon par smra'o zhes bya ba'i bar du'o/_/dge sbyong ngam bram ze gzhan gsum pa yang gang rtogs shing gang la brten te gang dmigs nas
[\[144a.2\]]sngon gyi mthar rtog pa rtag par smra ba dang zhes bya ba nas snga ma bzhin du ji ltar sems mnyam par gzhag na 'jig pa dang chags pa'i bar gyi bskal pa brgyad cu rjes su dran nas/_de 'di snyam du bdag dang 'jig rten rtag pa ste de ni de kho na ltar 'gyur te zhes bya ba nas rtag pa dang /_mnyam pa
[\[144a.3\]]gzhan med do zhes bya ba'i bar du ste/_dge slong dag 'di ni dngos po gsum pa ste/_gang rtogs shing gang la brten te/_gang dmigs nas sngon gyi mthar rtog pa rtag par smra ba dag bdag dang 'jig rten ni rtag pa'o zhes mngon par smra bas mngon par smra ba'o/_/dge sbyong ngam bram ze gzhan
[\[144a.4\]]zhig bzhi pa yang gang rtogs shing gang la brten te/_gang dmigs nas sngon gyi mtha' la rtog pa rtag par smra ba dag ces bya ba nas snga ma bzhin sems mnyam par gzhag pa ni mi las 'das pa'i lha'i mig rnam par dag pas sems can rnams kyi 'chi 'pho ba dang /_skye ba dang /_kha dog bzang
[\[144a.5\]]po dang /_kha dog ngan pa dang /_dman pa dang /_gya nom pa dang /_bde 'gror 'gro ba dang /_bzang 'gror 'gro ba dag mthong nas de 'di snyam du bdag dang 'jig rten ni rtag pa'o/_/bdag dang 'jig rten rtag pa ni de kho na ltar 'gyur te/_bdag dgon pa'am shing drung ngam khang pa stong par zhes bya ba
[\[144a.6\]]nas sems mnyam par gzhag pa na mi las 'das pa'i lha'i mig rnam par dag pa zhes bya ba nas ngan 'gror 'gro ba yang mthong zhes bya ba'i bar du bdag dang 'jig rten ni song zhing mi 'gro ba/_gnod pa byar med cing rtag tu gnas shing rdo rje ltar gnas pa'i sems can 'di dag nyid nying
[\[144a.7\]]mtshams sbyor zhing 'khor te/_rtag pa dang mnyam pa med do zhes bya bar 'gyur te/_dge slong dag 'di ni dngos po bzhi pa ste gang rtogs shing gang la brten te/_gang dmigs nas sngon gyi mtha' la rtog pa rtag par smra ba dag bdag 'jig rten ni rtag pa'o zhes mngon par smra bas mngon par smra ba'o/_/
[\[144b\]]
[\[144b.1\]]dge slong ngam bram ze gang kha cig sngon gyi mthar rtog pa rtag par smra ba dag bdag dang 'jig rten ni rtag pa'o zhes mngon par smra bas mngon par smra ba de thams cad ni dngos po bzhi po 'di dag las gong mar gyur pa med cing mi 'byung ngo /_/de dag ni de bzhin gshegs pas yang dag pa ji lta ba
[\[144b.2\]]bzhin rab tu mkhyen te/_'di dag ni lta bar gyur pa 'di lta bu 'dzin pa bsam pa 'di lta bu 'gro ba/_'di lta bu skye ba 'di lta bu 'jig rten pha rol po 'di lta bu zhes de bzhin gshegs pas zhes yang dag pa ji lta ba bzhin rab tu mkhyen te/_'di dang 'di las gong mar gyur pa yang de bzhin
[\[144b.3\]]gshegs pas yang dag pa ji lta ba bzhin rab tu mkhyen nas rnam par mi dpyod mi rtog cing bdag nyid so sor ma grub pa zhes rtogs shing tshor ba'i kun 'byung ba dang /_skye ba mkhyen cing /_'di ni sdug bsngal kun 'byung ba mkhyen par gyur to/_/dge sbyong dag 'di ni chos zab mo zab par snang
[\[144b.4\]]ba zhes bya ba nas snga ma bzhin du dge sbyong dag ces bya ba'i bar du'o/_/dge sbyong dag bram ze kha cig sngon gyi mthar rtog pa rtag par smra ba dag bdag dang 'jig rten ni rtag pa'o zhes mngon par smra ba dag yod de/_'di lta ste dngos po bzhi rnams la'o/_/dge sbyong ngam bram ze dag gang rtogs
[\[144b.5\]]shing gang la brten te gang dmigs nas sngon gyi mthar rtog pa phyogs gcig rtag par smra ba dag 'di ltar dngos po bzhi pa rnams la bdag dang 'jig rten phyogs gcig rtag pa'o zhes mngon par smra bas mngon par smra ba dag 'byung bar 'gyur zhe na/_dge slong dag 'jig rten 'di 'jig
[\[144b.6\]]cing 'jig par 'gyur ba de lta bu'i dus kyang yod de/_'jig rten 'jig pa na sems can phal cher 'od gsal gyi lha rnams dang skal ba mnyam par skye bar 'gyur te/_der yid las byung ba'i gzugs can dang dbang po tshang zhing nyams pa med pa yan lag dang nying lag thams cad dang
[\[144b.7\]]ldan pa kha dog dang dbyibs mdzes pa rang gi 'od can nam mkha' la 'gro ba/_dga' ba za zhing dga' ba'i zas dang ldan pa/_tshe ring zhing dus ring du gnas pa dag 'byung bar 'gyur ro/_/dge slong dag gang gi tshe 'jig rten 'di chags par 'gyur ba'i dus kyang yod de/_'jig rten
[\[145a\]]
[\[145a.1\]]chags pa na nam mkha' stong pa la tshangs pa'i gzhal med khang stong pa mngon par grub par 'gyur te/_de nas sems can gzhan zhig tshe zad cing las zad la bsod nams zad pas 'od gsal gyi lha'i ris de nas 'chi 'phos te tshangs pa'i gzhal med khang stong
[\[145a.2\]]pa der skye bar 'gyur te/_de de na gcig [(]bu [,]pu [)]zla med cing grogs med par yun ring du tshe ring zhing dus ring por gnas par 'gyur te/_de nas sems can de tshe ring zhing dus ring por gnas pa na kye ma bdag dang skal ba mnyam pa'i sems can gzhan dag kyang 'dir skyes na ci ma rung zhes sred pa
[\[145a.3\]]skyes shing mngon par dga' ba skyes so/_/sems can de 'di lta bu'i sems la smon par byed pa na sems can gzhan tshe zad cing las zad bsod nams zad pa zhig 'od gsal gyi lha'i ris de nas 'chi 'phos nas tshangs pa'i gzhal med khang du skye bar 'gyur ro/_/de nas sems can de 'di snyam
[\[145a.4\]]du bdag gcig pu zla med cing grogs med par tshe ring zhing yun ring du gnas te/_de la ngas yun ring por kye ma bdag dang skal ba mnyam pa'i sems can gzhan dag kyang 'dir skyes na ci ma rung zhes sred pa skyes shing mngon par dga' ba skyed cing 'di ltar bdag gi smon pas bdag dang skal ba
[\[145a.5\]]mnyam pa'i sems can gzhan dag kyang 'dir skyes te sems can 'di ni ngas sprul pa/_bdag ni sems can 'di dag gi dbang phyug byed pa po'o/_sprul pa po/_/'byin pa/_'byin par byed pa'o/_/dngos po rnams kyi pha lta bu'o/_/sems can de dag kyang 'di snyam du bdag cag sems can 'di
[\[145a.6\]]gcig pu zla med cing grogs med par tshe ring zhing dus ring por gnas te/_sems can de dus ring po zhig 'das kyi bar du kye ma bdag dang skal ba mnyam pa'i sems can gzhan dag kyang 'dir skyes na ci ma rung zhes sred pa skyes shing mngon par dga' ba skyed cing /_sems can de 'di ltar sems
[\[145a.7\]]la smon pas bdag cag kyang 'dir skyes te/_bdag cag ni sems can 'dis sprul pa/_sems can 'di ni bdag cag gi dbang phyug byed pa po/_sprul pa po/_'byin pa/_rab tu 'byin par byed pa/_dngos po rnams kyi pha lta bur gyur pa'o snyam du sems so/_/de nas sems can gzhan
[\[145b\]]
[\[145b.1\]]tshe zad cing las zad la bsod nams zad pa zhig de nas 'chi 'phos te 'di lta bu mi rnams dang skal ba mnyam par 'ongs te/_cher skyes shing dbang po rnams yongs su smin te/_skra dang kha spu bregs gos ngur smrig dag bgos te/_dad pas yang dag pa kho nar khyim nas khyim med
[\[145b.2\]]par rab tu byung ste/_de dgon pa 'am shing drung ngam khang pa stong par yongs su gdung ba dang /_spangs pa dang /_bsgoms pa dang /_lan mang du byas pa dang /_yid la byas pas de lta bur sems zhi ba'i ting nge 'dzin thob ste/_ji ltar sems mnyam par gzhag pa na/_sngon gyi bdag nyid
[\[145b.3\]]kyis nyams su myong ba dran nas de 'di snyam du gyur te/_gang 'di dag ni tshangs pas sprul pa ste/_de ni rtag pa brtan pa yongs su mi 'gyur ba'i chos can te/_bdag cag tshangs pas sprul pa/_mi rtag pa mi brtan pa yongs su 'gyur ba'i chos can no zhes phyogs rtag pa dang /_phyogs
[\[145b.4\]]gcig rtag pa ma yin par smra ba ste/_dge slong dag 'di ni dngos po dang po gang rtogs shing gang la brten te gang dmigs nas sngon gyi mthar rtog pa phyogs gcig rtag cing /_phyogs gcig mi rtag par smra ba dag bdag dang 'jig rten phyogs gcig go zhes mngon par smra bas mngon par
[\[145b.5\]]smra'o/_/dge slong dag gzhan yang gnyis pa 'byung bar 'gyur te/_dge sbyong ngam bram ze gang rtogs shing gang la brten te/_gang dmigs nas sngon gyi mthar rtog pa phyogs gcig rtag cing phyogs gcig mi rtag par smra ba bdag dang 'jig rten phyogs gcig rtag pa'o zhes mngon par
[\[145b.6\]]smra bas mngon par smra zhe na/_dge slong dag tshangs pa 'di ltar lta zhing 'di skad du smra zhing 'di skad du smra ste/_'di ltar sa dang /_chu dang /_me dang /_rlung bzhi po 'di dag ni mi rtag pa mi brtan pa yid brtan du med pa yongs su 'gyur ba'i chos can no zhes bya'o/_/gang yang sems zhes
[\[145b.7\]]bya ba'am yid ces bya ba'am rnam par shes pa zhes bya ba 'di ni rtag pa brtan pa yid brtan par bya ba/_yongs su mi 'gyur ba'i chos can no zhes bya'o/_/de nas sems can gzhan tshe zad cing las zad pa bsod nams zad pa zhig gnas de nas 'chi 'phos te/_'di lta bu mi rnams dang skal
[\[146a\]]
[\[146a.1\]]ba mnyam pa nyid du 'ongs te cher skyes shing dbang po rnams yongs su smin pa dang skra dang kha spu bregs shing gos ngur smrig dag bgos te dad pa yang dag pa kho nar khyim nas khyim med par rab tu byung zhing /_de dgon pa'am shing drung ngam khang pa stong par gdung ba
[\[146a.2\]]dang /_spong ba dang /_sgom pa dang /_lan mang du byas pa dang /_yid la byas pa'i rgyu las zhes bya ba nas/_sems mnyam par gzhag pa na gang gi tshe tshangs pa'i lta bar gyur pa so sor nyams su myong nas de 'di snyam/_'di ltar sa dang /_chu dang /_me dang /_rlung bzhi po 'di dag ni mi rtag
[\[146a.3\]]pa/_yid brtan du med pa/_yongs su 'gyur ba'i chos can zhes bya'o/_/gang yang sems zhes bya ba'am/_yid ces bya ba'am rnam par shes pa zhes bya ba 'di ni rtag pa/_brtan pa/_yid brtan par bya ba/_yongs su mi 'gyur ba'i chos can zhes bya'o/_/phyogs gcig rtag par 'gyur
[\[146a.4\]]te/_dge slong dag 'di ni dngos po gnyis pa gang rtogs shing gang la brten te gang dmigs nas sngon gyi mthar rtog pa zhes bya ba nas snga ma bzhin no/_/dge slong dag gzhan yang gsum pa 'byung bar 'gyur te/_dge slong ngam bram ze gang rtogs shing gang la brten te gang la dmigs nas
[\[146a.5\]]sngon gyi mthar rtog pa bdag dang 'jig rten phyogs gcig rtag cing brtan par mngon par smra bas mngon par smra zhe na/_dge slong 'dod pa'i khams na lha rtsed mos myos pa zhes bya ba yod de/_de dag gang gi tshe shin tu rtse zhing dga' ba dang ldan par gnas te/_de dag dge zhing dga' ba dang
[\[146a.6\]]ldan par gnas pas lus ngal zhing dran pa nyams te dran pa yang dag par nyams pas de dag gnas de nas 'chi 'pho bar 'gyur te/_de nas sems can gzhan zhes bya ba nas/_snga ma bzhin du ji ltar sems mnyam par gzhag pa na bdag nyid kyi sngon gyi dngos po so sor nyams su myong
[\[146a.7\]]zhing dran nas de 'di snyam du gang de dag 'dod pa'i khams kyi lha rtsed mos myos pa zhes bya ba shin tu rtse zhing dga' ba dang ldan pa ma yin pa de dag ni rtag pa/_brtan pa g.yung drung yongs su mi 'gyur ba'i chos can no/_/gang dag bdag cag shin tu rtse zhing dga' ba dang ldan pa de dag ni mi rtag
[\[146b\]]
[\[146b.1\]]pa mi brtan pa/_g.yung drung ma yin pa/_yongs su 'gyur ba'i chos can no zhes phyogs gcig rtag cing phyogs gcig mi rtag par smra ba ste/_dge slong dag 'di ni dngos po gsum pa ste/_gang rtogs shing gang la brten nas zhes bya ba snga ma bzhin no/_/dge slong dag gzhan yang
[\[146b.2\]]bzhi pa 'byung bar 'gyur te/_dge sbyong ngam bram ze gang rtogs shing gang la brten nas gang dmigs nas sngon gyi mthar rtog pa dag phyogs gcig rtag par smra ba dag ces bya ba'i bar snga ma bzhin du'o/_/dge slong dag 'dod pa'i khams na lha yid rab tu 'khrugs pa zhes bya ba yod de/_
[\[146b.3\]]gang gi tshe de dag mig gis mig la gtad de lta bar 'gyur gyi de dag mig gis mig la btsugs te lta ba na yid rab tu sdang bar 'gyur te/_yid rab tu sdang bas sems can de dag gnas de nas 'chi 'pho bar 'gyur te/_de nas sems can gzhan zhes bya ba nas snga ma bzhin du ji ltar
[\[146b.4\]]sems mnyam par gzhag pa na bdag nyid kyi sngon gyi dngos po so sor myong zhing dran pa des 'di snyam du 'dod pa'i khams na gang yid rab tu 'khrugs pa zhes bya ba'i lha shin tu mig gis mig la gtad de de lta ma yin pa de dag ni rtag pa'o/_/brtan pa'o/_/g.yung drung ngo /_/yongs su mi
[\[146b.5\]]'gyur ba'i chos can no/_/gang dag bdag cag shin tu mig gis mig la gtad de lta ba de dag ni mi rtag pa'o/_/mi brtan pa'o/_/g.yung drung ma yin pa'o/_yongs su 'gyur ba'i chos can no snyam du phyogs gcig rtag cing phyogs gcig mi rtag par smra ste/_dge slong dag 'di ni dngos po bzhi
[\[146b.6\]]pa ste/_gang rtogs shing gang la brten nas gang dmigs shing /_sngon gyi mthar rtog pa phyogs gcig rtag cing phyogs gcig mi rtag par smra ba dag_/bdag dang 'jig rten phyogs gcig rtag pa'o zhes mngon par smra bas mngon par smra ba'o/_/dge slong dag dge sbyong ngam bram ze gang
[\[146b.7\]]kha cig sngon gyi mthar rtog pa dag bdag dang 'jig rten phyogs gcig rtag pa'o zhes mngon par smra bas mngon par smra ste/_'di lta ste dngos po bzhi po 'di dag las gzhan med cing 'byung bar mi 'gyur ro zhes bya ba nas snga ma bzhin du'o/_/de dag gang zhe na zhes bya ba snga ma bzhin du'o/_/dge
[\[147a\]]
[\[147a.1\]]slong dag dge sbyong ngam bram ze sngon gyi mthar rtog pa dag bdag dang 'jig rten rgyu ba med pa las kun du 'byung zhing rgyu med pa las skyes par mngon par smra bas mngon par smra ste/_'di lta ste dngos po gnyis po 'di dag la'o/_/dge slong ngam bram ze gang rtogs
[\[147a.2\]]shing gang la brten te gang dmigs nas sngon gyi mthar rtog pa bdag dang 'jig rten rgyu med par smra ba dag_/bdag dang 'jig rten rgyu med pa las skyes so zhes mngon par smra zhe na/_dge slong dag gzugs kyi khams na lha 'du shes med pa zhes bya ba yod de/_'du shes skyes nas gnas
[\[147a.3\]]de nas 'chi 'pho bar 'gyur te/_de nas sems gzhan zhes bya ba nas snga ma bzhin du ji ltar sems mnyam par gzhag na sngon du 'du shes pa'i bar yang dag par rjes su dran te/_de 'di snyam du bdag dang 'jig rten ni rgyu med pa las kun du 'byung ste/_rnam pa 'dis na bdag dang 'jig rten
[\[147a.4\]]rgyu med pa las kun du byung zhing /_bdag sngon ma byung ba las da ltar byung bar gyur to snyam mo/_/dge slong dag 'di ni dngos po dang po gang rtogs shing gang la brtan te gang dmigs nas sngon gyi mthar rtog pa bdag dang 'jig rten rgyu med par smra ba dag ces bya ba snga ma bzhin no/_/dge slong
[\[147a.5\]]dag gzhan yang gnyis pa 'byung bar 'gyur te/_dge sbyong ngam bram ze gang rtogs shing gang la brten te gang dmigs nas zhes bya ba nas mngon par smra bas mngon par smra'o zhes bya ba'i bar du'o/_/dge slong dag 'di na kha cig gcig tu rtog ge dang dpyod pa par gyur la/_rtog ge yongs su rdzogs
[\[147a.6\]]pa'i sa la gnas par gyur cing /_so so skye bo rang la snang ba ma brjod cing dpyod pa kun du dpyod pa de 'di snyam du bdag dang 'jig rten ni rgyu med pa las kun du byung ngo /_/rnam pa 'dis na bdag dang 'jig rten rgyu med pa las kun du 'byung ste bdag 'di na gcig pu byung ste bdag 'di na gcig pu rtog ge
[\[147a.7\]]dang dpyod pa par 'gyur la/_rtog ge yongs su rdzogs pa'i sa la gnas par gyur cing /_so so skye bo rang la snang ba kun du dpyod cing rtog go dpyod pa kun du dpyod pa na bdag dang 'jig rten ni rgyu med pas kun du 'byung ngo snyam ste/_dge slong dag 'di na dngos po gnyis po gang rtogs nas zhes bya ba snga ma
[\[147b\]]
[\[147b.1\]]bzhin no/_/dge slong dag dge sbyong dang bram ze gang kha cig sngon gyi mthar rtog pa bdag dang 'jig rten rgyu med pa las kun du byung zhing rgyu med pa las kun du skye bar mngon par smra bas mngon par smra ba de dag ni dngos po gnyis pa 'di kho na ste/_'di las lhag pa med cing 'byung bar mi 'gyur ro/_/
[\[147b.2\]]de dag de bzhin gshegs pas yang dag pa ji lta ba bzhin rab tu mkhyen zhes bya ba nas snga ma bzhin du dge slong dag chos gzhan zab mo zab par snang ba de dag bshad par 'gyur ro zhes bya ba'i bar du'o/_/dge slong dag chos gzhan zab mo zab par snang ba de dag gang zhe na zhes bya ba nas snga ma
[\[147b.3\]]bzhin du dge slong dag dge sbyong dang bram ze kha cig sngon gyi mthar rtog pa bdag dang 'jig rten mtha' dang bcas pa dang /_mtha' dang bcas pa yang yin/_mtha' med pa yang yin pa dang /_mtha' dang bcas pa yang ma yin mtha' med pa yang ma yin no zhes 'di ltar dngos po bzhi po 'di dag
[\[147b.4\]]la'o/_/dge sbyong ngam bram ze de dag gang rtogs shing gang la brten te gang dmigs nas sngon gyi mthar rtog pa bdag dang 'jig rten mtha' dang bcas pa dang mtha' med pa dang /_mtha' med pa dang bcas pa yang ma yin/_mtha' med pa yang yin pa dang /_mtha' med pa yang ma yin/_mtha'
[\[147b.5\]]dang bcas pa yang ma yin par smra ba mngon par smra bas mngon par smra ba dag 'byung bar 'gyur zhe na/_dge slong dag 'di na dge sbyong ngam bram ze kha cig dgon pa'am shing drung ngam khang pa stong par zhes bya ba nas snga ma bzhin du sems mnyam par gzhag pa na 'jig rten 'di ni mtha' dang
[\[147b.6\]]bcas pa yin no zhes bya ba'i 'du shes can du gyur te/_de 'di snyam du 'jig rten ni mtha' dang bcas pa ste/_rnam pa 'dis 'jig rten mtha' dang bcas shing yongs su chad pa ste/_bdag dgon pa'am shing drung ngam khang pa stong par brtson pa dang spangs pa dang bsgoms pa'i rgyus zhes bya
[\[147b.7\]]ba nas snga ma bzhin du mnyam par gzhag pa na 'jig rten mtha' dang bcas pa'i 'du shes can du gnas te 'jig rten ni mtha' dang bcas mtha' chad pa'o zhes bya ba ste/_dge slong dag 'di ni dngos po dang po ste gang rtogs zhes bya ba nas snga ma bzhin du'o/_/gnyis pa yang 'byung bar 'gyur
[\[148a\]]
[\[148a.1\]]te/_dge sbyong dang bram ze dag gang rtogs shing zhes bya ba nas snga ma bzhin du dge slong dag 'di ni dge sbyong ngam bram ze gang kha cig dgon pa'am shing drung ngam khang pa stong par zhes bya ba nas sems mnyam par gzhag pa na 'jig rten ni mtha' med pa yin no zhes 'du
[\[148a.2\]]shes nye bar gnas par 'gyur te/_'jig rten 'di ni mtha' med pa dang mtha' thug pa med pa yin no zhes dge slong dag 'di ni dngos po gnyis pa gang rtogs nas zhes bya ba snga ma bzhin du'o/_/gsum pa yang 'byung bar 'gyur te/_dge sbyong ngam bram ze gang rtogs shing gang la brten
[\[148a.3\]]nas zhes bya ba snga ma bzhin du'o/_/dge slong dag 'di na dge slong ngam bram ze gang kha cig dgon pa'am/_shing drung ngam khang pa stong pa ji ltar sems mnyam par gzhag pa na steng dang 'og gi 'jig rten mtha' dang bcas pa'i 'du shes dang thad kar mtha' med pa yin no zhes bya ba'i 'du
[\[148a.4\]]shes gnas par gyur nas de 'di snyam du steng dang 'og gi 'jig rten mtha' dang bcas shing thad kar ni mtha' med pa yin te/_rnam pa 'dis steng dang 'og gi 'jig rten mtha' dang bcas shing thad kar ni mtha' med pa yin te/_bdag dgon pa'am shing drung ngam khang pa stong par zhes bya ba
[\[148a.5\]]nas sems mnyam par gzhag pa na steng dang 'og gi 'jig rten mtha' med cing thad kar mtha' dang bcas pa'i 'du shes nye bar gnas so zhes steng dang 'og gi 'jig rten mtha' dang bcas shing thad kar mtha' med pa yin no snyam ste/_dge slong dag 'di na dngos po gsum pa gang rtogs shing
[\[148a.6\]]zhes bya ba snga ma bzhin du'o/_/bzhi pa yang 'byung bar 'gyur te/_dge sbyong dang bram ze gang rtogs shing gang la brten te gang dmigs nas sngon gyi mthar rtog pa bdag dang 'jig rten mtha' dang bcas pa dang mtha' med pa dang /_mtha' dang bcas pa yang ma yin/_mtha' med pa yang ma yin
[\[148a.7\]]pa'o zhes mngon par smra bas smra zhe na/_dge slong dag 'di na dge sbyong ngam bram ze kha cig dgon pa'am zhes bya ba nas/_sems mnyam par gzhag pa na 'jig rten mtha' dang bcas pa yang ma yin la mtha' med pa yang ma yin no snyam pa'i 'du shes nye bar gnas par 'gyur te/_de 'di snyam
[\[148b\]]
[\[148b.1\]]du 'jig rten ni mtha' dang bcas pa yang ma yin zhing mtha' med pa yang ma yin no/_/rnam pa 'dis 'jig rten mtha' dang bcas pa yang ma yin zhing mtha' med pa yang ma yin te/_bdag dgon pa'am shing drung ngam khang pa stong pa zhes bya ba nas sems mnyam par gzhag pa na 'jig rten
[\[148b.2\]]mtha' dang bcas pa yang ma yin zhing mtha' med pa yang ma yin no zhes 'du shes nye bar gnas par 'gyur ro zhes bdag dang 'jig rten mtha' dang bcas pa ma yin mtha' med pa yang ma yin no snyam ste/_dge slong 'di ni dngos po bzhi po gang rtogs shing gang la brten te dmigs nas zhes
[\[148b.3\]]bya ba snga ma bzhin du'o/_/dge slong de dag dge sbyong ngam bram ze kha cig sngon gyi mthar rtog pa bdag dang 'jig rten mtha' dang bcas pa dang /_mtha' med pa dang /_mtha' dang bcas pa yang yin/_mtha' med pa yang yin/_mtha' dang bcas pa yang ma yin/_mtha' med pa yang ma yin par
[\[148b.4\]]mngon par smra bas mngon par smra ba de thams cad ni dngos po bzhi po 'di las gong na med cing zhes bya ba snga ma bzhin du'o/_/dge slong dag chos gzhan gang dag zab mo zab par snang ba zhes bya ba nas snga ma bzhin du'o/_/chos 'di ltar zab mo zab par snang ba de dag kyang gang zhe na zhes bya ba nas snga
[\[148b.5\]]ma bzhin du dge slong dang bram ze gang kha cig sngon gyi mthar rtog pa 'chi ba med cing g.yeng ba med pa dag 'chi ba med pa dang g.yeng ba med pa dri ba dris pa'i tshig las g.yeng ba skye bar 'gyur te 'di lta ste dngos po bzhi rnams la'o/_/dge sbyong dag 'di na dge sbyong ngam bram ze gang kha cig mi dge
[\[148b.6\]]ba'i chos rnams yang dag pa ji lta ba bzhin du mi shes shing dge ba'i chos sdug bsngal dang /_kun 'byung ba dang /_'gog pa dang lam rnams yang dag pa ji lta ba bzhin du mi shes shing de 'di snyam du bdag gis mi dge ba'i chos rnams yang dag pa ji lta ba bzhin du mi shes shing zhes bya ba
[\[148b.7\]]nas bdag gis lam rnams yang dag pa ji lta ba bzhin du mi shes zhes bya ba'i bar du'o/_/dge sbyong ngam bram ze mi dge ba'i chos rnams kyi dri ba 'dri zhing /_dge ba'i chos sdug bsngal ba dang /_kun 'byung ba dang /_'gog pa dang /_lam rnams kyi dri ba 'dri bar 'gyur na/_mi dge ba'i
[\[149a\]]
[\[149a.1\]]chos 'dri ba 'di dag la dris pa lung ston cing /_dge ba'i chos sdug bsngal ba dang /_kun 'byung ba dang /_'gog pa dang /_lam rnams kyi dri ba de dag la dris pa lung ston na/_de ni bdag gi brdzun du 'gyur ro zhes dge sbyong ngam bram ze de brdzun du smra bas 'jigs
[\[149a.2\]]shing /_brdzun du smra bas 'jigs par gyur la/_brdzun du smra bas yongs su smod par byed cing der gtod cing gnas la/_de'i rten dang /_gling dang dpung gnyen byed par gyur cing /_'chi ba dang /_rnam par g.yeng ba'i tshig las rnam par g.yeng ba skye bar 'gyur te/_dge slong dag
[\[149a.3\]]'di ni dngos po dang po ste/_gang rtogs shing gang la brten cing gang rtogs pa las sngon gyi mtha' la rtog pa 'chi ba dang rnam par g.yeng ba'i dri ba dris pas rnam par g.yeng ba skye ba'o/_/gzhan yang gnyis pa 'byung bar 'gyur te/_dge sbyong ngam bram ze gang rtogs shing zhes bya ba nas
[\[149a.4\]]snga ma bzhin du'o/_/dge slong dag dge sbyong ngam bram ze kha cig mi dge ba'i chos rnams yang dag pa ji lta ba bzhin du mi shes shing zhes bya ba nas snga ma bzhin du de bdag gi brdzun du 'gyur zhing gang bdag gi log par 'gyur ro zhes dge slong ngam bram ze log par lta bas 'jigs shing
[\[149a.5\]]log par lta bas 'jigs par 'gyur te log par lta ba yongs su smod par byed pa na der gtad cing gnas te zhes bya ba nas snga ma bzhin du'o/_/dge slong dag 'di ni dngos po gnyis te/_dge sbyong ngam bram ze gang rtogs shing gang la brten cing gang dmigs nas zhes bya ba nas snga ma bzhin
[\[149a.6\]]du tshig gis sems rnam par g.yeng ba skye bar 'gyur ro zhes bya ba'i bar du'o/_/gzhan yang gsum pa 'byung bar 'gyur te dge sbyong ngam bram ze gang kha cig gang rtogs shing gang la brten te gang dmigs nas sngon gyi mthar rtog pa 'chi ba med pa dang g.yeng ba med pa zhes bya ba nas snga ma bzhin
[\[149a.7\]]du'o/_/dge slong dag 'di na dge sbyong ngam bram ze kha cig mi dge ba'i chos rnams yang dag pa ji lta ba bzhin du mi shes shing dge ba'i chos rnams zhes bya ba nas snga ma bzhin du'o/_/de ni bdag gi brdzun du 'gyur zhing gang bdag gi brdzun gang yin pa de dang bdag gi log pa gang yin de ni yang
[\[149b\]]
[\[149b.1\]]dag pa ma yin pa'o zhes dge sbyong ngam bram ze de yang dag pa ma yin pa'i mi shes pas 'jigs shing /_yang dag pa ma yin pa'i mi shes pas 'jigs nas yang dag pa ma yin pa'i mi shes pas yongs su smod cing /_der sems gtod cing gnas pa dang /_gling zhes bya ba nas tshig gis
[\[149b.2\]]g.yeng ba skye bar 'gyur te/_dge slong dag 'di ni dngos po gsum pa ste zhes bya ba nas rnam par g.yeng ba skye bar 'gyur ro zhes bya ba'i bar ro/_/gzhan yang bzhi pa 'byung bar 'gyur te/_dge sbyong ngam bram ze gang rtogs shing gang la brten te gang dmigs nas zhes bya ba nas snga ma bzhin du'o/_/
[\[149b.3\]]dge slong dag 'di na dge sbyong ngam bram ze rang bzhin gyis rmongs par gyur cing blun par gyur pas de 'di snyam du gal te bdag gi drung du kha cig 'ongs nas 'jig rten pha rol yod do zhes dri ba 'dri na de la 'jig rten pha rol yod do zhes lung bstan par bya'o/_/bdag gis 'jig rten pha rol yod pa dang
[\[149b.4\]]'jig rten pha rol med do zhes dris pa de bzhin du lung bstan par bya'o/_/yod pa dang /_med pa dang yod pa yang ma yin med pa yang ma yin pa dang /_de bzhin dang ma yin pa dang /_gzhan du dang gzhan du ma yin pa dang /_de ma yin/_de med/_de ma yin la de ltar ma yin zhes 'dri na de la bdag gis de
[\[149b.5\]]ma yin/_de ltar ma yin zhes bdag gis 'jig rten pha rol dris pa'i lung bstan par bya'o zhes dge sbyong ngam bram ze rmongs pas 'jigs shing rmongs pas 'jigs par 'gyur la rmongs pa smod par byed na/_der gtod cing gnas te gling dang /_skyabs dang /_dpung gnyen du gyur cing /_'chi ba
[\[149b.6\]]med pa dang g.yeng ba med pa dris pa'i tshig las g.yeng ba skye bar 'gyur te/_dge slong dag 'di ni dngos po bzhi pa ste/_gang rtogs shing gang la brten te gang dmigs nas zhes bya ba nas g.yeng ba skye bar 'gyur ba'i bar du'o/_/dge slong ngam bram ze kha cig sngon gyi mthar rtog pa 'chi ba med cing
[\[149b.7\]]g.yeng ba med pa dag 'chi ba med pa dang /_g.yeng ba med pa'i tshig las g.yeng ba skye bar 'gyur ba de thams cad dngos po 'di dag ste 'di las gang na med pa mi 'byung ste/_de dag de bzhin gshegs pas yang dag pa ji lta ba bzhin rab tu mkhyen te lta bar gyur pa 'di dag 'dzin pa dang dpyod pa dang
[\[150a\]]
[\[150a.1\]]zhes bya ba snga ma bzhin du'o/_/dge slong dang dge sbyong dang bram ze gang kha cig sngon gyi mtha' dang bcas pa'i lta bar gyur pa mngon par smra bas mngon par smra ba de thams cad ni lta bar gyur pa bco brgyad po 'di dag las gong na med cing mang ba ma yin no/_/de dag de bzhin
[\[150a.2\]]gshegs pas yang dag pa ji lta ba bzhin rab tu mkhyen ces bya ba nas lhag par mkhyen te zhes bya ba'i bar du'o/_/dge slong dag chos [(]gzhin [,]gzhan [)]gang dag zab mo zab par snang ba zhes bya ba snga ma bzhin du'o/_/dge slong dag chos gzhan gang dag zab mo zab par snang ba de dag gang zhe na zhes bya ba nas
[\[150a.3\]]snga ma bzhin du'o/_/dge slong dag dge sbyong ngam bram ze phyi ma'i mthar rtog pa 'du shes can du smra ba dag pha rol du bdag 'du shes can du 'gyur ro zhes mngon par smra bas mngon par smra ste/_'di lta ste/_dngos po bcu drug po 'di rnams la'o/_dge sbyong ngam bram ze sngon gyi mthar rtog pa dngos po
[\[150a.4\]]bcu drug po 'di dag la gang rtogs shing zhes bya ba nas snga ma bzhin du'o/_/dge slong dag 'di na dge sbyong ngam bram ze 'di ltar lta zhing 'di skad du bdag gzugs dang ldan la pha rol du 'du shes can du gyur cing gzugs med pa dang /_gzugs dang bcas pa dang /_gzugs med pa dang /_gzugs
[\[150a.5\]]dang bcas pa yang ma yin/_gzugs med pa yang ma yin la/_pha rol du 'du shes can du 'gyur ro zhes bya ba dang 'du shes gcig pa dang /_'du shes tha dad pa dang /_chung ngu'i 'du shes dang /_tshad med pa'i 'du shes can du 'gyur ba yin no zhes bya ba dang /_gcig tu bde ba dang /_gcig tu sdug
[\[150a.6\]]bsngal ba dang /_bde ba dang /_sdug bsngal ba dag_/bde ba yang ma yin sdug bsngal ba yang ma yin zhing bdag pha rol du 'du shes can du 'gyur ro zhes bya ba ste/_dge slong dag bzhi bcu drug po 'di dag rtogs shing gang la rten cing gang la dmigs nas phyi ma'i mthar rtogs pa 'du shes can du smra
[\[150a.7\]]ba dag ces bya ba nas mngon par smra bas mngon par smra'o/_/dge slong dag dge sbyong ngam bram ze gang cung zad phyi ma'i mthar rtogs pa de thams cad ni bzhi bcu drug po 'di dag las gong na med cing mang ba ma yin no/_/de dag de bzhin gshegs pas yang dag pa ji lta ba bzhin du rab tu mkhyen cing /_de
[\[150b\]]
[\[150b.1\]]las bla mar gyur pa yang dag pa ji lta ba bzhin du rab tu mkhyen te 'di dag ni lta bar 'gyur ba 'dzin pa/_'di ltar spyod pa 'di ltar sems pa/_'di ltar rnam par dpyod pa/_'di ltar 'gro ba/_goms pa 'thad pa dang bcas pa/_'di ltar pha rol du 'gro ba can yin no zhes de bzhin gshegs
[\[150b.2\]]pas yang dag pa ji lta ba bzhin rab tu mkhyen to/_/de dag las bla mar gyur pa yang yang dag pa ji lta ba bzhin rab tu mkhyen to/_de dag de bzhin gshegs pas yang dag pa ji lta ba bzhin rab tu mkhyen cing de las gong mar gyur pa yang yang dag pa ji lta ba bzhin mkhyen pas mngon par mi dpyod
[\[150b.3\]]cing /_dpyod pa'i bdag nyid so so rang gis rig pa'i bdag nyid du yongs su mya ngan las 'das par mkhyen cing /_tshor ba'i kun 'byung ba dang 'gog pa mkhyen nas 'di ni sdug bsngal/_'di ni sdug bsngal kun 'byung ba zhes lhag par mkhyen to/_/dge sbyong dag chos gzhan gang dag zab mo
[\[150b.4\]]zab par snang ba zhes bya ba nas snga ma bzhin du'o/_/dge slong dag chos gzhan gang dag zab mo zab par snang ba de gang zhe na zhes bya ba nas snga ma bzhin du'o/_/dge slong dag mtha' dang bcas la pha rol du 'du shes can du 'gyur zhing /_mtha' med pa dang /_mtha' dang bcas pa dang /_mtha'
[\[150b.5\]]med pa dang mtha' dang bcas pa yang ma yin/_mtha' yod pa yang ma yin mtha' med pa yang ma yin la pha rol du 'du shes can du 'gyur ro zhes bya ba dang /_dge sbyong dang bram ze kha cig phyi ma'i mthar rtog pa dag pha rol du bdag 'du shes med pa can du mngon par smra bas mngon par smra ba dag yod de/_
[\[150b.6\]]'di lta ste dngos po brgyad po 'di dag la'o/_/de dge sbyong dang bram ze de dag dngos po brgyad po gang rtogs shing gang la brten cing dmigs nas zhes bya ba snga ma bzhin no/_/dge slong dag dge sbyong ngam bram ze 'di ltar blta 'di ltar smra ba dag yod de bdag gzugs dang ldan la pha rol du 'du shes med
[\[150b.7\]]pa can du 'gyur ro/_/gzugs med pa dang /_gzugs dang bcas pa dang /_gzugs med pa dang /_gzugs dang bcas pa yang ma yin/_gzugs med pa yang ma yin la pha rol du 'du shes med pa can du 'gyur ro zhes bya ba dang /_gang bdag mtha' dang bcas la pha rol du 'du shes med pa
[\[151a\]]
[\[151a.1\]]can du 'gyur ro zhes bya ba dang /_mtha' med pa dang /_mtha' dang bcas pa dang /_mtha' med pa dang mtha' dang bcas pa yang ma yin/_mtha' med pa yang ma yin la/_pha rol du 'du shes med pa can du 'gyur ro zhes bya ba ste/_dge slong dag dngos po brgyad po 'di dag
[\[151a.2\]]gang rtogs shing zhes bya ba nas snga ma bzhin no/_/dge slong dag dge sbyong dang bram ze gang cung zad ces bya ba nas snga ma bzhin du lhag par mkhyen to zhes bya ba'i bar du'o/_/dge slong dag chos gzhan gang dag ces bya ba snga ma bzhin du'o/_/dge slong dag dge sbyong dang bram ze phyi ma'i mthar rtog pa 'du
[\[151a.3\]]shes yod pa yang ma yin 'du shes med pa yang ma yin par smra ba dag bdag pha rol du 'du shes yod pa yang ma yin med pa yang ma yin no zhes mngon par smra bas mngon par smra ste/_'di lta ste/_dngos po brgyad po 'di rnams la'o/_/dge slong dag dge sbyong ngam bram ze de dag gang rtogs shing gang
[\[151a.4\]]la brten cing gang dmigs nas phyi ma'i mthar rtogs pa 'du shes yod pa yang ma yin med pa yang ma yin par smra ba dag dngos po brgyad po dag la bdag pha rol du 'du shes yod pa yang ma yin med pa yang ma yin no zhes mngon par smra bas mngon par smra zhe na/_dge slong dag dge sbyong dang bram ze phyi ma'i
[\[151a.5\]]mthar rtogs pa kha cig 'di ltar lta zhing 'di skad du smra ste/_bdag gzugs dang ldan la pha rol du 'du shes yod pa yang ma yin med pa yang ma yin pa dang /_gzugs med pa dang /_gzugs dang bcas pa dang /_gzugs med pa dang gzugs dang bcas pa yin pa yang ma yin/_gzugs med
[\[151a.6\]]pa yang ma yin la/_pha rol du 'du shes yod pa yang ma yin 'du shes med pa yang ma yin par 'gyur ro zhes bya ba dang /_bdag mtha' dang bcas par gyur la/_pha rol du 'du shes yod pa yang ma yin med pa yang ma yin pa dang /_mtha' med pa dang /_mtha' dang bcas pa dang /_mtha' med pa
[\[151a.7\]]dang mtha' dang bcas pa yang ma yin mtha' yang ma yin la/_pha rol du 'du shes yod pa yang ma yin/_med pa yang ma yin par 'gyur ro zhes bya ba ste/_dge slong dag dngos po brgyad po 'di dag gang rtogs shing gang la brten cing gang dmigs nas sngon gyi mthar rtog pa 'du shes yod pa yang ma
[\[151b\]]
[\[151b.1\]]yin med pa yang ma yin par smra ba dag_/bdag pha rol du 'du shes yod pa yang ma yin med pa yang ma yin par mngon par smra bas mngon par smra'o/_/dge slong dag ces bya ba nas lhag par mkhyen to zhes bya ba'i bar du'o/_/dge slong dag chos gzhan gang dag ces bya ba snga ma bzhin du'o/_/gang
[\[151b.2\]]zhe na zhes bya ba'i bar snga ma bzhin du'o/_/dge slong dag dge sbyong ngam bram ze kha cig phyi ma'i mthar rtog pa chad par smra ba dag bdag pha rol du chad par 'gyur ro zhes mngon par smra bas mngon par smra ba dag yod de/_'di lta ste/_dngos po bdun po 'di rnams la'o/_/dge sbyong dang bram ze
[\[151b.3\]]de dag gang rtogs shing gang la brten cing gang dmigs nas zhes bya ba nas mngon par smra zhe na zhes bya ba'i bar du'o/_/dge slong dag dge sbyong ngam bram ze kha cig sngon gyi mthar rtog pa 'di ltar lta zhing 'di skad du smra ba dag yod de/_ji srid du bdag gzugs can te rags pa 'byung ba chen po
[\[151b.4\]]bzhi'i rgyu las byung ba gson pa dag gnas pa dang nye bar gnas pa dang brtas pa de srid du nad dang bcas/_'bras dang bcas/_zug rngu dang bcas/_rims nad dang bcas pa'o/_/gang gi tshe bdag rgyun chad cing rnam par zhig la/_gcig nas gcig tu mi 'byung ba 'di tsam gyis na bdag yang
[\[151b.5\]]dag par rgyun chad par 'gyur ro/_/'dod pa na spyod pa'i lha rnams dang /_gzugs na spyod pa'i lha rnams dang /_gzugs med pa nam mkha' mtha' yas skye mched du nye bar 'gro ba rnams dang /_gzugs med pa rnam shes mtha' yas skye mched du nye bar 'gro ba rnams dang /_gzugs med
[\[151b.6\]]pa ci yang med pa'i skye mched du nye bar 'gro ba rnams dang /_gzugs med pa yod min med min skye mched du nye bar 'gro ba rnams su gson pa dang gnas pa dang brtas pa dang /_nye bar gnas pa de srid du nad dang bcas/_'bras dang bcas zhes bya ba nas yang dag par rgyun chad par 'gyur ro zhes
[\[151b.7\]]bya ba'i bar du'o/_/dge slong dag 'di ni dngos po bdun po gang rtogs shing gang la brten cing gang dmigs nas phyi ma'i mthar rtog pa chad par smra ba dag ces bya ba nas mngon par smra'o zhes bya ba'i bar du'o/_/dge sbyong dang bram ze gang cung zad ces bya ba nas de thams cad ni dngos po bdun po 'di
[\[152a\]]
[\[152a.1\]]las gong na med cing mang ba ma yin no/_/de dag de bzhin gshegs pas yang dag pa ji lta ba bzhin mkhyen cing zhes bya ba nas lhag par mkhyen to zhes bya ba'i bar du'o/_/dge slong dag chos gzhan gang zhes bya ba snga ma bzhin du'o/_/dge slong dag dge sbyong ngam bram ze gang
[\[152a.2\]]phyi ma'i mtha' rtog pa mthong ba'i chos la mya ngan las 'das par smra ba dag mthong ba'i chos la mya ngan las 'das par mngon par smra bas mngon par smra ste/_'di lta ste dngos po lnga po 'di rnams la'o/_/dge sbyong dang bram ze de dag gang rtogs shing zhes bya ba snga ma bzhin du'o/_/dge slong dag
[\[152a.3\]]dge sbyong dang /_bram ze kha cig 'di ltar lta zhing 'di ltar smra ba dag yod de/_ji srid du bdag 'dod pa'i yon tan lnga po len pa dang /_khas len pa dang ldan pa dang /_rtse dga' zhing yongs su sbyong pa de srid du bdag mthong ba'i chos la yongs su mya ngan las 'da' bar mi 'gyur ro/_/gang
[\[152a.4\]]gi tshe bdag 'dod pa las dben zhing sdig pa mi dge ba'i chos las dben zhes bya ba nas bsam gtan bzhi pa nye bar bsgrubs te gnas so zhes bya ba'i bar du'o/_/'di tsam gyis na bdag mthong ba'i chos la mya ngan las 'das pa thob par 'gyur te/_dge slong dag 'di ni dngos po lnga po gang
[\[152a.5\]]rtogs shing gang la brten te gang dmigs nas sngon gyi mthar rtog pa mthong ba'i chos la mya ngan las 'das par smra ba dag mthong ba'i chos la mya ngan las 'das par mngon par smra bas mngon par smra'o/_/dge slong dag dge sbyong dang bram ze gang cung zad ces bya ba nas de thams cad ni dngos po
[\[152a.6\]]lnga po 'di dag las gong na med cing mang ba ma yin no zhes bya ba'i bar du'o/_/de dag de bzhin gshegs pas zhes bya ba nas lhag par mkhyen to zhes bya ba'i bar du'o/_/dge sbyong ngam bram ze gang cung zad phyi ma'i mthar rtog pa phyi ma'i mtha' dang bcas pa'i lta bar gyur pa mngon par smra
[\[152a.7\]]bas mngon par smra ba de dag thams cad ni lta bar gyur pa bzhi bcu rtsa bzhi po 'di las gong na med cing mang ba ma yin no/_/de dag de bzhin gshegs pas yang dag pa ji lta ba bzhin du rab tu mkhyen ces bya ba snga ma bzhin du'o/_/dge sbyong ngam bram ze gang cung zad sngon
[\[152b\]]
[\[152b.1\]]gyi mthar rtog cing sngon gyi mtha' dang bcas pa'i lta bar gyur pa mngon par smra bas mngon par smra ba dang /_phyi ma'i mthar rtog pa dang phyi ma'i mtha' dang lhan cig pa'i lta bar gyur pa mngon par smra bas mngon par smra ba de thams cad ni lta bar gyur pa drug cu rtsa gnyis po 'di dag las gong na med cing mang ba ma
[\[152b.2\]]yin no/_/de dag de bzhin gshegs pas yang dag pa ji lta ba bzhin du rab tu shes zhes bya ba snga ma bzhin du'o/_/dge slong dag de la dge sbyong ngam bram ze gang dag sngon gyi mthar rtog pa sngon gyi mtha' dang bcas pa'i lta bar gyur pas g.yengs pa dang /_gnas pa dang rab tu gnas pa dang /_
[\[152b.3\]]mngon par [(]zhin [,]zhen [)]pa dang /_mngon par rab tu zhen pa dang /_phyi ma'i mthar rtog pa dang /_phyi ma'i mthar rtog pa dang bcas pa'i lta bar gyur pas g.yengs pa dang /_rab tu g.yengs pa dang /_gnas pa dang rab tu gnas pa dang /_mngon par zhen pa dang /_mngon par rab tu zhen pa de thams cad
[\[152b.4\]]ni bdud sdig to can gyi dra bar chud cing dbang du gyur cing /_dbang du song ba/_ji ltar 'dod pa ltar byed pa/_bdud sdig to can gyi 'ching bas bcings shing /_bdud kyi dbang las ma grol ba zhes bya'o/_/dge slong dag dper na nya ba'am nya ba'i slob ma mkhas pas dra ba mig chung ngu chur bcug
[\[152b.5\]]ste/_'chu ba na dge slong dag der srog chags rags pa g.yengs shing g.yeng ba de dag dra ba'i nang du 'gro zhing nya ba'i dbang du song zhing dbang du gyur pa lag par song ba ji ltar 'dod pa bzhin byed pa zhes bya bar rig par bya'o/_/dge slong dag de bzhin du dge sbyong ngam bram ze gang cung zad sngon
[\[152b.6\]]gyi mthar rtog pa dag ces bya ba nas snga mi bzhin du bdud kyi zhags pa las yongs su ma grol ba zhes bya'o zhes bya ba'i bar du'o/_/dge slong dag de la dge slong ngam bram ze gang dag sngon gyi mthar rtog pa rtag par smra ba dag bdag dang 'jig rten ni rtag pa'o zhes mngon par smra bas mngon par smra ste/_
[\[152b.7\]]'di lta ste dngos po bzhi po 'di rnams la'o/_/des dge sbyong dang bram ze de dag yid 'khrug par 'gyur/_ma rig par 'gyur/_bag med par 'gyur/_rnam par rmongs shing sred pa'i g.yo ba dang bcas shing gnas par rig par bya'o zhes bya ba nas phyi ma'i mthar rtog pa mthong ba'i chos la mya ngan
[\[153a\]]
[\[153a.1\]]las 'das par smra ba dag mthong ba'i chos la mya ngan las 'das pa zhes mngon par smra bas mngon par smra ba ste/_'di lta ste dngos po bzhi po 'di rnams la'o/_/des dge sbyong ngam bram ze de dag yid 'khrug par 'gyur/_ma rig par 'gyur/_bag med par 'gyur/_
[\[153a.2\]]rnam par rmongs shing srid pa'i g.yo ba dang bcas shing gnas par rig par bya'o zhes bya ba nas phyi ma'i mthar rtog pa mthong ba'i chos la mya ngan las 'das pa'o zhes mngon par smra bas mngon par smra ste 'di lta ste dngos po lnga rnams la'o/_/des dge sbyong ngam bram ze de dag yid 'khrug par 'gyur
[\[153a.3\]]ma rig par 'gyur/_bag med par 'gyur/_rnam par rmongs shing srid pa'i g.yo ba dang bcas shing gnas par rig par bya'o/_/dge slong dag de la dge sbyong ngam bram ze gang dag sngon gyi mthar rtog pa rtag par smra ba dag bdag dang 'jig rten rtag go zhes mngon sma bas mngon par smra ste 'di
[\[153a.4\]]lta ste dngos po bzhi rnams la'o/_/de dag ni rten cing 'brel par 'byung ba ste rten cing 'brel par 'byung ba ma yin pa 'di ni gnas pa ma yin zhing go skabs med do zhes bya ba nas mthong ba'i chos la mya ngan las 'das par smra ba dag mthong ba'i chos la mya ngan las \u0f85'das pa'o zhes mngon par smra
[\[153a.5\]]bas mngon par smra ste 'di lta ste dngos po lnga po 'di rnams la'o/_/'di dag kyang rten cing 'brel par 'byung ba ste/_de dag rten cing 'brel par mi 'gyur ro zhes bya ba 'di ni gnas ma yin zhing go skabs med do/_/dge slong dag de la dge sbyong ngam bram ze gang dag sngon gyi mthar rtog pa rtag par smra ba
[\[153a.6\]]dag ces bya ba nas mngon par smra bas mngon par smra'o zhes bya ba'i bar du'o/_/'di ltar dngos po bzhi po 'di rnams la'o/_/de dag kyang reg pa'i rkyen can te reg pa'i rkyen ma yin par gzhan du tshor ba 'byung bar 'gyur ba 'di ni gnas med do zhes bya ba nas phyi ma'i mthar rtog pa mthong ba'i chos
[\[153a.7\]]la mya ngan las 'das par smra ba dag mthong ba'i chos la mya ngan las 'das pa'o zhes mngon par smra ba ste 'di lta ste dngos po lnga po gang rnams la'o/_/de dag kyang reg pa'i rkyen gyis byung ba ste reg pa'i rkyen ma yin par gzhan du tshor ba 'byung bar 'gyur ba 'di ni gnas ma yin no/_/dge slong dag
[\[153b\]]
[\[153b.1\]]gang gi phyir reg pa'i skye mched drug po dag gi kun 'byung ba dang /_mi snang ba dang /_nyes dmigs dang /_ro myang ba dang /_nges par 'byung ba yang dag pa ci lta ba bzhin du rab tu shes shing /_de las bla mar gyur pa'i chos rnams yang dag pa ji lta ba bzhin shes pas gang yang zag pa dang
[\[153b.2\]]bcas shing nyon mongs pa dang bcas pa yang srid par rnam par smin pa nad dang sdug bsngal ba dang /_ma 'ongs pa'i skye ba dang rgas pa dang na ba dang 'chi ba de dag de bzhin gshegs pas spangs shing yongs su shes la shing ta la mgo bcad pa ltar rtsa ba nas bton cing yang mi skye ba'i chos can
[\[153b.3\]]du 'gyur ro/_/chos kyi rnams grangs 'di bshad pa na stong gsum gyi stong chen po'i 'jig rten gyi khams 'di lan gsum g.yos/_rab tu g.yos/_kun du rab tu g.yos so/_/'gul rab tu 'gul/_kun du rab tu 'gul lo/_/ldeg rab tu ldeg kun du rab tu ldeg go/_/de'i tshe na tshe
[\[153b.4\]]dang ldan pa kun dga' bo bcom ldan 'das kyi zur na rnga yab thogs te g.yob cing 'dug ste/_de nas tshe dang ldan pa kun dga' bos bcom ldan 'das la 'di skad ces gsol to/_/btsun pa bcom ldan 'das chos kyi rnam grangs 'di'i ming ci yin/_ji ltar gzung bar bya/_kun dga' bo de'i
[\[153b.5\]]phyir chos kyi rnam grangs 'di rgyu'i dra ba zhes bya bar zung shig_/don gyi dra ba dang /_chos kyi dra ba dang /_tshangs pa'i dra ba zhes bya bar yang zung shig_/de'i phyir tshangs pa'i dra ba zhes bya ba ni chos kyi rnam grangs 'di'i tshig bla dwags so/_/de skad ces bka' stsal pa dang dge slong de dag bcom
[\[153b.6\]]ldan 'das kyis gsungs pa la mngon par dga' zhing rjes su yi rang ngo /_/bar sdom la/_rtag dang phyogs gcig rgyu med dang /_/mtha' yod de bzhin 'chi med dang /_/'du shes bcas dang 'du shes med/_/'du shes yod min med min chad/_/mya ngan 'das dang g.yengs pa dang /_/yang dag
[\[153b.7\]]rmongs pa zhes bya dang /_/brten nas byung dang reg pas so/_/ji skad du gcer bu pa rnams sgren mo gos med pa yin no zhes bya ba la lung ring po dang skye ba med pa'i mdo dang /_mu bzhi pa'i tshoms kyi dka' 'grel gyi sgo gnyis pa'i sdom gyi tshigs su bcad pa las/_bdag la phan pa zhes bya 'dir/_/
[\[154a\]]
[\[154a.1\]]zhes bya ba las 'di skad 'don te/_bdag nyid gdung zhing bdag nyid yongs su gdung ba dang rjes su mthun zhing ldan la gzhan mi gdung zhing gzhan yongs su mi gdung ba dang rjes su mthun zhing ldan pa'i gang zag gang zhe na/_'di ltar dka' thub can kha cig ngan pas
[\[154a.2\]]'tsho zhing skyes pa'i dus bzhin du sgren mor 'dug cing /_gos dang bral bar kun du rgyu la lag pa gcig gis len pa dang /_de lag pa na dbyug pa thogs pa'i bsod snyoms mi len pa dang /_lag na mtshon thogs pa dang /_lag na chol zangs thogs pa dang /_zar ma thogs pa dang /_gang
[\[154a.3\]]grong dang grong ma yin pa'i bar na sbrang bu bzhin du gnas par gyur pa'i bsod snyoms mi len pa dang /_gang gi sgo na khyim gnas par gyur pa dang /_gang na 'bras byung ba las bsod snyoms mi len pa dang /_gang na 'thag pa dang /_gang na sbrum ma yod pa dang /_gang na bu btsa' ba yod pa dang /_
[\[154a.4\]]gang na 'tsho ba pa dang /_gang na med ces smra ba der mi 'gro ba dang /_gang na 'dug ces smra ba dang /_ston par byed pa dang /_nye bar ston par byed par mi 'gro zhing ngan pa dang sha mi za ba dang /_nya dang shing 'bras mi za ba dang /_chang mi 'thung ba dang /_sman gyi btung ba mi 'thung ba dang /_khyim gcig
[\[154a.5\]]tu rnyed pa len pa dang /_gnyis dang gsum dang khyim bdun du rnyed pa len pa dang /_bza' ba dang btung ba mi za ba dang rjes su mthun zhing ldan pa dang /_kham bu gcig za zhing yongs su za ba dang /_kham bu gnyis dang /_gsum dang /_yun du za ba dang /_btung ba za zhing 'thung ba dang /_dus
[\[154a.6\]]gcig tu longs spyod pa dang /_gnyis dang /_gsum dang /_bdun gyi mthar spyod cing za ba dang /_zla ba phyed nas yongs su spyad pa dang /_zla ba phyed kyi mthar za ba dang /_zla ba gcig lon nas za ba dang /_zla ba gcig nas za ba dang /_tshod ma za ba dang /_sngo za ba dang /_rgya 'bras za ba dang /_
[\[154a.7\]]gzegs ma za ba dang /_ba lang gi lci ba za ba dang /_gar rdu za ba dang /_dgon pa'i phyogs su 'dzin nas 'bras bu dang sa bon las bral ba dang /_rtsa ba dang 'bras bu dang 'tsho ba dang gzegs ma dang bcas shing gnas pa dang /_dur khrod du gnas pa dang /_nye bar zhi ba na gnas pa dang /_ri la
[\[154b\]]
[\[154b.1\]]gnas pa dang /_rgyan 'chang ba dang /_ri dang dur khrod 'chang ba dang /_ra'i la ba 'chang ba dang /_skra'i la ba 'chang ba dang /_ra dang skra'i la ba 'chang ba dang /_pags pa 'chang ba dang /_g.yang gzhi 'chang ba dang /_pags pa dang g.yang gzhi 'chang ba dang /_dUr ba 'chang ba dang /_tsir ra nya
[\[154b.2\]]'chang ba dang /_dUr ba dang tsir ra nya 'chang ba dang /_dri ma 'chang ba dang /_'dam 'chang ba dang /_dri ma dang 'dam 'chang ba dang /_skra 'chang ba dang /_kha spu 'chang ba dang /_skra dang kha spu 'chang ba dang /_skra 'byid pa dang /_kha spu 'byid pa dang /_skra dang kha spu 'byid pa dang /_rjes su mthun zhing
[\[154b.3\]]ltar gnas te/_lag pa gcig gnam du bsgreng ba dang /_g.yeng bar mi byed pa dang /_tsog tsog por 'dug pa spong ba dang /_rjes su mthun pas gnas pa dang /_'bras bu la brten cing gnas pa dang /_'bras bu la mal stan byed pa dang /_mtshon cha la brten pa dang /_mtshon cha mal stan du byed
[\[154b.4\]]pa dang /_ba lang gi lci bas byugs ma thag pa'i sa gzhi la nyal ba dang /[ (]tshu'i [,]chu'i [)]nang du gnas pa dang /_ji srid dus gsum gyi bar du chur gnas pa dang /_me la kun du spyod pa nas lan gsum du me la kun du spyod pa'i bar du'o/_/rkang pa gcig gis gnas pa dang /_nyi ma la rjes su phyogs te nyi
[\[154b.5\]]ma'i rjes su 'jug pa dang /_nye bar gdung ba du mas lus la gdung zhing yongs su gdung bar byed cing nye bar gdung ba dang rjes su mthun zhing gnas pa ste/_'di ni bdag nyid gdung zhing bdag nyid yongs su gdung ba dang rjes su mthun zhing ldan la/_gzhan mi gdung zhing gzhan yongs su mi gdung
[\[154b.6\]]ba dang mthun zhing ldan pa'i gang zag ces bya'o/_/ji skad du dge slong dag bdag gam bdag gi zhes bya ba la/_rgyal po dang yang dag ldan pa'i tshogs las drug pa ral pa can gyi mdo las ji skad du 'don te/_de nas [(]bcom [,]bcom ldan [)]'das kyis ma ga d+hA'i dbang phyug gi rgyal po gzugs can snying po la bos
[\[154b.7\]]nas rgyal po chen po gzugs ni skye ba dang 'jig pa'i chos can te skye ba dang 'jig pa'i chos can du rig par bya'o/_/rgyal po chen po tshor ba dang 'du shes dang 'du byed dang rnam par shes pa yang skye ba dang 'jig pa'i chos can te skye ba dang 'jig pa'i chos can du rig par bya'o/_/rgyal po chen po rigs kyi
[\[155a\]]
[\[155a.1\]]bu dag gzugs skye ba dang 'jig pa'i chos can du rig nas gzugs yongs su shes par 'gyur ro/_/tshor ba dang 'du shes dang 'du byed dang rnam par shes pa skye ba dang 'jig pa'i chos can du yongs su rig nas rnam par shes pa yongs su shes par 'gyur ro/_/rgyal po chen
[\[155a.2\]]po rigs kyi bu gzugs yongs su shes na bdag gi zhes nye bar mi 'gro/_nye bar mi len/_mi gnas shing mngon par mi zhen to/_/rgyal po chen po rigs kyi bu tshor ba dang 'du shes dang 'du byed dang rnam par shes pa yongs su shes na bdag go zhes nye bar mi 'gro nye bar mi len mi gnas shing mngon
[\[155a.3\]]par mi zhen to/_/rgyal po chen po rigs kyi bu gzugs la nye bar mi 'gro/_nye bar mi len/_mi gnas shing mngon par mi zhen/_bdag gir mi byed na tshad med cing grangs med pa'i mya ngan las 'da' bar 'gyur ro zhes nga smra'o/_/rgyal po chen po rigs kyi bu tshor ba dang 'du shes dang 'du byed dang rnam
[\[155a.4\]]par shes pa la nye bar mi 'gro/_nye bar mi len/_mi gnas shing mngon par mi zhen/_bdag gir mi byed na tshad med cing grangs med pa'i mya ngan las 'da' bar 'gyur ro zhes nga smra'o/_/de nas ma ga d+hA'i bram ze dang khyim bdag rnams 'di snyam du gzugs bdag ma yin/_tshor ba dang 'du shes dang 'du
[\[155a.5\]]byed dang rnam par shes pa bdag ma yin na bdag ci zhig yin te sems can nam/_srog gam/_skyes bu'am/_gang zag gam/_shed las skyes pa'am/_shed bu'am/_byed pa po'am/_byed du 'jug pa'am/_skyed pa po'am/_yang dag par skyed pa po'am/_slong ba po'am/_kun nas slong
[\[155a.6\]]ba po'am/_tshor ba po'am/_tshor bar byed pa po'am/_rab tu tshor ba po gang de dang der dge ba'i las rnams byas shing byas nas rnam par smin pa so sor myong bar 'gyur ba mi shes shing ma byung 'byung bar mi 'gyur zhing da ltar med do snyam du sems par gyur to/_/de nas bcom ldan 'das kyis bram
[\[155a.7\]]ze dang khyim bdag de dag gi sems thugs kyis mkhyen nas/_dge slong rnams la bos te/_dge slong dag bdag dang bdag gi zhes bya ba ni byis pa so so'i skye bo thos pa dang mi ldan pa btags pa'i rjes su lhung ba rnams kyi ste 'di la bdag dang bdag gi med do/_/sdug bsngal skye bzhin pa na skye zhig
[\[155b\]]
[\[155b.1\]]sdug bsngal 'gag bzhin pa na 'gag go/_/'du byed skye bzhin pa na skye zhing /_'du byed 'gag bzhin pa na 'gag go/_/rgyu de dang rkyen de dag la brten nas sems can rnams kyi 'du byed kyi rgyun 'jug cing 'du byed kyi rgyun nying mtshams sbyor bar 'gyur ro/_/dge slong dag de bzhin gshegs
[\[155b.2\]]pas mkhyen nas sems can rnams skye ba dang 'jig par 'dogs par mdzad do/_/bcom ldan 'das kyis thams cad la 'di skad du zhes bya ba la/_re zhig phung po'i mtha'i sdom las btsun pa ci phung po nye bar len pa lags sam/_'on te phung po las gzhan zhig nye bar len pa yin/_dge
[\[155b.3\]]slong dag phung po nye bar len pa ma yin zhing /_phung po las gzhan yang nye bar len pa ma yin gyi/_'on kyang dga' ba la 'dod chags pa 'di ni nye bar len pa zhes bya'o/_/de bzhin du skye mched drug gi tshogs kyi drag po'i sdom las/_mig dang gzugs nas yid dang chos kyi bar du'o ste 'di
[\[155b.4\]]ni nye bar blang bar bya ba zhes bya'o/_/gang dga' ba la 'dod chags pa ni nye bar len pa'i chos zhes bya'o zhes mdo 'di gnyis mdzod kyi gnas lnga pa dang bdun par 'chad par 'gyur ro/_/mdo las kun dga' bo tshe phyi ma la yang srid pa mngon par 'grub pa zhes bya ba la sogs pa la gleng gzhi ni
[\[155b.5\]]mnyan du yod pa na'o/_/de nas tshe dang ldan pa kun dga' bo bcom ldan 'das gang na ba der nye bar 'ongs te nye bar 'ongs nas bcom ldan 'das kyi zhabs la spyi bos phyag byas te phyogs gcig tu 'dug go/_/phyogs gcig tu 'dug nas tshe dang ldan pa kun dga' bos bcom ldan 'das la 'di
[\[155b.6\]]skad ces gsol to/_/btsun pa 'di lta ste srid pa zhes brjod pa/_srid pa srid pa zhes bya ba 'di gang gi tshig bla dgas lags/_kun dga' bo srid pa ni rnam pa gsum ste/_'dod pa'i srid pa dang /_gzugs kyi srid pa dang /_gzugs med pa'i srid pa'o/_/kun dga' bo gal te 'dod pa dang
[\[155b.7\]]yang dag par ldan pa'i las med na 'ga' yang gang du 'dod pa'i srid pa zhes 'dogs sam/_btsun pa ma lags so/_/kun dga' bo las kyi zhing dang /_sred pa'i rlan dang /_rnam par shes pa'i sa bon dang /_ma rig pa'i mun pa ste/_kun dga' bo rmongs par gyur pa'i sems can de dag
[\[156a\]]
[\[156a.1\]]sems dman pa la rnam par shes pa gnas par 'gyur te/_'di lta ste/_'dod pa'i sred par ro/_/kun dga' bo gzugs dang yang dag par ldan pa'i las med na 'ga' yang gzugs kyi srid pa zhes 'dogs sam/_btsun pa ma lags so/_/kun dga' bo las kyi
[\[156a.2\]]zhing dang /_sred pa'i rlan dang /_rnam par shes pa ni sa bon dang /_ma rig pa ni mun pa ste/_kun du rmongs par gyur pa'i sems can de dag sems bar ma la rnam par shes pa gnas par 'gyur te/_'di lta ste gzugs kyi srid par ro/_/kun dga' bo gzugs med pa dang yang dag par ldan
[\[156a.3\]]pa'i las med na/_'ga' yang gang du gzugs med pa'i srid pa zhes 'dogs sam/_btsun pa ma lags so/_/kun dga' bo las kyi zhing dang /_sred pa'i rlan dang /_rnam par shes pa'i sa bon dang ma rig pa'i mun pa ste/_kun du rmongs par gyur pa'i sems can de dag sems mchog la
[\[156a.4\]]rnam par shes pa gnas par 'gyur te/_'di lta ste/_gzugs med pa'i sred par ro/_/de ci'i phyir zhe na/_kun dga' bo gang yang ma 'ongs pa'i las mngon par 'byung zhing mngon par 'grub par 'gyur ba 'di la srid pa zhes bya'o zhes bka' stsal to/_/mdo las ma rig pa'i kun du sbyor
[\[156a.5\]]ba dang zhes bya ba de'i don du dris te/_kun du sbyor ba ni rnam pa dgu ste/_'dod chags kyi kun du sbyor ba dang /_gnod sems kyi kun du sbyor ba dang /_nga rgyal gyi kun du sbyor ba dang /_ma rig pa'i kun du sbyor ba dang /_lta ba'i kun du sbyor ba dang /_mchog tu 'dzin pa'i kun du sbyor ba dang /_phrag
[\[156a.6\]]dog gi kun du sbyor ba dang /_ser sna'i kun du sbyor ba dang /_the tshom gyi kun du sbyor ba'o/_/'ching ba ni rnam pa gsum ste/_'dod chags kyi 'ching ba dang /_zhe sdang gi 'ching ba dang /_gti mug gi 'ching ba'o/_/phra rgyas ni rnam pa bdun te/_'dod pa'i 'dod chags kyi phra rgyas dang /_gnod
[\[156a.7\]]sems kyi phra rgyas dang /_srid pa'i 'dod chags kyi phra rgyas dang /_nga rgyal gyi phra rgyas dang /_ma rig pa'i phra rgyas dang /_lta ba'i phra rgyas dang /_the tshom gyi phra rgyas so/_/chu bo ni bzhi ste/_'dod pa'i chu bo dang /_srid pa'i chu bo dang /_lta ba'i chu bo dang /_ma rig pa'i chu bo'o/_/sbyor ba ni bzhi ste/_'dod
[\[156b\]]
[\[156b.1\]]pa'i sbyor ba dang /_srid pa'i sbyor ba dang /_lta ba'i sbyor ba dang /_ma rig pa'i sbyor ba'o/_/nyan thos kyi rnam par bshad pa'i sdom gyi tshigs su bcad pa bzhi pa las gnas brtan shA ri'i bu la kun du rgyu 'dzam bu'i grib mas kun du sbyor ba la sogs pa'i dri ba dris pa'i mdor bstan pa byas
[\[156b.2\]]pa der shes par bya'o/_/mdo las 'dod chags kyis nye bar nyon mongs pa can du gyur pa'i zhes bya ba la sogs pa la gleng gzhi ni mnyan du yod pa na'o/_/tshul khrims la bsten cing tshul khrims la gnas pa dag chos gnyis shig goms par bya ste/_zhi gnas dang lhag mthong ngo /_/zhi gnas
[\[156b.3\]]kun du bsten cing goms par byas lan mang du byas na don ci zhig rjes su thob par 'gyur zhing /_lhag mthong bsten cing goms par byas lan mang du byas na don ci zhig rjes su thob par 'gyur zhe na/_zhi gnas kun du bsten cing goms par byas lan mang du byas na sems bsgoms par 'gyur zhing /_
[\[156b.4\]]sems bsgoms na gang 'dod chags spong bar 'gyur ro/_/lhag mthong kun du bsten cing goms par byas lan mang du byas na shes rab bsgoms par 'gyur zhing /_shes rab bsgoms na ma rig pa spong bar 'gyur te/_'dod chags kyis nye bar nyon mongs pa can du gyur pa'i sems ni rnam par
[\[156b.5\]]mi grol lo/_/ma rig pas nye bar nyon mongs par gyur pa'i shes rab ni rnam par mi 'dag_/dge slong dag 'dod chags dang bral ba'i sems ni rnam par grol la/_gti mug dang bral ba'i sems ni rnam par grol lo/_/dge slong gang 'dod chags spangs shing sems rnam par grol ba
[\[156b.6\]]dang /_ma rig pa las 'dod chags dang bral zhing shes rab rnam par grol ba gang gis lus kyi mngon sum du byas par gyur pa de ni sred pa chad cing kun du sbyor ba spangs pa yang dag pa'i yid kyis mngon par rtogs nas sdug bsngal mthar byas pa'i dge slong zhes bya'o zhes bka' stsal to/_/
[\[156b.7\]]mdo las bdag gis de ltar shes de ltar mthong zhes bya ba la sogs pa la/_bcom ldan 'das rgyal po'i khab kyi 'od ma'i tshal bya ka lan da ka gnas pa na bzhugs te/_de nas kun du rgyu be'u'i rigs bcom ldan 'das gang na ba der nye bar 'ongs te/_nye bar 'ongs nas bcom ldan 'das dang
[\[157a\]]
[\[157a.1\]]lhan cig yang dag par bde ba dang /_dga' ba dang /_yang dag par rab tu dga' bar 'gyur ba'i gtam rnam pa sna tshogs byas te phyogs gcig tu 'dug go/_/phyogs gcig tu 'dug nas kun du rgyu be'u'i rigs kyis bcom ldan 'das la 'di skad ces gsol to/_/kye
[\[157a.2\]]gau ta ma dris pa la lung bstan pa'i slad du skabs 'byed na bdag phyogs 'ga' zhig yongs su 'dri'o/_/be'u the tshom za ba gang yin pa dris shig_/kye gau ta ma 'jig rten rtag ces bya ba 'di nyid bden gyi gzhan ni gti mug pa'o zhes 'di ltar lta zhing 'di skad smra'am/_be+e'u 'jig rten rtag ces
[\[157a.3\]]bya ba 'di nyid bden gyi gzhan ni gti mug pa'o zhes nga 'di ltar mi lta zhing 'di skad du mi smra'o/_/kye gau ta ma mi rtag pa dang /_rtag kyang rtag la mi rtag kyang mi rtag pa dang /_rtag pa yang ma yin mi rtag pa yang ma yin pa dang /_mtha' dang bcas pa dang /_mtha' med pa dang /_mtha' dang bcas pa yang ma yin
[\[157a.4\]]mtha' med pa yang ma yin pa dang /_srog de nyid lus dang /_srog las lus gzhan du gyur pa dang /_de bzhin gshegs pa grongs nas yod ces bya ba dang /_med ces bya ba dang /_yod kyang yod la med kyang med ces bya ba dang /_yod pa yang ma yin med pa yang ma yin
[\[157a.5\]]no zhes smra ba 'di nyid bden gyi gzhan ni gti mug pa'o zhes 'di ltar lta zhing 'di skad du smra ba'am/_be'u 'di lta ste 'jig rten mi rtag ces bya ba dang /_rtag kyang rtag la mi rtag kyang mi rtag pa dang /_rtag pa yang ma yin mi rtag pa yang ma yin pa dang /_mtha' dang bcas pa dang /_mtha' med pa dang /_mtha' dang yang bcas la
[\[157a.6\]]mtha' med pa dang /_mtha' dang bcas pa yang ma yin mtha' med pa yang ma yin pa dang /_srog de nyid lus dang /_srog las lus gzhan du gyur pa dang /_de bzhin gshegs pa grongs nas yod ces bya ba dang /_med ces bya ba dang /_yod kyang yod la med ces bya ba dang /_yod pa yang ma yin med pa
[\[157a.7\]]yang ma yin zhes bya ba nga 'di ltar mi lta zhing 'di skad du mi smra'o/_/kye gau ta ma lta ba 'di dag rnam pa thams cad kyi thams cad du khas mi len pa lta ba 'di dag nyes dmigs dang bcas par yang dag par rjes su mthong ngam/_be'u de la lta ba gang 'jig rten rtag pa'o zhes bya ba 'di nyid bden gyi gzhan
[\[157b\]]
[\[157b.1\]]ni gti mug pa'o zhes smra ba 'di nyid bden gyi gzhan ni gti mug pa zhes bya ba'i lta ba 'di ni lta bar gyur pa/_lta ba'i tshang tshing /_lta ba'i dgon pa/_lta bas g.yengs pa/_lta bas bskyed pa/_lta ba'i kun du sbyor ba ste/_de ni sdug bsngal ba/_de ni gnod pa/_de ni nye bar 'tshe ba/_de ni yongs
[\[157b.2\]]su sreg par byed pa ste/_mngon par mi shes shing mngon par mi rtogs shing mya ngan las 'das pa mi thob par byed pa ste/_lta ba gang 'jig rten rtag ces bya ba 'di nyid bden gyi [(]gzhin [,]gzhan [)]ni gti mug pa'o zhes bya ba'o/_/de la be'u lta ba gang mi rtag pa dang /_rtag kyang rtag la mi rtag kyang mi rtag ces bya
[\[157b.3\]]ba dang /_rtag pa yang ma yin ma rtag pa yang ma yin zhes bya ba dang /_mtha' dang bcas pa dang /_mtha' med pa dang /_mtha' dang yang bcas shing mtha' med pa dang /_mtha' dang bcas pa yang ma yin mtha' med pa yang ma yin pa dang /_srog de nyid lus dang /_srog las lus gzhan du 'gyur zhes
[\[157b.4\]]bya ba dang /_de bzhin gshegs pa grongs nas yod ces bya ba dang med ces bya ba dang yod kyang yod la med kyang med ces bya ba dang /_yod pa yang ma yin med pa yang ma yin zhes bya ba 'di nyid bden gyi gzhan ni gti mug pa'o zhes smra ba 'di nyid bden gyi gzhan ni gti mug pa'o zhes bya ba 'di yang lta bar gyur pa/_
[\[157b.5\]]lta ba'i tshang tshing /_lta bas g.yengs pa/_lta bas bskyed pa/_lta ba la spyod pa/_lta ba'i kun du sbyor ba ste/_de ni sdug bsngal ba/_de ni gnod pa/_de ni nye bar 'tshe ba/_de ni yongs su sreg par byed pa mngon par mi shes shing mngon par mi rtogs pa mya ngan las 'das pa thob par mi byed pa'o/_/gau
[\[157b.6\]]ta ma khyod kyi lta ba ci zhig/_be'u de bzhin gshegs pa ni lta bar gyur pa spangs pa ste/_'on kyang de bzhin gshegs pa'i lta bar gyur pa spang ba ci zhig lta ba ci zhe na/_de bzhin gshegs pas sdug bsngal 'phags pa'i bden pa'o zhes yang dag pa'i shes rab kyis ji lta ba bzhin mthong zhing /_'di ni
[\[157b.7\]]sdug bsngal kun 'byung ba'o/_/'di ni sdug bsngal 'gog pa'o/_/'di ni sdug bsngal 'gog par 'gro ba'i lam mo zhes rtogs shing 'phags pa'i bden pa yang dag pa'i shes rab kyis ji lta ba bzhin mthong ste/_bdag gis de ltar shes shing de ltar mthong ste/_sred pa thams cad dang /_lta ba
[\[158a\]]
[\[158a.1\]]thams cad dang /_'jug pa thams cad dang /_ngar 'dzin pa dang /_nga yir 'dzin pa dang /_nga'o snyam pa'i nga rgyal la mngon par zhen pa'i phra rgyas thams cad spangs shing yongs su shes nas grib ma med par yongs su mya ngan las 'das so/_/gau ta ma 'di ltar sems rnam
[\[158a.2\]]par grol ba'i dge sbyong gang du 'gro bar 'gyur bar smra/_be'u de'i phyir khyed kyis ji ltar bzod pa de bzhin du lung ston cig dang bshad par bya'o/_/be'u 'di lta ste 'dir khyed kyis mdun du me 'bar nas sbar ro zhes bya bar shes sam/_gau ta ma me sbar ro zhes bya bar 'tshal lags so/_/de nyid me shin
[\[158a.3\]]shi'o zhes bya bar shes sam/_gau ta ma shi'o zhes bya bar 'tshal lags so/_/be'u gal te kha cig 'ongs te khyod kyi mdun du me sbar ba de shar phyogs sam lho phyogs sam/_nub phyogs dang byang phyogs gang du song zhes 'dri na/_be'u 'di skad du dri ba la ji skad du lung ston/_gau ta ma gal te kha cig
[\[158a.4\]]'ongs te bdag la 'di ltar 'dri na/_de la bdag gis 'di skad du/_gang bdag gi mdun du me sbar ba de gang rtswa dang /_shing dang /_yal ga dang 'dab ma la brten te de tsam du 'bar la/_de dag yongs su zad cing gtugs shing gzhan nye bar len pa ma tshogs pas nye bar len pa med par shi bar 'gyur
[\[158a.5\]]te/_de shar phyogs su ma song /_lho dang /_nub dang /_byang gi phyogs su ma song zhes lung bstan par bya'o/_/be'u de bzhin du de bzhin gshegs pas ngo bo gang gis gzugs su 'dogs shing nye bar 'dogs pa'i ngo bo de spangs shing yongs su shes la rtsa ba bcad cing /_shing ta la mgo bcad
[\[158a.6\]]pa ltar skal ba mnyam pa phyis mi skye ba'i chos can du gyur to/_/gang dang gang gis tshor ba dang /_gang dang gang gis 'du shes dang /_gang dang gang gis 'du byed dang /_gang dang gang gis rnam par shes pa shes par 'dogs pa ngo bo nyid de nyid kyi de bzhin gshegs pas spangs shing yongs su shes te/_rtsa
[\[158a.7\]]ba bcad cing shing ta la mgo bcad pa ltar skal ba mnyam par phyis mi skye ba'i chos can du 'gyur te/_shar phyogs su ma song /_lho dang /_nub dang /_byang phyogs su ma song ba ste zab cing rgya che la tshad med cing bgrang du med pa'i mya ngan las 'das pa zhes bya'o/_/gau ta ma bdag dpe bshad par
[\[158b\]]
[\[158b.1\]]spobs so/_/be'u de'i dus la bab na [(]spabs [,]spobs [)]par gyis shig_/gau ta ma 'di lta ste/_grong dang grong khyer thag mi ring ba zhig na sa'i gzhi mdzes par byed pa sA la'i tshal zhig yod par gyur la/_sA la'i tshal de las gcig la lo du ma zhig ci la grangs mang du 'phel ba/_de yang nyin mtshan du
[\[158b.2\]]yal ga rnying zhing pags pa shus pa dang /_yal ga dang 'dab ma rim gyis nyams te/_de dus gzhan na shun pa dang bral/_pags pa dang bral/_yal ga dang lo 'dab dang bral te dag cing snying po gnas par 'gyur te/_de bzhin du gau ta ma chos 'dul ba/_pags pa dang shun pa dang bral zhing yal
[\[158b.3\]]ga dang lo 'dab dang bral ba'i snying po gnas par 'gyur ro/_/gau ta ma skye dgu kun gzhi la dga' zhing /_kun gzhi la rab tu dga' zhing /_kun gzhi la mngon par dga' ba rnams la/_gau ta ma kun gzhi med par chos rnams las mngon par byang chub ste/_/de bzhin gshegs pa dgra bcom
[\[158b.4\]]pa yang dag par rdzogs par byang chub pa gau ta ma mchi'o zhes bya ba nas zhabs drung nas song ngo zhes bya ba'i bar du'o/_/'di ltar mdo'i khungs chos gsum po 'di dag 'brel zhing 'dus la zhes bya ba la sogs pa la [(]gling [,]gleng [)]gzhi ni mnyan du yod pa na'o/_/dge slong dag rnam pa gnyis la brten nas
[\[158b.5\]]rnam par shes pa skye bar 'gyur te/_gnyis gang zhe na/_mig dang /_gzugs dang /_rna ba dang /_sgra dang /_sna dang /_dri dang /_lce dang /_ro dang /_lus dang /_reg bya dang /_yid dang chos de 'di ni gnyis zhes bya'o/_/dge slong dag kha cig 'di skad du dge sbyong gau ta mas gnyis su btags pa de
[\[158b.6\]]bdag gis bsal te gzhan gnyis bstan par bya'o zhes smra ba de ni tshig tsam ste dris pa'i lan yang dag par mi shes pa lan la rmongs pa skyed de/_de de'i yul ma yin pa'i phyir ro/_/de ci'i phyir zhe na/_mig dang gzugs la brten nas mig gi rnam par shes pa skye bar 'gyur te/_dge slong dag
[\[158b.7\]]de la mig ni mi rtag pa/_'dus byas pa/_tshogs shing brten nas byung ba'o/_/gzugs dang mig gi rnam par shes pa yang mi rtag pa 'dus byas pa tshogs shing brten nas byung ba ste/_chos 'di rnams nyid 'brel zhing 'dus la tshogs pa gang yin pa de nyid la reg pa zhes bya'o/_/dge slong dag
[\[159a\]]
[\[159a.1\]]reg pas tshor bar byed/_reg pas sems par byed/_reg pas 'du shes par byed de/_chos 'di dag kyang mi rtag pa/_'dus byas pa/_tshogs pa brten nas byung ba ste/_'di lta ste/_reg pa dang tshor ba dang /_'du shes dang /_sems pa'o/_/dge slong dag rna ba dang sna
[\[159a.2\]]dang lce dang lus dang yid dang chos la brten nas yid kyi rnam par shes pa skye ste/_dge slong dag de la yid gang yin pa de yang mi rtag pa 'dus byas pa 'dus shing brten nas byung ba ste/_chos dang yid kyi rnam par shes pa yang mi rtag pa 'dus byas pa tshogs pa brten nas byung ba ste/_de ltar na
[\[159a.3\]]chos gsum po 'di dag nyid 'brel zhing 'dus la tshogs pa gang yin pa de ni reg pa zhes bya'o/_/dge slong dag reg pas tshor bar byed/_reg pas sems par byed/_reg pas 'du shes par byed de/_chos 'di dag kyang mi rtag pa/_'dus byas pa/_tshogs pa brten nas byung ba ste/_'di lta
[\[159a.4\]]ste/_reg pa dang tshor ba dang 'du shes dang sems pa'o zhes bka' stsal to/_/'dir mdo'i khungs tshan drug pa'i chos kyi rnam grangs gang zhe na zhes bya ba la/_bcom ldan 'das skya ba seng na kol ma sha dam mya zhes bya ba'i grong khyer na bzhugs te/_de nas bcom ldan 'das kyis dge slong rnams
[\[159a.5\]]la bos te/_dge slong dag ngas khyed la drug tshan drug pa zhes bya ba'i chos kyi rnam grangs thog mar dge ba/_bar du dge ba/_tha mar dge ba/_don bzang po/_/tshig 'bru bzang po/_/ma 'dres pa/_yongs su rdzogs pa/_yongs su dag pa/_yongs su byang ba/_tshangs par spyod pa/_yongs su gsal
[\[159a.6\]]bar byed pa bshad par bya yis de legs par nyon la yid la zung shig dang bshad par bya'o/_/drug tshan drug pa zhes bya ba'i chos kyi rnam grangs gang zhe na/_nang gi skye mched drug dang /_phyi'i skye mched drug dang /_rnam par shes pa'i skye mched drug dang /_reg pa'i tshogs drug dang /_tshor ba'i
[\[159a.7\]]tshogs drug dang /_sred pa'i tshogs drug go/_/nang gi skye mched drug gang zhe na/_mig nang gi skye mched dang /_rna ba dang /_sna dang /_lce dang /_lus dang /_yid nang gi skye mched de/_'di dag ni nang gi skye mched drug ste drug tshan dang po'o/_/phyi'i skye mched drug gang zhe na/_gzugs ni phyi'i skye
[\[159b\]]
[\[159b.1\]]mched dang /_sgra dang /_dri dang /_ro dang /_reg bya dang /_chos ni phyi'i skye mched de 'di dag ni phyi'i skye mched drug ste drug tshan gnyis pa'o/_/rnam par shes pa'i tshogs drug gang zhe na/_mig gi rnam par shes pa dang /_rna ba dang /_sna dang /_lce dang /_lus dang /_yid kyi rnam par shes pa ste
[\[159b.2\]]'di ni rnam par shes pa'i tshogs drug ste drug tshan gsum pa'o/_/reg pa'i tshogs drug gang zhe na/_mig gi 'dus te reg pa dang /_rna ba dang /_sna dang /_lce dang /_lus dang /_yid kyi 'dus te reg pa ste/_'di dag ni reg pa'i tshogs drug ste drug tshan bzhi pa'o/_/tshor ba'i tshogs drug
[\[159b.3\]]gang zhe na/_mig gi 'dus te reg pa las skyes pa'i tshor ba dang /_rna ba dang /_sna dang /_lce dang /_lus dang /_yid kyi 'dus te reg pa las skyes pa'i tshor ba ste/_'di dag ni tshor ba'i tshogs drug ste drug tshan lnga pa'o/_/sred pa'i tshogs drug gang zhe na/_mig gi 'dus te reg pa las skyes
[\[159b.4\]]pa'i sred pa dang /_rna ba dang /_sna dang /_lce dang /_lus dang /_yid kyi 'dus te reg pa las skyes pa'i sred pa ste/_'di dag ni sred pa'i tshogs drug ste drug tshan drug pa'o/_/dge slong dag mig bdag yin no zhes smra ba ni 'thad pa ma yin te/_de ci'i phyir zhe na/_dge slong dag mig ni skye ba dang
[\[159b.5\]]'jig par shes la/_gang skye ba dang 'jig par shes pa de ni skye bar 'gyur zhing 'jig par 'gyur ba 'di lta bu 'ong ste de'i phyir 'thad pa ma yin no/_/dge slong mig ni bdag ces smra yang bdag ma yin no/_/gzugs dang mig gi rnam par shes pa dang /_mig gi 'dus te reg pa dang /_mig gi
[\[159b.6\]]'dus te reg pa las skyes pa'i tshor ba dang /_mig gi 'dus te reg pa las skyes pa'i sred pa bdag ces smra ba ni 'thad pa ma yin te/_de ci'i phyir zhe na/_dge slong dag mig gi 'dus te reg pa las byung ba'i tshor ba ni skye ba dang 'jig par shes la/_gang skye ba dang 'jig par shes pa de ni skye bar
[\[159b.7\]]'gyur zhing 'jig par 'gyur ba 'di lta bu 'ong ste de'i phyir 'thad pa ma yin no/_/dge slong dag mig gi 'dus te reg pa las byung ba'i sred pa bdag ces smra ba gang yin pa de ni mig gi 'dus te reg pa'i rkyen gyis byung ba'i sred pa bdag ma yin no/_/rna ba dang /_sna dang /_lce dang /_lus dang /_dge slong
[\[160a\]]
[\[160a.1\]]yid bdag ces smra ba ni rigs pa ma yin te/_de ci'i phyir zhe na/_dge slong dag yid ni skye ba dang 'jig par shes la gang skye ba dang 'jig par shes pa de ni skye bar 'gyur zhing 'jig par 'gyur ba 'di lta bu 'ong ste/_de'i phyir 'thad pa ma yin no/_/dge slong dag yid ni
[\[160a.2\]]bdag yin no zhes smra ba 'di ni yid ni bdag ma yin no/_/chos dang yid kyi rnam par shes pa dang /_yid kyi 'dus te reg pa las byung ba'i tshor ba dang /_yid kyi 'dus te reg pa las byung ba'i sred pa bdag yin no zhes smra ba de ni 'thad pa ma yin te/_de ci'i phyir zhe na/_dge slong dag yid kyi
[\[160a.3\]]'dus te reg pa las byung ba'i sred pa ni skye ba dang 'jig par shes la gang skye ba dang 'jig par shes pa de ni skye bar 'gyur zhing 'jig par 'gyur ba 'di lta bu 'ong ste de'i phyir 'thad pa ma yin no/_/yid kyi 'dus te reg pa las byung ba'i sred pa bdag ces smra ba ni yid kyi 'dus te reg
[\[160a.4\]]pa las byung ba'i sred pa ni bdag med pa'o/_/de ci'i phyir zhe na/_dge slong dag mig dang gzugs la brten nas mig gi rnam par shes pa skye zhing gsum 'dus pa'i reg pa dang /_reg pa'i rkyen gyis tshor ba bde ba dang sdug bsngal ba dang /_bde ba yang ma yin sdug bsngal ba yang ma yin pa skye
[\[160a.5\]]ste/_dge slong dag de la gang bde ba'i tshor bas reg na mngon par dga' zhing rab tu dga' la mngon par zhen cing gnas par 'gyur te/_bde ba'i tshor ba la 'dod chags rgyas par 'gyur ro/_/dge slong dag de la sdug bsngal gyi tshor bas reg na mi bzod cing /_khro ba dang gnang sems dang /_
[\[160a.6\]]zhum zhing gnas te khro ba bsags par 'gyur te/_sdug bsngal gyi tshor ba la zhe sdang rgyas par 'gyur ro zhes tshor ba ni bdag gi kun 'byung ba dang /_mi snang ba dang /_ro myang ba dang /_nyes dmigs dang /_nges par 'byung ba yang dag pa ji lta ba bzhin mi shes pa de bde ba dang sdug bsngal gyi
[\[160a.7\]]tshor ba la gti mug rgyas par 'gyur ro/_/dge slong dag dge slong de bde ba'i tshor ba la 'dod chags rgyas pa ma spangs shing /_sdug bsngal gyi tshor ba la zhe sdang rgyas pa ma spangs la/_bde ba yang ma yin sdug bsngal ba yang ma yin pa'i tshor ba la gti mug rgyas pa ma spangs shing 'di lta ba dang
[\[160b\]]
[\[160b.1\]]nga rgyal gyi phra rgyas 'byung zhing ma rig pa las 'dod chags dang ma bral nas yang dag pa'i rig pa ma skyes par sdug bsngal mthar byed par 'gyur ba 'di ni gnas med do/_/dge slong dag dge sbyong de bde ba'i tshor ba la 'dod chags rgyas par 'gyur ba spangs shing /_sdug bsngal gyi tshor ba la
[\[160b.2\]]zhe sdang rgyas par 'gyur ba spangs la/_bde ba yang ma yin sdug bsngal ba yang ma yin pa'i tshor ba la ma rig pa rgyas par 'gyur ba spangs te/_'di lta ba dang nga rgyal gyi phra rgyas mi 'byung zhing /_ma rig pa las 'dod chags dang bral nas yang dag pa'i rig pa skye ste sdug bsngal mthar byed
[\[160b.3\]]par 'gyur ba 'di ni gnas yod do/_/dge slong dag rna ba dang /_sna dang /_lce dang /_lus dang /_yid dang /_chos la brten nas yid kyi rnam par shes pa skye bar 'gyur te/_gsum 'dus pa'i reg pa dang /_reg pa'i rkyen gyis tshor ba bde ba dang sdug bsngal ba dang /_bde ba yang ma yin sdug
[\[160b.4\]]bsngal ba yang ma yin pa skye ste/_dge slong dag de la gang bde ba'i tshor ba la mngon par dga' zhing rab tu dga' la/_mngon par zhen cing gnas par 'gyur te/_bde ba'i tshor ba la 'dod chags rgyas par 'gyur ro/_/dge slong dag de la sdug bsngal gyi tshor bas reg na mi bzod pa skye zhing khro ba
[\[160b.5\]]dang gnod sems dang zhum zhing gnas te khro ba bskyed nas sdug bsngal gyi tshor ba la zhe sdang rgyas par 'gyur ro zhes tshor ba 'di dag ni kun 'byung ba dang /_mi snang ba dang /_ro myang ba dang /_nyes dmigs dang /_nges par 'byung ba yang dag pa ji lta ba bzhin du mi shes pa de bde ba dang sdug bsngal gyi
[\[160b.6\]]tshor ba la gti mug rgyas par 'gyur ro/_/dge slong dag dge slong de bde ba'i tshor ba la 'dod chags rgyas pa ma spangs shing /_sdug bsngal gyi tshor ba la zhe sdang rgyas pa ma spang la/_bde ba yang ma yin sdug bsngal ba yang ma yin pa'i tshor ba la gti mug rgyas par 'gyur ba ma spangs la/_'di
[\[160b.7\]]lta ba dang nga rgyal gyi phra rgyas 'byung zhing ma rig pa las 'dod chags dang ma bral nas yang dag pa'i rig pa ma skyes par sdug [(]bsal [,]bsngal [)]mthar byed par 'gyur ba 'di ni gnas med do/_/dge slong dag dge slong de bde ba'i tshor ba la 'dod chags rgyas pa spangs shing /_sdug bsngal gyi tshor ba la zhe
[\[161a\]]
[\[161a.1\]]sdang rgyas pa spangs la bde ba yang ma yin sdug bsngal ba yang ma yin pa'i tshor ba la ma rig pa rgyas par 'gyur ba spangs shing /_'di'i lta ba dang nga rgyal gyi phra rgyas mi 'byung zhing ma rig pa las 'dod chags dang bral nas yang dag pa'i rig pa skyes te sdug bsngal
[\[161a.2\]]mthar byed par 'gyur ba 'di ni gnas yod do/_/dge slong dag ji lta ba bzhin zhes bya ba'i yang dag par rjes su mthong ba mig tu gyur pa/_ye shes su gyur pa/_nye bar zhi bar 'jug pa mngon par shes pa/_rdzogs par byang chub pa/_mya ngan las 'das par 'jug par byed pa yod de/_dge slong
[\[161a.3\]]dag ji lta ba bzhin zhes bya ba'i yang dag par rjes su mthong ba/_mig tu gyur pa/_ye shes su gyur pa/_nye bar zhi bar 'jug pa/_mngon par shes pa/_rdzogs par byang chub pa/_mya ngan las 'das par 'jug par byed pa/_de gang zhe na/_dge slong dag 'di la dge slong mig bdag med do zhes bya bar
[\[161a.4\]]yang dag par rjes su mthong zhing /_gzugs dang /_mig gi rnam par shes pa dang /_mig gi 'dus te reg pa dang /_mig gi 'dus te reg pa las byung ba'i nang gi bdag nyid kyi tshor ba bde ba dang /_sdug bsngal ba dang /_bde ba yang ma yin sdug bsngal ba yang ma yin pa de yang bdag med do zhes
[\[161a.5\]]yang dag par rjes su mthong ste/_dge slong dag 'di ni yang dag pa ji lta ba bzhin mthong ba zhes bya ba mig tu gyur pa zhes bya ba nas snga ma bzhin du mya ngan las 'das par 'jug pa'i bar du'o/_/'di ni drug tshan drug pa zhes bya ba'i chos kyi rnam grangs so/_/dge slong dag ngas khyed la drug
[\[161a.6\]]tshan drug pa zhes bya ba'i chos kyi rnam grangs thog mar dge ba/_bar du dge ba/_tha mar dge ba/_don bzang po/_tshig 'bru bzang po zhes bya ba nas snga ma bzhin du bshad par bya'o zhes gang bstan pa de rgyas par rab tu bshad do zhes 'byung ngo /_/reg pa dang tshor ba phan tshun 'bras bu nyid du 'dod pa 'di
[\[161a.7\]]ni mdo las mi bzhed de zhes bya ba la gleng gzhi ni mnyan du yod pa na'o/_/dge slong dag sred pa sna tshogs la brten nas tshor ba sna tshogs 'byung ba ni ma yin zhing /_tshor ba sna tshogs la brten te reg pa sna tshogs 'byung ba ma yin la/_reg pa sna tshogs la brten nas khams sna tshogs 'byung
[\[161b\]]
[\[161b.1\]]ba ni ma yin gyi/_'on kyang khams sna tshogs la brten nas reg pa sna tshogs par 'byung bar 'gyur zhing reg pa sna tshogs la brten nas tshor ba sna tshogs/_tshor ba sna tshogs la brten nas sred pa sna tshogs 'byung bar 'gyur ro/_/dge slong dag khams gang cung zad khams su gyur pa de
[\[161b.2\]]thams cad ni khams bco brgyad de/_mig gi khams dang /_gzugs kyi khams dang /_mig gi rnam par shes pa'i khams dang /_rna ba'i khams dang /_sgra'i khams dang /_rna ba'i rnam par shes pa'i khams dang /_sna'i khams dang /_dri'i khams dang /_sna'i rnam par shes pa'i khams dang /_lce'i
[\[161b.3\]]khams dang /_ro'i khams dang /_lce'i rnam par shes pa'i khams dang /_lus kyi khams dang /_reg bya'i khams dang /_lus kyi rnam par shes pa'i khams dang /_yid kyi khams dang /_chos kyi khams dang /_yid kyi rnam par shes pa'i khams so/_/'di ni khams rnams kyi khams sna
[\[161b.4\]]tshogs pa zhes bya'o/_/dge slong dag ji ltar khams sna tshogs la brten nas reg pa kun 'byung bar 'gyur zhing reg pa la brten nas tshor ba sna tshogs/_tshor ba sna tshogs la brten nas sred pa sna tshogs kun 'byung bar 'gyur zhe na/_mig gi khams la brten nas mig gi 'dus te reg pa
[\[161b.5\]]'byung bar 'gyur gyi/_mig gi 'dus te reg pa la brten nas mig gi khams skye ba ni ma yin gyi/_'on kyang mig gi khams la brten nas mig gi 'dus te reg pa skye'o/_/mig gi 'dus te reg pa la brten nas mig gi 'dus te reg pa'i rkyen gyis tshor ba skye'i/_mig gi 'dus te reg pa'i rkyen
[\[161b.6\]]gyis tshor ba la brten nas mig gi 'dus te reg pa skye ba ni ma yin zhing /_mig gi 'dus te reg pa'i rkyen gyis tshor ba la brten nas mig gi 'dus te reg pa'i rkyen gyis tshor ba'i sred pa skye'i/_mig gi 'dus te reg pa'i rkyen gyis tshor ba'i sred pa la brten nas mig gi 'dus te reg pa'i rkyen
[\[161b.7\]]gyis tshor ba skye ba ni ma yin no/_/'on kyang rig gi 'dus te reg pa'i rkyen gyis tshor ba la brten nas/_mig gi 'dus te reg pa'i rkyen gyis tshor ba'i sred pa skye'o/_/rna ba dang /_sna dang /_lce dang /_lus dang /_yid kyi khams la brten te yid kyi 'dus te reg pa skye'i/_yid kyi 'dus te reg pa la brten
[\[162a\]]
[\[162a.1\]]nas yid kyi khams skye ba ni ma yin gyi 'on kyang yid kyi khams la brten nas yid kyi 'dus te reg pa skye'o/_/yid kyi 'dus te reg pa la brten te yid kyi 'dus te reg pa'i rkyen gyis tshor ba skye'o/_/yid kyi 'dus te reg pa'i rkyen gyis tshor ba la brten nas yid kyi 'dus te reg
[\[162a.2\]]pa skye ba ni ma yin no/_/yid kyi 'dus te reg pa'i rkyen gyis tshor ba la brten nas yid kyi 'dus te reg pa'i rkyen gyis tshor ba'i sred pa skye'i/_yid kyi 'dus te reg pa'i rkyen gyis tshor ba'i sred pa la brten nas yid kyi 'dus te reg pa'i rkyen gyis tshor ba skye ba ni ma yin no/_/'on kyang yid kyi 'dus
[\[162a.3\]]te reg pa'i rkyen gyis tshor ba la brten nas yid kyi 'dus te reg pa'i rkyen gyis tshor ba'i sred pa skye'o/_/dge slong dag de ltar na khams sna tshogs la brten nas reg pa sna tshogs skye bar 'gyur zhing reg pa sna tshogs la brten nas tshor ba sna tshogs/_tshor ba sna tshogs la brten nas sred pa sna
[\[162a.4\]]tshogs skye bar 'gyur te zhes bka' stsal to/_/'di skad du bcom ldan 'das kyis mdo sde la brten par bya'o zhes gsungs so zhes bya ba la/_mdo drug pa'i mtha' yongs su mya ngan las 'das pa chen po'i mdo las 'di ltar 'don te/_bcom ldan 'das yongs su spyod pa'i grong khyer gyi
[\[162a.5\]]byang phyogs kyi grong shing sha pa'i tshal na bzhugs te/_de nas bcom ldan 'das kyis tshe dang ldan pa kun dga' bo la bos te/_kun dga' bo de nyid kyi phyir dang po dang tha mar mdo sde la brten par bya'i gang zag la brten par mi bya'o/_/kun dga' bo ji ltar na de dge slong mdo sde la brten par bya'i
[\[162a.6\]]gang zag la brten par mi bya zhe na/_kun dga' bo 'di na dge slong kha cig 'ongs te 'di skad du tshe dang ldan pa dag 'di ni chos/_'di ni 'dul ba/_'di ni ston pa'i bstan pa ste bcom ldan 'das las bdag gis mngon sum du bzung ba'i slad du'o zhes smra na/_de dge slong des bshad pa la spro
[\[162a.7\]]bar yang mi bya/_skyon gdags par yang mi bya bar/_spro ba dang skyon brjod pa med par rna gtad de chos kyi yi ge dang tshig yang dag par bzung nas mdo sde dang bstun par bya/_'dul ba la blta bar bya'o/_/gal te mdo sde dang bstun cing 'dul ba la bltas pa na mdo sde la mi 'jug_/'dul ba la
[\[162b\]]
[\[162b.1\]]mi snang /_chos nyid dang 'gal na/_dge slong de la dge slong gis 'di skad ces brjod par bya ste/_tshe dang ldan pa chos 'di ni bcom ldan 'das kyis ma bshad de/_tshe dang ldan pa chos 'di ni khyed kyis nyes par bzung ba ste/_'di ltar chos 'di ni mdo sde dang bstun cing 'dul ba la bltas pa
[\[162b.2\]]na/_chos 'di mdo sde la mi 'jug/_'dul ba la mi snang /_chos nyid dang 'gal te/_'di ni chos ma yin/_'di ni 'dul ba ma yin/_'di ni ston pa'i bstan pa ma yin no zhes dor bar bya'o/_/kun dga' bo yang dge slong gzhan zhig 'ongs te 'di skad du/_tshe dang ldan pa dag gnas che ge mo
[\[162b.3\]]zhig na dge slong gi dge 'dun mang po gnas shing gnas brtan dang bcas pas so sor thar pa dang bcas pa yod de/_/tshe dang ldan pa dag dge slong gi dge 'dun mang po las 'di ni chos/_'di ni 'dul ba/_'di ni ston pa'i bstan pa'o zhes pa dag gis mngon sum du thos shing mngon sum du
[\[162b.4\]]gzung ba'i phyir ro zhes smra na dge slong des bshad pa la spro bar mi bya/_skyon gdags par yang mi bya bar spro ba dang /_skyon brjod pa med par chos kyi yi ge dang tshig yang dag par bzung nas mdo sde dang [(]bstan [,]bstun [)]par bya/_'dul ba la blta bar bya'o/_/gal te mdo sde dang bstun cing 'dul ba la bltas
[\[162b.5\]]pa na mdo sde la mi 'jug_/'dul ba la mi snang /_chos nyid dang 'gal na/_dge slong de la dge slong dag gis 'di skad ces brjod par bya ste tshe dang ldan pa dge slong gi dge 'dun mang po de dag gis chos kyi tha snyad dang 'dul ba'i tha snyad kyis chos ma yin pa dang 'dul ba ma yin pa bshad cing
[\[162b.6\]]tshe dang ldan pa chos 'di ni khyed kyis nyes par bzung ba ste/_'di ltar mdo sde dang bstun cing 'dul ba la bltas pa na/_mdo sde la mi 'jug cing /_'dul ba la mi snang la chos nyid dang 'gal te/_'di ni chos ma yin/_'di ni 'dul ba ma yin/_'di ni ston pa'i bstan pa ma yin no zhes dor bar
[\[162b.7\]]bya'o/_/kun dga' bo yang dge slong gzhan kha cig 'ongs te/_'di skad du tshe dang ldan pa dag gnas che ge mo zhig na dge slong mdo sde 'dzin pa dang /_'dul ba 'dzin pa dang /_ma mo 'dzin pa rab tu mang po dag gnas te/_tshe dang ldan pa dag dge slong rab tu mang po de dag 'di ni chos/_'di ni 'dul
[\[163a\]]
[\[163a.1\]]ba/_'di ni ston pa'i bstan pa'o zhes de dag las bdag gis mngon sum du thos shing mngon sum du bzung ba'i phyir ro zhes smra na/_dge slong des bshad pa la yang spro bar mi bya/_skyon gdags par yang mi bya bar spro ba dang /_skyon gdags pa med par rna gtad do
[\[163a.2\]]chos kyi yi ge dang tshig yang dag par bzung nas mdo sde dang bstun par bya/_'dul ba la blta bar bya'o/_/gal te mdo sde dang bstun/_'dul ba la bltas na mdo sde la mi 'jug_/'dul ba la mi snang /_chos nyid dang 'gal na/_dge slong de la dge slong dag gis 'di skad ces brjod par
[\[163a.3\]]bya ste/_tshe dang ldan pa dge slong gi dge 'dun rab tu mang po de dag gis chos kyi tha snyad dang 'dul ba tha snyad kyis chos ma yin pa dang 'dul ba ma yin pa bshad cing /_tshe dang ldan pa chos 'di ni khyod kyis nyes par bzung ba ste/_'di ltar mdo sde dang bstun cing 'dul ba la bltas pa na/_mdo sde
[\[163a.4\]]la mi 'jug_/'dul ba la mi snang /_chos nyid dang 'gal te/_'di ni chos ma yin/_'di ni 'dul ba ma yin/_'di ni ston pa'i bstan pa ma yin no zhes dor bar bya'o/_/kun dga' bo yang dge slong gang gzhan kha cig 'ongs te 'di skad du tshe dang ldan pa dag gnas che ge mo zhig na gnas brtan
[\[163a.5\]]dang bcas pa ste gnas brtan du grags pa gzhan dang gzhan dag gnas te/_dge slong gnas brtan du grags pa gzhan de dag las bdag gis mngon sum du thos shing mngon sum du gzung ba'i phyir ro zhes smra na/_dge slong des bshad pa la spro bar yang mi bya/_skyon brjod par yang mi bya
[\[163a.6\]]ste spro ba dang skyon gdags pa med par rna gtad de chos kyi yi ge dang tshig yang dag par bzung nas mdo sde dang bstun par bya/_'dul ba la blta bar bya'o/_/gal te mdo sde dang bstun/_'dul ba la bltas pa na/_mdo sde la mi 'jug 'dul ba la mi snang /_chos nyid dang 'gal na/_dge slong
[\[163a.7\]]de la dge slong dag gis 'di skad ces brjod par bya ste/_tshe dang ldan pa dge slong gnas brtan de dag gis chos kyi tha snyad dang 'dul ba'i tha snyad kyis chos ma yin pa dang 'dul ba ma yin pa yang dag par bshad cing /_tshe dang ldan pa chos 'di ni khyod kyis nyes par bzung ba ste/_'di ltar mdo
[\[163b\]]
[\[163b.1\]]sde dang bstun cing 'dul ba la bltas pa na mdo sde la mi 'jug 'dul ba la mi snang /_chos nyid dang 'gal te/_'di ni chos ma yin pa/_'di ni 'dul ba ma yin pa/_'di ni ston pa'i bstan pa ma yin no zhes dor bar bya'o/_/kun dga' bo 'di ni dge slong kha cig 'ongs te 'di skad du tshe dang
[\[163b.2\](]ltan [,]ldan [)]pa dag 'di ni chos/_'di ni 'dul ba 'di ni ston pa'i bstan pa'o zhes bdag gis bcom ldan 'das las mngon sum du gzung ba'i phyir ro zhes smra na/_dge slong des bshad pa la spro bar yang mi bya skyon gdags par yang mi bya bar spro ba dang skyon gdags pa med par rna gtad de chos kyi
[\[163b.3\]]yi ge dang tshig yang dag bzung nas mdo sde dang bstun par bya/_'dul ba la blta bar bya'o/_/gal te mdo sde dang bstun/_'dul ba la bltas pa na/_mdo sde la 'jug 'dul ba la snang /_chos nyid dang mi 'gal na dge slong de la dge slong dag gis 'di skad ces brjod par bya ste tshe dang ldan
[\[163b.4\]]pa chos 'di ni bcom ldan 'das kyis bshad cing /_tshe dang ldan pas legs par bzung ba ste/_'di ltar mdo [(]ste [,]sde [)]dang bstun cing 'dul ba la bltas pa na mdo sde la 'jug 'dul ba la snang /_chos nyid dang mi 'gal te/_'di ni chos/_'di ni 'dul ba/_'di ni ston pa'i bstan pa'o zhes
[\[163b.5\]]yongs su gzung bar bya'o/_/kun dga' bo yang dge slong gzhan kha cig 'ongs te 'di skad du/_tshe dang ldan pa dag gnas che ge mo zhig na dge slong gi dge 'dun rab tu mang po bzhugs shing gnas brtan dang bcas pa so sor thar pa dang bcas pa ste/_tshe dang ldan pa dag dge slong gi dge 'dun
[\[163b.6\]]rab tu mang po de dag las 'di lta ste/_'di ni chos/_'di ni 'dul ba/_'di ni ston pa'i bstan pa'o zhes mngon sum du bzung ba'i phyir ro zhes smra na/_dge slong des bshad pa la spro bar yang mi bya/_skyon gdags par yang mi bya ste/_spro ba dang /_skyon gdags pa med par rna gtad de chos kyi yi
[\[163b.7\]]ge dang tshig yang dag par bzung nas mdo sde dang bstun par bya/_'dul ba la blta bar bya'o/_/gal te mdo sde dang bstun/_'dul ba la bltas pa na mdo sde la 'jug 'dul ba la snang /_chos nyid dang mi 'gal na/_dge slong de la dge slong de dag gis 'di skad ces brjod par bya ste/_tshe dang ldan
[\[164a\]]
[\[164a.1\]]pa dge slong mang po dag gis chos dang 'dul ba yang dag par bshad de/_tshe dang ldan pas chos 'di legs par bzung ste/_'di ltar mdo sde dang bstun 'dul ba la bltas pa na mdo sde la 'jug 'dul ba la snang /_chos nyid dang mi 'gal te/_'di ni chos/_'di ni 'dul ba/_'di ni
[\[164a.2\]]ston pa'i bstan pa'o zhes gzung bar bya'o/_/kun dga' bo yang dge slong gzhan kha cig 'ongs te 'di skad du/_tshe dang ldan pa dag gnas che ge mo zhig na dge slong 'dul ba 'dzin pa dang /_mdo sde 'dzin pa dang ma mo 'dzin pa rab tu mang po dag gnas te/_tshe dang ldan pa
[\[164a.3\]]dge slong rab tu mang po de dag gis 'di ni chos/_'di ni 'dul ba/_'di ni ston pa'i bstan pa'o zhes bdag gis mngon sum du gzung ba'i phyir zhes smra na/_dge slong des bshad pa la spro bar yang mi bya/_skyon gdags par yang mi bya ste/_spro ba dang /_skyon gdags pa med par rna gtad de
[\[164a.4\]]chos kyi yi ge dang tshig yang dag par bzung nas mdo sde dang bstun cing 'dul ba la blta bar bya'o/_/gal te mdo sde dang bstun 'dul ba la bltas pa na mdo sde la 'jug 'dul ba la snang /_chos nyid dang mi 'gal na dge slong de la dge slong dag gis 'di skad ces brjod par bya ste/_tshe dang
[\[164a.5\]]ldan pa dge slong rab tu mang po dag gis chos dang 'dul ba yang dag par bshad cing /_tshe dang ldan pas chos 'di legs par bzung ste/_'di ltar mdo sde dang bstun cing 'dul ba la bltas pa na/_mdo sde la 'jug 'dul ba la snang /_chos nyid dang mi 'gal te/_'di ni chos/_'di ni
[\[164a.6\]]'dul ba/_'di ni ston pa'i bstan pa'o zhes gzung bar bya'o/_/kun dga' bo yang /_dge slong gzhan kha cig 'ongs te 'di skad du/_tshe dang ldan pa dag gnas che ge mo zhig na/_gnas brtan dang bcas shing gnas brtan du grags pa gzhan dang gzhan gnas te/_tshe dang ldan pa dag bdag
[\[164a.7\]]gis dge slong gnas brtan du grags pa gzhan dang gzhan de dag las/_'di ni chos/_'di ni 'dul ba/_'di ni ston pa'i bstan pa'o zhes mngon sum du thos shing gzung ba'i phyir ro zhes smra na/_dge slong des bshad pa de la spro bar yang mi bya skyon gdags par yang mi bya ste/_spro ba dang /_skyon
[\[164b\]]
[\[164b.1\]]gdags pa med par rna gtad do/_/chos kyi yi ge dang /_tshig dang /_yang dag par bzung nas mdo sde dang bstun par bya/_'dul ba la blta bar bya'o/_/gal te mdo sde dang bstun 'dul ba la bltas pa na mdo sde la 'jug 'dul ba la snang /_chos nyid dang mi 'gal na/_dge slong de la dge
[\[164b.2\]]slong dag gis 'di skad ces brjod par bya ste/_tshe dang ldan pa dge slong gnas brtan dag gis chos dang 'dul ba legs par bshad cing /_tshe dang ldan pas chos 'di legs par bzung ste/_'di ltar mdo sde la bstun cing /_'dul ba la bltas pa na mdo sde la 'jug 'dul ba la snang /_chos
[\[164b.3\]]nyid dang mi 'gal na/_dge slong de la dge slong dag gis 'di skad ces brjod par bya ste/_tshe dang ldan pa dge slong gnas brtan dag gis chos dang 'dul ba legs par bshad cing /_tshe dang ldan pas chos 'di legs par bzung ste/_'di ltar mdo sde la bstun cing 'dul ba la bltas pa na/_mdo
[\[164b.4\]]sde la 'jug 'dul ba la snang /_chos nyid dang mi 'gal te/_'di ni chos/_'di ni 'dul ba/_'di ni ston pa'i bstan pa'o zhes gzung bar bya'o/_/kun dga' bo de la snga ma bzhin nag po bstan pa ste/_dge slong gis de dag legs par dpyad de rtogs nas/_'di ni chos ma yin/_'di ni 'dul ba
[\[164b.5\]]ma yin/_'di ni ston pa'i bstan pa ma yin no zhes dor bar bya'o/_/phyi ma bzhi ni chen po bstan pa ste/_dge slong dag gis de dag legs par dpyad de rtogs nas 'di ni chos/_'di ni 'dul ba/_'di ni ston pa'i bstan pa'o zhes gzung bar bya ste/_kun dga' bo dge slong 'di ltar mdo sde la
[\[164b.6\]]brten par bya'i gang zag la brten nas gnas par mi bya'o/_/mig dang gzugs la brten nas mig gi rnam par shes pa gsum 'dus pa'i reg pa dang zhes bya ba la sogs pa la ji ltar re zhig skye mched drug las bsdus pa'i sdom gyi tshigs su bcad pa gnyis pa'i mtha' ma'i mdo sde de
[\[164b.7\]]dang de las mngon pa mdzod kyi gnas gnyis par 'gog pa rdzas ma yin par sgrub pa'i skabs su 'dus ma byas la de dag med ces bya bar bris pa bzhin du blta bar bya'o/_/dper na byams pa dang lhan cig par gyur pa'i dran pa yang dag byang chub kyi yan lag ces bya ba la sogs pa la gleng gzhi
[\[165a\]]
[\[165a.1\]]ni mnyan du yod pa na'o/_/dge slong dag byams pa bsgom par bya ste/_byams pa kun du brten goms par byas lan mang du byas na 'bras bu che zhing phan yon chen por 'gyur ro/_/'bras bu chen po can dang /_phan yon chen po can gyi byams pa bsgoms pa gang zhe na/_'di
[\[165a.2\]]ni dge slong byams pa dang [(]lhag [,]lhan [)]cig par gyur pa'i dran pa yang dag byang chub kyi yan lag dang /_dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su bsgyur ba sgom par byed do/_/byams pa dang lhag cig par gyur pa'i chos rab
[\[165a.3\]]tu rnam par 'byed pa dang /_brtson 'grus dang /_dga' ba dang /_shin tu sbyangs pa dang /_ting nge 'dzin dang /_btang snyoms yang dag byang chub kyi yan lag dben pa la gnas pa/_'dod chags dang bral ba la gnas pa/_'gog pa la gnas pa/_rnam par spong bas yongs su bsgyur ba sgom par
[\[165a.4\]]byed de/_'di ltar na 'bras bu chen po can dang phan yon chen po can gyi byams pa bsgom par 'gyur te/_byams pa ji lta ba bzhin du snying rje dang /_dga' ba dang /_btang snyoms kyang brjod par bya'o zhes bka' stsal to/_/'o na gang mdo las tshor ba gang yin pa dang zhes bya ba la sogs pa la yang
[\[165a.5\]]dag par ldan pa'i sdom gyi tshigs su bcad pa gsum pa las/_gsus po che'i mdo las/_ji skad du/_tshe dang ldan pa shA ri'i bu tshor ba gang yin pa dang /_sems pa gang yin pa dang /_'du shes gang yin pa dang /_rnam par shes pa gang yin pa'i chos 'di dag ni 'dres pa zhig gam ma 'dres
[\[165a.6\]]pa zhig_/rnam par dbye ba'am/_rab tu rnam par dbye ba'am/_bye brag gam/_mngon par 'dod pa'am/_rgyu tha dad pa yod dam/_tshe dang ldan pa gsus po che tshor ba gang yin pa dang /_sems pa gang yin pa dang /_'du shes gang yin pa dang /_rnam par shes pa gang yin pa'i chos de dag ni
[\[165a.7\]]'dres pa yin gyi ma 'dres pa ni ma yin no/_/chos 'di dag ni rnam par dbye ba'am/_rab tu dbye ba'am/_bye brag gam/_mngon par 'dod pa'am/_rgyu tha dad par gdags pa rnyed pa ma yin no/_/de ci'i phyir zhe na/_gang myong bar byed pa de sems par byed do/_/gang sems par byed pa de 'dus te
[\[165b\]]
[\[165b.1\]]shes par bya'o/_/gang 'dus te shes par byed pa de rnam par shes par byed do/_/de'i phyir chos de dag ni 'dres pa yin gyi ma 'dres pa ni ma yin no/_/chos de dag ni rnam par dbye ba'am rab tu dbye ba'am khyad par ram mngon par 'dod pa'am rgyu tha dad par gdags par rnyed pa ma yin no/_/'di
[\[165b.2\]]ni gsus po che'i mdo'i khungs so/_/tshe dang drod dag lhan cig pa la 'dres par gsungs pa'i phyir zhes bya ba la 'di yang gsus po che'i mdo las shA ri'i bu gang yang tshe dang drod ces bya ba'i chos 'di gnyis ni 'dres pa zhig gam ma 'dres pa zhig_/chos 'di gnyis ni rnam par dbye ba'am rab
[\[165b.3\]]tu dbye ba'am bye brag gam mngon par 'dod pa'am rgyu tha dad par gdags pa rnyed dam/_tshe dang ldan pa gsus po che gang yang tshe dang drod ces bya ba'i chos 'di gnyis ni 'dres pa yin gyi ma 'dres pa ni ma yin no/_/chos 'di gnyis ni rnam par dbye ba'am/_rab tu dbye ba'am bye brag gam mngon par
[\[165b.4\]]'dod pa'am rgyu tha dad par gdags pa rnyed pa ma yin no/_/de ci'i phyir zhe na/_gang na tshe yod pa de na drod yod cing /_gang na drod yod pa de na tshe yod cing /_gang la tshe yod pa de la drod du gdags pa yod cing drod kyang tshor ro/_/'di lta ste/_dper na tshe dang ldan pa gsus po che til dang /_sdong bu la brten
[\[165b.5\]]nas sgron me 'byung zhing gang na me lce yod pa der 'od 'byung zhing /_gang na 'od yod pa de na me lce 'byung zhing /_me lce yod na 'od gdags su yod cing 'od yod na yang me lce ste de bzhin du tshe dang ldan pa gsus po che gang na tshe yod pa de na drod yod cing gang na drod yod pa de na tshe yod la/_gang la tshe yod pa
[\[165b.6\]]de la drod gdags su yod cing drod kyang tshor ro/_/de ci'i phyir chos 'di gnyis ni 'dres pa yin gyi ma 'dres pa ni ma yin no/_/chos 'di gnyis ni rnam par dbye ba'am rab tu dbye ba'am bye brag gam mngon par 'dod pa'am rgyu tha dad par gdags pa rnyed pa ma yin no/_/de yid nye bar rgyu ba las/_/rnam pa
[\[165b.7\]]dag ni yang bco brgyad/_/ces bya ba la yid kyi nye bar rgyu ba bco brgyad po 'di dag ni skye mched drug gi mtha' sdom gyi tshigs su bcad pa rnam par dbye ba bsdus pa'i dang po'i chu'i khams dang /_skye mched drug gi mdo gnyis las skye mched drug rnam par dbye ba'i mdo mdzod kyi gnas dang
[\[166a\]]
[\[166a.1\]]por/_reg bya rnam pa gnyis yin te/_/zhes bya ba'i tshig le'ur byas pa'i 'grel par dge slong dag skyes bu 'di ni khams drug pa yin no zhes bya bar bshad pa yin no/_/gang dag gis gnyen por rtag tu yod pa drug gnas pa yin pa ste zhes bya ba la/_skye
[\[166a.2\]]mched drug gi sdom gyi mtha'i tshigs su bcad pa las/_yid mi bde dang yid bde dang /_/btang snyoms rtag tu yod pa drug_/ces mngon pa mdzod kyi gnas dang por mig gis gzugs rnams mthong nas zhes bya bar bris pa bzhin no/_/ston pa'i bka' sum cu rtsa drug tu
[\[166a.3\]]'gyur te zhes bya ba la/_rnam par dbye ba bsdus pa'i mdo gnyis pa las 'di skad du 'don te/_ston pa'i bka' sum cu rtsa drug po 'di 'di dag ni nang gi bdag nyid du reg par bya'o zhes ngas ji skad du bshad pa de cung zad rgyas par bshad pa ste/_ston pa'i bka' sum cu rtsa drug gang zhe na/_
[\[166a.4\]]yid bde ba zhen pa la brten pa drug dang /_yid bde ba nges par 'byung ba la brten pa drug dang /_yid mi bde ba zhen pa la brten pa drug dang /_yid mi bde ba nges par 'byung ba la brten pa drug dang /_btang snyoms zhen pa la brten pa drug dang /_btang snyoms nges par 'byung ba la brten pa drug
[\[166a.5\]]go/_/yid bde ba zhen pa la brten pa drug gang zhe na/_dge slong dag mig gi rnam par shes par bya ba'i gzugs la brten nas yid bde ba skye bar 'gyur la/_yid bde ba de yang rnam pa gnyis te/_zhen pa la brten pa dang /_nges par 'byung ba la brten pa'o/_/yid bde ba zhen pa la brten pa gang zhe na/_
[\[166a.6\]]mig gis rnam par shes par bya ba'i gzugs la brten nas dga' ba sdug pa yid du 'ong ba/_'dod par 'dus pa/_dga' ba skyes pa ma thob pa thob pa dang /_sngon thob pa rjes su dran zhing yid bde ba skye ba 'di lta bu ni yid bde ba zhen pa la brten pa zhes bya'o/_/yid bde ba nges par 'byung ba la
[\[166a.7\]]brten pa gang zhe na/_gzugs ni mi rtag pa dang /_'dod chags dang bral ba dang /_yongs su 'gyur ba dang /_'gog pa dang /_nub pa dang /_nye bar zhi ba yin no zhes rig nas sngon dang da ltar byung ba'i gzugs thams cad mi rtag pa sdug bsngal ba yongs su 'gyur ba'i chos can yin no zhes rig
[\[166b\]]
[\[166b.1\]]nas yid bde ba skye ba 'di lta bu ni yid bde ba nges par 'byung ba la brten pa zhes bya'o/_/rna ba dang sna dang lce dang lus dang yid kyis rnam par shes par bya ba'i chos la brten nas yid bde ba skye bar 'gyur la yid bde ba de yang rnam pa gnyis te/_zhen pa la brten pa dang /_nges par 'byung ba
[\[166b.2\]]la brten pa'o/_/yid bde ba zhen pa la brten pa gang zhe na/_yid kyis rnam par shes par bya ba'i chos 'dod pa sdug pa dga' ba yid du 'ong ba 'dod pas bsdus pa dga' ba skyed pa ma thob pa thob pa dang sngon thob pa la rjes su dran zhing yid bde ba skye bar 'gyur ba 'di lta bu ni yid bde ba zhen
[\[166b.3\]]pa la brten pa zhes bya'o/_/yid bde ba nges par 'byung ba la brten pa gang zhe na/_chos ni mi rtag pa dang yongs su 'gyur ba dang /_'dod chags dang bral ba dang /_/'gog pa dang nye bar zhi ba dang nub pa yin no zhes rig cing /_sngon dang da ltar byung ba'i chos thams cad mi rtag pa sdug bsngal ba
[\[166b.4\]]yongs su 'gyur ba'i chos can yin no zhes rig nas yid bde ba skye ba 'di lta bu ni yid bde ba nges par 'byung ba la brten pa zhes bya'o/_/yid mi bde ba zhen pa la brten pa drug gang zhe na/_mig gi rnam par shes par bya ba'i gzugs la brten nas yid mi bde ba skye bar 'gyur la/_yid mi bde
[\[166b.5\]]ba de yang rnam pa gnyis te/_zhen pa la brten pa dang /_nges par 'byung ba la brten pa'o/_/yid mi bde ba zhen pa la brten pa gang zhe na/_mig gi rnam par shes pa'i gzugs mi 'dod pa/_mi sdug pa/_mi dga' ba yid du mi 'ong ba/_mi 'dod pas bsdus pa rab tu dga' ba mi skye ba ma thob pa
[\[166b.6\]]thob cing sngon thob pa dang /_sngon 'dod pa dang bral ba dang 'gag pa dang mi ldan pa dang yongs su 'gyur ba'i chos can du rjes su dran zhing /_yid mi bde ba skye bar 'gyur ba 'di lta bu ni yid mi bde ba zhen pa la brten pa zhes bya'o/_/yid mi bde ba nges par 'byung ba la brten pa gang zhe na/_gzugs
[\[166b.7\]]rnams ni mi rtag pa/_yongs su 'gyur ba/_'dod chags dang bral ba dang /_'gog pa dang nye bar zhi ba dang /_nub pa yin no zhes sngon dang da ltar gyi gzugs thams cad mi rtag pa/_sdug bsngal ba yongs su 'gyur ba'i chos can du rig nas/_thar pa bla ma la 'dod pa skyed cing bdag nam zhig na
[\[167a\]]
[\[167a.1\]]mchog gi skye [(]mchod [,]mched [)]bsgrubs shing nye bar gnas 'phags pa'i skye mched nye bar bsgrubs shing nye bar gnas zhes bla na med pa'i thar pa la 'dod pa dang don du gnyer ba yongs su gdung ba dang yid bde ba skye bar 'gyur ba 'di ni yid mi bde ba nges par 'byung ba la
[\[167a.2\]]brten pa zhes bya'o/_/rna ba dang sna dang lce dang lus dang yid kyi rnam par shes par bya ba'i chos rnams la brten nas yid mi bde ba skye bar 'gyur la yid mi bde ba de yang rnam pa gnyis te zhen pa la brten pa dang /_mngon par 'byung ba la brten pa'o/_/yid mi bde ba zhen pa la brten pa gang zhe
[\[167a.3\]]na/_yid kyi rnam par shes par bya ba'i chos mi 'dod pa mi sdug pa mi dga' ba yid du mi 'ong ba mi 'dod pas bsdus pa rab tu dga' ba mi skyed pa ma thob pa thob cing sngon 'dod pa dang bral ba dang 'gog pa dang mi ldan pa dang yongs su 'gyur ba'i chos can rjes su dran zhing yid mi bde ba skye bar
[\[167a.4\]]'gyur ba 'di lta bu ni yid mi bde ba zhen pa la brten pa zhes bya'o/_/yid mi bde ba nges par 'byung ba la brten pa gang zhe na/_chos rnams ni mi rtag pa/_yongs su 'gyur ba/_'dod chags dang bral ba/_'gog pa nye bar zhi ba yin no zhes sngon dang da ltar gyi chos thams cad mi rtag pa sdug
[\[167a.5\]]bsngal ba yongs su 'gyur ba'i chos can du rig nas thar pa bla ma la 'dod pa skyed cing bdag nam zhig na mchog gi skye mched nye bar bsgrubs shing gnas 'phags pa'i skye mched nye bar bsgrubs te gnas par 'gyur zhes bla na med pa'i thar pa la 'dod pa dang yid mi bde ba skye bar 'gyur ba
[\[167a.6\]]'di ni yid mi bde ba nges par 'byung ba la brten pa zhes bya'o/_/btang snyoms zhen pa la brten pa drug gang zhe na/_mig gi rnam par shes par bya ba'i gzugs la btang snyoms pa ste/_btang snyoms de yang rnam pa gnyis te/_zhen pa la brten pa dang /_mngon par 'byung ba la brten pa'o/_/
[\[167a.7\]]btang snyoms zhen pa la brten pa gang zhe na/_dge slong dag byis pa so so'i skye bo thos pa dang mi ldan pa dag gzugs la btang snyoms shing /_gzugs la zhen pa dang /_gzugs la brten cing gzugs mi 'dor zhing gzugs mngon par bsgrub pa 'di lta bu ni gzugs la btang snyoms
[\[167b\]]
[\[167b.1\]]pa zhen pa la brten pa zhes bya'o/_/btang snyoms nges par 'byung ba la brten pa gang zhe na/_gzugs ni mi rtag pa/_yongs su 'gyur ba/_'dod chags dang bral ba/_'gog pa nye bar zhi ba nub pa yin no zhes sngon dang da ltar gyi gzugs thams cad mi rtag pa yongs su 'gyur ba'i chos can yin
[\[167b.2\]]no zhes rig nas so sor brtags shing so sor brtags nas/_btang snyoms su byed de 'di ni btang snyoms nges par 'byung ba la brten pa zhes bya'o/_/rna ba dang /_sna dang /_lce dang /_lus dang /_yid kyis rnam par shes par bya ba'i chos rnams la brten nas btang snyoms skye bar 'gyur la/_btang
[\[167b.3\]]snyoms de yang rnam pa gnyis te/_zhen pa la brten pa dang /_mngon par 'byung ba la brten pa'o/_/btang snyoms zhen pa la brten pa gang zhe na/_dge slong dag byis pa so so'i skye bo mi mkhas shing thos pa dang mi ldan pa dag chos la btang snyoms shing chos la zhen pa dang /_chos la brten cing chos
[\[167b.4\]]mi 'dor la chos mngon par sgrub pa 'di lta bu ni chos la btang snyoms pa zhen pa la brten pa zhes bya'o/_/btang snyoms nges par 'byung ba la brten pa gang zhe na/_chos ni mi rtag pa yongs su 'gyur ba/_'dod chags dang bral ba/_'gog pa nye bar zhi ba nub pa yin no zhes sngon dang da ltar gyi
[\[167b.5\]]chos thams cad mi rtag pa dang yongs su 'gyur ba'i chos can yin no zhes rig nas so sor brtags shing so sor brtags nas btang snyoms su byed de 'di ni btang snyoms nges par 'byung ba la brten pa zhes bya'o/_/dge slong dag de la yid bde ba zhen pa la brten pa drug dang /_yid mi
[\[167b.6\]]bde ba zhen pa la brten pa drug dang /_yid bde ba nges par 'byung ba la brten pa drug dang /_yid mi bde ba nges par 'byung ba la brten pa drug dang /_btang snyoms zhen pa la brten pa drug dang /_btang snyoms nges par 'byung ba la brten pa drug ste gcig tu bsdus na ston pa'i bka' sum cu rtsa
[\[167b.7\]]drug tu 'gyur ro/_/ston pa'i bka' sum cu rtsa drug pa 'di dag ni nang gi bdag nyid du rig par bya'o zhes ngas ji skad bstan pa de rgyas par rab tu bshad do/_/sems can thams cad ni zas kyis gnas so zhes bya ba ni mdo'i tshig yin no zhes bya ba la/_mdo drug pa 'gro ba'i rnam grangs kyi
[\[168a\]]
[\[168a.1\]]mdo'i tshig go/_/zas rnams kyang gang dag ce na zhes bya ba la/_gleng gzhi ni mnyan du yod pa na'o/_/dge slong dag zas bzhi po 'di dag ni sems can byung ba rnams gnas par byed cing 'tsho bar byed pa/_srid pa tshol ba rnams la phan 'dogs par byed pa ste/_bzhi gang
[\[168a.2\]]zhe na/_rags pa dang phra ba'i kham gyi zas dang /_gnyis pa reg pa dang /_gsum pa yid la sems pa dang /_bzhi pa ni rnam par shes pa'i zas so zhes bka' stsal te/_/mdo las gnod pa dang bcas pa'i lus mngon par grub nas gnod pa dang bcas pa'i 'jig rten du skye bar 'gyur
[\[168a.3\]]ro zhes bya ba la/_gleng gzhi ni mnyan du [(]yon [,]yod [)]pa na'o/_/de nas bcom ldan 'das kyis dge slong rnams la bos te/_las ni rnam pa bzhi ste/_gnag la rnam par smin pa gnag pa'i las kyang yod do/_/dkar la rnam par smin pa dkar ba'i las kyang yod/_dkar gnag la rnam par smin
[\[168a.4\]]pa dkar gnag gi las kyang yod/_las mi dkar mi gnag cing rnam par smin pa med la las de dag zad pa'i phyir 'jug pa'i las kyang yod do/_/gnag la rnam par smin pa gnag pa'i las gang zhe na/_ji ltar gnod pa dang bcas pa'i lus kyi 'du byed byed cing bsags pa dang /_gnod
[\[168a.5\]]pa dang bcas pa'i ngag dang yid kyi 'du byed byed cing bsags te/_de gnod pa dang bcas pa'i lus kyi 'du byed byas shing bsags la gnod pa dang bcas pa nye bar bsags shing bsags nas gnod pa dang bcas pa nye bar bsags shing bsags pas gnod pa dang bcas pa'i
[\[168a.6\]]bdag nyid kyang dngos po mngon par 'grub par 'gyur zhing /_gnod pa dang bcas pa'i bdag nyid kyi dngos po mngon par grub nas gnod pa dang bcas pa'i 'jig rten du skye bar 'gyur zhing gnod pa dang bcas pa'i 'jig rten du skyes nas gnod pa dang bcas pa'i reg pa reg la gnod pa
[\[168a.7\]]dang bcas pa'i reg pa reg nas gnod pa dang bcas pa'i tshor ba gcig tu sdug bsngal ba/_gcig tu drag pa gcig tu rtsub pa/_gcig tu yid du mi 'ong ba'i tshor ba nyams su myong bar 'gyur te/_'di lta ste sems can dmyal ba na gnas pa rnams kyi lta bu'o/_/las kyi sems can
[\[168b\]]
[\[168b.1\]]rnams skyed cing srid par skyes nas 'di lta bu'i ngo bo yid du mi 'ong ba'i reg pa reg par 'gyur te de'i phyir sems can rnams ni las ji lta ba bzhin nye bar 'gro ba'o zhes nga smra ste/_'di ni gnag la rnam par smin pa gnag pa zhes bya'o/_/dkar la rnam par smin pa dkar ba'i las
[\[168b.2\]]gang zhe na/_'di ltar gnod pa med pa'i lus kyi 'du byed byed cing bsags pa dang gnod pa med pa'i ngag dang yid kyi 'du byed byed cing bsags te de gnod pa'i lus kyi 'du byed byed cing bsags la gnod pa med pa nye bar bsags shing [(]gsags [,]bsags [)]nas/_gnod pa med pa nye bar bsags
[\[168b.3\]]shing bsags pas gnod pa med pa'i bdag nyid kyi dngos po mngon par 'grub par 'gyur zhing gnod pa med pa'i bdag nyid kyi dngos po mngon par grub nas gnod pa med pa'i 'jig rten du skye bar 'gyur zhing gnod pa med pa'i 'jig rten du skyes nas gnod pa med pa'i reg pa reg par
[\[168b.4\]]'gyur zhing /_gnod pa med pa'i reg pa reg nas gnod pa med pa'i tshor ba myong ba gcig tu 'dod pa/_gcig tu sdug pa/_gcig tu dga' ba/_gcig tu yid du 'ong ba'i tshor ba nyams su myong bar 'gyur te/_'di lta ste lha gzhal yas khang la gnas pa rnams kyi lta bu'o/_/las kyi
[\[168b.5\]]sems can rnams bskyed cing sred par skyes nas 'di lta bu ngo bo yid du 'ong ba'i reg pa reg par 'gyur te/_de'i phyir sems can rnams ni las ji lta ba bzhin nye bar 'gro ba'o zhes nga smra ste/_'di ni dkar la rnam par smin pa dkar ba'i las zhes bya'o/_/dkar gnag la rnam par smin pa
[\[168b.6\]]dkar gnag gi las gang zhe na/_ji ltar gnod pa dang bcas pa dang gnod pa med pa'i lus kyi 'du byed byed cing bsags pa dang /_gnod pa dang bcas pa dang gnod pa med pa'i ngag dang yid kyi 'du byed byed cing bsags te/_de gnod pa dang bcas pa dang gnod pa med pa'i lus kyi 'du byed
[\[168b.7\]]byed cing bsags la/_gnod pa dang bcas pa dang gnod pa med par nye bar bsags shing bsags nas/_gnod pa dang bcas pa dang gnod pa med pa nye bar bsags pas gnod pa dang bcas pa dang gnod pa med pa'i bdag nyid kyi dngos po mngon par 'grub par 'gyur zhing /_gnod
[\[169a\]]
[\[169a.1\]]pa dang bcas pa dang gnod pa med pa'i bdag nyid kyi dngos po mngon par grub nas gnod pa dang bcas pa dang gnod pa med pa'i 'jig rten du skye bar 'gyur zhing /_gnod pa dang bcas pa dang gnod pa med pa'i bdag nyid kyi 'jig rten du skyes nas gnod pa dang
[\[169a.2\]]bcas pa dang gnod pa med pa'i reg pa reg par 'gyur zhing gnod pa dang bcas pa dang gnod pa med pa'i reg pa reg nas gnod pa dang bcas pa dang gnod pa med pa'i tshor ba nyams su myong bar 'gyur te 'di lta ste gcig tu 'dod pa dang mi 'dod pa dang gcig tu sdug pa dang /_mi sdug
[\[169a.3\]]pa dang /_gcig tu dga' ba dang mi dga' ba dang /_gcig tu yid du 'ong ba dang yid du mi 'ong ba'i tshor ba nyams su myong bar 'gyur te 'di lta ste mi rnams dang lha'i phyogs gcig tu bzhag ste/_las kyis sems can rnams bskyed cing srid par skyes nas 'di lta bu'i ngo bo yid du 'ong ba dang yid
[\[169a.4\]]du mi 'ong ba'i reg pas reg par 'gyur te de'i phyir sems can rnams ni las ji lta ba bzhin nye bar 'gro ba'o zhes nga smra'o/_/'di ni dkar gnag la rnam par smin pa dkar gnag gi las so/_/las mi dkar mi gnag la rnam par smin pa med cing las zad par bya ba'i phyir 'jug pa'i las
[\[169a.5\]]gang zhe na/_gang gnag la rnam par smin pa gnag pa'i las de zad par byed pa'i sems pa dang /_gang dkar la rnam par smin pa dkar ba'i las de zad par byed pa'i sems pa dang /_gang dkar gnag la rnam par smin pa dkar gnag gi las de zad par byed pa'i sems pa ste/_'di ni las
[\[169a.6\]]mi dkar mi gnag la rnam par smin pa med cing las de dag zad par bya ba'i phyir 'jug pa'i las zhes bya'o zhes bka' stsal to/_/mdzod kyi gnas bzhi par/_dkar gnag la sogs bye brag gis/_/las ni rnam pa bzhi yin no/_/zhes bya bar mdo 'chad par 'gyur ro/_/de bzhin du mdo
[\[169a.7\]]las zhes bya ba la sogs pa la/_gleng gzhi ni mnyan du yod pa na'o/_/gang gis mngon par 'grub pa'i kun du sbyor ba ni spangs la skyes pa'i kun du sbyor ba ma yin pa'i gang zag kyang yod/_gang gis skye ba'i kun du sbyor ba ni spangs la mngon par 'grub pa'i kun du sbyor ba ma yin pa'i
[\[169b\]]
[\[169b.1\]]gang zag kyang yod/_gang gis mngon par 'grub pa'i kun du sbyor ba spangs shing skye ba'i kun du sbyor ba yang spangs pa yod/_gang gis mngon par 'grub pa'i kun du sbyor ba yang ma spangs shing skye ba'i kun du sbyor ba yang ma spangs pa'i gang zag kyang yod do zhes bka' stsal to/_/mu
[\[169b.2\]]dang po ni gzugs kyi khams las 'dod chags dang bral ba'i gong du 'pho ba'o/_/gnyis pa ni bar ma dor yongs su mya ngan las 'da' ba'o/_/gsum pa ni dgra bcom pa'o/_/bzhi pa ni rnam pa de dag ma gtogs pa'o/_/bcom ldan 'das kyis zas bzhi ni zhes bya ba la sogs
[\[169b.3\]]pa la gleng gzhi ni mnyan du yod pa na'o/_/dge slong dag zas bzhi po 'di dag ni nad kyi rtsa ba/_'bras kyi rtsa ba/_zug rngu'i rtsa ba/_rga shi'i rkyen yin te/_bzhi gang zhe na/_rags pa dang phra ba'i kham gyi zas dang /_gnyis pa reg pa dang /_gsum pa yid la sems pa dang /_bzhi pa rnam
[\[169b.4\]]par shes pa'o/_/bzhi po 'di dag ni bsod nams kyi rgyu mthun pa dang /_dge ba'i rgyu mthun pa dang /_bde ba'i gzhi ste/_gzhi gang zhe na/_sangs rgyas la shes nas dad pa ni bsod nams kyi rgyu mthun pa/_dge ba'i rgyu mthun pa/_bde ba'i gzhi'o/_/chos la dang /_dge 'dun la dang /_
[\[169b.5\]]'phags pa dgyes pa'i tshul khrims ni bsod nams kyi rgyu mthun pa/_dge ba'i rgyu mthun pa/_bde ba'i gzhi yin no zhes bka' stsal to/_/bcom ldan 'das kyis gang gis phyi'i drang srong 'dod pa las 'dod chags dang bral ba zhes bya ba la sogs pa la/_gleng gzhi ni mnyan du
[\[169b.6\]]yod pa na'o/_/de nas khyim bdag ngan pa sbyin pa zhes bya ba la bcom ldan 'das gang na ba der nye bar 'ongs te nye bar song nas bcom ldan 'das kyi zhabs la spyi bos phyag byas nas phyogs gcig tu 'dug go/_/phyogs gcig tu 'dug nas khyim bdag ngan pa sbyin pa la bcom ldan
[\[169b.7\]]'das kyis 'di skad ces bka' stsal to/_/khyim bdag ci khyod dang khyim na sbyin pa dag gtong ngam bsod nams dag byed dam/_btsun pa de bzhin te/_bdag gis khyim na sbyin pa dag gtong bsod nams dag byed mod kyi ngan pa sbyin gyi mchog tu gyur pa ni ma yin no/_/khyim bdag ngan
[\[170a\]]
[\[170a.1\]]pa yang rung mchog tu gyur pa yang rung gnyis ka yang longs spyod kyi rnam par smin pa can te/_khyim bdag ngan pa yang rung mchog tu gyur pa yang rung dad pa med pas sbyin par byed/_ma gus pa dang /_rang gi lag nas ma byin pa dang /_dus ma yin par sbyin par byed na
[\[170a.2\]]de'i rnam par smin par myong bar 'gyur ba khyim gyi longs spyod chen po thob par mi 'gyur ro/_/gos kyi longs spyod chen po dang /_gnas kyi longs spyod chen po dang /_mal cha dang stan gyi longs spyod dang /_zas kyi longs spyod chen po dang /_yongs su spyod pa chen po thob par mi 'gyur zhing /_
[\[170a.3\]]gzugs dang sgra dang /_dri dang ro dang reg bya mchog thob par mi 'gyur te khyim bdag 'di lta bu'i rang bzhin gyi sbyin pa sbyin na 'di lta bu'i rnam par smin par 'gyur ro/_/khyim bdag ngan pa yang rung mchog tu gyur pa yang rung dad pas sbyin par byed/_gus pas dang /_rang gi lag nas dang /_
[\[170a.4\]]dus su rnam pa sna tshogs sbyin par byed na/_sbyin pa de'i rnam par smin pa so sor myong bar 'gyur ba khyim gyi longs spyod chen po thob par 'gyur zhing gos kyi longs spyod chen po dang /_gnas kyi longs spyod chen po dang /_mal cha dang stan gyi longs spyod chen po dang /_zas kyi longs spyod chen
[\[170a.5\]]po dang /_yongs su spyod pa chen po thob par 'gyur zhing /_gzugs dang sgra dang dri dang ro dang reg bya mchog thob par 'gyur te/_khyim bdag 'di lta bu'i rang bzhin gyi sbyin pa sbyin na rnam par smin pa 'di lta bu la reg par bya'o/_/khyim bdag sngon byung ba 'das pa'i dus na bram ze'i shing sA la
[\[170a.6\]]chen po zhes bya ba byung ste/_des bram ze rnams la sbyin pa 'di lta bu dag btang ste/_glang po che brgyad khri bzhi stong gser gyis brgyan cing gser gyis spras pa/_gser gyi dra bas g.yogs shing /_gser gyis bkab pa bram ze rnams la sbyin pa btang ngo /_/rta brgyad khri bzhi stong gser
[\[170a.7\]]gyis brgyan cing gser gyis spras pa/_gser gyi dra bas g.yogs shing gser gyis bkab pa dag bram ze rnams la sbyin pa btang ngo /_/shing rta brgyad khri bzhi stong shing rta bzhi po rnams te/_gser gyi shing rta rnams dang /_dngul dang /_be+e DUr+ya dang /_shel gyi rang bzhin gyi shing rta rnams
[\[170b\]]
[\[170b.1\]]te/_seng ge'i pags pas g.yogs pa dang /_stag gi pags pas g.yogs pa dang /_gung gi pags pas g.yogs pa dang /_la ba dkar pos g.yogs shing ba dan gyis brgyan pa bram ze rnams la sbyin pa gtang ngo /_/gser gyi gzhong pa brgyad khri bzhi stong dngul gyi phye mas
[\[170b.2\]]bkang ba dang /_dngul gyi gzhong pa brgyad khri bzhi stong gser gyi phye mas bkang pa dag bram ze rnams la sbyin pa btang ngo /_/gzhal yas khang brgyad khri bzhi stong gser gyi rang bzhin dang /_dngul dang /_bai DUr+ya dang /_shel gyi rang bzhin bram ze rnams la sbyin pa btang ngo /_/gdan
[\[170b.3\]]brgyad khri bzhi stong gdan rnam pa bzhi po gser gyi rang bzhin dang /_dngul dang /_be+e DUr+ya dang /_shel gyi rang bzhin te/_ka ni kas g.yogs pa dang /_byang bus g.yogs pa dang /_ri mo can gyis g.yogs pa dang /_rnam par 'phel bas g.yogs pa dang /_pa la le kas g.yogs
[\[170b.4\]]pa dang /_ka ling ka'i gos kyis g.yogs pa ba dan gyis brgyan pa dang /_phyogs brgyad khri bzhi stong phyogs rnam pa bzhi po/_ka shi ka'i gos phra mos g.yogs pa dang /_/bri ma ka phra mo dang /_ko tam pa phra mo dang /_du gu la'i ras phra mos g.yogs pa dag go/_/ba lang brgyad khri bzhi
[\[170b.5\]]stong gser gyi rwa dang dngul gyi rmig pa can be'u dang 'jo ba'i snod dang 'jo mkhan dang bcas pa dang bu mo brgyad khri bzhi stong gser gyi dpung rgyan dang mgul rgyan can bram ze rnams la sbyin pa btang ste/_bza' ba dang btung ba dang bca' ba dang myang ba dang bldag pa gzhan lta smos kyang ci
[\[170b.6\]]dgos te/_khyim bdag bram ze shing sA la chen po dus kyi bram ze rnams la 'di lta bu'i ngo bo sbyin pa byin pa bas/_gang gis phyi'i drang srong 'dod pa la 'dod chags dang bral ba brgya la zas byin na sbyin pa de bas sbyin pa 'di 'bras bu che'o/_/khyim bdag gang bram ze shing sA la chen po dus
[\[170b.7\]]kyi bram ze rnams la 'di lta bu'i sbyin pa byin pa dang /_gang gis phyi'i drang srong 'dod pa la 'dod chags dang bral ba brgya la zas byin pa bas/_gang gis 'dzam bu'i tshal na 'dug pa'i skye bo gcig la byin na sbyin pa de bas sbyin pa 'di 'bras bu che'o/_/khyim bdag gang bram ze shing sA la
[\[171a\]]
[\[171a.1\]]lta bu dus kyi bram ze rnams la 'di lta bu'i ngo bo'i sbyin pa byin pa dang /_gang gis phyi'i drang srong 'dod pa las 'dod chags dang bral ba brgya la sbyin pa byin pa bas/_gang gis rgyun du zhugs pa'i 'bras bu mngon du bya ba'i phyir zhugs pa gcig la byin na sbyin pa de
[\[171a.2\]]bas sbyin pa 'di 'bras bu che'o zhes rgyas pa dang po nas brtsams te thams cad du brjod par bya ste/_tha ma nas brtsams pa 'chad par 'gyur ro/_/gang gis rgyun du zhugs pa'i 'bras bu mngon du bya ba'i phyir zhugs pa brgya la sbyin pa byin pa bas/_gang gis rgyun du zhugs pa gcig
[\[171a.3\]]la sbyin pa byin na sbyin pa de bas sbyin pa 'di 'bras bu che'o/_/gang gis rgyun du zhugs pa brgya la sbyin pa byin pa bas/_gang gis lan cig phyir 'ong ba'i 'bras bu mngon du bya ba'i phyir zhugs pa gcig la sbyin pa byin na sbyin pa de bas sbyin pa ni 'bras bu che'o/_/gang gis lan cig phyir
[\[171a.4\]]'ong ba'i 'bras bu mngon du bya ba'i phyir zhugs pa brgya la sbyin pa byin pa bas/_gang gis lan cig phyir 'ong ba gcig la sbyin pa byin pa de bas sbyin pa 'di 'bras bu che'o/_/gang gis lan cig phyir 'ong ba brgya la sbyin pa byin pa bas/_gang gis lan cig phyir mi 'ong ba'i 'bras bu mngon
[\[171a.5\]]du bya ba'i phyir zhugs pa gcig la sbyin pa byin na sbyin pa de bas sbyin pa 'di 'bras bu che'o/_/gang gis phyir mi 'ong ba'i 'bras bu mngon du bya ba'i phyir zhugs pa brgya la sbyin pa byin pa bas/_gang gis phyir mi 'ong ba gcig la byin na sbyin pa de bas sbyin pa 'di 'bras bu che'o/_/gang gis
[\[171a.6\]]phyir mi 'ong ba brgya la sbyin pa byin pa bas/_gang gis dgra bcom pa'i 'bras bu mngon du bya ba'i phyir zhugs pa gcig la sbyin pa byin na sbyin pa de bas sbyin pa 'di 'bras bu che'o/_/gang gis dgra bcom pa'i 'bras bu mngon du bya ba'i phyir zhugs pa brgya la sbyin pa byin pa bas/_gang gis
[\[171a.7\]]dgra bcom pa gcig la sbyin pa byin na sbyin pa de bas sbyin pa 'di 'bras bu che'o/_/gang gis dgra bcom pa brgya la sbyin pa byin pa bas/_gang gis phyogs bzhi'i dge 'dun la kun dga' ra ba 'bul na sbyin pa de bas 'di [(]'bral [,]'bras [)]bu che'o/_/gang gis kun dga' ra ba de nyid du gtsug lag
[\[171b\]]
[\[171b.1\]]khang rab tu gnas pa byed na sbyin pa de bas 'di 'bras bu che'o/_/de bas kyang gang gis gtsug lag khang de nyid du mal cha dang stan 'bul ba 'di lta ste/_khri dang khri'u dang stegs dang stan gru bzhi sbyin pa dang /_de bas kyang gang gis gtsug lag khang de nyid du dge slong rnams la rjes su
[\[171b.2\]]mthun pa'i 'tsho ba rtag tu 'bul ba dang /_de bas kyang gang gis sangs rgyas la skyabs su 'gro/_/chos dang dge 'dun la skyabs 'gro ba dang /_bslab pa'i gzhi yang dag pas blangs te gnas na sbyin pa de bas 'bras bu che'o/_/de bas kyang gang gis byams pa dang lhan cig pa'i
[\[171b.3\]]sems zhes rgyas par sbyar te/_khyim bdag gang shing sA la chen po lta bu dus kyi bram ze rnams la 'di lta bu'i ngo bo'i sbyin pa byin pa dang /_gang gis phyi'i drang srong 'dod pa dag las 'dod chags dang bral ba brgya la sbyin pa byin pa dang /_gang gis rgyun du zhugs pa'i 'bras bu
[\[171b.4\]]mngon du bya ba'i phyir zhugs pa brgya la byin pa dang /_gang gis rgyun du zhugs pa brgya la byin pa dang /_gang gis lan cig phyir 'ong ba'i 'bras bu mngon du bya ba'i phyir zhugs pa brgya la byin pa dang /_gang gis lan cig phyir 'ong ba brgya la byin pa dang /_gang gis phyir mi 'ong ba'i 'bras
[\[171b.5\]]bu mngon du bya ba'i phyir zhugs pa brgya la byin pa dang /_gang gis lan cig phyir mi 'ong ba brgya la byin pa dang /_gang gis dgra bcom pa'i 'bras bu mngon du bya ba'i phyir zhugs pa brgya la byin pa dang /_gang gis dgra bcom pa brgya la byin pa dang /_gang gis phyogs bzhi'i dge slong gi
[\[171b.6\]]dge 'dun la kun dga' ra ba 'bul ba dang /_gang gis de nyid du gtsug lag khang rab tu gnas par byed pa dang /_gang gis mal cha dang stan 'bul ba 'di lta ste/_khri dang khre'u dang stan dang stegs dang /_stan gru bzhi dag 'bul ba dang /_gang gis gtsug lag khang de nyid du dge slong
[\[171b.7\]]rnams la rjes su mthun pa'i 'tsho ba nar ma 'bul ba dang /_gang gis sangs rgyas la skyabs su 'gro/_chos dang dge 'dun la skyabs su 'gro zhing bslab pa'i gzhi yang dag par blangs te gnas pa dang /_gang gis byams pa dang lhan cig pa'i sems kho na med pa/_gnod pa med pa/_
[\[172a\]]
[\[172a.1\]]rgya che ba thams cad du khyab pa/_tshad med pas rgyas par byed pa bas/_gang gis 'du byed thams cad mi rtag par rjes su mthong zhing gnas pa dang /_'bad pas rtsol ba dang bcas par rjes su mthong ba dang /_'dod chags dang bral bar rjes su mthong ba dang /_'gog
[\[172a.2\]]par rjes su mthong ba dang /_so sor nub par rjes su mthong zhing gnas na/_khyim bdag 'di ltar bslab par bya'o zhes bka' stsal to/_/'on kyang lha'i bu 'chi ba'i chos can dag la zhes bya ba la/_gleng gzhi ni mnyan du yod pa na'o/_/dge slong dag sum cu rtsa gsum gyi lha kha dog dang
[\[172a.3\]]ldan pa bde ba mang ba gzhal yas khang mtho ba'i nang du yun ring du gnas pa dag 'dod dam/_dge slong dag nyi ma dang zla ba 'di dag 'di ltar rdzu 'phrul che zhing mthu che bas kyang sum cu rtsa gsum gyi 'od mi shes te/_'on kyang sum cu rtsa gsum pa rang gis 'od dam 'od zer ram snang ba
[\[172a.4\]]shes so/_/lha'i bu 'chi ba'i chos can la sngon du 'chi ba'i ltas rnam pa lnga 'byung bar 'gyur te/_gos sar pa rnyis par 'gyur ba dang /_me tog gi phreng ba ma rnyis pa rnyis par 'gyur ba dang /_lus la dri mi zhim pa 'byung bar 'gyur ba dang /_mchan khung gnyis la rdul 'byung ba dang /_lha'i
[\[172a.5\]]bu 'chi ba'i chos can rang gi stan la mi dga' ba ste/_sum cu rtsa gsum gyi lha de dag gis lha'i bu de 'chi ba'i chos can yin no zhes rig nas lan gsum du gsol ba 'debs par byed do/_grogs po bde 'gror song cig_/bde 'gror song nas rnyed pa legs par rnyed par gyur
[\[172a.6\]]cig_/rnyed pa legs par rnyed nas sangs rgyas kyi bstan pa legs par gnas par gyur cig ces lan gsum du gsol ba 'debs par byed do/_/de nas dge slong gzhan zhig stan las langs te bla gos phrag pa gcig tu byas nas bcom ldan 'das gang na ba der thal mo sbyar te/_
[\[172a.7\]]'di skad ces gsol to/_/btsun pa ji tsam gyis sum cu rtsa gsum pa'i lha rnams kyi bde 'gror 'gro zhes bgrang ba gang zhig lags/_ji tsam gyis na thob par bya ba legs par thob pa'i grangs su 'gro_/ji tsam gyis na legs pa'i gnas pa'i grangs su 'gro_/dge slong sum cu rtsa
[\[172b\]]
[\[172b.1\]]gsum pa'i lha rnams kyi bde 'gro'i 'gro ba ni mi'o/_/gang mir gyur nas de bzhin gshegs pas mkhyen cing chos 'dul ba la dad pa thob pa ni lha rnams kyi rnyed pa legs par rnyed pa zhes bya ba'i grangs su 'gro'o/_/de dad pa rgyas shing rtsa ba skyes shing gnas pa dang /_dge sbyong
[\[172b.2\]]dang bram ze dang lha dang bdud dang tshangs par bcas pa'i 'jig rten gyis mi 'phrogs pa zhes bya ba ni sum cu rtsa gsum pa'i lha rnams kyis legs par gnas pa zhes bya ba'i grangs su 'gro'o/_/dge slong dag 'on kyang mi rnams ni tshe thung zhing lha rnams ni tshe ring ba ste/_mi rnams
[\[172b.3\]]kyi lo brgya gang yin pa de sum cu rtsa gsum pa'i lha rnams kyi nyin zhag gcig yin la/_des nyin zhag sum cu la zla ba gcig yin zhing zla ba bcu gnyis la lo gcig yin te/_lha'i lo stong ni sum cu rtsa gsum pa'i lha rnams kyi tshe'i tshad yin no/_/gang gi tshe lha'i bu gzhan zhig
[\[172b.4\]]lha'i 'khor mang po dang tshogs shing 'dug pa na/_gang tshe zad las zad bsod nams zad pa zhig gnas de nas ltung zhing 'chi 'pho ste/_mi rnams dang skal ba mnyam par 'ongs te/_cher skyes shing dbang po yongs su smin te/_lus kyi legs par spyad pa legs par spyad/_ngag dang
[\[172b.5\]]yid kyi legs par spyad pa legs par spyad nas bde 'gro mtho ris kyi 'jig rten lha rnams kyi nang du skye ste/_dge slong lha'i bu rang gi gnas stong pa der slar skyes kyi bar du lha'i 'khor de stan las ldang bar mi 'gyur te/_rnam par rtog pa 'di lta bus mi rnams ni tshe thung zhing lha rnams
[\[172b.6\]]ni tshe ring ba yin no/_/de la 'di skad ces brjod par bya ste/_gang gi tshe zad lha rnams ni/_/lha yi rigs nas 'chi 'pho tshe/_/grogs po bde 'gro mi rnams dang /_/skal mnyam nyid du khyod song cig_/mir gyur de bzhin gshegs pa la/_/rtogs shing dad pa rnyed gyur cig_/
[\[172b.7\]]dad pa de yang gtan du dang /_/rtsa ba skye zhing gnas pa dang /_/ji srid 'tsho bar mi 'phrogs dang /_/dam pa'i chos rab rig pa dang /_/lus kyis nyes par spyad spangs shing /_/ngag gis nyes spyad spong ba dang /_/yid kyis nyes spyad spangs pa dang /_/tshad med khyad par 'phags pa'o/_/
[\[173a\]]
[\[173a.1\]]lus kyis dge ba byed pa dang /_/ngag gis dge ba byed pa dang /_/yid kyis dge ba byed pa dang /_/gzhan yang sa steng dam pa'i chos/_/tshangs par spyod pa bsten gyur ces/_/lan gsum bar du lha rnams kyis/_/lha la gsol ba 'debs par byed/_/mi
[\[173a.2\]]rnams nas ni 'chi 'pho ste/_/slar yang ji ltar snga ma bzhin/_/zhes bka' stsal to/_/mdo las 'khrul pa can gyi ltas bstan pa ni mdor ma bsdus so/_/phung po gsum zhes bya ba la/_tshogs gsum pa las drug po yon po dang skyon dang snyigs ma zhes sdom gyi tshigs su
[\[173a.3\]]bcad pa las 'di ltar 'don te/_yang dag pa nyid du nges pa gang zhe na zhes bya ba la/_gleng gzhi ni mnyan du yod pa na'o/_/dge slong dag log pa nyid dang /_/log pa nyid du 'gro ba'i lam bstan par bya'o/_/yang dag pa nyid dang yang dag pa nyid du 'gro ba'i lam bstan par bya
[\[173a.4\]]ste/_de legs par rab tu nyon la yid la zung shig dang bshad par bya'o/_/log pa nyid gang zhe na/_dmyal ba dang /_yi dgas dang /_dud 'gro ste ngan song ngan 'gro log par lhung ba rnams so/_/log pa nyid du 'gro ba'i lam gang zhe na/_log pa'i lta ba dang /_log pa'i
[\[173a.5\]]rtog pa dang /_log pa'i las kyi mtha' dang /_log pa'i 'tsho ba dang /_log pa'i rtsol ba dang /_log pa'i dran pa dang /_log pa'i ting nge 'dzin to/_/yang dag pa nyid gang zhe na/_gang 'dod chags gtan spangs pa dang /_zhe sdang gtan spangs pa dang /_gti mug gtan spangs
[\[173a.6\]]pa dang /_nyon mongs pa dang bcas pa spangs pa'o/_/yang dag nyid du 'gro ba'i lam gang zhe na/_'phags pa'i lam yan lag brgyad de/_'di lta ste/_yang dag pa'i lta ba nas/_yang dag pa'i ting nge 'dzin gyi bar du'o/_/dge slong dag log pa nyid dang log pa nyid du 'gro ba'i
[\[173a.7\]]lam bstan par bya zhing /_yang dag pa nyid dang yang dag pa nyid du 'gro ba'i lam bstan par bya'o zhes ngas ji skad du bstan pa de rgyas par rab tu bshad do zhes bka' stsal to/_/dge slong dag log pa nyid dang log pa nyid du 'gro ba'i lam bstan par bya zhing yang dag pa nyid dang yang dag pa nyid
[\[173b\]]
[\[173b.1\]]du 'gro ba'i lam bstan par bya ste/_de legs par nyon la yid la zung shig dang bshad par bya'o/_/log pa nyid gang zhe na/_dmyal ba dang /_yi dwags dang /_dud 'gro rnams kyi ngan 'gro rnams so/_/log pa nyid du 'gro ba'i lam gang zhe na/_mi dge ba bcu'i las kyi
[\[173b.2\]]lam rnams te/_srog gcod pa dang /_ma byin par len pa dang /_'dod pa log par spyad pa dang /_brdzun du smra ba dang /_phra ma dang /_tshig rtsub mo dang tshig kyal pa dang /_brnab sems dang /_gnod sems dang /_log par lta ba rnams so/_/yang dag pa nyid gang zhe na/_gang
[\[173b.3\]]'dod chags gtan spangs pa dang /_zhe sdang gtan spangs pa dang /_gti mug gtan spangs pa dang /_nyon mongs pa thams cad spangs pa'o/_/yang dag pa nyid du 'gro ba'i lam gang zhe na/_'phags pa'i lam yan lag brgyad po 'di lta ste/_yang dag pa'i lta ba dang /_yang
[\[173b.4\]]dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin to zhes ngas bstan pa de rgyas par rab tu bshad do/_/dge slong dag log pa
[\[173b.5\]]nyid dang log pa nyid du 'gro ba'i lam bstan par bya zhing yang dag pa nyid dang yang dag pa nyid du 'gro ba'i lam bstan par bya yis de legs par nyon la yid la zung shig dang bshad par bya'o/_/log pa nyid gang zhe na/_mtshams med pa'i las rnams te/_'di lta ste/_ma
[\[173b.6\]]gsod pa dang /_pha gsod pa dang /_dgra bcom pa gsod pa dang /_dge 'dun gyi dbyen byed pa dang /_de bzhin gshegs pa'i sku la ngan sems kyis khrag 'byin pa'o/_/log pa nyid du 'gro ba'i lam gang zhe na/_log pa'i lta ba nas/_log pa'i ting nge 'dzin gyi bar du'o/_/
[\[173b.7\]]yang dag pa nyid gang zhe na/_'dod chags gtan spangs pa la sogs pa snga ma bzhin no/_/yang dag pa nyid du 'gro ba'i lam gang zhe na snga ma bzhin no/_/dge slong dag log pa nyid dang log pa nyid du 'gro ba'i lam bstan par bya zhing /_yang dag pa nyid dang yang dag pa nyid du 'gro
[\[174a\]]
[\[174a.1\]]ba'i lam bstan par bya yis/_legs par nyon la yid la zung shig dang bshad par bya'o/_/log pa nyid gang zhe na/_mtshams med pa lnga'i las rnams te/_snga ma bzhin no/_/log pa nyid du 'gro ba'i lam gang zhe na/_srog gcod pa nas log par
[\[174a.2\]]lta ba'i bar du'o/_/yang dag pa nyid gang zhe na/_gang 'dod chags gtan spangs pa la sogs pa snga ma bzhin no/_/yang dag pa nyid du 'gro ba'i lam gang zhe na/_snga ma bzhin no/_/dge slong dag log pa nyid du 'gro ba'i lam bstan par bya zhing yang dag pa nyid dang yang dag
[\[174a.3\]]pa nyid du 'gro ba'i lam bstan par bya yis de legs par nyon la yid la zung shig dang bshad par bya'o zhes ngas ji skad bstan pa de rgyas par rab tu bshad do zhes gsungs so/_/de ltar de dag dmyal ba ni brgyad ces bya ba ni 'jig rten bstan pa'i mdzod kyi gnas kyi
[\[174a.4\]]gong du bris pa bzhin blta bar bya'o/_/yi dgas kyi rtog pa brjod pa zhes bya ba la/_phran tshegs kyi sde snod las nyan thos kyi rnam par bshad pa brgya pa las 'don pa bzhin te/_nyan thos kyi rnam par bshad pa las 'di nyung ba bas ches gzhung nyung bar btus pa ste/_sdom ni/_
[\[174a.5\]]gzhal yas khang dang rus phreng dang /_/'phags med rna 'phyang sha dum dang /_/kham dang mda' dang mdung dang ni/_/phag mig bum pa lnga pa yin/_/gleng gzhi ni rgyal po'i khab na'o/_/de'i tshe tshe dang ldan pa maud gal gyi bu chen po dang /_tshe dang ldan pa legs pa rgyal po'i khab bya
[\[174a.6\]]rgod phung po'i ri la gnas so/_/de nas tshe dang ldan pa legs pa nang par langs te tshe dang ldan pa maud gal gyi bu chen po gang na ba der nye bar song ste/_nye bar sang nas tshe dang ldan pa maud gal gyi bu chen po'i zhabs la phyag byas te phyogs gcig tu 'dug go/_/phyogs gcig
[\[174a.7\]]tu 'dug nas tshe dang ldan pa legs pas tshe dang ldan pa maud gal gyi bu chen po la 'di skad ces smras so/_/btsun pa maud gal gyi bu chen po bya rgod phung po'i ri las babs te bdag cag rgyal po'i khab tu bsod snyoms kyi phyir 'gro ba'i dus la bab po/_/de'i tshe tshe dang ldan pa
[\[174b\]]
[\[174b.1\]]maud gal gyi bu chen pos tshe dang ldan pa legs pa la cang mi smra bas khas blangs so/_/de nas tshe dang ldan pa maud gal gyi bu chen po dang tshe dang ldan pa legs pa snga dro chos gos dang lhung bzed thogs te bya rgod phung po'i ri las babs te rgyal po'i khab tu bsod snyoms la
[\[174b.2\]]zhugs so/_/de nas tshe dang ldan pa maud gal gyi bu chen pos phyogs gzhan zhig na 'dzum zhing 'dug go/_/tshe dang ldan pa legs pas tshe dang ldan pa maud gal gyi bu 'dzum pa mthong ngo /_/mthong nas smras pa/_de bzhin gshegs pa'am/_de bzhin gshegs pa'i nyan thos
[\[174b.3\]]rnams ni rgyu med rkyen med par 'dzum pa mi mdzad na/_'phags pa maud gal gyi bu chen po 'dzum pa mdzad pa'i rgyu gang lags/_rkyen gang lags/_tshe dang ldan pa legs pa dri ba lung bstan pa'i dus la ma bab kyis rgyal po'i khab tu bsod snyoms spyad nas ston pa'i mdun
[\[174b.4\]]du dris te/_de nas dris pa lung bstan la 'chad par 'gyur ro/_/de nas tshe dang ldan pa maud gal gyi bu chen po dang tshe dang ldan pa legs pa rgyal po'i khab [(]cu [,]tu [)]bsod snyoms spyad nas zas kyi bya ba byas te/_bros pa'i 'og tu lhung bzed gyu nas rkang pa bkrus te/_bcom ldan 'das gang na
[\[174b.5\]]ba der nye bar song ste/_nye bar song nas bcom ldan 'das kyi zhabs la phyag byas te phyogs gcig tu 'dug go/_/phyogs gcig tu 'dug nas tshe dang ldan pa legs pas tshe dang ldan pa maud gal gyi bu chen po la 'di skad ces smras so/_/btsun pa maud gal gyi bu chen pos
[\[174b.6\]]'dzum pa mdzad pa'i rgyu gang legs/_rkyen gang lags/_tshe dang ldan pa legs pa bdag gis sems can gzhal yas khang lta bu nam mkha' las gyen du 'gro ba slong ba'i smre sngags 'don pa dang /_drag cing tsha la rtsub pa'i tshor ba sdug bsngal nyams su myong ba zhig mthong
[\[174b.7\]]nas/_bdag 'di snyam du 'di lta bu'i sems can/_'di lta bu'i gnod sbyin/_'di lta bu'i bdag nyid kyi dngos po thob pas 'di lta bu drag cing tsha la rtsub pa'i sdug bsngal myong ngo snyam mo/_/de nas bcom ldan 'das kyis dge slong rnams la bos te/_dge slong dag nga'i nyan thos
[\[175a\]]
[\[175a.1\]]mig dang ldan par gyur pa shes par gyur pa/_chos can du gyur cing gnas pa legs so legs so/_/nga'i nyan thos 'di lta bu'i shes pa dang mthong bar 'gyur ba'i gnas yod do/_/dge slong dag ngas kyang 'di lta bu'i sems can gzigs mod kyi
[\[175a.2\]]su la yang ma gsungs te/_kha cig ngas bshad pa la ma dad par 'gyur te/_de ci'i phyir zhe na/_kha cig de bzhin gshegs pas bshad pa la ma dad na skyes bu rmongs pa de yun ring por don ma yin pa dang mi phan pa dang sdug bsngal bar 'gyur ro/_/dge slong dag sngon
[\[175a.3\]]byung ba sems can 'di rgyal po'i khab tu gshed ma'i skyes bur gyur te/_de las de'i rnam par smin pas lo brgya phrag mang po dang /_lo stong phrag mang po dang /_lo brgya stong phrag mang por btsos so/_/las de nyid kyi lhag mas 'di lta bu'i sems can/_'di lta bu'i gnod
[\[175a.4\]]sbyin 'di lta bu'i bdag nyid kyi dngos po thob ste/_'di lta bu'i drag cing tsha la rtsub pa'i sdug bsngal gyi tshor ba nyams su myong ngo /_/dge slong dag dge slong maud gal gyi bus lung bstan pa ni de kho na ltar te gzhan du ma yin no zhes gzung bar bya'o/_/gleng gzhi de nyid kyis las
[\[175a.5\]]byas nas bshad pa'i bar du ste/_tshe dang ldan pa legs pa bdag gis sems can keng rus kyi phreng ba sha dang khrag dang pags pa dang bral ba mi gtsang zhing dri nga la rtsa rgyus kyis dkris pa'i dri mi zhim pa/_bya rog gis zab logs dag na bya rog dang kun du rgyu ba nam mkha' las
[\[175a.6\]]gyen du 'gro ba slong ba'i smre sngags 'don pa drag cing tsha la rtsub pa'i tshor ba sdug bsngal ba nyams su myong ba zhes bya ba nas rgyas par dge slong dag sems can 'di sngon rgyal po'i khab tu gshed ma pa'i skyes bu'i khol por skyes te/_de las de'i rnam par smin pas lo mang
[\[175a.7\]]po dang lo brgya phrag mang por zhes bya ba nas gzung bar bya'o zhes bya ba'i bar du'o/_/tshe dang ldan pa legs pa ngas sems can pags pa med pa nam mkha' las gyen du 'gro ba slong ba'i smre sngags 'don pa dag mthong ste zhes bya ba nas/_rgyas par dge slong dag sems can
[\[175b\]]
[\[175b.1\]]'di sngon rgyal po'i khab tu shan pa'i skyes bur gyur te/_de las de'i rnam par smin pas lo mang por zhes bya ba nas/_gzung bar bya'o zhes bya ba'i bar du'o/_/tshe dang ldan pa legs pa ngas sems can sha'i dum bu lta bu nam mkha' la 'gro ba slong ba'i smre sngags 'don pa
[\[175b.2\]]zhes bya ba nas rgyas par dge slong dag sems can 'di sngon rgyal po'i khab tu mngal rlugs par byed pa'i bud med du gyur te/_de las de'i rnam par smin pa zhes bya ba nas/_gzung bar bya ba'i bar du'o/_/mngal rlugs par byed pa ji lta ba bzhin du rlugs par byed du 'jug
[\[175b.3\]]pa yang de dang 'dra'o/_/tshe dang ldan pa legs pa ngas sems can khab kyi ba spu can khab 'bar zhing /_/rab tu 'bar la 'bar ba gcig du gyur pa lus las 'byung zhing 'jug pa nam mkha' la gyen du 'gro ba/_slong ba'i smre sngags 'don pa zhes bya ba nas rgyas par dge slong
[\[175b.4\]]dag sems can 'di sngon rgyal po'i khab tu glang po che 'dul ba'i skyes bur gyur te/_de las de'i las kyi rnam par smin pas zhes bya ba nas gzung bar bya'o zhes bya ba'i bar du'o/_/glang po che 'dul ba ji lta ba bzhin du rta 'dul ba dang /_ba lang 'dul ba dang /_gnod par byed
[\[175b.5\]]pa yang de dang 'dra'o/_/tshe dang ldan pa legs pa ngas sems can mda'i ba spu can/_mda' 'bar zhing rab tu 'bar la 'bar ba gcig tu gyur pa lus las 'byung zhing 'dzugs pa nam mkha' las gyen du 'gro ba/_slong ba'i smre sngags 'don pa zhes bya ba nas/_dge slong dag
[\[175b.6\]]sems can 'di sngon rgyal po'i khab kyi grong khyer 'di nyid du ri dgas 'chor bar gyur te/_de las de'i rnam par smin pa zhes bya ba nas/_gzung bar bya'o zhes bya ba'i bar du'o/_/tshe dang ldan pa legs pa ngas sems can mdung gi ba spu can mdung 'bar zhing rab tu 'bar la me
[\[175b.7\]]'bar ba gcig tu gyur pa lus las 'byung zhing 'jugs pa nam mkha' las gyen du 'gro ba slong ba'i smre sngags 'don pa zhes bya ba nas/_rgyas par dge slong dag sems can 'di rgyal po'i khab kyi grong khyer du rngon pa'i khol por gyur te/_de las de'i rnam par smin pas
[\[176a\]]
[\[176a.1\]]zhes bya ba nas gzung bar bya'o zhes bya ba'i bar du'o/_/tshe dang ldan pa legs pa ngas sems can phag pa'i mig can kha dang sna gyen du bltas pa nam mkha' las gyen du 'gro ba slong ba'i smre sngags 'don pa zhes bya ba nas rgyas par dge slong dag
[\[176a.2\]]sems can 'di sngon rgyal po'i khab kyi grong khyer du gshed mar gyur te/_de las de'i rnam par smin pas zhes bya ba nas gzung bar bya'o zhes bya ba'i bar du'o/_/gshed ma ji lta ba bzhin du skra 'dzin pa yang de bzhin no/_/tshe dang ldan pa legs pa ngas sems can bum pa
[\[176a.3\]]tsam bum pa'i steng na 'dug pa 'gro ba na khur ba nam mkha' las gyen du 'gro ba slong ba'i smre sngags 'don pa dag ces bya ba nas/_rgyas par dge slong dag sems can 'di sngon rgyal po'i khab kyi grong khyer du sgyu byed pa'i skyes bur gyur te/_de las de'i rnam par smin pa zhes bya
[\[176a.4\]]ba nas/_gzung bar bya'o zhes bya ba'i bar du'o/_/khar ba la sgyu byed pa ji lta ba bzhin du srang la sgyu byed pa dang /_gzhal ba la sgyu byed pa bgrang ba la sgyu byed pa yang de bzhin no/_/sdom ni/_'bar dang g.yo dang rlung dang ni/_/'drogs dang rdul dang tshig pa dang /_/mi gtsang bum
[\[176a.5\]]pa bum bdun dang /_/lce dang shing 'dra la sogs pa'i/_/tshogs dag tha ma nyid dag tu/_/sde tshan sdom du bsdebs pa yin/_/tshe dang ldan pa legs pa ngas sems can lcags kyi rang bzhin 'bar zhing rab tu 'bar la 'bar ba gcig tu gyur pa lus las 'byung zhing 'jug pa nam
[\[176a.6\]]mkha' las gyen du 'gro ba slong ba'i smre sngags 'don pa zhes bya ba nas rgyas par/_dge slong dag sems can 'di sngon rgyal po'i khab kyi grong khyer du nye bar 'gyur te/_de las de'i rnam par smin pas zhes bya ba nas gzung bar bya'o zhes bya ba'i bar du'o/_/nya ba ji lta ba bzhin zhes bya ba
[\[176a.7\]]yang de bzhin no/_/tshe dang ldan pa legs pa ngas sems can lcags kyi rang bzhin 'bar zhing rab tu 'bar la 'bar ba gcig tu gyur la nam mkha' la 'khyam zhing /_nam mkha' las gyen du 'gro ba slong ba'i smre sngags 'don pa zhes bya ba nas rgyas par dge slong dag sems
[\[176b\]]
[\[176b.1\]]can 'di sngon rgyal po'i khab kyi grong khyer du ltas mkhan gyi bud med du gyur te/_mi bden pa'i sgyus skye bo mang po bslus te/_de las de'i rnam par smin pas zhes bya ba nas gzung bar bya'o zhes bya ba'i bar du'o/_/tshe dang ldan pa legs pa ngas sems can rlung gi dkyil 'khor
[\[176b.2\]]ltar 'khyam zhing nam mkha' las gyen du 'gro ba slong ba'i smre sngags 'don pa zhes bya ba nas rgyas par/_dge slong dag sems can 'di sngon rgyal po'i khab kyi grong khyer du ltas mkhan du gyur te/_de mi bden pa'i sgyus skye bo mang po bslus te/_de las de'i rnam par smin pas
[\[176b.3\]]zhes bya ba nas gzung bar bya'o zhes bya ba'i bar du'o/_/tshe dang ldan pa legs pa ngas sems can 'drogs shing 'drogs pa lta bu/_yi chad cing yi chad pa lta bu/_skya bo bseng bseng po/_mgo gtums pa lta bu/_tsog tsog por 'dug nas nam mkha' las gyen du 'gro ba
[\[176b.4\]]slong ba'i smre sngags 'don pa zhes bya ba nas rgyas par/_dge slong dag sems can 'di sngon rgyal po'i khab kyi grong khyer du byi byed par gyur la/_de las de'i rnam par smin pas zhes bya ba nas gzung bar bya'o zhes bya ba'i bar du'o/_/byi ba pa ltar bud med slu ba yang de bzhin no/_/tshe
[\[176b.5\]]dang ldan pa legs pa ngas sems can rul cing myags la mi gtsang ba dri ngan cing dri mi zhim pa nam mkha' las gyen du 'gro zhing slong ba'i smre sngags 'don pa zhes bya ba nas rgyas par/_dge slong dag sems can 'di sngon bA rA Na sI'i grong khyer du bud med gzugs 'tshong mar
[\[176b.6\]]gyur la des yang dag par rdzogs pa'i sangs rgyas 'od srungs kyi nyan thos tshul ma yin pas spyan drangs pa dang /_des khas ma blangs nas/_de mi dga' zhing khros nas ro rul bskol ba'i chus gtor ro/_/de las de'i rnam par smin pas zhes bya ba nas 'di ltar gzung
[\[176b.7\]]bar bya'o zhes bya ba'i bar du'o/_/tshe dang ldan pa legs pa ngas sems can lus kyi stod 'bar zhing rab tu 'bar la 'bar ba gcig tu gyur pas des 'joms shing nam mkha' las gyen du 'gro zhing slong ba'i smre sngags 'don pa zhes bya ba nas/_rgyas par dge slong dag sems
[\[177a\]]
[\[177a.1\]]can 'di sngon bA rA Na sA+e'i grong khyer du rgyal po kr-i kI'i btsun mo dam par gyur la/_de bud med rnams dang lhan cig rgyal po kr-i kI'i gnas pa rtogs par byed pa na/_de yid mi dga' bas rab tu 'bar ba'i til de la gtor ro/_/de las de'i rnam par smin
[\[177a.2\]]pas zhes bya ba nas/_de ltar gzung bar bya'o zhes bya ba'i bar du'o/_/tshe dang ldan pa legs pa ngas sems can mi gtsang ba'i nang du nub pa mdun dang rgyab dang logs su mi gtsang bas bskor ba/_zas su mi gtsang ba za ba slong ba'i smre sngags 'don pa zhes bya ba nas rgyas
[\[177a.3\]]par dge slong dag sems can 'di sngon bA rA Na sA+e'i grong khyer du rgyal po kr-i kI'i bram ze mdun na 'don du gyur la/_de yang dag par rdzogs pa'i sangs rgyas 'od srungs kyi nyan thos zas kyi phyir spyan drangs te/_mi gtsang bas bkang ba'i gzhong pa steng du zas kyis g.yogs te/_
[\[177a.4\]]ji srid du dus kyi mthar kha cig gis skyur bar 'gyur ba dang /_gzhan mi rnyed par gyur cig ces phyi nas 'di skad ces 'phags pa dag zhal zas bzang po 'di dag gsol cig longs spyod cig ces smras so/_/de'i tshe dge slong gi dge 'dun phal cher zan gcad par gyur te/_de las
[\[177a.5\]]de'i rnam par smin pas zhes bya ba nas/_snga ma bzhin du de ltar gzung bar bya'o zhes bya ba'i bar du'o/_/tshe dang ldan pa legs pa ngas sems can lcags kyi rang bzhin gyi bum pa lta bu 'bar zhing rab tu 'bar la 'bar ba gcig tu gyur pas rnam par grol ba lcags bskol bas
[\[177a.6\]]steng du ldugs par byed pas/_nam mkha' las gyen du 'gro ba/_slong ba'i smre sngags 'don pa zhes bya ba nas rgyas par dge slong dag sems can 'di sngon yang dag par rdzogs pa'i sangs rgyas 'od srungs kyi gsung rab la dge slong gzhi bar gyur la/_de'i dus na dge slong gi
[\[177a.7\]]dge 'dun la thun mong du til mar gyi bum pa dag rnyed pa las/_dge slong 'gron po glo bur du 'ongs pa dang /_de la sems skyes pa ji srid du dge slong glo bur du 'ongs pa 'di ma song gi bar du dgod par mi bya'o zhes des de ltar byas pa dang /_de las de'i rnam par smin pas zhes bya ba
[\[177b\]]
[\[177b.1\]]nas/_snga ma bzhin du de ltar gzung bar bya'o zhes bya ba'i bar du'o/_/tshe dang ldan pa legs pa ngas sems can lcags kyi gong bu bdun ltar 'bar zhing rab tu 'bar la 'bar ba gcig tu gyur pa lus las 'byung zhing 'jug pa dang /_nam mkha' las gyen du 'gro zhing slong
[\[177b.2\]]ba'i smre sngags 'don pa zhes bya ba nas rgyas par dge slong dag sems can 'di sngon yang dag par rdzogs pa'i sangs rgyas 'od srungs kyi gsung rab la dge tshul du gyur la/_de'i dus na dge 'dun la 'dzam bu'i 'bras bu bdun rnyed pa las des sgyu'i sems kyis bdag
[\[177b.3\]]gir byas pa las/_/de las de'i rnam par smin pas zhes bya ba nas/_de ltar gzung bar bya'o zhes bya ba'i bar du'o/_/tshe dang ldan pa legs pa ngas sems can lcags kyi rang bzhin gyi ste'u lta bur 'bar zhing rab tu 'bar la 'bar ba gcig tu gyur pas lce 'joms shing nam
[\[177b.4\]]mkha' las gyen du 'gro ba slong ba'i smre sngags 'don pa zhes bya ba nas rgyas par/_dge slong dag sems can 'di sngon yang dag par rdzogs pa'i sangs rgyas 'od srungs kyi gsung rab la dge tshul du gyur te/_dge 'dun gyi bu ram 'bags pa'i ste'u rku ba'i sems kyis lces
[\[177b.5\]]bldags so/_/de las de'i rnam par smin pas zhes bya ba nas/_gzung bar bya'o zhes bya ba'i bar du'o/_/tshe dang ldan pa legs pa ngas sems can lcags kyi 'khor lo lta bu 'bar zhing rab tu 'bar la kun du 'bar zhing me lce gcig tu gyur pas mchan khung gnyis nas 'khor lo
[\[177b.6\]]'khor zhing nam mkha' las gyen du 'gro ba/_slong ba'i smra sngags 'don pa zhes bya ba nas rgyas par dge slong dag sems can 'di sngon yang dag par rdzogs pa'i sangs rgyas 'od srungs kyi gsung rab la dge tshul du gyur te/_de'i dus na dge 'dun la sbrang rtsi'i kha zas kyi rnyed pa
[\[177b.7\]]byung ba las/_des rku ba'i sems kyis sbrang rtsi'i bum pa mchan khung du bcug pa dang /_de las de'i rnam par smin pas zhes bya ba nas/_de ltar gzung bar bya'o zhes bya ba'i bar du'o/_/tshe dang ldan pa legs pa ngas sems can lcags kyi snam bu gon pa lcags kyi snam bus
[\[178a\]]
[\[178a.1\]]g.yogs pa lcags kyi stan la 'dug pa/_lcags kyi gong bu 'bar zhing rab tu 'bar la 'bar ba gcig tu gyur pa zas su za ba/_nam mkha' las gyen du 'gro ba/_slong ba'i smre sngags 'don pa zhes bya ba nas rgyas par/_dge slong dag
[\[178a.2\]]sems can 'di sngon yang dag par rdzogs pa'i sangs rgyas 'od srungs kyi gsung rab la dge slong dam bzhag par gyur la/_des dge 'dun gyi ming ngan du gnyer nas dge 'dun gyi lhag ma rang nyid kyis bdag gir byas te/_de las de'i rnam par smin pas zhes bya ba nas/_de ltar
[\[178a.3\]]gzung bar bya'o zhes bya ba'i bar du'o/_/dge slong ji lta ba bzhin du dge slong ma dang /_dge tshul dang /_dge tshul ma yang de bzhin no/_/tshe dang ldan pa legs pa ngas sems can lcags kyi rang bzhin gyi shing rta 'chos par byed pa na lus kyi rting pa nas ltag pa'i bar du 'gro bar byed cing /_
[\[178a.4\]]lcags kyi rang bzhin gyis gzhi 'bar zhing rab tu 'bar la 'bar ba gcig tu gyur pa'i lam gyis 'joms shing rab tu 'joms la nam mkha' las [(]sting [,]steng [)]du 'gro ba slong ba'i smre sngags 'don pa zhes bya ba nas rgyas par/_dge slong dag sems can 'di sngon rgyal po'i khab kyi
[\[178a.5\]]grong khyer du shing rtas 'tsho ba par gyur la/_de las de'i rnam par smin pas zhes bya ba nas/_de ltar gzung bar bya'o zhes bya ba'i bar du'o/_/tshe dang ldan pa legs pa ngas sems can kha'i lce bton te lcags kyi rang bzhin gyi phur pa brgyas btab ste sems can de'i lce la lcags kyi
[\[178a.6\]]phur pa brgyas khyab cing rgyas par rab tu khyab par gyur te/_'di lta ste/_khyu mchog gi pags pa phur pa brgyas khyab cing rgyas par khyab pa de bzhin du sems can de'i lce lcags kyi phur pa brgyas khyab cing rgyas par khyab par gyur pa nam mkha' las steng du 'gro ba/_slong ba'i
[\[178a.7\]]smre sngags 'don pa zhes bya ba nas/_rgyas par dge slong dag sems can 'di sngon yang dag par rdzogs pa'i sangs rgyas 'od srungs kyi gsung rab la dge slong gzhi bar gyur te/_des dge slong 'ongs pa dag skrod par byed de tshe dang ldan pa dag 'di na 'dug gnas dang bza' ba
[\[178b\]]
[\[178b.1\]]dang btung ba dang 'bras bu dag med kyis gnas gzhan gang na bza' ba dang btung ba rnyed pa der song ste gnas par gyis shig_/'di na chos gos dang bsod snyoms dang mal cha dang stan dang na ba'i rkyen sman gyi yo byad rnams med do zhes skrod par byed de/_der dge slong ma 'ongs
[\[178b.2\]]pa dag mi 'ong zhing 'ongs pa dag 'gro bar byed de/_de las de'i rnam par smin pas zhes bya ba nas/_gzung bar bya'o zhes bya ba'i bar du'o/_/tshe dang ldan pa legs pa ngas sems can kha'i lce bton te/_lcags kyi rang bzhin gyi phur pa btab ste/_sems can de'i lce la lcags
[\[178b.3\]]kyi rang bzhin gyi phur pa brgyas khyab cing rgyas par rab tu khyab par gyur te/_'di lta ste/_khyu mchog gi pags pa phur pa rgyas par brgyas khyab pa de bzhin du sems can de'i lce la yang lcags kyi phur pa brgyas khyab cing rgyas par gyur pa/_nam mkha' las gyen du 'gro ba/_slong
[\[178b.4\]]ba'i smre sngags 'don pa zhes bya ba nas rgyas par/_dge slong dag sems can 'di sngon yang dag par rdzogs pa'i sangs rgyas 'od srungs kyi gsung rab la dge slong gnyug mar gnas par gyur la/_de dge slong 'ongs pa dag la mgo reg gi sa rdul zhes skrod par byed de/_der dge
[\[178b.5\]]slong ma 'ongs pa mi 'ong la 'ongs pa 'gro bar byed de/_de las de'i rnam par smin pas zhes bya ba nas de ltar gzung bar bya'o zhes bya ba'i bar du'o/_/tshe dang ldan pa legs pa ngas sems can kha'i lce bton te lcags kyi rang bzhin gyi phur pa brgyas btab ste/_sems can de'i lce la
[\[178b.6\]]lcags kyi phur pa brgyas khyab cing rgyas par gyur te/_'di lta ste/_khyu mchog gi pags pa phur pa brgyas khyab cing rgyas par rab tu khyab pa de bzhin du sems can de'i lus la lcags kyi phur pa zhes bya ba nas rgyas par/_dge slong dag sems can 'di sngon yang dag par rdzogs
[\[178b.7\]]pa'i sangs rgyas 'od srungs kyi gsung rab la dge slong dbang byed par gyur te/_de dge 'dun la mi mthun pa'i rgyu byed de/_des dge 'dun ku tsi dang bcas pa dang /_smra ba dang bcas pa dang /_rtsod pa nye bar 'dzin pas der dge slong ma 'ongs pa mi 'ong zhing 'ongs pa dag kyang 'gro ste/_de
[\[179a\]]
[\[179a.1\]]las de'i rnam par smin pas zhes bya ba nas/_gzung bar bya'o zhes bya ba'i bar du'o zhes gsungs so/_/shing las mi 'da' ba las dgongs nas gsungs pa yin no zhes bya ba la/_gang las bshad ce na/_yongs 'du'i mdo las te/_lung bar
[\[179a.2\]]ma'i bdun pa'i bzhi pa 'jig rten brtags pa las 'di ltar 'don te/_sum cu rtsa gsum gyi lha rnams kyi lha'i grong khyer gyi g.yas phyogs na yongs 'du sa brtol zhes bya ba yod de/_yongs 'du sa brtol de'i rtsa ba dpag tshad lnga sa la zug cing /_srid du dpag tshad lnga brgya
[\[179a.3\]]slebs pa/_yongs 'du sa brtol de ni yal ga lnga pa ste/_yal ga gcig ni shar du dpag tshad lnga brgyar slebs so/_/yal ga gnyis pa ni lho phyogs su dpag tshad lnga brgyar slebs so/_/yal ga gsum pa ni nub phyogs su dpag tshad lnga brgyar slebs so/_/yal ga
[\[179a.4\]]bzhi pa ni byang phyogs su dpag tshad lnga brgyar slebs so/_/yal ga lnga pa ni nam mkha' la dpag tshad lnga brgyar slebs te/_khyab par gnas so/_/dpag tshad lnga brgya dang dpag tshad lnga ni thad kar ro/_/dpag tshad lnga brgya ni rgyar ro/_/dpag tshad bco lnga dang gsum ni kun nas
[\[179a.5\]]yongs su 'khor bar ro/_/shing yongs 'du sa brtol de'i dri'i rdzi phyogs su ni dpag tshad lnga brgyar ro/_/rdzi phyogs ma yin par ni lnga brgyar ro/_/de nas tshe dang ldan pa kun dga' bo gcig pu dben pa na nang du yang dag par 'jog la 'dug pa na 'di lta bu'i sems la sems
[\[179a.6\]]kyi yongs su rtogs pa skyes te/_dri'i rigs gsum po 'di dag ni rdzi phyogs su 'gro zhing rdzi phyogs ma yin par mi 'gro ba ste/_gsum gang zhe na/_'di lta ste rtsa ba'i dri dang /_sdong bu'i dri dang /_me tog gi dri'o/_/de las gzhan pa'i dri'i rigs gang ngam/_dri'i rigs
[\[179a.7\]]gang zhig rdzi phyogs su yang mi 'gro zhing rdzi phyogs ma yin par yang mi 'gro ba dang /_rdzi phyogs dang rdzi phyogs ma yin par 'gro ba yang yod dam yongs su rtog pa skyes so/_/de nas tshe dang ldan pa kun dga' bo nang du yang dag 'jog las langs te/_bcom ldan 'das gang
[\[179b\]]
[\[179b.1\]]na ba der nye bar song ste/_nye bar song nas bcom ldan 'das kyi zhabs la spyi bos phyag byas te phyogs gcig tu 'dug go/_/phyogs gcig tu 'dug nas tshe dang ldan pa kun dga' bos bcom ldan 'das la 'di skad ces gsol te/_btsun pa bdag 'di na gcig pu dben
[\[179b.2\]]pa na nang du yang dag 'jog la 'dug pa na 'di lta bu'i sems la sems kyi yongs su rtog pa skyes te/_dri'i rigs gsum po 'di dag ni dri'i rigs rdzi phyogs su 'gro zhing phyogs ma yin par mi 'gro ba ste/_gsum gang zhe na/_'di lta ste/_rtsa ba'i dri dang /_sdong bu'i dri dang /_me
[\[179b.3\]]tog gi dri'o/_/de las gzhan pa'i dri'i rigs gang ngam dri'i rigs gang zhig rdzi phyogs su yang mi 'gro zhing rdzi phyogs ma yin par yang mi 'gro ba dang /_rdzi phyogs dang rdzi phyogs ma yin par 'gro ba de yod dam zhes sems la yongs su rtog pa skyes so/_/kun dga' bo de de
[\[179b.4\]]bzhin te/_dri'i rigs gsum po 'di dag ni dri'i rigs rdzi phyogs su 'gro zhing rdzi phyogs ma yin par mi 'gro ba ste/_gsum gang zhe na/_rtsa ba'i dri dang /_sdong bu'i dri dang /_me tog gi dri'o/_/kun dga' bo de las gzhan pa'i dri'i rigs gang ngam dri'i rigs gang zhig
[\[179b.5\]]rdzi phyogs su yang mi 'gro zhing /_rdzi phyogs ma yin par mi 'gro ba dang /_rdzi phyogs dang rdzi phyogs ma yin par yang 'gro ba yod de/_kun dga' bo dri'i rigs gang ngam dri'i rigs gang zhig rdzi phyogs su yang mi 'gro zhing rdzi phyogs ma yin par yang mi 'gro ba dang /_rdzi phyogs
[\[179b.6\]]dang rdzi phyogs mi yin par 'gro ba de gang zhe na/_kun dga' bo 'di ni grong ngam grong khyer gzhan 'ga' zhig na skyes pa'am bud med tshul khrims dang ldan pa dge ba'i chos can ji srid 'tsho'i bar du srog gcod pa spang zhing srog gcod pa las log pa dang ma byin par [(]lan [,]len [)]pa dang /_
[\[179b.7\]]'dod pas log par g.yem pa dang /_brdzun du smra ba dang /_'bru'i chang dang /_bcos pa'i chang myos par 'gyur ba bag med pa'i gnas las slar ldog cing gnas na/_de phyogs dang phyogs mtshams su yang dag pa'i skyes bu yin no zhes grags par 'gyur te/_grong ngam
[\[180a\]]
[\[180a.1\]]grong khyer che ge mo zhig na skyes pa'am bud med tshul khrims dang ldan pa dge ba'i chos can ji srid 'tsho'i bar du srog gcod pa spong zhing srog gcod pa las log pa dang /_ma byin par len pa dang /_'dod pas log par g.yem pa dang /_brdzun du smra ba
[\[180a.2\]]dang /_'bru'i chang dang /_bcos pa'i chang myos par 'gyur ba bag med pa'i gnas spong zhing myos par 'gyur ba bag med pa'i gnas las slar log pa 'di lta bu gnas so zhes grags par 'gyur te/_kun dga' bo 'di ni dri'i rigs gang ngam dri'i rigs gang zhig rdzi phyogs
[\[180a.3\]]su yang mi 'gro zhing rdzi phyogs ma yin par yang mi 'gro ba dang /_rdzi phyogs dang rdzi phyogs ma yin par yang 'gro ba dag yin no/_/ston pas gzhan yang 'di skad ces bka' stsal to/_/me tog dri ni rdzi phyogs min mi 'gro/_/rtsa ba'am rgya spos tsan dan yang ma yin/_/mkhas rnams
[\[180a.4\]]dri ni rdzi phyogs min 'gro ste/_/skyes bu dam pa phyogs bcu kun du 'gro/_/a ka ru dang tsan dan dang /_ut+pa la dang bcas gser me tog_/dri'i rigs de dag rnams las ni/_/tshul khrims dri mchog bla na med/_/a ka ru dang tsan dan gyi/_/dri ni cung zad tsam yin te/_/gang zhig tshul
[\[180a.5\]]khrims ldan pa'i dri/_/'di dang lhar bcas grags par 'gyur/_/tshul khrims ldan pa de dag rnams/_/bag med pa ni spong bar 'gyur/_/bdud kyi lam gyis mi 'phrogs shing /_/yang dag rjes gnang rnam par grol/_/'di ni bde legs lam yin te/_/'di ni shin tu rnam
[\[180a.6\]]dag lam/_/bsam gtan ldan zhugs bdud rnams kyi/_/'ching ba rab tu zlog pa yin/_/zhes bka' stsal to/_/'di la 'dod pa skye ba gsum po ni/_/'dod pa'i lha dang mir bcas rnams/_/zhes bya ba la/_gleng gzhi ni mnyan du yod pa na'o/_/'dod pa skye ba ni rnam pa gsum
[\[180a.7\]]ste/_sems can 'dod pa nye bar gnas pa rnams 'dod pa nye bar gnas pa dag la dbang phyug gis dbang byed pa dag kyang yod de/_mi rnams dang lha kha cig ste/_'di ni 'dod pa skye ba dang po'o/_/sems can 'dod pa spyod pa rnams 'dod pa rnams sprul zhing 'dod pa rnams la
[\[180b\]]
[\[180b.1\]]dbang phyug gis dbang byed pa dag kyang yod de/_'di lta ste/_dper na 'phrul dga'i lha rnams lta bu'o/_/'di ni 'dod pa skye ba gnyis pa'o/_/sems can 'dod pa gzhan dag gis sprul pa rnams kyis sprul pa dag la dbang phyug gis dbang byed pa dag kyang yod de/_'di lta ste/_
[\[180b.2\]]dper na gzhan 'phrul dbang byed kyi lha rnams lta bu ste/_'di ni 'dod pa skye ba gsum pa yin no zhes gsungs so/_/bde ba skye ba dag ni yang dag par 'gro ba'i rnam grangs las 'dod pa skye ba'i rjes thogs kyi mdo las 'byung ba mdzod kyi gnas gnyis par/_srog ni tshe yin zhes
[\[180b.3\]]bya bar 'dir la lar ni dang por smos par rtogs par bya'o zhes bris pa blta bar bya'o/_/gling gzhi pa dang nyi zla dang /_/zhes bya ba la/_gleng gzhi ni mnyan du yod pa na'o/_/dge slong dag gsum po 'di dag ni 'jig rten gyi khams rnams te/_gsum gang zhe na/_stong spyi phud kyi 'jig
[\[180b.4\]]rten gyi khams dang /_stong gnyis pa bar ma'i 'jig rten gyi khams dang /_stong gsum gyi stong chen po'i 'jig rten gyi khams so/_/stong spyi phud kyi 'jig rten gyi khams gang zhe na/_ji srid du nyi ma phyogs gsal zhing snang bar byed pa de srid du stong gi 'jig rten gyi khams te/_
[\[180b.5\]]nyi ma stong dang /_zla ba stong dang /_ri rab stong dang /_shar gyi lus 'phags stong dang /_nub kyi ba lang spyod stong dang /_byang gi sgra mi snyan stong dang /_lho'i 'dzam bu gling stong dang /_rgyal po chen po bzhi stong dang /_sum cu rtsa gsum stong dang /_'thab bral stong dang /_dga' ldan
[\[180b.6\]]stong dang /_'phrul dga' stong dang /_gzhan 'phrul dbang byed stong dang /_tshangs pa'i 'jig rten stong rnams la ni stong spyi phud kyi 'jig rten gyi khams zhes brjod do/_/stong gnyis pa bar ma'i 'jig rten gyi khams gang zhe na/_ji srid du nyi ma phyogs snang zhing gsal bar byed
[\[180b.7\]]pa de srid du stong gnyis pa bar ma'i 'jig rten gyi khams te/_nyi ma stong dang /_zla ba stong dang /_ri rab stong dang /_shar gyi lus 'phags stong dang /_nub kyi ba lang spyod stong dang /_byang gi sgra mi snyan stong dang /_lho'i 'dzam bu gling stong dang /_rgyal po chen po bzhi stong dang /_sum
[\[181a\]]
[\[181a.1\]]cu rtsa gsum stong dang /_'thab bral stong dang /_dga' ldan stong dang /_'phrul dga' stong dang /_gzhan 'phrul dbang byed stong dang /_tshangs pa'i 'jig rten gyi khams stong rnams te/_'di ni stong spyi phud kyi 'jig rten gyi khams zhes bya ste/_dge slong dag
[\[181a.2\]]gang stong spyi phud kyi 'jig rten gyi khams stong la ni stong gnyis pa bar ma'i 'jig rten gyi khams zhes bya'o/_/stong gsum gyi stong chen po'i 'jig rten gyi khams gang zhe na/_ji srid du nyi ma phyogs gsal bar byed pa de srid du stong gsum gyi 'jig rten gyi khams te/_nyi ma
[\[181a.3\]]stong dang /_zla ba stong dang /_ri rab stong dang /_shar gyi lus 'phags stong dang /_nub kyi ba lang spyod stong dang /_byang gi sgra mi snyan stong dang /_lho'i 'dzam bu gling stong dang /_rgyal po chen po bzhi stong dang /_sum cu rtsa gsum stong dang /_'thab bral dang /_dga' ldan dang /_'phrul
[\[181a.4\]]dga' dang /_gzhan 'phrul dbang byed dang /_tshangs pa'i 'jig rten gyi khams stong rnams la ni stong spyi phud kyi 'jig rten gyi khams zhes bya la/_dge slong dag gang stong spyi phud kyi 'jig rten gyi khams stong la stong gnyis pa bar ma'i 'jig rten gyi khams zhes bya la/_gang
[\[181a.5\]]stong gnyis pa bar ma'i 'jig rten gyi khams stong la ni stong gsum gyi stong chen po'i 'jig rten gyi khams zhes bya'o/_/bcom ldan 'das kyis de skad ces bka' stsal pa dang /_dge slong de dag bcom ldan 'das kyis gsungs pa la mngon par dga' zhing yi rang ngo //_//yang
[\[181a.6\]]ji ltar snod rnams kyi tshad dang bye brag yod pa de bzhin du de na gnas pa'i sems can rnams kyi tshad kyang bye brag yod dam zhe na zhes bya ba la/_bcom ldan 'das mnyan yod na rgyal byed kyi tshal mgon med zas sbyin gyi kun dga' ra ba na bzhugs te/_de nas bcom ldan 'das kyis
[\[181a.7\]]dge slong rnams la bos te bka' stsal pa/_dge slong dag khyed cag sems can rnams kyi tshe'i tshad nyan par 'dod dam/_bcom ldan 'das de'i dus dang de'i dus la bab kyis/_bcom ldan 'das kyis dge slong rnams la sems can rnams kyi tshe'i tshad bstan du gsol/_dge slong
[\[181b\]]
[\[181b.1\]]rnams kyis thos nas 'dzin par 'gyur ro/_/dge slong dag de'i phyir legs par nyon la yid la zung shig dang bshad par bya'o/_/btsun pa de bzhin no zhes dge slong de dag bcom ldan 'das kyi ltar nyan pa dang /_de nas bcom ldan 'das kyis 'di skad ces bka' stsal to/_/
[\[181b.2\]]dge slong dag dmyal ba rnams kyi tshe'i nang na ches ring ba ni bskal pa ste de dag las dus ma yin par 'chi bar 'gyur ba ni yod do/_/dud 'gro rnams kyi nang na tshe ches ring ba ni bskal pa ste/_dus ma yin par 'chi bar 'gyur ba ni yod do/_/dge slong dag gang mi rnams kyi nyin
[\[181b.3\]]zhag sum cu gang yin pa de yi dwags rnams kyi nyin zhag gcig yin la/_nyin zhag de nyid kyis nyin zhag sum cu la zla ba gcig yin la/_zla ba bcu gnyis la lo gcig yin te/_de ltar brtsis pa'i lo lnga brgya ni yi dwags rnams kyi tshe'i tshad do/_/mi rnams kyi tshe'i tshad du
[\[181b.4\]]brtsis na lo stong phrag bco lngar 'gyur te/_dus ma yin par 'chi ba ni yod do/_/de nas bcom ldan 'das kyis de'i tshe tshigs su bcad pa 'di skad ces bka' stsal to/_/mchu dang mgrin pa skams shing shin tu sdug bsngal ba/_/lus ni brag gi ri ltar che zhing mtho/_/rang gis
[\[181b.5\]]skra yis g.yogs shing rnam par bsgribs/_/shin tu rid cing kha ni khab mig tsam/_/gcer bu rang gi skra yis rnam par bsgribs/_/rus pa'i 'khrul 'khor shin tu mtho ba ste/_smre sngags 'don cing lag na ka pa la thogs/_/de dag bkres skom sdug bsngal gyis gdungs
[\[181b.6\]]shing /_/slong ba'i sgra 'byin tshor ba sdug bsngal myong /_/ser sna bsten cing phan tshun phrag dog gi/_/las kyi 'bras bus yi dwags 'jig rten skyes/_/dge slong dag shar gyi lus 'phags kyi mi rnams kyi tshe'i tshad ni lo nyis brgya lnga bcu ste/_dus ma yin par 'chi ba ni yod do/_/
[\[181b.7\]]dge slong dag nub kyi ba lang spyod kyi mi rnams kyi tshe'i tshad ni lo lnga brgya ste/_dus ma yin par 'chi ba ni yod do/_/dge slong dag byang gi sgra mi snyan gyi mi rnams ni nga yir bya ba med cing yongs su 'dzin pa med la/_tshe nges shing tshe 'phos pa'i 'og tu 'gro ba khyad par can mtho ris su
[\[182a\]]
[\[182a.1\]]'gro ste/_dge slong dag rnam pa 'dis na byang gi sgra mi snyan gyi mi rnams kyi tshe'i tshad ni lo stong ngo /_/dus ma yin par 'chi ba med do/_/de nas bcom ldan 'das kyis de'i tshe tshigs su bcad pa 'di skad ces bka' stsal to/_/phongs pas sdug bsngal sems can
[\[182a.2\]]dag_/gzhan gyi nor dag 'dod byed cing /_/gzhan dag bkol zhing dman pa dag_/de dag dam pa sten mi byed/_/phyug cing nor rnams mang ba dang /_/nye bar longs spyod dang ldan pas/_/nor dang 'bras dang g.yog 'khor ldan/_/de dag dam pa ston par byed/_'di ni ji srid
[\[182a.3\]]'tsho'i bar du/_/bsod nams dge ba'i las byed pas/_/lha bzhin dga' ba dang ldan pa'i/_/phun sum tshogs pa chen po 'thob/_/lkog gyur ma yin 'di dag ltos/_/'jig rten bde ba gang cung zad/_/de dag sngon gyi sbyin pa'i 'bras/_/sgra mi snyan pa'i mi rnams ni/_/nga yir med
[\[182a.4\]]cing yongs 'dzin med/_/gos mchog rab tu sten byed pa/_/de ni sngon gyi sbyin pa'i 'bras/_/de dag rnams la nad med cing /_/de na grang dang dro ba med/_/gzugs dang kha dog phun sum tshogs/_/de ni ston gyi sbyin pa'i 'bras/_/byang gi sgra mi snyan gling na/_/ma tshang med cing dum bu min/_/
[\[182a.5\]]gtsang ba'i 'bru dag skye ba ste/_/de ni sngon gyi sbyin pa'i 'bras/_/nor bu'i 'od kyis de dag rnams/_/rtag tu gsal zhing mdzes par byed/_/gang de rnams la gtsang byed pa/_/de ni sngon gyi sbyin pa'i 'bras/_/de na tshod ma cung zad med/_/sran ma sogs kyang yod ma yin/_/kha dog dri
[\[182a.6\]]dang ror ldan pa'i/_/'bras dag rtag tu longs spyod byed/_/rdza ma gcig tu btsos pa ni/_/sten las langs par gyur gyi bar/_/snod du zad par mi 'gyur te/_/de ni sngon gyi sbyin pa'i 'bras/_/ku ba bzhin du 'bras gzhan gyis/_/bcad nas yal ga las slar skye/_/ma smin pa yang smin
[\[182a.7\]]par byed/_/de ni sngon gyi sbyin pa'i 'bras/_/yan lag brgyad ldan chu bo bzang /_/de dag chu bo shin tu bsil/_/'thungs na gnod par mi 'gyur ba/_/de ni sngon gyi sbyin pa'i 'bras/_/glu gar dag gi shing rnams kyis/_/de dag rtag tu dga' bar byed/_/rtag tu yid ni bde byed pa/_/de ni
[\[182b\]]
[\[182b.1\]]sngon gyi sbyin pa'i 'bras/_/glu gar shing gis rab mdzes shing /_/gos kyi shing dag mang po dang /_/spos shing phun sum tshogs pa dag_/de ni sngon gyi sbyin pa'i 'bras/_/glu gar dri dang me tog dang /_/chos gos rnams la rtag tu ni/_/gang dang 'dra ba 'dod pa dag_/de dag de dang
[\[182b.2\]]'dra bar 'gyur/_/de dag sa gzhi 'jam pa ni/_/shing bal dag dang 'dra ba la/_/rtag tu rab tu dga' byed pa/_/de ni sngon gyi sbyin pa'i 'bras/_/de dag khro ba yod min te/_/phan tshun dag tu rtse zhing dga'/_/phrag dog ser sna med pa dag_/de ni sngon gyi sbyin pa'i 'bras/_/mtshan gyi
[\[182b.3\]]thun ni dang po la/_/skad cig tsam du char bab pas/_/rdul dag sel bar byed pa ni/_/de ni sngon gyi sbyin pa'i 'bras/_/de dag yongs su 'dzin med de/_/ma yis bu yang ngo mi shes/_/mya ngan med cing dga' ba ste/_/de ni sngon gyi sbyin pa'i 'bras/_/ma yis lam stong dag tu ni/_/bskyur
[\[182b.4\]]nas 'gro bar byed pa na/_/mdzub mo'i rtse las 'o ma 'dzag_/de ni sngon gyi sbyin pa'i 'bras/_/'ga' zhig shi na de dag rnams/_/ngu bar mi byed bskyur te 'gro_/gleng dag kha yis gtsang byed pa/_/de ni sngon gyi sbyin pa'i 'bras/_/shin tu yongs su bsrungs pa ste/_/glu dang gar gyis
[\[182b.5\]]dga' bar byed/_/rtsed 'jo dga' bar byed pa dag_/de ni sngon gyi sbyin pa'i 'bras/_/mi rnams kyi ni tshe lo dag_/stong phrag rab tu zad pa na/_/gzhan dag tu ni 'chi byed pa/_/de ni sngon gyi sbyin pa'i 'bras/_/mi yi lus kyi phan pa dang /_/longs spyod rgya chen la brten nas/_/lha yi nang
[\[182b.6\]]du skye ba dag_/de ni sngon gyi sbyin pa'i 'bras/_/dge slong dag 'dzam bu'i gling gi mi rnams kyi tshe ni 'phel ba dang 'grib pa las shes par bya ste/_tshe tshad dpag tu med pa dang /_tshe lo stong phrag brgya bcu dang /_tshe lo brgya dang /_tshe lo bcu pa yang yin te/_dge slong dag da ltar ni
[\[182b.7\]]'dzam bu'i gling gi mi rnams yun ring du 'tsho na lo brgya thub la/_cung zad lhag pa yang yod de/_/tshad 'di tsam du yang dag pa'i bde ba myong bar byed do/_/dge slong dag lo brgya 'tsho ba na gnas skabs bcu nyams su myong bar gyur te/_sngas mtho ba la nyal ba'i byis pa ni gnas skabs
[\[183a\]]
[\[183a.1\]]dang po'o/_/rtse zhing dga' ba'i rang bzhin can ni gzhon nu'i gnas skabs gnyis pa'o/_/'dod pa spyod cing lang tsho la bab pa ni gnas skabs gsum pa'o/_/spro ba dang stobs dang ldan pa ni gnas skabs bzhi pa'o/_/shes rab dang spobs pa dang ldan pa ni
[\[183a.2\]]gnas skabs lnga pa'o/_/dran pa dang dpyod pa'i rang bzhin can ni gnas skabs drug pa'o/_/nyes pa dang bcas par gyur pa gnas skabs bdun pa'o/_/rgyal pos shes shing dga' bar gyur pa ni gnas skabs brgyad pa'o/_/na zhing rgas par gyur pa ni gnas skabs dgu pa'o/_/
[\[183a.3\]]tshe dang yid dang bral bar gyur pa ni gnas skabs bcu pa ste/_dge slong dag tshe lo brgya 'tsho ba na gnas skabs bcu nyams su myong bar 'gyur ro/_/dge slong dag tshe lo brgya 'tsho ba na dus tshigs sum brgyar 'tsho bar 'gyur te/_dus tshigs brgya ni dgun no/_/dus tshigs brgya ni sos
[\[183a.4\]]ka'o/_/dus tshigs brgya ni dbyar ro/_/dus tshigs sum brgyar 'tsho ba na zla ba brgya phrag bcu gnyis su 'tsho bar 'gyur te/_dgun zla ba bzhi dang /_so ga zla ba bzhi dang /_dbyar zla ba bzhi'o/_/zla ba brgya phrag bcu gnyis su 'tsho ba na zla ba phyed pa brgya phrag nyi shu rtsa bzhir 'tsho bar
[\[183a.5\]]'gyur te/_dgun brgyad/_sos ka brgyad/_dbyar brgyad de/_zla ba phyed pa brgya phrag nyi shu rtsa bzhir 'tsho ba na nyin zhag stong phrag sum cu rtsa drug tu 'tsho bar 'gyur te/_bcu gnyis ni dgun no/_/bcu gnyis ni sos ka'o/_/bcu gnyis ni dbyar ro/_/nyin zhag stong phrag sum cu
[\[183a.6\]]rtsa drug tu 'tsho ba na kha zas stong phrag bdun cu rtsa gnyis za bar 'gyur te/_gzhan ni phyed za ste/_de la 'di dag ni zas gzhan te/_khros pa na yang mi za/_sdug bsngal ba na yang mi za/_rtsol ba byed pa na yang mi za/_gso sbyong byed pa na yang mi za/_bya ba la chags pa na yang mi za/_rnyed
[\[183a.7\]]pa na yang mi za/_ma rnyed pa na yang mi za/_gnyid log pa na yang mi za/_smyo ba na yang mi za/_bag med pa na yang mi za ste/_za ba dang mi za ba gcig tu bsdus nas zas stong phrag bdun cu rtsa gnyis su 'gyur ro/_/dge slong dag ngas 'dzam bu'i gling gi mi rnams kyi tshe'i tshad bshad
[\[183b\]]
[\[183b.1\]]cing /_'chi ba dang /_zla ba dang /_zla ba phyed pa dang /_nyin zhag dang /_zas dang /_zas gzhan yang bshad zin to/_/dge slong dag gang mi rnams kyi tshe lo lnga bcu gang yin pa de ni rgyal po chen po bzhi rnams kyi nyin zhag gcig yin la/_des na nyin zhag sum cu la zla ba gcig zla ba
[\[183b.2\]]bcu gnyis la lo 'khor ba gcig yin la/_des lha'i lo lnga brgya ni rgyal po chen po bzhi'i lha rnams kyi tshe'i tshad yin no/_/mi rnams kyi lo'i grangs su brtsis na lo stong phrag dgu bcur 'gyur te/_dus ma yin par 'chi ba ni yod do/_/de ni dmyal ba chen po yang sos kyi nyin
[\[183b.3\]]zhag gcig yin la des na nyin zhag sum cu la zla ba gcig_/zla ba bcu gnyis lo'i 'khor gcig ste/_des na lo lnga brgya ni dmyal ba chen po yang sos kyi tshe'i tshad yin no/_/mi'i tshe'i tshad du bgrangs na lo bye ba brgya stong phrag drug cu dang /_/bye ba phrag stong ngo /_/dus ma yin par
[\[183b.4\]]'chi ba ni yod do/_/de nas bcom ldan 'das kyis de'i tshe tshigs su bcad pa 'di skad bka' stsal to/_/lus kyis nyes spyad spyod pa dang /_/ngag gi nyes spyad spyod pa dang /_/yid kyis nyes spyad spyod pa dang /_/gang yang skyon dag sdud byed pa/_/dmyal ba'i las kyi rnam smin gyis/_/yang
[\[183b.5\]]sos dag tu skye 'gyur te/_/lo ni bye ba stong phrag tu/_/yang sos dag tu bcom par 'gyur/_/phan tshun khon la dga' ba dang /_/skyes bu gnod pa byed pa dag_/dmyal ba dag gi las rnams kyis/_/yang sos dag tu skye bar 'gyur/_/dge slong dag yang mi rnams kyi tshe lo brgya gang yin
[\[183b.6\]]pa de ni sum cu rtsa gsum pa rnams kyi nyin zhag gcig yin la/_de nyid kyis brtsis pa'i nyin zhag sum cu la zla ba gcig_/zla ba bcu gnyis la lo gcig ste/_des lha'i lo stong ni sum cu rtsa gsum pa rnams kyi tshe'i tshad do/_/de mi rnams kyi tshe'i tshad kyi grangs su brtsis
[\[183b.7\]]na lo bye ba phrag gsum dang 'bum phrag drug cu ste/_dus ma yin par 'chi ba ni yod do/_/de ni dmyal ba chen po thig nag gi nyin zhag gcig tu 'gyur la/_des nyin zhag sum cu la zla ba gcig_/zla ba bcu gnyis la lo gcig yin la/_des ni lo stong ni dmyal ba chen po thig
[\[184a\]]
[\[184a.1\]]nag gi tshe tshad yin no/_/de mi rnams kyi tshe tshad kyi grangs su brtsis na lo 'bum phrag bye ba phrag bcu gnyis dang /_lo stong phrag bye ba phrag dgu bcu rtsa drug ste/_dus mi yin par 'chi ba ni yod do/_/de nas bcom ldan 'das kyis de'i tshe tshigs su bcad pa
[\[184a.2\]]'di skad ces bka' stsal to/_/sangs rgyas dge 'dun rnams dang ni/_/pha dang ma la brnyas pa dag/_thig nag dag tu skye 'gyur te/_/sdug bsngal tshor ba myong bar 'gyur/_/gzhan dag gnas nas skrod byed cing /_/skyes bu mdza' bo 'byed pa dag_/thig nag dag tu skye bar 'gyur/_/
[\[184a.3\]]de bzhin dbyen dang brdzun dag dang /_/dmyal ba dag gi las rnams kyis/_thig nag dag tu skye bar 'gyur/_/dge slong dag mi rnams kyi lo nyis brgya gang yin pa de ni lha 'thab bral ba rnams kyi nyin zhag gcig yin la de nyid kyis brtsis pa'i nyin zhag sum cu la zla ba gcig_/zla
[\[184a.4\]]ba bcu gnyis la lo gcig ste/_des na lha'i lo nyis stong ni 'thab bral gyi lha rnams kyi tshe'i tshad do/_/de mi rnams kyi tshe'i tshad kyi grangs su brtsis na lo bye ba phrag bcu bzhi dang /_lo 'bum phrag bzhi bcur 'gyur te/_/dus ma yin par 'chi ba ni yod do/_/de nyid dmyal ba chen po
[\[184a.5\]]bsdus 'joms kyi nyin zhag gcig yin la/_des nyin zhag sum cu la zla ba gcig_/zla ba bcu gnyis la lo gcig tu brtsis pa'i lo nyis stong ni dmyal ba chen po bsdus 'joms pa rnams kyi tshe'i tshad yin no/_/de mi rnams kyi tshe'i tshad kyi grangs su brtsis na lo bye ba phrag bcu
[\[184a.6\]]gcig dang /_lo 'bum phrag bye ba phrag gsum dang /_lo stong phrag bye ba phrag drug cu rtsa brgyad de/_dus ma yin par 'chi ba ni yod do/_/de'i tshe bcom ldan 'das kyis tshigs su bcad pa 'di skad ces bka' stsal to/_/dge ba rnam gsum mi byed cing /_/mi dge rnam pa gsum byed
[\[184a.7\]]pa/_/dmyal ba'i las kyi rnam smin gyis/_/bsdus 'joms dag tu skye bar 'gyur/_/ra dang lug dang ma he dang /_/khyim bya dang ni phag dag dang /_/de bzhin srog chags gzhan gsod pa/_/bsdus 'joms dag tu skye bar 'gyur/_/dge slong dag mi rnams kyi lo bzhi brgya gang yin
[\[184b\]]
[\[184b.1\]]pa de ni dga' ldan gyi lha rnams kyi nyin zhag gcig yin la/_/de nyid kyis brtsis pa'i nyin zhag sum cu la zla ba gcig zla ba bcu gnyis la lo gcig_/des na lha'i lo bzhi stong ni dga' ldan gyi lha rnams kyi tshe'i tshad yin no/_/de nyid mi rnams kyi tshe'i tshad kyi grangs su brtsis na lo bye
[\[184b.2\]]ba phrag lnga bcu rtsa bdun dang /_lo 'bum phrag drug cu ste/_dus ma yin par 'chi ba ni yod do/_/de nyid dmyal ba chen po ngu 'bod kyi zhag gcig yin la des nyin zhag sum cu la zla ba gcig_/zla ba bcu gnyis la lo gcig tu brtsis pa'i lo bzhi stong ni sems can dmyal ba chen po ngu
[\[184b.3\]]'bod pa rnams kyi tshe'i tshad yin no/_/de mi rnams kyi tshe'i tshad du brtsis na lo bye ba phrag drug cu dang /_lo 'bum phrag bye ba phrag sum cu rtsa gcig dang /_lo stong phrag bye ba phrag bzhi bcu ste/_dus ma yin par 'chi ba ni yod do/_/de'i tshe bcom ldan 'das kyis tshigs su bcad pa 'di
[\[184b.4\]]skad ces bka' stsal to/_/lag pa khrag dang bcas pa yis/_/srog dag gcod par byed pa dag_/sdig pa'i las dag kun spyod pa/_/ngu 'bod dag tu skye bar 'gyur/_/chags dang bral bzhin ngu 'bod du/_/yun ring dag tu bsreg par 'gyur/_/sgyu dang tshul 'chos byed pa dag_/
[\[184b.5\]]'jigs pa'i skad dag 'don par 'gyur/_/dge slong dag mi rnams kyi lo brgyad brgya gang yin pa de 'phrul dga'i lha rnams kyi nyin zhag gcig yin la/_des nyin zhag sum cu la zla ba gcig_/zla ba bcu gnyis la lo gcig tu brtsis pa'i lha'i lo stong phrag brgyad ni 'phrul dga'i lha
[\[184b.6\]]rnams kyi tshe'i tshad yin no/_/de mi rnams kyi tshe'i tshad du brtsis na lo bye ba brgya phrag sum cu dang /_lo 'bum phrag bzhi bcu ste/_dus mi yin par 'chi ba ni yod do/_/de nyid sems can dmyal ba chen po ngu 'bod chen po rnams kyi nyin zhag gcig yin la/_nyin zhag sum cu la zla ba
[\[184b.7\]]gcig_/zla ba bcu gnyis la lo gcig tu brtsis pa'i stong phrag brgyad ni sems can dmyal ba chen po ngu 'bod chen po pa rnams kyi tshe'i tshad yin no/_/de nyid mi rnams kyi tshe'i tshad du brtsis na lo bye ba phrag drug cu rtsa drug dang /_lo 'bum phrag bye ba phrag sum cu rtsa lnga dang /_stong phrag bye ba phrag
[\[185a\]]
[\[185a.1\]]lnga bcu rtsa gnyis te/_dus ma yin par 'chi ba ni yod do/_/de nas bcom ldan 'das kyis de'i tshe tshigs su bcad pa 'di skad ces bka' stsal to/_/lta ba'i thibs pos rab g.yogs shing /_/sred pas kun nas btul ba dang /_/sdig las kun du spyod pa dag_/ngu 'bod
[\[185a.2\]]chen por skye bar 'gyur/_/gnod pa sna tshogs byed pa dang /_khyim dag 'bigs par byed pa dag_/'bar zhing ba spu langs pa yi/_/ngu 'bod chen por sreg par 'gyur/_/mdza' bo 'byed par byed pa dag_/ral gyi bya rgod khwa dag gis/_bskor te za zhing 'joms par 'gyur/_/dge slong
[\[185a.3\]]dag gang mi rnams kyi lo stong drug brgya gang yin pa de ni gzhan 'phrul dbang byed pa rnams kyi nyin zhag gcig yin la/_nyin zhag sum cu la zla ba gcig_/zla ba bcu gnyis la lo gcig tu brtsis pa'i lha'i lo stong phrag bcu drug ni gzhan 'phrul dbang byed pa rnams kyi lha'i tshe tshad yin no/_/
[\[185a.4\]]de mi rnams kyi tshe'i tshad du brtsis na lo bye ba phrag brgya nyi shu rtsa gcig dang /_lo [(]'brum [,]'bum [)]phrag drug cu ste/_dus ma yin par 'chi ba ni yod do/_/de nyid dmyal ba chen po tsha ba'i nyin zhag gcig yin la/_des nyin zhag sum cu la zla ba gcig_/zla ba bcu gnyis la lo gcig tu brtsis pa'i lo
[\[185a.5\]]stong phrag bcu drug ni dmyal ba chen po tsha ba pa rnams kyi tshe'i tshad yin te/_de mi rnams kyi tshe'i tshad du bgrangs na lo bye ba bye ba phrag lnga brgya dang /_lo bye ba phrag sum cu dang /_lo 'brum phrag bye ba phrag brgyad khri dang /_stong phrag bye ba phrag drug cu ste/_dus ma yin par 'chi ba ni yod do/_/
[\[185a.6\]]de nas bcom ldan 'das kyis de'i tshe tshigs su bcad pa 'di skad ces bka' stsal to/_/dge sbyong dang ni bram ze dang /_/dam pa pha dang ma rnams la/_/rab tu gdung bar byed pa dag_/rtag tu tsha bar skye bar 'gyur/_/skye bo mang po rnams la ni/_/yongs su gdung zhing gnod byed pa'i/_/dmyal
[\[185a.7\]]ba yi ni las dag gis/_/tsha ba dag tu skye bar 'gyur/_/dge slong dag khyed sems can dmyal ba chu bur can rnams kyi tshe'i tshad nyan par 'dod dam/_de bzhin te bcom ldan 'das de'i dus la bab po/_/bde bar gshegs pa de'i dus la bab kyis/_bcom ldan 'das dge slong rnams
[\[185b\]]
[\[185b.1\]]la chu bur can du skyes pa'i sems can rnams kyi tshe'i tshad bstan du gsol/_de thos nas dge slong rnams kyis 'dzin par 'gyur ro/_/dge slong dag des na legs par rab tu nyon la yid la zung shig dang bshad par bya'o/_/dge slong dag 'di ni yul ko sa la'i til khal nyi shus gang
[\[185b.2\]]ba'i sbyang ba kha sdom cig yod par gyur la/_de las skyes bu 'ga' zhig gis lo brgya zhing til 'bru re re bton na/_dge slong dag yul ko sa la'i til khal nyi shu'i til sbyang mthar yongs su zad cing gtugs par 'gyur ba ni ches myur gyi/_chu bur can du skyes pa'i sems can
[\[185b.3\]]rnams kyi che'i mtha' ni ma yin no zhes nga smra'o/_/ji ltar chu bur can nyi shu gang yin pa de ni chu bur rdol ba ba gcig yin no/_/ji ltar chu bur rdol ba ba nyi shu gang yin pa ni so thams thams pa gcig yin no/_/ji ltar so thams thams pa nyi shu gang yin pa de ni a chu zer ba gcig yin no/_/ji ltar
[\[185b.4\]]a chu zer ba nyi shu gang yin pa de ni kyi hud zer ba gcig yin no/_/ji ltar kyi hud zer ba nyi shu gang yin pa de ni ut+pal ltar gas pa gcig yin no/_/ji ltar ut+pal ltar gas pa nyi shu gang yin pa de ni pad+ma ltar gas pa gcig yin no/_/ji ltar pad+ma ltar gas pa nyi shu gang yin pa de ni pad+ma chen po
[\[185b.5\]]ltar gas pa gcig yin no/_/gang gi phyir lha sbyin gyi phyogs pa dge slong ko ka li ka dge slong shA ri'i bu dang /_maud gal gyi bu la sems rab tu sdang bas sems can dmyal ba chen po pad+ma chen po ltar gas par skyes so/_/dge slong dag de lta bas na khyed kyis ka ba tshig pa la yang gdug pa'i
[\[185b.6\]]sems bskyed par mi bya na rnam par shes pa dang bcas pa la lta smos kyang ci dgos zhes de ltar bslab par bya'o/_/de nas bcom ldan 'das kyis de'i tshe tshigs su bcad pa 'di skad ces bka' stsal to/_/skyes bu'i skye ba thob pa dag_/kha nas rtsub pa'i tshig smra zhing /_/nyes par spyad pa smra byed
[\[185b.7\]]cing /_/bdag nyid rab tu 'joms par byed/_/gang zhig smad bya bstod byed cing /_/bstod bya smod par byed pa dang /_/kha nas 'thab cing rtsod pa dag_/bde ba myong bar mi 'gyur te/_/skad cig tsam gyi dus kyis kyang /_/rang gi nor dag 'phrog par byed/_/gang gi dus ni mang po ru/_/bde gshegs
[\[186a\]]
[\[186a.1\]]yid rab sdang byed pa/_/chu bur rdol du stong phrag brgya/_/chu bur can du sum cu drug_/gang zhig 'phags pa smod byed cing /_lus ngag yid kyi sdig pa can/_/sdig sems mi bden smra ba dag_/bdag gis rab tu bsags nas ni/_/kha na ma tho med stobs las/_/de dag zad
[\[186a.2\]]cing spong byed 'gyur/_/dge slong dag sems can dmyal ba chen po rab tu tsha ba pa rnams kyi tshe'i tshad ni bskal pa phyed yin te/_dus ma yin par 'chi ba ni yod do/_/de nas bcom ldan 'das kyis de'i tshe tshigs su bcad pa 'di skad ces bka' stsal to/_/mi dge spangs pa 'dod pa yi/_/'bras
[\[186a.3\]]bu mtho ris skye bar 'gyur/_/mi 'dod pa yi las byed pa/_/rab tu tsha bar skye bar 'gyur/_/dge sbyong dag dang bram ze dang /_/pha dang ma la gnod pa dang /_/de bzhin bla ma gnod byed pa/_/rab tu tsha bar skye bar 'gyur/_/dge slong dag sems can dmyal ba chen po mnar med pa rnams kyi tshe'i tshad
[\[186a.4\]]ni bskal pa gcig yin te/_dus ma yin par 'chi ba ni yod do/_/gang gi phyir skyes bu rmongs pa lha sbyin gyis de bzhin gshegs pa'i sku la ngan sems kyis [(]khrug [,]khrag [)]phyung ba dang /_dge slong ma dgra bcom ma bsad pas rang gi lus de nyid kyis sems can dmyal ba chen po mnar med par skyes
[\[186a.5\]]so/_/de nas bcom ldan 'das kyis de'i tshe tshigs su bcad pa 'di skad ces bka' stsal to/_/gang zhig 'phags pa'i bstan pa dang /_/chos kyis 'tsho ba'i 'phags pa la/_/rab tu khro bar byed pa dang /_/sdig can log lta ston byed pa/_/'bras bu mgul pa gcod pa dang /_/'bras bu rang
[\[186a.6\]]la gnod par 'gyur/_/'dod pa dag las ma grol na/_/sdig pa dag las grol mi 'gyur/_/dge ba dag las grol ba dag_/sdig can gdung las grol mi 'gyur/_/de dang de dag ma grol na/_/pha rol dag tu 'ching bar 'gyur/_/'phags pa 'ching bar mi 'gyur te/_sdig bcas byis pa
[\[186a.7\]]'ching bar 'gyur/_/rab tu 'tshe ba'i las byas pas/_/dmyal ba dag tu 'gro 'gyur te/_/dmyal ba'i las dag byas pa yis/_/mnar med dag tu skye bar 'gyur/_/dge slong dag tshangs ris pa rnams kyi lha'i tshe tshad ni bskal pa phyed yin te/_dus ma yin par 'chi ba ni yod do/_/dge slong dag
[\[186b\]]
[\[186b.1\]]tshangs pa'i mdun na 'don gyi lha rnams kyi tshe'i tshad ni bskal pa gcig yin to/_dus ma yin par 'chi ba ni yod do/_/dge slong dag tshangs pa chen po'i lha rnams kyi tshe'i tshad ni bskal pa phyed dang gnyis te/_dus ma yin par 'chi ba ni yod do/_/dge slong dag 'od chung gi lha rnams kyi tshe'i
[\[186b.2\]]tshad ni bskal pa gnyis te/_dus ma yin par 'chi ba ni yod do/_/dge slong dag tshad med 'od kyi lha rnams kyi tshe'i tshad ni bskal pa bzhi ste/_dus ma yin par 'chi ba ni yod do/_/dge slong dag 'od gsal gyi lha rnams kyi tshe'i tshad ni bskal pa brgyad de/_dus ma yin par 'chi ba ni yod do/_/
[\[186b.3\]]dge slong dag dge chung gi lha rnams kyi che'i tshad ni bskal pa bcu drug ste/_dus ma yin par 'chi ba ni yod do/_/dge slong dag tshad med che ba'i lha rnams kyi tshe'i tshad ni bskal pa sum cu rtsa gnyis te/_dus ma yin par 'chi ba ni yod do/_/dge slong dag dge rgyas pa'i lha rnams kyi tshe'i tshad ni
[\[186b.4\]]bskal pa drug cu rtsa bzhi ste/_dus ma yin par 'chi ba ni yod do/_dge slong dag sprin med kyi lha rnams kyi tshe'i tshad ni bskal pa brgya nyi shu rtsa lnga lhag pa ste/_dus ma yin par 'chi ba ni yod do/_/dge slong dag bsod nams skyes kyi lha rnams kyi tshe'i tshad ni bskal pa phyed dang sum brgya ste/_
[\[186b.5\]]dus ma yin par 'chi ba ni yod do/_/dge slong dag 'bras bu che ba'i lha rnams kyi tshe'i tshad ni bskal pa lnga brgya ste/_dus ma yin par 'chi ba ni yod do/_/dge slong dag mi che ba'i lha rnams kyi tshe'i tshad ni bskal pa stong phrag gcig ste/_dus ma yin par 'chi ba ni yod do/_/dge slong dag
[\[186b.6\]]mi gdung ba'i lha rnams kyi tshe'i tshad ni bskal pa stong phrag gnyis te/_dus ma yin par 'chi ba ni yod do/_/dge slong dag shin tu mthong ba'i lha rnams kyi tshe'i tshad ni bskal pa stong phrag bzhi ste/_dus ma yin par 'chi ba ni yod do/_/dge slong dag gya nom snang gi lha rnams kyi tshe'i tshad ni
[\[186b.7\]]bskal pa stong phrag brgyad de/_dus ma yin par 'chi ba ni yod do/_/dge slong dag 'og min gyi lha rnams kyi tshe'i tshad ni bskal pa stong phrag bcu drug ste/_dus ma yin par 'chi ba ni yod do/_/dge slong dag nam mkha' mtha' yas skye mched kyi lha rnams kyi tshe'i tshad ni bskal pa nyi khri
[\[187a\]]
[\[187a.1\]]ste/_/dus ma yin par 'chi ba ni yod do/_/dge slong dag rnam shes mtha' yas skye mched kyi lha rnams kyi tshe'i tshad ni bskal pa bzhi khri ste/_dus ma yin par 'chi ba ni yod do/_/dge slong dag ci yang med pa'i skye mched kyi lha rnams kyi tshe'i tshad ni bskal pa drug khri ste/_dus
[\[187a.2\]]ma yin par 'chi ba ni yod do/_/dge slong dag 'du shes med 'du shes med min skye mched kyi lha rnams kyi tshe'i tshad ni bskal pa brgyad khri ste/_dus ma yin par 'chi ba ni yod do/_/dge slong dag mnar med pa'i sems can dmyal ba nas/_'du shes med 'du shes med min skye mched kyi bar gyi srid pa'i mtha' ni
[\[187a.3\]]'di tsam ste/_srid par skye ba ni 'di tsam ste/_'di tsam gyis na 'gro ba lngar 'khor ba'i sems can rnams kyi 'gro ba dang /_'ongs pa dang /_gnas pa dang /_'chi 'pho dang skye ba zhes gdags so/_/dge slong dag srid pa dang srid par skye ba la mngon par dga' bar mi bya'o/_/cung zad tsam dang skad cig tsam du
[\[187a.4\]]yang srid pa mngon par 'grub pa'i bsngags pa nga mi smra ste/_de ci'i phyir zhe na/_dge slong dag srid pa mngon par 'grub pa ni sdug bsngal ba ste/_'di lta ste/_mi gtsang ba ni chung yang dri mi zhim par gsal ba ste/_dge slong dag de bzhin du cung zad tsam mam skad cig tsam du srid pa mngon par 'grub pa'i bsngags pa
[\[187a.5\]]nga mi smra ste/_de ci'i phyir zhe na/_dge slong dag srid pa mngon par 'grub pa ni sdug bsngal ba'i phyir ro/_/byis pa so so'i skye bo thos pa dang mi ldan pa rnams ni 'gro ba lnga'i 'khor bar rgyug ste/_mngon par rgyug cing rab tu rgyug la mi 'grol lo/_/yang dang yang du dmyal ba dang /_/yang dang yang du dud 'gro dang /_/
[\[187a.6\]]yang dang yang du yi dgas dang /_/yang dang yang du ngan song ngan 'gror lhung ngo /_/dge slong dag de lta bas na de'i phyir khyed kyis 'di ltar bslab par bya ste/_srid pa dang srid pa mngon par 'grub pa bcad pa de ltar dge slong dag khyed kyis bslab par bya'o/_/bcom ldan 'das dgyes shing de skad ces bka'
[\[187a.7\]]stsal pa dang /_dge slong dag de ltar bcom ldan 'das kyis gsungs pa la mngon par dga' zhing rjes su yi rang ngo //_//dge slong dag klu chen po brgyad po 'di dag ni zhes bya ba la gleng gzhi ni mnyan du yod pa na'o/_/dge slong dag klu chen po brgyad po 'di dag ni bskal par gnas shing sa 'dzin pa/_
[\[187b\]]
[\[187b.1\]]bya'i rgyal po nam mkha' lding gis mi rdzi ba/_lha dang lha ma yin gyi g.yul nyams su myong bar byed/_so sor nyams su myong bar byed pa ste/_de dag gang zhe na/_klu'i rgyal po dga' bo dang /_klu'i rgyal po nye dga' bo la sogs pa ste/_'di dag ni mthu dang 'phrul rab tu che ba ste/_rgya mtsho la brten
[\[187b.2\]]pa lha ma yin dang 'thab pa lha'i dbang po brgya byin gyi dpung byed pa ste/_stobs che ba/_dug che ba/_gzi brjid che ba/_brang gis 'gro ba/_'thab mo'i tshul sna tshogs pa'o zhes bka' stsal to/_/til sbyang nang nas lo brgya zhing /_/til gcig phyung bas zad gyur pa/_/zhes bya ba la sogs pa la/_go
[\[187b.3\]]rims las bzlog par le'u gnyis pa'i de ma thag pa'i mdo las te/_dbyangs dang tshoms dang lha yi sgo/_/bram ze ko ka glog dang rgyal/_/yangs pa can reg nyon mongs dang /_/ko ka li ka srid mi rtag_/ces 'byung ba'i ko ka li ka'i sdom gyi tshigs su bcad pa'i mdo las blta bar bya'o/_/nyi ma
[\[187b.4\]]bdun 'jig rten du 'byung bar 'gyur te zhes bya ba ni lung bar ma'i bdun pa las 'di skad du 'don te/_mdzod kyi gnas 'di nyid du sems can gzugs can lus tha dad cing 'du shes tha dad pa dag kyang yod de zhes bya ba der mdo ji lta ba bzhin du ji ltar 'du shes tha dad par shes par byed pa bris zin to/_/
[\[187b.5\]]'jig rten gdags pa las kyang tshigs su bcad pa 'di ltar 'byung ste/_dus mthar 'tsho ba'i 'jig rten 'dir/_/sprin las chu dag mi 'byung ste/_/rtswa dang gel pa gso shing tshogs/_/nyi ma gcig gis sreg par 'gyur/_/de bzhin chu klung chung ngam grog_/nyi ma gnyis pas nyams shing skams/_/
[\[187b.6\]]chu klung ngam grog chen po dag_/gsum pa'i 'bar bas sreg par 'gyur/_/yid 'ong ma dros zhes bya'i mtsho/_/mi ma yin ldan rgya che ba/_/gtsang ba'i chu yis rab gang ba/_/nyi ma bzhi pas skams par 'gyur/_/'byung po phal chen tshogs kyi gnas/_/rin chen 'byung gnas 'jigs sgra
[\[187b.7\]]can/_/nyi ma bcu phyed pas gdungs shing /_/ma lus yongs su skams par 'gyur/_/sa dang rin chen bzhi rang bzhin/_/ri rab drug pas gdungs pa las/_/shin tu du ba 'thul bar 'gyur/_/bdun pa'i 'od zer 'bar ba yis/_/nyi ma bdun pas sreg par 'gyur/_/sa 'dzin pa
[\[188a\]]
[\[188a.1\]]dang sa rnams ni/_/rab tu 'bar bas sreg par 'gyur/_/de nas me 'od rno zhing mtho/_/res 'ga' de yi 'od dag gis/_/dmyal ba dang ni yi dgas su/_/zhugs te rtag tu gdung zhing sreg_/gcod med shin tu 'od zer rno/_/gzi brjid chen po dang ldan pa/_/rtag tu
[\[188a.2\]]gdungs pas nyams byed pa'i/_/rkun ma'i dpon po bdun zhes grags/_/'dod chags gzhal yas khang rnams dang /_/'dod pa'i rnam pa kun ldan pa'i/_/lha ma yin gyi gnas rnams dang /_/shin tu yid 'ong 'dod lha'i tshogs/_/tshangs dang bcas pa'ang sreg par 'gyur/_/ri rab dang
[\[188a.3\]]ni sa chen dang /_/lha rnams zad cing 'gyur shes nas/_/blo ldan dam pa 'phags rnams blo/_/thar pa'i gnas la rtag 'jug gis/_/mdo las ni gtso bo smos zhes bya ba la/_rgyal po dang yang dag par ldan pa'i mdo gnyis pa las 'di ltar 'don te/_dge slong dag 'khor los sgyur ba'i
[\[188a.4\]]rgyal po 'jig rten du 'byung bar 'gyur te/_ji lta bu'i rang bzhin can gyi 'khor lo rin po che 'jig rten du 'byung bar 'gyur zhe na/_dge slong dag 'di na rgyal po rgyal rigs spyi bo nas dbang bskur ba de tshes bco lnga'i nyin par mgo bo khrus byas shing gso sbyong la gnas te/_khang thog tu song ste blon
[\[188a.5\]]po'i tshogs kyis yongs su bskor cing 'dug pa na/_shar phyogs nas 'khor lo rin po che rtsibs stong dang ldan pa lte ba dang mu khyud dang bcas pa rnam pa thams cad yongs su rdzogs pa/_mdzes pa/_bzo bos ma byas pa/_lha rdzas thams cad pa/_gser gyi rang bzhin 'byung bar 'gyur te/_rgyal po
[\[188a.6\]]rgyal rigs spyi bo nas dbang bskur ba tshes bco lnga'i nyin par mgo bo khrus byas te/_gso sbyong la gnas shing khang thog tu song ste blon po'i tshogs kyis yongs su bskor cing 'dug pa na/_shar phyogs nas 'khor lo rtsibs stong dang ldan pa lte ba mu khyud dang bcas pa rnam pa thams cad rdzogs pa/_
[\[188a.7\]]mdzes pa bzo bos ma byas pa/_lha rdzas thams cad pa/_gser gyi rang bzhin du 'byung bar 'gyur ro zhes thos nas de nas 'khor los sgyur ba'i rgyal po 'di snyam du ci bdag 'khor los sgyur ba'i rgyal po yin nam zhes/_des 'khor los sgyur ba'i rgyal po brtag par 'dod nas stan las langs te
[\[188b\]]
[\[188b.1\]]bla gos phrag pa gcig tu byas te/_pus mo g.yas pa'i lha nga sa la btsugs te/_lag pa gnyis kyis 'khor lo rin po che legs par blangs te lag pa g.yon par bzhag ste lag pa g.yas pas 'khor lo de sgyur zhing 'di skad smras te/_'khor lo rin po che bzang po 'dis sngon gyi 'khor los
[\[188b.2\]]sgyur ba'i lam las rgyal zhing rnam par rgyal bar byed par gyur cig ces smra'o/_/de nas 'khor lo rin po che dang 'khor los sgyur ba'i rgyal po shar phyogs su steng gi nam mkha' la 'khor lo rin po ches mdun du lam drangs te mngon par 'phags te 'gro bar 'gyur ro/_/'khor los sgyur
[\[188b.3\]]ba'i rgyal po 'khor lo rin po che dang lhan cig dpung gi tshogs yan lag bzhi dang 'gro ba na 'khor lo rin po che gang du gnas pa der 'khor los sgyur ba'i rgyal po dpung gi tshogs yan lag bzhi dang bcas pa gnas par byed do//_//khams mang po pa'i mdo las ji skad bshad pa lta bu
[\[188b.4\]]ste/_gang snga phyi med par de bzhin gshegs pa dgra bcom pa yang dag par rdzogs pa'i sangs rgyas gnyis 'jig rten gyi khams gcig tu 'byung ba 'di gnas ma yin zhing go skabs med do/_/gcig ni gnas yin zhing go skabs yod do/_/gang snga phyi med par gling gcig tu 'khor los
[\[188b.5\]]sgyur ba'i rgyal po gnyis 'byung ba 'di ni gnas ma yin zhing go skabs med do/_/gcig ni gnas yin zhing go skabs yod do zhes 'byung ba mdo las ji skad du zhes bya ba la sogs pa ni lung ring po'i bdun pa'i mdo las 'don pa lta bu ste/_mdzod kyi gnas dang por phyag 'tshal ba'i tshigs su bcad
[\[188b.6\]]pa 'di ltar de dag las sangs rgyas kyi chos dang zhes bya ba der bris par blta bar bya'o/_/bcom ldan 'das kyis tshangs pa'i dra ba'i mdo las zhes bya ba la/_ting nge 'dzin dang yang dag par ldan pa'i mdo drug pa las/_de nas tshangs pas bcom ldan 'das la 'di skad ces gsol to/_/
[\[188b.7\]]grogs po dge sbyong ngam bram ze tshe ring zhing yun ring du gnas pa gang de dag gis nang du yang dag 'jog kyang khyed cag gi tshe dang mnyam pa dag byung ste/_dge sbyong ngam bram ze de dag ni nges par 'byung ba la nges par 'byung ba'i blo can/_nges par 'byung ba ma yin pa la yang nges par 'byung ba ma yin
[\[189a\]]
[\[189a.1\]]pa'i blo can te/_de de tsam du nges par 'byung ba shes shing mthong ba'i gnas med do/_/yang grogs po khyed ni nges par 'byung ba la nges par 'byung ba ma yin pa'i 'du shes can/_nges par 'byung ba ma yin pa la nges par 'byung ba'i 'du shes can te/_khyod ni nges par 'byung
[\[189a.2\]]ba shes pa'am mthong ba'i gnas med do/_/yang grogs po khyed ni sa la mngon par dga' ba/_sa la bsngags pa/_nga'i nye bar gnas pa/_dngos po la nye bar gnas pa/_nga'i ji ltar 'dod pa bzhin byed pa/_sa dang chu dang me dang rlung dang sa gzhi dang lha dang skye dgu'i bdag po dang tshangs pa la
[\[189a.3\]]mngon par dga' ba tshangs pas bsngags pa/_nye bar gnas pa/_dngos po la nye bar gnas pa/_ji ltar 'dod pa bzhin bya ba'o/_/tshangs pa de bzhin no/_/dngos po bdun po de dag gang yang rung ba zhig bdag gi grangs su 'gro ba'am/_der gyur pa'am/_de dang 'dra bar gyur pa'am/_
[\[189a.4\]]de lta bur gyur tam/_tshangs pa ngas ni brgyad po de dag dang khyod 'khor dang bcas pa yongs su shes so/_/khyod 'di lta bu rdzu 'phrul dang ldan pa'o zhes rig go/_/ji ltar grogs po khyod kyis brgyad po de dag dang bdag 'khor dang bcas pa yongs su shes sam/_de nas bcom ldan 'das
[\[189a.5\]]kyis de'i tshe tshigs su bcad pa 'di skad ces bka' stsal to/_/ji srid nyi ma mun 'phrog cing /_/phyogs rab snang bar byed kyi bar/_/de srid stong gi 'jig rten du/_/'di ltar dbang sgyur rab tu byed/_/mchog dang mchog min rab tu shes/_/'dod chags bral dang bral min min/_/'di lta'i
[\[189a.6\]]dngos po'am dngos po gzhan/_/tshangs pa khyod kyis nyams su myong /_/de nas bcom ldan 'das kyis de'i tshe bdag nyid kyi dbang du byas te tshigs su bcad pa 'di skad ces bka' stsal to/_/ji srid nyi ma mun 'phrog cing /_/phyogs rab snang bar byed kyi bar/_/de srid stong gi 'jig rten la/_/
[\[189a.7\]]bdag ni dbang rab sgyur byed la/_/mchog dang mchog min rab mkhyen cing /_/'dod chags bral dang bral min mkhyen/_/'di lta'i dngos po'am dngos po gzhan/_/tshangs pa nga yis nyams su myong /_/mdo las ji skad du zhes bya ba la sogs pa la rgyas pa dang yang dag par ldan pa'i mdo dang
[\[189b\]]
[\[189b.1\]]po dang gnyis pa'i mdo dang po las te/_gleng gzhi ni mnyan du yod pa na'o/_/de nas bcom ldan 'das kyis dge slong rnams la bos te/_dge slong dag 'khor los sgyur ba'i rgyal po 'jig rten du byung na rin po che sna bdun 'jig rten du 'byung bar 'gyur ro/_/bdun gang zhe na/_'di lta ste/_
[\[189b.2\]]'khor lo rin po che dang /_glang po rin po che dang /_rta rin po che dang /_nor bu rin po che dang /_khyim bdag rin po che dang /_bud med rin po che dang /_dmag dpon rin po che ni bdun pa ste/_dge slong dag 'khor los sgyur ba'i rgyal po 'jig rten du byung ba na rin po che bdun po de dag 'jig rten
[\[189b.3\]]du 'byung bar 'gyur ro/_/dge slong dag de bzhin du de bzhin gshegs pa dgra bcom pa yang dag par rdzogs pa'i sangs rgyas rnams 'jig rten du rab tu byung na byang chub kyi yan lag bdun 'jig rten du rab tu 'byung bar 'gyur te/_byang chub kyi yan lag bdun gang zhe na/_'di lta ste/_dran
[\[189b.4\]]pa yang dag byang chub kyi yan lag dang /_chos rab tu rnam par 'byed pa dang /_brtson 'grus dang /_dga' ba dang /_shin tu sbyangs pa dang /_btang snyoms dang /_ting nge 'dzin yang dag byang chub kyi yan lag ni bdun pa ste/_de bzhin gshegs pa dgra bcom pa yang dag par rdzogs pa'i
[\[189b.5\]]sangs rgyas rnams 'jig rten du byung ba na byang chub kyi yan lag bdun po de dag 'jig rten du rab tu 'byung bar 'gyur ro zhes bka' stsal to/_/gzhan yang skyes bu chen po'i mtshan sum cu rtsa gnyis dang ldan te/_'di lta ste/_sangs rgyas bzhin no zhes bya ba la/_rgyal po dang yang dag par
[\[189b.6\]]ldan pa'i mdo gsum pa dang bzhi pa las 'byung ba mdzod kyi gnas 'di nyid kyi srid pa bar ma'i rnam par bshad pa mtshan dang dpe byad dang bcas pa zhes bya bar bris zin to//_//sngar byung sems can gzugs can bzhin/_/zhes bya ba la/_bcom ldan 'das mnyan yod na ri dgas dgra'i ma'i
[\[189b.7\]]kun dga' ra ba na rab tu byung nas ring po ma lon pa'i gnas 'jog dang ba ra dwa dza gnyis dang thabs cig tu bzhugs so/_/de nas bcom ldan 'das dgongs ka nang du yang dag 'jog las langs te/_bsil khang nas babs te bsil khang gi grib ma zhig la 'chag cing bzhugs
[\[190a\]]
[\[190a.1\]]so/_/de nas tshe dang ldan pa gnas 'jog gis bcom ldan 'das dgongs ka bsil khang nas babs te/_bsil khang gi grib ma la gcig pu 'chag cing bzhugs pa mthong ngo /_/mthong nas tshe dang ldan pa ba ra dwa dza la 'di skad ces smras te/_tshe dang ldan pa bcom ldan
[\[190a.2\]]'das dgongs kyi dus na bsil khang nas babs te bsil khang gi grib ma la gcig pu 'chag cing bzhugs pa shes sam/_bdag cag bcom ldan 'das 'chag cing gang na bzhugs pa der bcom ldan 'das las cung zad cig chos zab mo rab tu snang ba nyan pa'i rnyed pa thob par bya'o/_/de nas
[\[190a.3\]]tshe dang ldan pa gnas 'jog dang tshe dang ldan pa ba ra dwa dza gnyis bcom ldan 'das gang na ba der nye bar song ste/_nye bar song nas bcom ldan 'das kyi zhabs la spyi bos phyag byas te/_bcom ldan 'das dang lhan cig 'chag cing 'dug go/_/de nas bcom ldan 'das kyis tshe dang ldan pa bse s+tha la
[\[190a.4\]]bos te/_khyed cag bram ze gnas 'jog dang ba ra dwa dza gnyis bram ze'i rigs las rab tu byung ste/_skra dang kha spu bregs te gos ngur smrig bgos te yang dag pa'i dad pa kho nas khyim nas khyim med par rab tu byung ngam/_bram ze kha cig 'di ltar yid du mi 'ong ba mi dga' ba 'ba' zhig yongs
[\[190a.5\]]su rdzogs pas rnam par smad pas rnam par smod par byed dam/_btsun pa de bzhin te/_bram ze dag yid du mi 'ong zhing mi dga' ba 'ba' zhig yongs su rdzogs pas rnam par smod pas rnam par smod par byed do/_/ji ltar khyed cag bram ze gzhon nu gnas 'jog dang ba ra dwa dza gnyis la yid du mi
[\[190a.6\]]'ong zhing mi dga' ba 'ba' zhig yongs su rdzogs pas rnam par smod pas rnam par smod par byed/_btsun pa bram ze rnams bdag cag la 'di skad du smra ste/_bram ze rnams kyi rigs ni mchog ste/_rigs gzhan ni dman pa'o/_/bram ze rnams ni rigs dkar ba ste/_rigs gzhan ni gnag
[\[190a.7\]]pa'o/_/bram ze rnams ni tshangs pa'i bu ste/_lto ba las skyes pa/_kha las skyes pa/_tshangs pa las skyes pa/_tshangs pas sprul pa tshangs pas byin pa las khyed cag rigs mchog btang nas rigs dman pa dag len par byed dam/_dkar po'i rigs gtang ste/_nag po'i rigs
[\[190b\]]
[\[190b.1\]]len par byed dam/_gang gi phyir da ltar khyed cag dge sbyong mgo reg sdig pa'i grogs po skye dgu'i bdag po ma [(]yan [,]yin [)]pa rab tu byung ba'i rjes su rab tu byung ba ni ma legs shing ma rung ste/_shes rab cher nyams so zhes btsun pa 'di lta bu'i ngo bo yid du mi 'ong zhing mi dga' ba 'ba' zhig
[\[190b.2\]]yongs su rdzogs pas rnam par smod pas rnam par smod par byed do/_/gnas 'jog bram ze rnams kyis gang smras pa de ni mi bden pa so sor ma brtags par smra ba ste/_ji ltar byis pa rmongs pa rnams 'di skad du smra ste/_bram ze rnams ni rigs mchog ste/_/gzhan ni rigs dman pa'o/_/
[\[190b.3\]]bram ze rnams kyi rigs dkar ba ste/_gzhan ni rigs gnag pa'o/_/bram ze rnams ni dag par byed pa/_bram ze rnams tshangs pa'i bu ste kha las skyes pa lto las skyes pa tshangs pa las skyes pa tshangs pas byin pa'o zhes smra ste/_de ci'i phyir zhe na/_gnas 'jog 'di ltar bram ze
[\[190b.4\]]rnams bag ma len pa dang /_bag ma gtong ba dang /_sbrum pa dang /_btsa' ba dang /_'o ma bsnun pa dang bram ze las skyes pa mthong zhing 'di ltar mngal nas skyes par mthong bzhin du brdzun du smra ba ste/_mi bden pa brjod bya ma yin pa brdzun du smra ba 'di skad du bram ze rnams kyi rigs ni mchog ste/_
[\[190b.5\]]rigs gzhan ni dman pa'o/_/bram ze rnams kyi rigs ni dkar ba ste/_rigs gzhan ni nag pa'o/_/bram ze rnams tshangs pas byin pa zhes smra'o/_/gnas 'jog 'di ji snyam du sems/_rje'u rigs dang dmangs rigs dag lus kyis nyes par spyod pa dang /_ngag gis nyes par spyod pa dang /_
[\[190b.6\]]yid kyis nyes par spyod par byed la 'on te bram ze rnams ma yin nam/_btsun pa bram ze dang dmangs rigs dang rje'u rigs dag kyang lus kyis nyes par spyod pa dang /_ngag gis nyes par spyod pa dang /_yid kyis nyes par spyod pa dag spyod par bgyid do/_/gnas 'jog ji snyam du sems/_bram ze rnams
[\[190b.7\]]lus kyis legs par spyad pa dang /_ngag gis legs par spyad pa dang /_yid kyis legs par spyad pa spyod cing 'on te rje'u rigs dang /_dmangs rigs dag ma yin nam/_btsun pa bram ze rnams lus kyis legs par spyad pa spyod cing dag gis legs par spyad pa dang yid kyis legs
[\[191a\]]
[\[191a.1\]]par spyad pa spyod la rje'u rigs dang dmangs rigs rnams kyang ngo /_/gnas 'jog 'di ji snyam du sems/_rje'u rigs dang dmangs rigs dag lus kyis nyes par spyad pa spyod cing ngag gis nyes par spyad pa dang yid kyis nyes par spyad pa spyad nas de'i rgyu dang de'i rkyen gyis
[\[191a.2\]]lus zhig ste shi ba'i rkyen gyis ngan song ngan 'gro sems can dmyal ba rnams su skye bar 'gyur zhing bram ze rnams ma yin nam/_'on te bram ze dang rgyal rigs dang rje'u rigs kyang yin/_btsun pa bram ze dang rje'u rigs dang dmangs rigs dag kyang lus kyis nyes par spyad pa spyad/_ngag gis
[\[191a.3\]]nyes par spyad pa dang /_yid kyis nyes par spyad pa spyad nas lus zhig ste shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro/_/gnas 'jog de ji snyam du sems bram ze rnams lus kyis legs par spyad pa spyad cing ngag dang yid kyis legs par
[\[191a.4\]]spyad pa spyad nas de'i rgyu dang de'i rkyen gyis lus zhig ste shi ba'i 'og tu bde 'gro mtho ris kyi 'jig rten du skye bar 'gyur zhing rje'u rigs dang dmangs rigs dag ma yin nam/_'on te rje'u rigs dang dmangs rigs kyang yin/_btsun pa bram ze dang rje'u rigs dang dmangs rigs rnams kyang lus
[\[191a.5\]]kyis legs par spyad pa spyad cing /_ngag dang yid kyis legs par spyad pa spyad nas de de'i rgyu dang de'i rkyen gyis lus zhig ste shi ba'i 'og tu bde 'gro mtho ris kyi 'jig rten du skye bar 'gyur ro/_/gnas 'jog de ji snyam du [(]sams[,]sems[)]/_rje'u rigs dang dmangs rigs dag brnab sems dang /_
[\[191a.6\]]gnod sems dang /_rmugs pa dang /_gnyid dang /_rgod pa dang 'gyod pa dang /_the tshom rnams dang ldan zhing bram ze rnams ma yin nam/_'on te bram ze rnams kyang yin/_btsun pa bram ze dang rje'u rigs dang dmangs rigs rnams kyang brnab sems dang /_gnod sems dang /_rmugs
[\[191a.7\]]pa dang /_gnyid dang /_rgod pa dang 'gyod pa dang /_the tshom rnams dang ldan no/_/gnas 'jog de ji snyam du sems bram ze rnams la brnab sems med cing gnod sems dang /_rmugs pa dang gnyid dang /_rgod pa dang /_'gyod pa dang /_the tshom rnams med cing rje'u rigs dang dmangs
[\[191b\]]
[\[191b.1\]]rigs dag ma yin nam/_'on te rje'u rigs dang dmangs rigs rnams kyang yin/_btsun pa bram ze dang rje'u rigs dang dmangs rigs rnams kyang brnab sems med pa dang /_gnod sems dang /_rmugs pa dang /_gnyid dang /_rgod pa dang /_'gyod pa dang /_the tshom med pa dang ldan no/_/
[\[191b.2\]]bse s+tha de ji snyam du sems/_dmangs rigs rnams lus kyis gnyis byed cing ngag dang yid kyis gnyis byed la bde ba dang sdug bsngal nyams su myong zhing bram ze rnams ma yin nam/_'on te bram ze rnams kyang yin/_btsun pa bram ze dang rje'u rigs dang dmangs rigs rnams kyang lus kyis gnyis
[\[191b.3\]]byed cing ngag dang yid kyis gnyis byed la bde ba dang sdug bsngal nyams su myong ngo /_/gnas 'jog 'di lta bu'i rang bzhin sdig pa mi dge ba'i chos rnam pa du ma bstan pa de dag dang /_rje'u rigs dang dmangs rigs dag dang ldan zhing bram ze rnams ma yin pa dang /_gang ngas dge ba'i chos rnam pa mang
[\[191b.4\]]po yongs su bshad pa de dag las cha tsam dang bram ze rnams ldan zhing rje'u rigs dang dmangs rigs dag ma yin na/_bram ze rnams kyi rigs ni mchog ste gzhan ni dman pa'o/_/bram ze rnams kyi rigs ni dkar ba ste gzhan ni rigs nag po'o/_/bram ze rnams ni dag par byed pa tshangs pa'i
[\[191b.5\]]bu ste kha las skyes pa skye ba las skyes pa tshangs pas byin pa'o zhes brjod pa legs par 'gyur na/_gnas 'jog gang bram ze rnams ni tshangs pa'i bu ste kha las skyes pa snying las skyes pa tshangs pa las skyes pa tshangs pas sprul pa tshangs pas byin pa'o zhes yang dag par smra bas smra ba de ni nga la
[\[191b.6\]]yang dag par smra ba ste/_de ci'i phyir zhe na/_de ni de bzhin gshegs pa dgra bcom pa yang dag par rdzogs pa'i sangs rgyas kyi tshig bla dgas te/_'di ltar tshangs pa zhi zhing bsil bar gyur pa zhes bya ba la sogs pa'o/_/gnas 'jog ji snyam du sems/_de la bram ze rnams bag ma len pa
[\[191b.7\]]dang gtong bar gdags pa dang /_chu dang sngags dang bsam gtan dag bya bar 'os pa yin nam/_btsun pa bram ze rnams bag ma len pa dang gtong ba dang chu dang /_sngags dang bsam gtan dag bya bar 'os pa yin no/_/gnas 'jog gang las bag ma len pa dang gtong bar gdags pa shes shing
[\[192a\]]
[\[192a.1\]]rigs su smra ba dang rus su smra ba dang lang tshor smra ba yang shes sam/_gnas 'jog sems can gang ris su smra bas bcings pa dang /_rtsod par smra bas bcings pa dag bla na med pa'i rig pa dang rkang par ldan pa mngon du byas pa dang mngon du byed par mi rigs so/_/gnas
[\[192a.2\]]'jog rigs su smra ba dang lang tshor smra ba btang ste/_bla na med pa'i rig pa dang rkang par ldan pa mngon du byas shing mngon du byed par 'gyur ro/_/gnas 'jog 'di ji snyam du sems/_rgyal po gsal rgyal la ko sa la ba rnams kyis mngon par dga' bar byas shing bsnyen bkur dang phyag bya zhing
[\[192a.3\]]thal mo sbyar bar byed dam/_btsun pa de de bzhin te/_rgyal po gsal rgyal sde rab tu pham byed la ko sa la pa rnams kyis mngon par dga' bar bya zhing bsnyen bkur ba dang thal mo sbyar zhing phyag 'tshal bar byed do/_/bse s+tha 'di ji snyam du sems/_ko sa la'i rgyal po gsal rgyal de bzhin
[\[192a.4\]]gshegs pa la mngon par dga' ba dang bsnyen bkur ba dang thal mo sbyar zhing phyag 'tshal bar byed dam/_btsun pa de de bzhin te/_ko sa la'i rgyal po gsal rgyal bcom ldan 'das la gus zhing rab tu gus par byed do/_/gnas 'jog ko sa la'i rgyal po gsal rgyal de bzhin gshegs
[\[192a.5\]]pa la gus pa gus par 'jug pa ma yin gyi/_'di ltar dge sbyong gau ta ma ni rigs mthon po bdag ni rigs dma' ba/_dge sbyong gau ta ma ni grags pa che ba bdag ni grags pa chung ba/_dge sbyong gau ta ma ni nus pa che ba/_bdag ni nus pa chung ba/_dge sbyong gau ta ma ni longs spyod che ba/_bdag
[\[192a.6\]]ni longs spyod chung ba zhes ma yin gyi/_'on kyang chos nyid de la de bzhin gshegs pa la ko sa la'i rgyal po sde rab tu pham byed bsnyen bkur zhing bla mar byed mchod par byed de gus pa las kyang gus par 'jug go/_/gnas 'jog dkyil 'khor gsum po 'di dag ni 'dres shing rab tu 'dres pa
[\[192a.7\]]ste/_gal te dge ba dang mi dge ba'i chos sems can thams cad mngon pa'i nga rgyal med pa 'di lta ste mi nyid do/_/gsum gang zhe na/_rgyal rigs kyi dkyil 'khor dang /_bram ze'i dkyil 'khor dang /_rje'u rigs kyi dkyil 'khor te/_gnas 'jog rgyal rigs kyi dkyil 'khor gyi
[\[192b\]]
[\[192b.1\]]thog mar byung ba gang zhe na/_gnas 'jog gang 'jig rten 'di 'jig par 'gyur ba'i dus yod de/_'jig rten 'di 'jig par gyur pa na sems can phal cher 'od gsal gyi lha'i ris rnams su skye bar 'gyur te/_de na de dag gzugs can yid las byung ba/_dbang po ma nyams shing
[\[192b.2\]]tshang ba/_yan lag dang nying lag thams cad rdzogs pa/_mdzes shing kha dog dang ldan pa/_rang gi 'od can/_nam mkha' la 'gro ba/_dga' ba za zhing dga'i ba'i zas can/_tshe ring zhing yun ring du gnas pa dag ste/_de'i dus na sa chen po 'di chus gang zhing rgya mtsho dang cha'i rang bzhin
[\[192b.3\]]gcig tu 'gyur ro/_/sa chen po 'di rgya mtsho gcig tu gyur pa'i steng du rlung gis mkhrang zhing spris ma lta bur gyur te/_'di lta ste 'o ma skol ba bsil mor gyur pa na steng du rlung gis spris ma mkhrang por gyur pa lta bu ste/_de bzhin du sa chen po rgya mtsho dang chu'i rang bzhin du gyur pa'i steng du rlung
[\[192b.4\]]gis mkhrang zhing spris ma lta bur gyur te/_de nas sa chen po 'di kha dog phun sum tshogs pa dri dang ro phun sum tshogs pa/_'di lta bu'i kha dog dang gzugs dang ldan pa ste/_'di lta ste/_sbrang ma'i sbrang rtsi ma bskol ba lta bu'o/_/gnas 'jog 'jig rten 'di chags pa na 'jig rten
[\[192b.5\]]'dir 'od gsal gyi lha'i ris nas sems can tshe zad las zad bsod nams zad pa kha cig gnas de nas shi 'phos te mi rnams dang skal ba mnyam pa nyid du 'ong bar 'gyur ro/_/gzugs can yid las byung ba dbang po tshang zhing ma nyams pa yan lag dang nying lag thams cad dang ldan pa/_
[\[192b.6\]]mdzes shing kha dog dang ldan pa rang gi 'od can nam mkha' la 'gro ba/_dga' ba za zhing dga' ba'i zas dang ldan pa/_tshe ring zhing yun ring du gnas pa dag go/_/de'i dus na nyi ma dang zla ba 'jig rten du rab tu ma byung ste/_rgyu skar dang /_skad cig dang /_thang cig dang /_yud tsam dang /_nyin
[\[192b.7\]]zhag dang /_zla ba phyed dang /_zla ba dang /_lo dag 'jig rten du ma byung zhing skyes pa dang bud med du gdags pa yang med de/_gzhan du na sems can zhes bya ba'i grangs su 'gro'o/_/de na sems can brkam pa'i rang bzhin can gang yang rung ba zhig gis sor mo'i rtse mos de'i ro myangs
[\[193a\]]
[\[193a.1\]]so/_ji lta ji ltar ro myangs pa de lta de ltar 'dod par gyur to/_/ji lta ji ltar 'dod pa de lta de ltar rim gyis kham gyi zas yongs su spyod par gyur to/_/sems can de sor mo'i rtse mos sa'i ro myong bar byed cing /_ji lta ji ltar myang ba de lta de ltar 'dod par gyur
[\[193a.2\]]cing ji lta ji ltar 'dod pa de lta de ltar rim gyis kham gyi zas yongs su spyod par byed pa sems can gzhan de rnams kyis mthong ste/_mthong nas sa'i ro la sor mo'i rtse mos ro myong bar byed do/_/ji lta ji ltar myang ba de lta de ltar 'dod par gyur ji lta ji ltar 'dod pa de lta de ltar rim gyis
[\[193a.3\]]kham gyi zas yongs su spyod par byed do/_/gang yang sems can de dag sa'i ro'i kham gyi zas rim gyis yongs su spyod par byed pa na/_sems can de dag gi lus la lci ba nyid dang rtsub pa nyid du zhugs shing mdzes pa dang 'od nub cing mun pa dag 'jig rten du byung bar gyur te/_'jig
[\[193a.4\]]rten du mun pa byung na nyi ma dang zla ba 'byung bar 'gyur ba 'di ni chos nyid yin te/_rgyu skar dang /_skad cig dang /_thang cig dang /_yud tsam dang /_nyin zhag dang /_zla ba phyed pa dang /_zla ba dang /_lo yang 'jig rten du rab tu byung bar gyur te/_/de dag kha zas de za zhing dus ring zhing yun
[\[193a.5\]]ring du gnas te/_de dag las nyung zhing ches nyung bar za ba de ni kha dog dang ldan par gyur la/_gang mang zhing ches mang bar za ba de dag ni kha dog ngan par gyur te/_zas rnam pa gnyis la brten nas kha dog rnam pa gnyis su gyur te/_kha dog rnam pa gnyis las sems can de dag khyod ni kha dog
[\[193a.6\]]ngan zhing nga ni kha dog bzang po yin no zhes phan tshun brnyas pa byed par gyur to/_/sems can de dag kha dog gi mngon pa'i nga rgyal gyis sdig pa mi dge ba'i chos rtag tu byed pa'i rgyus sa'i ro de dag nub par gyur to/_/sa'i ro de nub pa dang sems can de dag 'dus shing tshogs nas 'di skad du
[\[193a.7\]]kyi hud ro kyi hud ro zhes nyam thag pa'i smre sngags 'don to/_/'di lta ste/_mi'i nang na rngan pa cung zad tsam thob nas sngon gyi mi rnams kyi yi ge dang tshig 'bru'i rjes su tha snyad 'dogs par byed pa lta bu ste/_kyi hud ro kyi hud ro zhes de skad du smra bar byed do/_/gnas 'jog 'di ltar sa'i ro de nub
[\[193b\]]
[\[193b.1\]]pa dang sems can de dag 'dus shing tshogs nas 'di skad du kyi hud ro kyi hud ro zhes smre sngags 'don cing 'di skad du rjod par byed kyang de dag gis ngas smras pa'i sgra ni 'di/_ngas smras pa'i don ni 'di zhes sgra dang don ni mi shes so/_/gnas 'jog sa'i ro de nub pa dang sems can de dag la
[\[193b.2\]]sa'i zhag cig byung bar gyur te/_kha dog phun sum tshogs pa ro phun sum tshogs pa zhig byung ste/_'di lta bu'i kha dog dang ro dang ldan pa ste/_'di lta ste/_dong ka'i me tog lta bu/_ro 'di lta ste sbrang rtsi ma bskol ba lta bu'o/_/de dag zas de la za zhing dus ring zhing yun ring du gnas te/_de dag las gang nyung zhing
[\[193b.3\]]ches nyung bar za ba de dag ni kha dog dang ldan par gyur la/_gang mang zhing ches mang bar za ba de dag ni kha dog ngan par gyur te/_zas rnam pa gnyis la brten nas kha dog rnam pa gnyis su gyur te/_kha dog rnam pa gnyis las sems can de dag khyed ni kha dog ngan zhing nga ni kha dog bzang ba yin
[\[193b.4\]]no zhes phan tshun brnyas pa byed par gyur te/_sems can de dag kha dog gi mngon pa'i nga rgyal gyis sdig pa mi dge ba'i chos rtag tu byed pa'i rgyus sa'i zhag de yang nub par gyur to/_/sa'i zhag de nub pa dang sems can de dag 'dus shing tshogs nas 'di skad du kyi hud ro kyi hud ro zhes nyam
[\[193b.5\]]thag pa'i smre sngags 'don te/_'di lta ste/_de ltar mi rnams kyi nang na rngan pa cung zad tsam thob nas sngon gyi mi rnams kyi yi ge dang tshig 'bru'i rjes su tha snyad 'dogs par byed pa lta bu ste/_kyi hud rA sa kyi hud rA sa zhes smre sngags 'don par byed do/_/gnas 'jog sa'i zhag de nub pa
[\[193b.6\]]dang sems can de dag 'dus shing tshogs nas 'di skad du kyi hud ro kyi hud ro zhes smre sngags 'don zhing rjod par byed kyang ngas smres pa'i sgra ni 'di/_ngas smras pa'i don ni 'di zhes sgra dang don dag ni mi shes so/_/gnas 'jog sa'i zhag de nub pa dang sems can de dag la myu gu'i tshal
[\[193b.7\]]kha dog phun sum tshogs pa ro phun sum tshogs pa zhig byung ste/_'di lta bu'i kha dog dang ro dang ldan pa ste/_'di lta ste/_ka dam+pa'i me tog lta bu/_'di lta bu'i ro ste 'di lta ste sbrang ma'i sbrang rtsi ma bskol ba lta bu'o/_/de dag kha zas de za zhing dus ring zhing yun ring du gnas te/_de
[\[194a\]]
[\[194a.1\]]dag las gang nyung zhing ches nyung bar za ba de dag kha dog dang ldan par gyur la/_gang mang zhing ches mang bar za ba de dag ni kha dog ngan par gyur te/_zas rnam pa gnyis la brten nas kha dog rnam pa gnyis su gyur te/_kha dog rnam pa gnyis las sems can de dag
[\[194a.2\]]la khyod ni kha dog ngan zhing nga ni kha dog bzang ba yin no zhes brnyas pa byed par gyur te/_sems can de dag kha dog gi mngon pa'i nga rgyal gyis sdig pa mi dge ba'i chos rtag tu byed pa'i rgyus myu gu'i tshal de yang nub par gyur to/_/gnas 'jog myu gu'i tshal nub pa dang sems can de dag 'dus
[\[194a.3\]]shing tshogs nas 'di skad du mdun du song mdun du song zhes smre sngags 'don par byed do/_/'di lta ste da ltar mi rnams la gang cung zad tsam rtsa rno ba de dag gis skrod cing skrod par byed nas sngon gyi mi rnams kyi yi ge dang tshig 'bru'i rjes su tha snyad 'dogs par byed pa lta bu ste/_mdun du song mdun du song zhes
[\[194a.4\]]smre sngags 'don par byed do/_/gnas 'jog myu gu'i tshal de nub pa dang /_sems can de dag 'dus shing tshogs shing mdun du song mdun du song zhes smre sngags 'don par byed kyang ngas smras pa'i sgra ni 'di/_ngas smras pa'i don ni 'di yin zhes smras pa'i sgra dang don ni mi shes so/_/gnas
[\[194a.5\]]'jog myu gu'i tshal de nub pa dang /_sems can de dag la ma rmos ma btab pa'i 'bras sA lu pags pa dang shun pa med cing gtsang la dag pa sor mo bzhi'i tshad tsam gyis 'khrigs pa dgongs ka brngas na nang par skye zhing /_nang par brngas na dgongs ka skye ba/_brngas shing brngas shing skye ba/_
[\[194a.6\]]brngas pa dang skye ba yang mi shes pa dag byung bar gyur to/_/de dag de za zhing tshe ring zhing yun ring du gnas so/_/gang yang sems can de dag ma rmos ma btab pa'i 'bras sA lu zas su za ba dang yongs su spyod pa na dbang po tha dad pa dag byung bar gyur te/_gcig la ni pho'i dbang po/_gcig la ni mo'i
[\[194a.7\]]dbang po/_de dag pho dang mo'i dbang po dang ldan pa'i sems can de dag phan tshun du mig gis mig la btsugs te lta bar byed do/_/ji lta ji ltar mig gis mig la btsugs te lta ba de lta de ltar kun tu chags so/_/ji lta ji ltar chags pa de lta de ltar sred do/_/ji lta ji ltar sred pa de lta de ltar
[\[194b\]]
[\[194b.1\]]log par zhugs so/_/sems can de dag log par zhugs pa sems can gzhan gyis mthong nas rdul dag gtor bar byed/_gseg ma dang gyo mo dag 'thor zhing 'di skad du/_kye sems can grong pa bya ba ma yin pa byed pa/_sems can grong pa bya ba ma yin pa byed pa da ltar sems can
[\[194b.2\]]sun 'byin pa byed dam/_zhes smra bar byed do/_/'di lta ste/_da ltar mi'i nang nas bag ma gtong ba na phye ma dag 'thor bar byed/_spos dang /_phreng ba dang /_gos dag kyang 'thor zhing bu mo bde bar gyur cig_/bu mo bde bar gyur cig ces smra ba lta bu ste/_de bzhin du sems can de dag log
[\[194b.3\]]par zhugs pa sems can gzhan gyis mthong nas rdul dag 'thor bar byed cing gyo mo dang gseg ma dag kyang 'thor zhing 'di skad du/_kye sems can grong pa bya ba ma yin par byed pa/_grong pa bya ba ma yin pa byed pa da ltar sems can dag sun 'byin par byed dam zhes smra bar byed do/_/gnas
[\[194b.4\]]'jog gang sngon chos ma yin par 'dod pa de ni da ltar chos su mngon par 'dod la/_gang sngon 'dul ba ma yin pa de ni da ltar 'dul bar mngon par 'dod cing /_gang sngon smad pa gang yin pa de ni da ltar rjes su bsngags te/_lan gcig dang lan gnyis dang gsum dang bdun gyi bar du sten
[\[194b.5\]]bar byed do/_/gang yang sems can 'di dag chos ma yin pa'i shin tu sdig pa can gyi brtul zhugs len cing gnas pa na 'di skad du bdag cag khyim dag byas la der bya ba ma yin pa bya'o zhes khyim bya ba'i 'du shes skyes so/_/khyim gyi rtsom pa 'jig rten du byung ba'i dang po ni de yin no/_/de dag
[\[194b.6\]]ni chos dang chos ma yin pa yin la/_'di ni chos dang chos te/_mchog tu gyur pa ni rgyal po'i dbang po'o/_/de dag nub mo bza' bar bya ba'i sA lu nub mo len cing nang par bza' bar bya ba nang par len du 'gro ba las/_de nas sems can brkam pa'i rang bzhin can gang yang rung ba zhig gis
[\[194b.7\]]dgongs ka dang nang par gnyis dus gcig tu blangs so/_/de nas sems can gzhan de dag gis sems can de la 'di skad ces smras so/_/kye sems can bdag cag sA lu len pa'i phyir cha bar bya'o/_/des 'di skad ces smras so/_/kye sems can dag shes par gyis shig_/bdag
[\[195a\]]
[\[195a.1\]]gis ni dgongs ka dang nang par dus gcig tu blangs so/_/de nas sems can de dag 'di snyam du gyur te/_kye ma thabs 'di rab tu legs te/_bdag cag gis ni nyin zhag gcig nas nyin zhag bdun gyi bar du blang bar bya'o zhes sems can de dag gis nyin zhag gcig
[\[195a.2\]]nas nyin zhag bdun gyi bar du sA lu blangs so/_/gang yang sems can de dag ma rmos ma btab pa'i 'bras sA lu sog 'jog gis spyod cing nye bar longs spyod pa na sA lu de dag shun pa dang sbun pa can du gyur cing brngas shing brngas pa dag kyang phyir mi skye la brngas pa dag kyang shes par gyur te/_
[\[195a.3\]]sA lu de dag ris su chad cing ris su gnas par gyur te/_de nas sems can de dag 'dus shing tshogs nas smre sngags 'don par byed de/_bdag cag sngon gzugs can yid las byung ba/_dbang po ma nyams shing tshang ba/_yan lag dang nying lag thams cad dang ldan pa/_mdzes shing kha dog
[\[195a.4\]]dang ldan pa/_nam mkha' la thogs pa med par 'gro ba/_dga' ba za zhing dga' ba'i zas dang ldan pa ring du gnas te/_bdag cag la sa'i zhag kha dog phun sum tshogs pa ro phun sum tshogs pa dag byung la bdag cag gis ro de kham gyi zas su rim gyis yongs su longs spyad pa las lci ba dang
[\[195a.5\]]mkhrang ba lus la zhugs pas mdzes pa dang 'od nub cing mun pa 'jig rten du byung bar gyur to/_/bdag cag de dag za zhing dus ring zhing yun ring du gnas te/_bdag cag de dag nyung bar za ba de dag ni kha dog dang ldan par gyur la/_gang ches mang bar za ba de dag ni kha dog ngan par gyur te/_zas
[\[195a.6\]]rnam pa gnyis la brten nas kha dog rnam pa gnyis las sems can de dag khyod ni kha dog ngan zhing nga ni kha dog bzang ba yin no zhes phan tshun brnyas pa byed par gyur te/_de dag bdag cag kha dog gi mngon pa'i nga rgyal gyis sdig pa mi dge ba'i chos rtag tu byed pa'i rgyus sa'i ro de nub ste/_sa'i zhag
[\[195a.7\]]byung bar gyur te/_kha dog phun sum tshogs pa dri phun sum tshogs pa ro phun sum tshogs pa ste/_bdag cag de za zhing tshe ring zhing yun ring du gnas so/_/bdag cag de dag las ches nyung bar za ba de dag ni kha dog dang ldan la/_gang ches mang bar za ba de dag ni kha dog dang mi ldan par gyur te/_zas
[\[195b\]]
[\[195b.1\]]rnam pa gnyis la brten nas kha dog rnam pa gnyis su gyur to/_/de dag bdag cag kha dog rnam pa gnyis las sems can de dag khyod ni kha dog ngan zhing nga ni kha dog bzang ba yin no zhes phan tshun brnyas pa byed par gyur te/_bdag cag kha dog gi mngon pa'i nga rgyal gyis sdig pa mi dge ba'i chos
[\[195b.2\]]rtag tu byed pa'i rgyus sa'i zhag de nub par gyur to/_/myu gu'i tshal zhig byung bar gyur te kha dog phun sum tshogs pa dri phun sum tshogs pa ro phun sum tshogs pa ste/_bdag cag de za zhing tshe ring zhing dus ring du gnas te/_bdag cag de las gang ches nyung bar za ba de dag ni kha dog dang ldan par
[\[195b.3\]]gyur la/_gang mang bar za ba de dag ni kha dog ngan par gyur te/_zas rnam pa gnyis la brten nas kha dog rnam pa gnyis su gyur te/_kha dog rnam pa gnyis las de dag khyod ni kha dog ngan zhing nga ni kha dog bzang ba yin no zhes phan tshun brnyas pa byed par gyur te/_bdag cag kha dog gi mngon pa'i nga rgyal gyis sdig pa mi dge ba'i chos rtag tu
[\[195b.4\]]byed pa'i rgyus myu gu'i tshal de dag nub ste ma rmos ma btab pa'i 'bras sA lu dag byung ste/_sbun pa dang lkog med cing gtsang ba sor bzhi tsam gyi 'khor ba nang brngas na nub skyes zhing nub brngas na nang skye ba brngas shing brngas shing yang skye ba brngas pa dang skyes pa yang mi shes pa dag byung ste/_bdag
[\[195b.5\]]cag de za zhing tshe ring zhing yun ring du gnas so/_/gang yang bdag cag 'bras sA lu sog 'jog tu longs spyod par byed pa na sA lu de dag spun pa dang shun pa dang bcas par gyur cing brngas shing brngas pa dag kyang mi skye la/_brngas pa dang skyes par yang shes so/_/ris dang ris su gnas par gyur
[\[195b.6\]]to/_/da ni bdag cag 'dus shing tshogs te zhing dag bgo bar bya/_mu dang mtshams dag gcad par bya'o zhes smras te/_de 'dus shing tshogs nas zhing dag 'god par byed/_mu 'dren cing mtshams dag 'jog par byed do/_/gnas 'jog 'di ni 'jig rten na mtshams byung ba rnams kyi dang po
[\[195b.7\]]ni 'di yin te/_chos dang chos ma yin pa'o de la chos kyi chos ni 'di yin te/_rgyal ba'i dbang po'i chos mchog go/_/de nas sems can gzhan gang yang rung ba zhig gis rang la sA lu yod bzhin du gzhan gyi la ma byin par blangs so/_/de nas sems can de sA lu rang la yod bzhin du ma byin par
[\[196a\]]
[\[196a.1\]]len pa byed pa mthong ngo /_/mthong nas sems can de la 'di skad ces smras so/_/kye sems can khyed rang la sA lu yod bzhin du ci'i phyir gzhan gyi la ma byin par len par byed/_sems can khyod phyin chad de ltar ma byed cig ces smra bar byed de/_des lan gnyis lan gsum du
[\[196a.2\]]rang la sA lu yod bzhin du gzhan gyi la ma byin par blangs pa dang /_sems can de dag gis lan gnyis lan gsum du mthong nas sems can de la/_kye khyod rang la sA lu yod bzhin du gzhan gyi la ci'i phyir ma byin par len pa song shig ces smras so/_/de dag gis phar 'dren tshur 'dren byed cing
[\[196a.3\]]tshogs kyi nang du smod cing bshung ba'i bar du byed do/_/kye sems can khyod rang la sA lu yod bzhin du gzhan gyi la ci'i phyir ma byin par len par byed ces smras so/_/de nas sems can de dag la sems can des 'di skad ces smras so/_/kye sems can dag sems can 'dis sA lu'i phyir phar
[\[196a.4\]]'dren tshur 'dren cing tshogs kyi nang du smad pa'i bar du byas so/_/de nas sems can de dag gis sems can de la 'di skad ces smras so/_/kye sems can khyod rang la sA lu yod bzhin du gzhan gyi la ci'i phyir ma byin par len te/_khyod sA lu'i rgyu las 'dren pa dang tshogs kyi nang du smod pa'i bar du
[\[196a.5\]]byung gis phar song shig_/phyin chad de ltar ma byed ces smras so/_/de nas sems can de dag 'di snyam du gyur te/_sA lu'i rgyu las 'dren pa dang phan tshun tshogs kyi nang du smod pa'i bar du byung ba ma mthong ngam/_bdag cag rnams 'dus shing tshogs te bdag cag las gzugs bzang ba
[\[196a.6\]]mdzes pa blta na sdug pa/_nus pa che ba zhig btus te zhing gi dpon por bskos te gang bdag cag las chad pas gcad par bya ba de dag chad pas gcod cing /_phan gdags par bya ba de dag la phan 'dogs par bya zhing bdag cag gi zhing phun sum tshogs par 'gyur ba de la chos dang ldan pa'i dpya
[\[196a.7\]]dag sbyin par bya'o zhes sems can de dag 'dus shing tshogs nas sems can de dag la mdzes pa gzugs bzang ba blta na sdug pa stobs che ba zhig btus te zhing gi dpon por bskos so/_/des sems can chad pas gcad par bya ba dag chad pas gcod cing phan gdags par bya ba dag
[\[196b\]]
[\[196b.1\]]phan 'dogs par byed cing sems can de dag gi zhing phun sum tshogs par 'gyur ba chos dang ldan pa'i dpya dag 'bul bar byed do/_/skye bo mang pos bkur bas mang pos bkur ba mang pos bkur ba zhes bya ba'i ming byung ngo /_/zhing srung pas rgyal rigs rgyal rigs zhes bya ba'i ming byung
[\[196b.2\]]ngo /_/tshul khrims 'phel zhing rgyas par spyod pa dang /_shes rab 'phel zhing rgyas par spyod pa ste/_chos kyi skye dgu dga' bar byed pas rgyal po zhes bya ba'i ming byung ngo /_/gnas 'jog 'jig rten du rgyal rigs kyi dkyil 'khor byung ba rnams kyi dang po ni 'di yin no/_/de yang chos kyi ste chos ma
[\[196b.3\]]yin pas ni ma yin te/_de la chos ni 'di yin te/_chos rgyal ba'i dbang po'i chos so/_/gnas 'jog bram ze rnams kyi dkyil 'khor 'jig rten du byung ba rnams kyi dang po gang zhe na/_de nas sems can de dag las sems can kha cig yongs su 'dzin pa ni nad/_yongs su 'dzin pa ni 'bras/_
[\[196b.4\]]yongs su 'dzin pa ni zug rngu/_yongs su 'dzin pa ni sdug bsngal gyi rtsa ba zhes rig nas grong las dgon par song ste/_yal ga dang 'dab ma dag bsdus te khang pa byed de/_nang za ba nang par grong du bsod snyoms kyi phyir 'jug cing nub za ba nub mo grong du bsod snyoms kyi phyir 'jug pa na/_
[\[196b.5\]]de nas sems can de dag sems can de la 'di snyam du kye ma sems can 'di ni dka' ba spyod pa ste yongs su 'dzin pa ni nad/_yongs su 'dzin pa ni zug rngu/_yongs su 'dzin pa ni sdug bsngal thams cad kyi rtsa ba zhes rig nas grong las dgon par song ste/_yal ga dang 'dab ma dag
[\[196b.6\]]bsdus te khang pa byed do/_/de nang par za ba nang par grong du bsod snyoms kyi phyir 'jug_/dgongs ka za ba'i phyir dgongs ka grong du bsod snyoms kyi phyir 'jug par byed de/_de la sbyin par bya zhing mchod par bya ba yin no zhes shes so/_/de nas sems can kha cig bsam gtan gyi bde ba
[\[196b.7\]]dang rab tu dben pa'i bde ba ma rtogs te/_phyogs gcig tu song nas sa'i khang pa byas te bdag cag 'dir gsang sngags dag bcing bar bya/_rig byed dag bcing bar bya'o zhes de dag de na gsang sngags dag 'ching zhing rig byed dag 'ching bar byed do/_/de nas sems can kha cig bsam gtan gyi bde ba
[\[197a\]]
[\[197a.1\]]dang /_rab tu dben pa'i bde ba dag mngon par ma rtogs te/_gsang sngags 'ching ba dang rig byed 'ching ba dag mngon par ma rtogs na slar yang grong gi mthar song ste khang pa sgo bzhi pa dag byas te gnas par byed do/_/bdag cag sbyin pa dag sbyin zhing bsod nams dag bya ste/_dge sbyong
[\[197a.2\]]dang bram ze 'gro ba dang 'ong ba dag la ji ltar nus pa stobs ji lta bar bsod snyoms dag sbyin par bya'o zhes de de na sbyin pa dag gtong /_bsod nams dag byed cing dge sbyong dang bram ze 'gro zhing 'ong ba la nus pa ji lta ba dang stobs ji lta bar bsod snyoms dag sbyin par byed do/_/grong las dgon pa rten cing
[\[197a.3\]]gnas yid phyir phyogs shing yid phyogs pas bram ze bram ze zhes bya ba'i ming byung ngo /_/yang dngos po gang bsam gtan byed pa de dag la bsam gtan zhes bya ba'i ming byung ngo /_/dgon pa las slar yang grong du zhugs pa de dag ni grong pa zhes bya ba'i ming byung ngo /_/gnas 'jog 'jig
[\[197a.4\]]rten du bram ze'i dkyil 'khor byung ba rnams kyi dang po ni 'di yin no/_/de yang chos yin gyi chos ma yin pas ni ma yin no/_/de la 'di ni chos chos kyi mchog rgyal ba'i dbang po'i chos so/_/gnas 'jog dmangs rigs kyi dkyil 'khor 'jig rten du byung ba rnams kyi dang po gang yin zhe na/_
[\[197a.5\]]de nas sems can brtson 'grus can kha cig khang pa so sor byas nas bzo'i gnas kyi las la gnas par byed de/_kye sems can 'di dag ni brtson 'grus brtsams shing khang pa so sor byas nas bzo'i gnas kyi las la gnas pas de yang dmangs rigs dmangs rigs zhes bya ba'i ming byung
[\[197a.6\]]ngo /_/gnas 'jog 'jig rten du dmangs rigs kyi dkyil 'khor byung ba rnams kyi dang po ni 'di yin no/_/de yang chos yin gyi chos ma yin pas ni ma yin te/_de la chos ni 'di yin te rgyal ba'i dbang po'i chos so/_/dkyil 'khor rnam pa gsum 'jig rten du byung ba na dkyil 'khor bzhi
[\[197a.7\]]pa yang 'jig rten du byung bar gyur to/_/rgyal rigs kyi rigs kyi bu skra dang kha spu bregs gos ngur smrig bgos te/_yang dag pa'i dad pas khyim nas khyim med par rab tu byung ba ni rgyal rigs rnams kyis mngon par brjod cing phyag btsal ba dang thal mo sbyar ba'i las bya bar rigs pa yin zhing /_
[\[197b\]]
[\[197b.1\]]bram ze'i rigs dang dmangs rigs kyis kyang mngon par brjod cing thal mo sbyar ba'i las bya bar rigs pa yin no/_/bram ze'i rigs dang rje'u'i rigs dang dmangs rigs kyi rigs kyi bu skra dang kha spu bregs te gos ngur smrig bgos nas yang dag pa'i dad pas khyim nas khyim med par
[\[197b.2\]]rab tu byung ba ni rgyal rigs kyis mngon par brjod cing phyag bya ba dang thal mo sbyar ba'i las bya bar rigs pa ma yin zhing /_bram ze'i rigs dang rje'u rigs dang dmangs rigs kyis kyang mngon par brjod cing phyag btsal ba dang thal mo sbyar zhing 'dud pa'i las bya bar 'os pa yin no/_/
[\[197b.3\]]gnas 'jog rigs dang rus dang cho 'brang rnams kyi nang na rgyal rigs mchog yin gyi/_bram ze ni ma yin te/_gnas 'jog tshangs pa stong gi bdag pos tshigs su bcad pa smras pa/_rigs su gyur pa'i rten byed pa'i/_/rkang gnyis rnams la rgyal rigs mchog_/rig pa dang ni rkang
[\[197b.4\]]par ldan/_/lha dang mi yi nang na mchog_/ces tshangs pa stong gi bdag pos tshigs su bcad pa smras pa/_gang yin pa de ni legs par bshad pa yin zhing nyes par bshad pa ma yin la/_legs par brjod pa yin zhing nyes par brjod pa ma yin te/_nga yang 'di skad du/_rigs su gyur
[\[197b.5\]]pa rten byed pa'i/_/rkang gnyis rnams la rgyal rigs mchog_/rig pa dang ni rkang par ldan/_/lha dang mi yi nang na mchog_/ces smra'o/_/chos kyi rnam grangs 'di bshad pa na tshe dang ldan pa gnas 'jog dang /_tshe dang ldan pa ba ra dwa dza gnyis len pa med par zag pa las sems rnam par grol
[\[197b.6\]]lo zhes gsungs so/_/bskal pa mtshon dang nad dang ni/_/zhes bya ba la sogs pa la 'dus pa gsum pa las sdom gyi tshigs su bcad pa las sngon gyi slob dpon mdo 'don pa bzhin te/_gnas rnam pa gsum gyis bskal pa mthar 'byin par byed de/_mtshon dang nad dang mu ge'o/_/gsum
[\[197b.7\]]po de dag ni bar gyi bskal pa ste/_mtshon gyi bar gyi bskal pa dang /_/nad kyi bskal pa bar ma dang mu ge'i bskal pa bar ma'o/_/'jig pa ni rnam pa gsum ste/_mes 'jig pa dang chus 'jig pa dang /_rlung gis 'jig pa'o/_/'jig pa'i rtse mo ni rnam pa gsum ste/_'od gsal
[\[198a\]]
[\[198a.1\]]dang dge rgyas dang 'bras bu che ba dag ste/_gang gi tshe 'jig rten mes 'jig pa de'i tshe 'od gsal gyi lha dag 'jig pa'i rtse mor 'gyur ro/_/gang gi tshe 'jig rten chus 'jig pa de'i tshe dge rgyas kyi lha dag 'jig pa'i rtse mor 'gyur ro/_/gang gi tshe 'jig rten rlung gis
[\[198a.2\]]'jig pa de'i tshe 'bras bu che ba'i lha rnams 'jig pa'i rtse mor 'gyur ro/_/mdo las ji skad du sdug bsngal gyi dbang po 'gags so zhes bya ba la/_gleng gzhi ni mnyan du yod pa na'o/_/dge slong lnga po 'di dag ni dbang po ste/_lnga gang zhe na/_yid mi bde ba'i dbang po dang /_sdug bsngal gyi
[\[198a.3\]]dbang po dang /_yid bde ba'i dbang po dang /_bde ba'i dbang po dang /_btang snyoms kyi dbang po'o/_/dge slong yid mi bde ba'i dbang po ni skye ba yin zhing yid bde ba'i dbang po ni skye ba yin no zhes yang dag pa ji lta ba bzhin rab tu shes so/_/de yang rgyu dang bcas shing rkyen dang bcas pa
[\[198a.4\]]rnam pa dang bcas pa mngon par 'du byed pa dang bcas pa yin no zhes yang dag pa ji lta ba bzhin rab tu shes so/_/de 'di snyam du 'gyur te/_rgyu gang dang rkyen gang gis yid mi bde ba'i dbang po skyed par byed pa'i rgyu de dang rkyen de dag rtag pa zhig gam mi rtag pa zhig_/yang de 'di snyam du gyur te/_gang
[\[198a.5\]]yid mi bde ba'i dbang po skyed par byed pa'i rgyu gang yin pa dang rkyen gang yin pa'i yid mi bde ba skyed par byed pa'i rgyu gang yin pa dang rkyen gang yin pa de dag gang las rtag par 'gyur zhes de yid mi bde ba'i dbang po skyes shing byung ba dag mi rtag par rjes su lta zhing gnas so/_/rtsol ba dang bcas
[\[198a.6\]]par rjes su lta ba dang /_'gog par rjes su lta ba dang /_so sor rab tu zhi bar rjes su lta zhing gnas te/_de la 'di'i sems nye bar sdud do/_/gang du 'di'i yid mi bde ba'i dbang po skyes shing byung ba ma lus par yongs su 'gag par 'gyur zhing ma lus par yongs su zad cing gtugs
[\[198a.7\]]par 'gyur/_gang du 'di'i sems sdud par 'gyur/_gang du 'di'i yid mi bde ba'i dbang po ma lus par yongs su 'gag par 'gyur zhe na/_'di ni dge slong 'dod pa las dben zhes bya ba nas bsam gtan dang po bsgrubs te gnas so zhes bya ba'i bar du ste/_'dir 'di'i sems nye bar bsdus
[\[198b\]]
[\[198b.1\]]shing 'dir 'di'i yid mi bde ba'i dbang po ma lus par yongs su 'gags shing ma lus par yongs su zad cing gtugs par gyur te/_'di ni dge slong 'di lta ste yid mi bde ba'i dbang po nges par 'byung ba la mkhas shing lhag par bya'o zhes bya'o/_/dge slong sdug bsngal gyi dbang po ni skye ba
[\[198b.2\]]yin zhing sdug bsngal gyi dbang po ni 'byung ba yin no zhes yang dag pa ji lta ba bzhin du rab tu shes so/_/de yang rgyu dang bcas shing rkyen dang bcas pa rnam pa dang bcas pa 'du byed pa dang bcas pa yin no zhes yang dag pa ji lta ba bzhin du rab tu shes so/_/de 'di snyam du rgyu gang dang rkyen gang
[\[198b.3\]]gis sdug bsngal gyi dbang po skyed par byed pa'i rgyu de dang rkyen de dag rtag pa zhig gam mi rtag pa zhig_/de 'di snyam du gang sdug bsngal gyi dbang po skyed par byed pa'i rgyu gang yin pa dang rkyen gang yin pa'i sdug bsngal gyi dbang po skyed par byed pa'i rgyu gang yin pa dang rkyen gang yin pa de dag rtag
[\[198b.4\]]par lta ga la 'gyur zhes de sdug bsngal gyi dbang po skyes shing byung ba dag mi rtag par rjes su lta zhing gnas so/_/rtsol ba dang bcas par rjes su lta ba dang /_'gog par rjes su lta ba dang /_so sor nub par rjes su lta zhing gnas pa ste/_de la de'i sems nye bar sdud do/_/gang 'di'i sdug
[\[198b.5\]]bsngal gyi dbang po skyes shing byung ba ma lus par yongs su 'gag par 'gyur zhing ma lus par yongs su zad cing gtugs par 'gyur ba dang /_gang du 'di'i sems nye bar sdud cing gang du 'di'i sdug bsngal gyi dbang po ma lus par yongs su 'gag par 'gyur zhe na 'di na dge slong rtog pa dang
[\[198b.6\]]dpyod pa nye bar zhi nas zhes bya ba nas bsam gtan gnyis pa bsgrubs te gnas so zhes bya ba'i bar du'o/_/'dir 'di'i sems nye bar sdud cing 'dir 'di'i sdug bsngal gyi dbang po ma lus par yongs su 'gag shing ma lus par yongs su zad cing gtugs par 'gyur te/_'di ni dge slong
[\[198b.7\]]'di lta ste sdug bsngal gyi dbang po'i nges par 'byung ba la mkhas shing lhag par byang ba zhes bya'o/_/dge slong yid bde ba'i dbang po ni skye ba yin zhing yid bde ba'i dbang po ni 'byung ba yin no zhes yang dag pa ji lta ba bzhin du rab tu shes so/_/de yang rgyu dang bcas shing rkyen dang bcas pa rnam pa dang
[\[199a\]]
[\[199a.1\]]bcas pa mngon par 'du byed pa dang bcas pa yin no zhes yang dag pa ji lta ba bzhin du rab tu shes so/_/de 'di snyam du 'gyur te/_gang yid bde ba'i dbang po skyed par byed pa'i rgyu gang yin pa dang rkyen gang yin pa zhes bya ba nas/_sdug bsngal gyi dbang po bzhin rgyas par
[\[199a.2\]]bya ste/_gang du 'di'i sems sdud par 'gyur gang du 'di'i yid bde ba'i dbang po skyes pa dag ma lus par yongs su 'gag cing ma lus par yongs su zad cing gtugs par 'gyur zhe na/_'di na dge slong dga' ba las 'dod chags dang bral zhing zhes bya ba nas/_bsam gtan gsum pa
[\[199a.3\]]bsgrubs te gnas so zhes bya ba'i bar du'o/_/'dir 'di'i sems nye bar sdud cing 'dir 'di'i yid bde ba'i dbang po skyes pa dag ma lus par yongs su 'gag cing ma lus par yongs su zad cing gtugs par gyur te/_dge slong 'di lta ste yid bde ba'i dbang po nges par 'byung ba la
[\[199a.4\]]mkhas shing lhag par bya ba zhes bya'o/_/dge slong bde ba'i dbang po skyes shing byung ba dag yang dag pa ji lta ba bzhin rab tu shes so zhes bya ba sdug bsngal gyi dbang po bzhin brjod par bya'o/_/gang du 'di'i sems nye bar sdud cing gang du 'di'i sdug bsngal gyi dbang po ma lus par yongs su
[\[199a.5\]]'gag cing ma lus par yongs su zad cing gtugs par 'gyur zhe na/_'di na dge slong bde ba spangs shing zhes bya ba nas/_bsam gtan bzhi pa bsgrubs te gnas so zhes bya ba'i bar du ste/_'dir 'di'i sems nye bar sdud cing /_'dir 'di'i bde ba'i dbang po ma lus par yongs su 'gag
[\[199a.6\]]cing zhes bya ba nas snga ma bzhin du bde ba'i dbang po'i nges par 'byung ba la mkhas shing lhag par byang ba zhes bya ba'i bar du'o/_/dge slong btang snyoms kyi dbang po skyes shing byung ba yang dag pa ji lta ba bzhin rab tu shes so/_/de yang rgyu dang bcas pa zhes bya ba nas/_sdug bsngal gyi dbang po
[\[199a.7\]]bzhin du rgyas par bya ste/_gang du 'di'i sems nye bar sdud cing gang du 'di'i btang snyoms kyi dbang po ma lus par yongs su 'gag cing ma lus par zad cing gtugs par 'gyur zhe na/_'di ni dge slong rgyu mtshan thams cad dang /_yid la byed pa dang /_sems kyi rgyu mtshan gyi ting nge 'dzin lus
[\[199b\]]
[\[199b.1\]]kyis mngon sum du byas shing gnas te/_'dir 'di'i sems nye bar sdud cing 'dir 'di'i btang snyoms kyi dbang po ma lus par yongs su 'gag cing ma lus par zad cing gtugs par 'gyur te/_dge slong 'di lta ste 'di ni btang snyoms kyi dbang po'i nges par 'byung ba la mkhas shing lhag
[\[199b.2\]]par byang ba zhes bya'o zhes gsungs so/_/bsam gtan bzhi pa ni nang bdag nyid kyi skyon dang bral ba'i phyir zhes bya ba la bar ma yang dag par ldan pa'i sdom gyi tshigs su bcad pa gnyis pa las/_'jig rten dang po zhes bya ba'i mdo las te/_'char byed 'di na dge slong 'dod pa las
[\[199b.3\]]dben zhes bya ba nas/_bsam gtan dang po nye bar bsgrubs te gnas so zhes bya ba'i bar du ste/_'di ni 'dir 'phags pa rnams kyis g.yo ba dang bcas par gsungs te/_gang 'dir 'phags pa rnams kyis g.yo ba dang bcas par gsungs zhe na 'di na rtog pa dang dpyod pa dag ni
[\[199b.4\]]'phags pa rnams kyis g.yo ba dang bcas par gsungs so/_/gzhan yang dge slong rtog pa dang dpyod pa nye bar zhi nas zhes bya ba nas bsam gtan gnyis pa nye bar bsgrubs te nye bar gnas so zhes bya ba'i bar du ste/_'di ni 'phags pa rnams kyis g.yo ba dang bcas par gsungs
[\[199b.5\]]pa ste/_gang 'dir 'phags pa rnams kyis g.yo ba dang bcas par gsungs she na/_dga' ba dang bcas pa ni 'phags pa rnams kyis g.yo ba dang bcas par gsungs so/_/gzhan yang dge slong dga' ba las 'dod chags dang bral zhing bsam gtan gsum pa nye bar bsgrubs
[\[199b.6\]]te gnas so zhes bya ba'i bar du ste/_'dir 'di dag 'phags pa rnams kyis g.yo ba dang bcas par gsungs pa ste/_gang 'dir 'phags pa rnams kyis g.yo ba dang bcas par gsungs she na/_'di ni bde ba 'di ni bde ba zhes bya ba ste 'di 'phags pa rnams kyis g.yo ba dang
[\[199b.7\]]bcas par gsungs so/_/gzhan yang bde ba spangs te/_bsam gtan bzhi pa nye bar bsgrubs shing gnas so zhes bya ba'i bar du ste 'di tsam ni 'phags pa rnams kyis mi g.yo bar gsungs so/_/chos mngon pa mdzod kyi rnam par bshad pa nye bar mkho ba zhes bya ba las mdzod kyi
[\[200a\]]
[\[200a.1\]]gnas gsum pa phal cher mdo dang sbyar ba rdzogs so//_//las ni gnyis te/_sems pa'i las dang bsams pa'i las so zhes bya ba ni gnyis pa'i mdo las rig par bya ste/_rnam grangs rnam par bshad pa mtha'i sdom gyi tshigs su bcad pa
[\[200a.2\]]bdun pa yid 'byung ba'i mdo las 'di ltar 'don te/_dge slong dag las rig par bya zhing las 'byung ba'i rgyu dang /_las kyi rnam par smin pa dang /_las kyi rnam par dbye ba dang /_las 'gags pa dang /_las rnams 'gag par 'gyur ba rtogs shing rig par bya'o/_/dge slong dag las
[\[200a.3\]]rig par bya'o zhes bya ba la las gang zhe na/_sems pa'i las dang bsams pa'i las te/_las 'di dang las 'di 'di ltar rig par bya'o/_/las 'byung ba'i rgyu rig par bya'o zhes bya ba las 'byung ba'i rgyu gang zhe na zhes brjod par bya ste/_dge slong dag ma rig pa ni las kyi kun 'byung ba'i
[\[200a.4\]]rgyu'o/_/'di ni las kun 'byung ba'i rgyu'o/_/'di ltar ni las kun 'byung ba'i rgyu'o zhes rig par bya'o/_/las kyi rnam par smin pa rig par bya'o zhes bya ba las kyi rnam par smin pa gang zhe na/_gnag la rnam par smin pa gnag pa'i las kyang yod/_dkar la rnam par smin pa dkar ba'i
[\[200a.5\]]las kyang yod/_dkar gnag la rnam par smin pa dkar gnag gi las kyang yod/_/mi dkar mi gnag cing rnam par smin pa med pa las de dag zad par byed pa'i las kyang yod/_'di ni las kyi rnam par smin pa 'di ltar las kyi rnam par smin pa zhes rig par bya'o/_/las kyi rab tu dbye ba
[\[200a.6\]]rig par bya'o zhes bya ba las kyi rab tu dbye ba gang zhe na/_las gzhan gyis ni dmyal bar skye ba mngon par 'grub par byed la/_las gzhan gyis ni dud 'gror skye ba dang /_las gzhan gyis ni yi dgas su skye ba dang /_las gzhan gyis ni mi rnams su skye ba mngon par 'grub par byed de/_
[\[200a.7\]]'di ni las rnams kyi rnam par dbye ba 'di ltar las rnams kyi rnam par dbye ba yin no zhes rig par bya'o/_/las 'gog pa rig par bya'o zhes bya ba las rnams kyi 'gog pa gang zhe na/_ma rig pa 'gags pa las las 'gag par 'gyur te/_'di ni las rnams kyi 'gog pa 'di
[\[200b\]]
[\[200b.1\]]las rnams 'gog go zhes rig par bya'o/_/las rnams 'gog par 'gyur ba'i lam rig par bya'o zhes bya ba las rnams 'gog par 'gyur ba'i lam gang zhe na/_'phags pa'i lam yan lag brgyad po 'di lta ste/_yang dag pa'i lta ba nas yang dag pa'i ting nge 'dzin gyi bar dag
[\[200b.2\]]ste/_'di ni las rnams 'gog par 'gro ba'i lam/_'di ltar las rnams 'gog par 'gro ba'i lam yin no zhes rig par bya'o/_/gang yang dge slong 'di ltar las yang dag pa ji lta ba bzhin rab tu shes shing las kun 'byung ba'i rgyu dang /_las kyi rnam par smin pa dang /_las kyi
[\[200b.3\]]rab tu dbye ba dang /_las 'gog pa dang /_las 'gog par 'gro ba'i lam yang dag pa ji lta ba bzhin rab tu shes pa ni 'di lta ste/_dge slong las kyi mtshan nyid yang dag par mthong zhing /_yang dag par shes pa tshangs par spyod la skyo ba dang bcas pa zhes bya'o zhes gsungs so/_/mdo
[\[200b.4\]]las gzugs rnam pa gsum pa gsungs te zhes bya ba la/_gleng gzhi ni mnyan du yod pa na'o/_/gnas rnam pa gsum gyis gzugs bsdus te/_bstan du yod la thogs pa dang bcas pa'i gzugs kyang yod/_bstan du med la thogs pa dang bcas pa'i gzugs kyang yod/_bstan
[\[200b.5\]]du med la thogs pa med pa'i gzugs kyang yod ces bka' stsal to/_/gzugs zag pa med pa yang gsungs te zhes bya ba la/_phung po can la/_dad pa gnyis dang dga' bo gnyis/_/rab tu 'jig dang 'pho ba can/_/sa la ser dang dmar po can/_/phung po chos dang zag bcas so/_/zhes sdom gyi
[\[200b.6\]]tshigs su bcad pa'i mdo mdzod kyi gnas dang por/_gang dag zag bcas nyer len pa'i/_/zhes bya bar bris zin to//_//'phel bar yang gsungs te zhes bya ba la/_bcom ldan 'das kau shAm+pI na sgra can gyi kun dga' ra ba na bzhugs te/_de nas tshe dang ldan pa skul byed chen po bcom ldan
[\[200b.7\]]'das gang na ba der nye bar song ste/_nye bar song nas bcom ldan 'das kyi zhabs la spyi bos phyag byas te/_phyogs gcig tu 'dug go_/phyogs gcig tu 'dug nas tshe dang ldan pa skul byed chen pos bcom ldan 'das la 'di skad ces gsol to/_/btsun pa rdzas las byung ba'i bsod
[\[201a\]]
[\[201a.1\]]nams bya ba'i dngos po 'bras bu che ba phan yon che ba gzi brjid che ba rgya che ba dag nyan pa'i skabs rnyed dam/_bcom ldan 'das kyis skul byed la 'di skad ces bka' stsal to/_/skul byed rnyed de rdzas las byung ba'i bsod nams bya ba'i dngos po bdun po 'di dag
[\[201a.2\]]ni 'bras bu che ba phan yon che ba gzi brjid che ba rgya che ba dag ste/_gang dang ldan na dad pa'i rigs kyi bu'am/_rigs kyi bu mo 'gro ba dang 'dug pa dang gnyid log pa dang sad na yang rung rtag tu rgyun mi 'chad par bsod nams skye zhing bsod nams nye bar skye ba dag ste/_bdun gang zhe na/_skul
[\[201a.3\]]byed 'di na dad pa'i rigs kyi bu'am dad pa'i rigs kyi bu mo phyogs bzhi'i dge slong gi dge 'dun la kun dga' ra ba 'bul bar byed pa 'di ni rdzas las byung ba'i bsod nams dang po ste/_'bras bu che ba phan yon che ba gzi brjid che ba rgya che ba dag ste/_gang dang ldan pa'i dad pa'i rigs kyi bu'am
[\[201a.4\]]rigs kyi bu mo 'gro ba dang 'dug pa dang /_gnyid log pa dang sad pa na yang rung rtag par rgyun mi 'chad par bsod nams skye zhing bsod nams skye ba'o/_/skul byed gzhan yang dad pa'i rigs kyi bu'am rigs kyi bu mo kun dga' ra ba de nyid du gtsug lag khang rtsig par byed pa 'di ni skul byed rdzas
[\[201a.5\]]las byung ba'i bsod nams gnyis pa ste/_'bras bu che ba zhes bya ba nas/_snga ma bzhin du bsod nams nye bar skye ba dag go zhes bya ba'i bar du'o/_/skul byed gzhan yang dad pa'i rigs kyi bu'am dad pa'i rigs kyi bu mo gnas de nyid du mal cha dang stan dag 'bul bar byed pa 'di lta ste/_khri dang
[\[201a.6\]]khri'u dang stan gru bzhi pa dag 'bul bar byed pa 'di ni skul byed rdzas las byung ba'i bsod nams bya ba'i dngos po gsum pa ste/_'bras bu che ba zhes bya ba nas bsod nams nye bar skye'o zhes bya ba'i bar du'o/_/skul byed gzhan yang dad pa'i rigs kyi bu'am dad pa'i rigs kyi bu mo gnas de
[\[201a.7\]]nyid du rjes su mthun pa'i 'tsho ba nar ma 'bul bar byed pa 'di ni skul byed rdzas las byung ba'i bsod nams bya ba'i dngos po bzhi pa ste/_'bras bu che ba zhes bya ba nas snga ma bzhin du bsod nams nye bar skye ba zhes bya ba'i bar du'o/_/skul byed gzhan yang dad pa'i rigs kyi bu'am rigs
[\[201b\]]
[\[201b.1\]]kyi bu mo glo bur 'ongs pa dag la sbyin pa sbyin par byed pa 'di ni skul byed rdzas las byung ba'i bsod nams bya ba'i dngos po lnga pa ste/_'bras bu che ba zhes bya ba la sogs pa snga ma bzhin du bsod nams nye bar skye ba'i bar du'o/_/skul byed gzhan yang dad pa'i rigs kyi bu'am rigs kyi bu
[\[201b.2\]]mo nad pa dang nad g.yog dag la sbyin pa sbyin par byed na/_skul byed 'di ni rdzas las byung ba'i bsod nams drug pa ste/_'bras bu che ba zhes bya ba nas snga ma bzhin du bsod nams nye bar skye ba'o zhes bya ba'i bar du'o/_/skul byed gzhan yang dad pa'i rigs kyi bu'am ma dad pa'i rigs
[\[201b.3\]]kyi bu mo rlung dmar dang lhags pa dang grang ba de lta bu'i rang bzhin dag byung ba na rlung dmar dang lhags pa dang char 'bab pa dang grang ba'i dus su dge slong gi dge 'dun la 'phags pa sku ma gsher zhing chos gos ma gsher bar 'di dag bzhes la bde ba la reg par gnas par mdzod cig
[\[201b.4\]]ces bza' ba dang skyo ma dang thug pa dag phyi rol tu song ste 'bul bar byed do/_/skul byed 'di ni rdzas las byung ba'i bsod nams bya ba'i dngos po bdun pa ste/_'bras bu che ba zhes bya ba nas snga ma bzhin du bsod nams nye bar skye'o zhes bya ba'i bar du'o/_/skul byed bsod nams bya ba'i
[\[201b.5\]]dngos po bdun po 'di rnams dang ldan pa'i dad pa'i rigs kyi bu'am rigs kyi bu mo'i bsod nams dang bsod nams kyi 'bras bu rnam par smin pa ni 'di tsam zhes bsod nams kyi tshad gzung bar mi nus te/_'on kyang bsod nams mang zhing bsod nams kyi phung po chen po zhes bya ba'i
[\[201b.6\]]grangs su 'gro'o/_/skul byed 'di lta ste chu bo chen po lnga po 'di dag ni ma 'dres par rgya mtshor 'bab pa ste/_'di lta ste gang gA dang /_ya mu na dang /_se ra yu dang /_a dze ra ba ti dang /_chen po dag ste/_de la chu rdza ma 'di tsam dang /_chu rdza ma brgya phrag dang /_chu rdza ma brgya stong phrag 'di tsam
[\[201b.7\]]yod do zhes chu'i tshad yongs su gzung bar mi nus kyi/_'on kyang chu mang po dang chu'i phung po chen po chen po zhes bya ba'i grangs su 'gro'o/_/skul byed de bzhin du gang rdzas las byung ba'i bsod nams bya ba'i dngos po 'di rnams dang ldan pa'i dad pa'i rigs kyi bu 'am rigs kyi bu mo'i
[\[202a\]]
[\[202a.1\]]bsod nams dang /_bsod nams kyi 'bras bu dang /_bsod nams kyi 'bras bu rnam par smin pa 'di tsam yin no zhes bsod nams kyi tshad gzung bar mi nus kyi/_'on kyang bsod nams mang zhing bsod nams kyi phung po chen po zhes bya ba'i grangs su 'gro'o/_/
[\[202a.2\]]lan gnyis su yang tshe dang ldan pa skul byed kyis bcom ldan 'das la 'di skad ces gsol to/_/btsun pa rdzas las byung ba ma yin pa'i bsod nams bya ba'i dngos po 'bras bu che ba phan yon che ba gzi brjid che ba rgya che ba dag mnyan pa'i skabs mchis lags sam/_bcom ldan 'das kyis
[\[202a.3\]]skul byed la bka' stsal pa/_skul byed yod de skul byed rdzas las byung ba ma yin pa'i bsod nams bya ba'i dngos po bdun po 'di dag ni 'bras bu che ba phan yon che ba gzi brjid che ba rgya che ba/_dad pa'i rigs kyi bu'am rigs kyi bu mo gang dang ldan na 'gro ba'am 'dug pa'am gnyid log pa
[\[202a.4\]]pa'am sad pa na yang rung rtag tu rgyun mi 'chad par bsod nams nye bar skye ba nyid du 'gyur ba dag ste/_bdun gang zhe na/_skul byed 'di na dad pa'i rigs kyi bu'am rigs kyi bu mo de bzhin gshegs pa'am de bzhin gshegs pa'i nyan thos kyi dge 'dun grong ngam zhing gzhan dag na brten cing bzhugs
[\[202a.5\]]so zhes thos nas thar pa dge ba yang dag par sdud par byed pa'i dga' ba dang rab tu dga' ba 'thob pa ste/_skul byed 'di ni rdzas las byung ba ma yin pa'i bsod nams bya ba'i dngos po dang po ste/_'bras bu che ba zhes bya ba nas snga ma bzhin du bsod nams nye bar skye'o zhes bya ba'i bar du'o/_/skul byed
[\[202a.6\]]gzhan yang dad pa'i rigs kyi bu'am rigs kyi bu mo de bzhin gshegs pa'am de bzhin gshegs pa'i nyan thos kyi dge 'dun de nyid 'dir 'ong bar rtsom pa thos nas thar pa dge ba yang dag par sdud par byed pa'i dga' ba dang rab tu dga' ba 'thob pa ste/_skul byed 'di ni rdzas las byung ba ma yin
[\[202a.7\]]pa'i bsod nams bya ba'i dngos po gnyis pa ste/_'bras bu che ba zhes bya ba nas snga ma bzhin du bsod nams nye bar skye'o zhes bya ba'i bar du'o/_/skul byed gzhan yang dad pa'i rigs kyi bu'am rigs kyi bu mo de bzhin gshegs pa 'am de bzhin gshegs pa'i nyan thos kyi dge 'dun de nyid lam du zhugs
[\[202b\]]
[\[202b.1\]]pa thos nas thar pa dge ba yang dag par sdud pa'i dga' ba dang rab tu dga' ba 'thob pa ste/_skul byed 'di ni rdzas las byung ba ma yin pa'i bsod nams bya ba'i dngos po gsum pa ste/_'bras bu che ba zhes bya ba nas snga ma bzhin du bsod nams nye bar skye'o zhes bya ba'i bar du'o/_/skul byed
[\[202b.2\]]gzhan yang dad pa'i rigs kyi bu'am rigs kyi bu mo de de bzhin gshegs pa 'am de bzhin gshegs pa'i nyan thos de nyid grong ngam zhing che ge mo zhig tu gshegs nas bzhugs so zhes thos nas thar pa dge ba yang dag par sdud par byed pa'i dga' ba dang rab tu dga' ba 'thob pa ste/_skul byed
[\[202b.3\]]'di ni rdzas las byung ba ma yin pa'i bsod nams bya ba'i dngos po bzhi pa ste/_'bras bu che ba zhes bya ba nas snga ma bzhin du bsod nams nye bar skye'o zhes bya ba'i bar du'o/_/skul byed gzhan yang dad pa'i rigs kyi bu'am rigs kyi bu mo de bzhin gshegs pa'am de bzhin gshegs pa'i
[\[202b.4\]]nyan thos kyi dge 'dun de nyid blta ba'i phyir 'gro zhing mthong nas thar pa dge ba yang dag par sdud pa'i dga' ba dang rab tu dga' ba 'thob pa ste/_skul byed 'di ni rdzas las byung ba ma yin pa'i bsod nams bya ba'i dngos po lnga pa ste/_'bras bu che ba zhes bya ba nas snga ma bzhin du bsod nams
[\[202b.5\]]nye bar skye'o zhes bya ba'i bar du'o/_/gzhan yang skul byed dad pa'i rigs kyi bu'am rigs kyi bu mo de bzhin gshegs pa'am de bzhin gshegs pa'i nyan thos kyi dge 'dun de nyid las chos thos nas thar pa dge ba yang dag par sdud par byed pa'i dga' ba dang rab tu dga' ba 'thob pa ste/_skul byed
[\[202b.6\]]'di ni rdzas las byung ba ma yin pa'i bsod nams bya ba'i dngos po drug pa ste/_'bras bu che ba zhes bya ba nas snga ma bzhin du bsod nams skye'o zhes bya ba'i bar du'o/_/skul byed gzhan yang dad pa'i rigs kyi bu'am rigs kyi bu mo de bzhin gshegs pa'am de bzhin gshegs pa'i nyan thos de nyid las
[\[202b.7\]]chos thos nas sangs rgyas la skyabs su 'gro/_chos la skyabs su 'gro/_dge 'dun la skyabs su 'gro zhing bslab pa'i gnas yang dag par 'dzin pa ste/_skul byed 'di ni rdzas las byung ba ma yin pa'i bsod nams bya ba'i dngos po bdun pa ste/_'bras bu che ba phan yon che ba gzi brjid che ba dad
[\[203a\]]
[\[203a.1\]]pa'i rigs kyi bu 'am rigs kyi bu mo gang dang ldan na 'gro ba 'am/_'dug pa'am gnyid log pa'am/_sad pa na yang rung rtag par rgyun mi 'chad par bsod nams nye bar skye bar 'gyur ba dag go/_/skul byed rdzas las byung ba ma yin pa'i bsod nams bya ba'i dngos
[\[203a.2\]]po 'di dag dang ldan pa'i rigs kyi bu'am rigs kyi bu mo'i bsod nams dang /_bsod nams kyi 'bras bu dang /_bsod nams kyi 'bras bu rnam par smin pa'i tshad ni gzung bar mi nus kyi/_'on kyang bsod nams mang po bsod nams kyi phung po chen po zhes bya ba'i grangs su 'gro'o/_/skul
[\[203a.3\]]byed 'di lta ste/_chu bo chen po lnga po 'di dag ni 'dres shing rgya mtshor 'bab pa dag ste/_'di lta ste/_gang gA dang /_ya mu na dang /_ma ra yu dang /_a dze ra ba ti dang /_chen po dag ste/_de dag la chu rdza ma'am/_chu rdza ma brgya 'am/_chu rdza ma stong ngam chu rdza ma stong phrag 'di tsam yod do zhes chu'i
[\[203a.4\]]tshad gzung bar mi nus kyi/_'on kyang chu mang po dang chu'i phung po chen po zhes bya ba'i grangs su 'gro'o/_/skul byed de bzhin du dad pa'i rigs kyi bu'am rigs kyi bu mo rdzas las byung ba ma yin pa'i bsod nams bya ba'i dngos po 'di dag dang ldan pa de'i bsod nams dang /_bsod nams kyi
[\[203a.5\]]'bras bu dang /_bsod nams kyi 'bras bu rnam par smin pa ni 'di tsam mo zhes bsod nams kyi tshad gzung bar mi nus kyi/_'on kyang bsod nams mang po dang bsod nams chen po zhes bya ba'i grangs su 'gro'o/_/'dir smras pa/_ji ltar gtsang dag 'jug ngogs bde/_rin chen 'byung gnas
[\[203a.6\]]bkra shis mtshor/_/mi dang ri dgas tshogs dag gis/_/bsten pa'i chu bo so sor 'bab/_/de bzhin mal stan gding ba'i dngos/_/sbyin pa'i mi la bsod nams rgyun/_/ji ltar rgya mtsho'i chu bzhin 'bab/_/ces bka' stsal to/_/ji skad du bcom ldan 'das kyis dge slong chos rtogs par
[\[203a.7\]]bya zhes bya ba la skye mched drug gi tshogs kyis bsdus pa'i sdom gyi tshigs su bcad pa'i mthar 'di ltar 'don te/_thams cad thams cad yod do zhes/_/chos rnams thams cad dris pa dang /_/bram ze dge slong kun dga' bo/_/ston pas dge slong rnams la ni/_/legs par bshad pa go byas
[\[203b\]]
[\[203b.1\]]nas/_tshoms su yang dag bsdebs pa yin/_/zhes mdzod kyi gnas dang por/_de dag rnams kyi rnam shes rten/_/mig la sogs gzugs dang ba rnams/_/zhes bya ba der bris zin to/_/gang 'di skad du shes par bya ba zhes bya ba la sogs pa la bcom ldan 'das ko tu ba na ka lam sha mya
[\[203b.2\]]zhes bya ba'i ko tu pa'i grong khyer na bzhugs te/_de nas bcom ldan 'das kyis dge slong rnams la bos te/_dge slong dag thog mar dge ba zhes bya ba nas snga ma bzhin du tshangs par spyod pa yongs su gsal bar byed pa'i skye mched drug gi tshogs zhes bya ba'i chos kyi rnam grangs kyi chos
[\[203b.3\]]bshad par bya ste/_de legs par nyon zhes bya ba nas bshad par bya ba'i bar du'o/_/skye mched drug gi tshogs kyi chos kyi rnam grangs gang zhe na/_dge slong dag mig dang gzugs yang dag pa ji lta ba bzhin ma shes shing ma mthong ba dang /_mig gi rnam par shes pa dang /_mig gi
[\[203b.4\]]'dus te reg pa dang /_mig gi 'dus te reg pa'i rkyen gyis skyes pa'i tshor ba bde ba'am/_sdug bsngal ba'am/_bde ba yang ma yin sdug bsngal ba yang ma yin pa yang dag pa ji lta ba bzhin ma shes shing ma mthong nas/_mig dang gzugs la yang dag par dga' zhing mig gi rnam par shes pa dang
[\[203b.5\]]mig gi 'dus te reg pa dang /_mig gi 'dus te reg pa'i rkyen gyis skyes pa'i tshor ba bde ba dang /_sdug bsngal ba'am/_bde ba yang ma yin sdug bsngal ba yang ma yin pa la yang dag par dga' bar 'gyur ro/_/de de la yang dag par chags shing rmongs la so sor rtog pa dang sems bcings shing
[\[203b.6\]]nye bar len pa'i phung po lnga nye bar sogs par 'gyur te/_dga' ba'i 'dod chags dang lhan cig pa'i srid pa las yang srid par 'gro ba de dang der dga' ba'i 'dod chags 'jug cing de de dag tu skye bar 'gyur te/_lus ngal ba dang /_sems ngal ba dang /_lus kyi rims nad dang /_sems kyi rims
[\[203b.7\]]nad dang /_lus yongs su sreg pa dang /_sems yongs su sreg pa dang /_lus kyi 'bad rtsol dang /_sems kyi 'bad rtsol dang /_lus kyi sdug bsngal ba so sor nyams su myong ba dang /_sems kyi sdug bsngal ba so sor nyams su myong bar yang 'gyur zhing de lus dang sems kyi sdug bsngal so sor
[\[204a\]]
[\[204a.1\]]nyams su myong bas 'di ltar ma 'ongs pa'i skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_de ltar sdug bsngal gyi phung po chen po 'di
[\[204a.2\]]'ba' zhig yang dag par 'byung bar 'gyur ro/_/dge slong dag rna ba dang /_sna dang /_lce dang /_lus dang /_yid dang /_chos yang dag pa ji lta ba bzhin ma shes shing ma mthong la/_yid kyi rnam par shes pa dang /_yid kyi 'dus te reg pa dang /_yid kyi 'dus te reg pa'i rkyen gyis byung ba'i tshor ba
[\[204a.3\]]bde ba'am/_sdug bsngal ba'am/_bde ba yang ma yin sdug bsngal ba yang ma yin pa yang dag pa ji lta ba bzhin ma shes shing ma mthong na/_de la yang dag par dga' bar 'gyur ro/_/de de la yang dag par chags shing rmongs la so sor rtog cing sems bcings pa dang nye bar len pa'i phung
[\[204a.4\]]po lnga nye bar sogs par 'gyur te/_dga' ba'i 'dod chags dang lhan cig pa'i sred pa las yang sred par 'gro ba de dang der skye bar 'gyur te/_lus ngal ba dang /_sems ngal ba dang /_lus kyi rims nad dang /_sems kyi rims nad dang /_lus yongs su sreg pa dang /_sems
[\[204a.5\]]yongs su sreg pa dang /_lus kyi 'bad pa dang /_sems kyi 'bad pa dang /_lus kyi sdug bsngal so sor nyams su myong ba dang /_sems kyi sdug bsngal so sor nyams su myong bar yang 'gyur zhing de lus dang sems kyi sdug bsngal so sor nyams su myong bas 'di ltar ma 'ongs pa'i skye ba dang /_
[\[204a.6\]]rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar 'gyur te/_sdug bsngal gyi phung po chen po 'di 'ba' zhig yang dag par 'byung bar 'gyur ro/_/dge slong dag mig dang gzugs yang dag
[\[204a.7\]]pa ji lta ba bzhin rab tu shes shing /_mig gi rnam par shes pa dang /_mig gi 'dus te reg pa dang /_mig gi 'dus te reg pa'i rkyen gyis byung ba'i tshor ba bde ba 'am/_sdug bsngal ba'am/_bde ba yang ma yin sdug bsngal ba yang ma yin pa yang dag pa ji lta ba bzhin shes shing mthong nas/_de
[\[204b\]]
[\[204b.1\]]la yang dag par dga' bar mi 'gyur ro/_/de de la yang dag par mi chags shing mi rmongs la so sor mi rtog cing sems mi 'ching la nye bar len pa'i phung po lnga nye bar mi sogs te/_dga' ba'i 'dod chags dang lhan cig pa'i sred pa las 'gro ba de dang der skye bar mi 'gyur zhing /_lus
[\[204b.2\]]kyi ngal ba dang /_sems kyi ngal ba dang /_lus kyi rims nad dang /_sems kyi [(]rigs [,]rims [)]nad dang /_lus kun tu sreg pa dang /_sems kun du sreg pa dang /_lus kyi 'bad rtsol dang /_sems kyi 'bad rtsol dang /_lus kyi sdug bsngal so sor myong ba dang /_sems kyi sdug bsngal so sor nyams
[\[204b.3\]]su myong bar yang mi 'gyur zhing lus dang sems kyi sdug bsngal so sor myong bas ma 'ongs pa'i skye ba dang /_rga ba dang /_na ba dang /_'chi ba dang /_mya ngan dang /_smre sngags 'don pa dang /_sdug bsngal ba dang /_yid mi bde ba dang /_'khrug pa rnams 'byung bar mi 'gyur te/_de ltar na sdug bsngal
[\[204b.4\]]gyi phung po chen po 'di 'ba' zhig 'byung bar mi 'gyur ro/_/dge slong dag rna ba dang /_sna dang /_lce dang /_lus dang /_yid dang /_chos yang dag pa ji lta ba bzhin rab tu shes shing mthong la/_yid kyi rnam par shes pa dang /_yid kyi 'dus te reg pa dang /_yid kyi 'dus te reg pa'i rkyen gyis byung ba'i
[\[204b.5\]]tshor ba bde ba'am/_sdug bsngal ba'am/_bde ba yang ma yin sdug bsngal ba yang ma yin pa yang dag pa ji lta ba bzhin shes shing mthong na/_de de la yang dag par dga' bar mi 'gyur ro/_/de de la mi chags shing mi rmongs la so sor mi rtog cing sems mi 'ching la nye bar len pa'i phung po lnga nye
[\[204b.6\]]bar mi stsogs te/_dga' ba'i 'dod chags dang lhan cig pa'i sred pa las yang sred par 'gro ba de dang der skye bar mi 'gyur zhing lus ngal ba dang /_sems ngal ba dang /_lus kyi rims nad dang /_sems kyi rims nad dang /_lus yongs su sreg pa dang /_sems yongs su sreg pa dang /_lus kyi
[\[204b.7\]]'bad rtsol dang /_sems kyi 'bad rtsol dang /_lus kyi sdug bsngal so sor myong ba dang /_sems kyi sdug bsngal so sor nyams su myong bar yang mi 'gyur te/_lus dang sems kyi sdug bsngal so sor myong bas ma 'ongs pa'i skye ba dang /_rga ba dang /_na ba dang /_'chi ba dang /_mya ngan dang /_smre sngags
[\[205a\]]
[\[205a.1\]]'don pa dang /_sdug bsngal ba dang /_yid mi bde ba dang /_'khrug pa rnams 'byung bar mi 'gyur te/_de ltar na sdug bsngal gyi phung po chen po 'di 'ba' zhig 'byung bar mi 'gyur ro/_/de de ltar shes shing de ltar mthong na 'phags pa'i lam yan lag brgyad sgom
[\[205a.2\]]pa yongs su rdzogs par 'gyur te/_yang dag pa'i lta ba sgom pa yongs su rdzogs par 'gyur zhing /_yang dag pa'i rtog pa dang /_yang dag pa'i ngag dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin sgom pa yongs su rdzogs par 'gyur te/_'di'i
[\[205a.3\]]yang dag pa'i las kyi mtha' dang /_'tsho ba dag ni sngon nyid du yongs su dag cing byang bar gyur te/_de ltar na go rims las zlog par 'phags pa'i lam yan lag brgyad sgom pa yongs su rdzogs par 'gyur ro/_/dran pa nye bar gzhag pa bzhi sgom pa yongs su rdzogs par 'gyur ro/_/yang
[\[205a.4\]]dag par spong ba bzhi dang /_rdzu 'phrul gyi rkang pa bzhi dang /_dbang po lnga dang /_stobs lnga dang /_byang chub kyi yan lag bdun sgom pa yongs su rdzogs par 'gyur ro/_/zhi gnas dang lhag mthong 'dris shing mnyam par 'jug ste/_de chos gang dag mngon par shes par bya ba dang yongs su shes
[\[205a.5\]]par bya ba'i chos de dag mngon par shes shing yongs su shes so/_/chos gong mngon par shes nas spang bar bya ba de dag mngon par shes nas rab tu spong ngo /_/chos gang dag mngon par shes nas mngon sum du bya ba'i chos de dag mngon par shes nas mngon du byed do/_/chos gang dag mngon par
[\[205a.6\]]shes nas bsgom par bya ba'i chos de dag mngon par shes nas sgom par byed do/_/chos gang dag mngon par shes par bya ba dang /_yongs su shes par bya ba'i chos de dag mngon par shes par bya ba dang yongs su shes pa gang zhe na/_'di lta ste/_ming dang gzugs so/_/'di ni chos gang dag mngon par
[\[205a.7\]]shes pa dang yongs su shes par bya ba'i chos de dag mngon par shes shing yongs su shes pa zhes bya'o/_/chos gang dag mngon par shes nas yongs su spang bar bya ba'i chos de dag mngon par shes nas yongs su spong ba gang zhe na/_ma rig pa dang srid pa'i sred pa ste/_'di ni chos gang dag
[\[205b\]]
[\[205b.1\]]mngon par shes nas yongs su spang ba'i chos de dag mngon par shes nas yongs su spong ba zhes bya'o/_/chos gang dag mngon par shes nas mngon sum du bya ba'i chos de dag mngon par shes nas mngon du [(]bed [,]byed [)]pa gang zhe na/_rig pa dang rnam par grol ba ste/_'di ni mngon par shes nas
[\[205b.2\]]mngon du bya ba'i chos de dag mngon par shes nas mngon du byed pa zhes bya'o/_/chos gang dag mngon par shes nas bsgom par bya ba'i chos de dag mngon par shes nas sgom par byed pa gang zhe na/_zhi gnas dang lhag mthong ste/_'di ni chos gang dag mngon par shes nas bsgom par bya ba'i
[\[205b.3\]]chos de dag mngon par shes nas sgom par byed pa'o/_/dge slong dag dge slong gang dag mngon par shes par bya ba dang yongs su shes par bya ba'i chos de dag mngon par shes shing yongs su shes par 'gyur ba dang /_chos gang dag mngon par shes nas spang bar bya ba'i chos de dag mngon par shes
[\[205b.4\]]nas yongs su spong bar 'gyur ba dang /_chos gang dag mngon par shes nas mngon du byed pa'i chos de dag mngon par shes nas mngon sum du byed par 'gyur ba dang /_chos gang dag mngon par shes nas bsgom par bya ba'i chos de dag sgom par 'gyur ba 'di ni dge slong zhes brjod de/_dge slong
[\[205b.5\]]sred pa chad pa/_kun tu sbyor ba spangs pa/_yang dag pa'i mngon par rtogs pas sdug bsngal mthar byed pa zhes bya'o/_/'di ni skye mched drug ces bya ba'i chos kyi rnam grangs te/_dge slong dag thog mar dge ba zhes bya ba nas tshangs par spyod pa yongs su gsal bar byed pa'i chos bshad
[\[205b.6\]]par bya ste/_'di lta ste/_skye mched drug bstan pa chen po zhes bya ba'i chos kyi rnam grangs so zhes ngas ji skad du bstan pa de rgyas par rab tu bshad do/_/spong ba chu lon du yod pa ste bya ba la/_gleng gzhi ni mnyan du yod pa na'o/_/de nas bcom ldan 'das kyis dge slong rnams la bos te/_
[\[205b.7\]]dge slong dag log pa nyid dang yang dag pa nyid kyis chos dag bshad par bya ste/_de legs par nyon la yid la zung shig dang bshad par bya'o/_/log pa nyid gang zhe na/_log pa'i lta ba dang /_log pa'i rtog pa dang /_log pa'i ngag dang /_log pa'i las kyi mtha' dang /_log pa'i
[\[206a\]]
[\[206a.1\]]'tsho ba dang /_log pa'i rtsol ba dang /_log pa'i dran pa dang /_log pa'i ting nge 'dzin to/_/'di ni log pa nyid ces bya'o/_/yang dag pa nyid gang zhe na/_'di lta ste/_yang dag pa'i lta ba dang /_yang dag pa'i ngag dang /_yang dag pa'i las kyi mtha' dang /_
[\[206a.2\]]yang dag pa'i 'tsho ba dang /_yang dag pa'i rtsol ba dang /_yang dag pa'i dran pa dang /_yang dag pa'i ting nge 'dzin to/_/yang dag pa'i lta ba gang zhe na/_yang dag pa'i lta ba de ni rnam pa gnyis te/_'jig rten pa'i yang dag pa'i lta ba zag pa dang bcas pa nye bar len pa dang bcas pa bde 'gro
[\[206a.3\]]sgrub par byed pa yang yod/_'jig rten las 'das pa'i yang dag pa'i lta ba zag pa med pa nye bar len pa med pa yang dag par sdug bsngal zad cing sdug bsngal mthar 'byin par byed pa sgrub pa yang yod/_'jig rten pa'i yang dag pa'i lta ba zag pa dang bcas pa nye bar len pa dang bcas
[\[206a.4\]]pa bde 'gro sgrub par byed pa gang zhe na/_lta ba gang sbyin pa yod do/_/mchod sbyin yod do/_/legs par spyad pa yod do/_/nyes par spyad pa yod do/_/legs par spyad pa dang /_nyes par spyad pa'i las kyi 'bras bu rnam par smin pa yod do/_/'jig rten 'di yod do/_/'jig rten pha rol yod
[\[206a.5\]]do/_pha yod do/_/ma yod do/_/sems can rdzus te byung ba yod do/_/'jig rten na dgra bcom pa yod do/_/yang dag par 'gro ba dang /_yang dag par rtog pa yod do zhes lta ba 'di 'jig rten pa'i lta ba ste/_'di ltar chos rnams la rang nyid kyis mngon par shes pa mngon du bya ba phun sum tshogs
[\[206a.6\]]pa rab tu rig pa ste/_skye ba zad do/_/tshangs par spyod pa bsten to/_/bya ba byas so/_/srid pa 'di las gzhan mi shes so zhes bya ba ste/_'di ni 'jig rten pa'i yang dag pa'i lta ba zag pa dang bcas pa nye bar len pa dang bcas pa bde 'gro sgrub par byed pa dag go/_/'jig rten las
[\[206a.7\]]'das pa'i yang dag pa'i lta ba zag pa med pa nye bar len pa med pa sdug bsngal zad cing sdug bsngal mthar 'byin par byed pa gang zhe na/_'di na 'phags pa nyan thos sdug bsngal la sdug bsngal du yid la byed cing kun 'byung la kun 'byung dang /_'gog pa la 'gog pa dang /_lam la
[\[206b\]]
[\[206b.1\]]lam du yid la byed de/_yid la byed pa zag pa med pa dang yang dag par ldan pa rnams 'byed cing rab tu 'byed pa dang /_rnam par 'byed pa dang /_mtshon pa dang /_yang dag par mtshon pa dang /_nye bar mtshon pa dang /_sten pa dang /_rab tu shes pa dang /_shes rab dang /_blo dang /_rig pa
[\[206b.2\]]dang /_mkhas pa dang /_yongs su shes pa dang /_dpyod pa dang /_lta ba 'di ni 'phags pa'i 'jig rten las 'das pa'i yang dag pa'i lta ba zag pa med pa nye bar len pa med pa sdug bsngal zad cing sdug bsngal mthar 'byin par byed pa zhes bya'o/_/yang dag pa'i rtog pa gang zhe na/_
[\[206b.3\]]yang dag pa'i rtog pa de ni rnam pa gnyis te/_'jig rten pa'i yang dag pa'i rtog pa zag pa dang bcas pa nye bar len pa dang bcas pa bde 'gro mtho ris sgrub par byed pa yang yod/_'jig rten las 'das pa'i yang dag pa'i lta ba zag pa med pa nye bar len pa med pa sdug bsngal zad cing sdug
[\[206b.4\]]bsngal mthar byed pa yang yod do/_/'jig rten pa'i yang dag pa'i rtog pa zag pa dang bcas pa nye bar len pa dang bcas pa bde 'gro sgrub par byed pa gang zhe na/_thar pa'i rnam par rtog pa dang /_gnod sems med pa'i rnam par rtog pa dang /_rnam par 'tshe ba med pa'i rnam par rtog pa ste/_'di ni
[\[206b.5\]]'jig rten pa'i yang dag pa'i rtog pa zag pa med pa nye bar len pa med pa bde 'gro sgrub par byed pa dag go/_/'phags pa'i 'jig rten las 'das pa'i yang dag pa'i rtog pa zag pa med pa nye bar len pa med pa sdug bsngal zad cing sdug bsngal mthar 'byin par byed pa gang zhe na/_'di na
[\[206b.6\]]'phags pa nyan thos sdug bsngal la sdug bsngal du yid la byed cing /_kun 'byung la kun 'byung dang /_'gog pa la 'gog pa dang /_lam la lam du yid la byed cing zag pa med pa'i yid la byed pa dang /_yang dag par ldan pa'i sems kyis dpyod pa dang /_rab tu dpyod pa dang /_
[\[206b.7\]]rnam par dpyod pa dang /_mngon par rab tu dpyod pa dang /_rtog pa dang /_rnam par rtog pa dang /_bgrang ba dang /_yang dag par rtog pa ste/_'di ni 'phags pa'i 'jig rten las 'das pa'i yang dag pa'i rtog pa zag pa med pa nye bar len pa med pa sdug bsngal zad cing sdug bsngal mthar
[\[207a\]]
[\[207a.1\]]byed pa zhes bya'o/_/yang dag pa'i ngag gang zhe na/_yang dag pa'i ngag de ni rnam pa gnyis te/_'jig rten pa'i yang dag pa'i ngag zag pa dang bcas pa nye bar len pa dang bcas pa bde 'gro sgrub par byed pa yod do/_/'jig rten las 'das pa'i yang dag
[\[207a.2\]]pa'i ngag zag pa med pa nye bar len pa med pa sdug bsngal zad cing sdug bsngal mthar byed pa yang yod do/_/'jig rten pa'i yang dag pa'i ngag zag pa dang bcas pa nye bar len pa dang bcas pa bde 'gro sgrub par byed pa gang zhe na/_brdzun du smra ba spong ba dang /_phra ma spong ba dang /_tshig
[\[207a.3\]]rtsub po spong ba dang /_tshig 'khyal pa spong ba ste/_'di ni 'jig rten pa'i yang dag pa'i ngag zag pa dang bcas pa nye bar len pa dang bcas pa bde 'gro sgrub par byed pa zhes bya'o/_/'phags pa'i 'jig rten las 'das pa'i yang dag pa'i ngag zag pa med pa nye bar len pa med pa
[\[207a.4\]]sdug bsngal zad cing sdug bsngal mthar 'byin pa gang zhe na/_'di ni 'phags pa nyan thos sdug bsngal la sdug bsngal du yid la byed cing /_kun 'byung la kun 'byung dang /_'gog pa la 'gog pa dang /_lam la lam du yid la byed de log par 'gro ba'i ngag gi nyes par spyod pa rnam pa bzhi
[\[207a.5\]]spangs shing de las gzhan pa'i ngag gi nyes par spyad pa so sor ma brtags shing zag pa med pa dang bral ba dang /_rab tu bral ba dang /_rnam par bral ba dang /_bton pa dang /_mi byed pa'i sdom pa dang /_mi byed pa dang /_chad pa dang /_chu lon dang /_mi 'thob pa dang /_yang dag par mi
[\[207a.6\]]'thob pa dang /_'da' ba dang yang dag par 'da' ba 'di ni 'phags pa'i 'jig rten las 'das pa'i ngag zag pa med pa nye bar len pa med pa sdug bsngal zad cing sdug bsngal mthar 'byin par byed pa zhes bya'o/_/yang dag pa'i las kyi mtha' gang zhe na/_yang dag pa'i
[\[207a.7\]]las kyi mtha' de ni rnam pa gnyis te/_'jig rten pa'i yang dag pa'i las kyi mtha' zag pa dang bcas pa nye bar len pa dang bcas pa bde 'gro sgrub par byed pa yang yod/_'phags pa'i 'jig rten las 'das pa'i yang dag pa'i las kyi mtha' zag pa med pa nye bar len
[\[207b\]]
[\[207b.1\]]pa med pa sdug bsngal zad cing sdug bsngal mthar 'byin par byed pa yang yod do/_/'jig rten pa'i yang dag pa'i las kyi mtha' zag pa dang bcas pa nye bar len pa dang bcas pa bde 'gro sgrub par byed pa gang zhe na/_srog gcod pa spong ba dang /_ma byin par len pa spong ba dang /_'dod pa las
[\[207b.2\]]log par g.yem pa spong ba ste/_'di ni 'jig rten pa'i yang dag pa'i las kyi mtha' zag pa dang bcas pa nye bar len pa dang bcas pa bde 'gro sgrub par byed pa zhes bya'o/_/'jig rten las 'das pa'i yang dag pa'i las kyi mtha' zag pa med pa nye bar len pa med pa sdug
[\[207b.3\]]bsngal zad cing sdug bsngal mthar 'byin par byed pa gang zhe na/_'di ni 'phags pa nyan thos sdug bsngal la sdug bsngal du yid la byed cing kun 'byung la kun 'byung dang /_'gog pa la 'gog pa dang /_lam la lam du yid la byed de/_log pa'i tshor bar 'gro ba'i lus kyi nyes
[\[207b.4\]]par spyod pa rnam pa gsum spangs te/_de las gzhan pa'i lus kyi nyes par spyod pa dag so sor brtags pa dang /_zag pa med pa dang /_bral ba dang /_rab tu bral ba dang /_rnam par bral ba dang yang dag par 'das pa'i bar du ste/_'di ni 'phags pa'i 'jig rten las 'das
[\[207b.5\]]pa'i yang dag pa'i las kyi mtha' zag pa med pa nye bar len pa med pa sdug bsngal zad cing sdug bsngal mthar 'byin par byed pa zhes bya'o/_/yang dag pa'i 'tsho ba gang zhe na/_yang dag pa'i 'tsho ba de ni rnam pa gnyis te/_'jig rten pa'i yang dag pa'i 'tsho ba zag pa dang bcas pa
[\[207b.6\]]nye bar len pa dang bcas pa bde 'gro sgrub par byed pa yang yod/_'jig rten las 'das pa'i yang dag pa'i 'tsho ba zag pa med pa nye bar len pa med pa sdug bsngal mthar 'byin par byed pa yang yod do/_/'jig rten pa'i yang dag pa'i 'tsho ba zag pa dang bcas pa nye bar len pa
[\[207b.7\]]dang bcas pa bde 'gro sgrub par byed pa gang zhe na/_gang 'di so sor brtags nas chos dang ldan pas chos gos dag 'tshol bar byed de chos ma yin pas ni ma yin no/_/chos dang ldan pas mal cha dang /_stan dang /_na ba'i gso sman dang /_'tsho ba'i yo byad dag tshol bar byed kyi/_
[\[208a\]]
[\[208a.1\]]chos ma yin pas ni ma yin pa ste/_'di ni 'jig rten pa'i yang dag pa'i 'tsho ba zag pa dang bcas pa nye bar len pa dang bcas pa bde 'gro sgrub par byed pa dag ces bya'o/_/'jig rten las 'das pa'i yang dag pa'i 'tsho ba zag pa med pa nye bar len pa med pa
[\[208a.2\]]sdug bsngal zad cing sdug bsngal mthar 'byin par byed pa gang zhe na/_'di na 'phags pa nyan thos sdug bsngal la sdug bsngal du yid la byed cing kun 'byung la kun 'byung dang /_'gog pa la 'gog pa dang /_lam la lam du yid la byed de/_log pa'i 'tsho ba so sor ma brtags
[\[208a.3\]]shing zag pa med pa dang bral ba dang rab tu bral ba zhes bya ba nas yang dag par 'das pa'i bar du ste/_'di ni 'jig rten las 'das pa'i yang dag pa'i 'tsho ba zag pa med pa nye bar len pa med pa sdug bsngal zad cing sdug bsngal mthar byed pa zhes bya'o/_/yang dag pa'i rtsol ba
[\[208a.4\]]gang zhe na/_yang dag pa'i rtsol ba de ni rnam pa gnyis te/_'jig rten pa'i yang dag pa'i rtsol ba zag pa dang bcas pa nye bar len pa dang bcas pa bde 'gro sgrub par byed pa yang yod/_/'jig rten las 'das pa'i yang dag pa'i rtsol ba zag pa med pa nye bar len pa med pa sdug
[\[208a.5\]]bsngal zad cing sdug bsngal mthar 'byin par byed pa yang yod do/_/'jig rten pa'i yang dag pa'i rtsol ba zag pa dang bcas pa nye bar len pa dang bcas pa bde 'gro sgrub par byed pa gang zhe na/_gang 'dun pa dang /_brtson pa dang /_rtsol ba dang /_gnod pa dang /_pha rol gnon pa
[\[208a.6\]]dang /_brtan pa dang /_rtsom pa dang /_spro ba dang /_chog par mi 'dzin pa dang /_sems yang dag par 'dzin pa dang /_rtag tu byed pa ste/_'di ni 'jig rten pa'i yang dag pa'i rtsol ba zag pa dang bcas pa nye bar len pa dang bcas pa bde 'gro sgrub par byed pa zhes bya'o/_/'jig rten las
[\[208a.7\]]'das pa'i yang dag pa'i rtsol ba zag pa med pa nye bar len pa med pa sdug bsngal zad cing sdug bsngal mthar 'byin par byed pa gang zhe na/_'di na 'phags pa nyan thos sdug bsngal la sdug bsngal du yid la byed cing kun 'byung la kun 'byung dang /_'gog pa la 'gog pa dang /_
[\[208b\]]
[\[208b.1\]]lam la lam du yid la byed de zag pa med pa'i yid la byed pa dang yang dag par ldan pas 'dun pa dang zhes bya ba nas rtag tu byed do zhes bya ba'i bar du ste/_'di ni 'phags pa'i 'jig rten las 'das pa'i rtsol ba zag pa med pa nye bar len pa med pa sdug
[\[208b.2\]]bsngal zad cing sdug bsngal mthar 'byin par byed pa zhes bya'o/_/yang dag pa'i dran pa gang zhe na/_yang dag pa'i dran pa de ni rnam pa gnyis te/_'jig rten pa'i yang dag pa'i dran pa zag pa dang bcas pa nye bar [(]lan [,]len [)]pa dang bcas pa bde 'gro sgrub par byed pa yang yod/_'jig rten las
[\[208b.3\]]'das pa'i dran pa zag pa med pa nye bar len pa med pa sdug bsngal zad cing sdug bsngal mthar 'byin par byed pa yang yod do/_/'jig rten pa'i yang dag pa'i dran pa zag pa dang bcas pa nye bar len pa dang bcas pa bde 'gro sgrub par byed pa gang zhe na/_gang dran pa dang /_rjes
[\[208b.4\]]su dran pa dang /_so sor dran pa dang /_rab tu dran pa dang /_mi brjed pa dang /_chos nyid mi brjed par sems la mngon par brjod pa ste/_'di ni 'jig rten pa'i yang dag pa'i dran pa zag pa dang bcas pa nye bar len pa dang bcas pa bde 'gro sgrub par byed pa zhes bya'o/_/'phags pa'i
[\[208b.5\]]'jig rten las 'das pa'i yang dag pa'i dran pa zag pa med pa nye bar len pa med pa sdug bsngal zad cing sdug bsngal mthar 'byin par byed pa gang zhe na/_'di na 'phags pa nyan thos sdug bsngal la sdug bsngal du yid la byed cing kun 'byung la kun 'byung dang /_'gog pa la
[\[208b.6\]]'gog pa dang /_lam la lam du yid la byed de/_zag pa med pa'i yid la byed pa dang /_yang dag par ldan pas 'dun pa dang zhes bya ba nas rtag par byed ces bya ba'i bar du ste/_'di ni 'phags pa'i 'jig rten las 'das pa'i dran pa zag pa med pa nye bar len pa med pa sdug
[\[208b.7\]]bsngal zad cing sdug bsngal mthar 'byin par byed pa zhes bya'o/_/yang dag pa'i ting nge 'dzin gang zhe na/_yang dag pa'i ting nge 'dzin de ni rnam pa gnyis te/_'jig rten pa'i yang dag pa'i ting nge 'dzin zag pa dang bcas pa nye bar len pa dang bcas pa bde 'gro sgrub par byed pa yang
[\[209a\]]
[\[209a.1\]]yod/_'phags pa'i 'jig rten las 'das pa'i yang dag pa'i ting nge 'dzin zag pa med pa nye bar len pa med pa sdug bsngal zad cing sdug bsngal mthar 'byin par byed pa yang yod/_/'jig rten pa'i yang dag pa'i ting nge 'dzin zag pa dang bcas pa nye bar len pa
[\[209a.2\]]dang bcas pa bde 'gro sgrub par byed pa gang zhe na/_gang sems gnas pa dang /_yang dag par gnas pa dang /_rab tu gnas pa dang /_kun tu gnas pa dang /_nye bar gnas pa dang /_yid rnam par mi g.yeng ba dang /_zhi gnas la sems sdud pa dang /_ting nge 'dzin la sems rtse gcig
[\[209a.3\]]pa ste/_'di ni 'jig rten pa'i yang dag pa'i ting nge 'dzin zag pa dang bcas pa nye bar len pa dang bcas pa bde 'gro sgrub par byed pa zhes bya'o/_/'phags pa'i 'jig rten las 'das pa'i yang dag pa'i ting nge 'dzin zag pa med pa nye bar len pa med pa sdug bsngal zad cing sdug bsngal
[\[209a.4\]]mthar 'byin par byed pa gang zhe na/_'di ni 'phags pa nyan thos sdug bsngal la sdug bsngal du yid la byed cing kun 'byung la kun 'byung dang /_'gog pa la 'gog pa dang /_lam la lam du yid la byed de/_zag pa med pa'i yid la byed pa dang /_yang dag par ldan pas sems
[\[209a.5\]]gnas pa dang yang dag par gnas pa dang /_rab tu gnas pa dang /_kun tu gnas pa dang /_nye bar gnas pa dang /_yid rnam par mi g.yeng ba dang /_zhi gnas la sems sdud pa dang /_ting nge 'dzin la sems rtse gcig pa ste/_'di ni 'phags pa 'jig rten las 'das pa yang
[\[209a.6\]]dag pa'i ting nge 'dzin zag pa med pa nye bar len pa med pa sdug bsngal zad par byed cing sdug bsngal mthar 'byin par byed pa zhes bya'o/_/'di ni log pa nyid dang yang dag pa nyid ces bya'o/_/dge slong dag log pa nyid dang yang dag pa nyid bstan par bya'o zhes ngas ji skad du bstan pa de rgyas par
[\[209a.7\]]rab tu bshad do zhes bka' stsal to/_/gang yang mdo las ji skad du zag pa dang bcas pa'i chos rnams gang zhe na zhes bya ba la skye mched drug gi tshogs kyis bsdus pa'i sdom dang po las rtogs par bya ste/_de'i sdom gyi tshigs su bcad pa bdun pa'i mtha' las bstan pa mdzod kyi gnas
[\[209b\]]
[\[209b.1\]]dang por zag pa dang bcas pa 'di nyid ni rnam pa gsum ste zhes bya ba der bris zin to/_/mdo las 'di ci'i phyir khyad par du mdzad ce na zhes bya ba la gleng gzhi ni mnyan du yod pa na'o/_/dge slong dag drug po 'di dag ni sems kyi sbags pa dang /_tha ba'i gzhi ste/_drug gang zhe na/_dge slong
[\[209b.2\]]dag gzugs zag pa dang bcas pa nye bar len pa dang bcas pa ni sems kyi sbags pa dang tha ba'i gzhi'o/_/sgra dang /_dri dang /_ro dang /_reg bya dang /_chos zag pa dang bcas pa nye bar len pa dang bcas pa ni sems kyi sbags pa dang /_tha ba'i gzhi'o zhes gsungs so/_/dge slong tshul
[\[209b.3\]]khrims dang ldan pa dge ba'i chos can zhes bya ba/_bcom ldan 'das sa'i ru 'du 'dam bu can gyi rtsa bar dbyar gnas pa'i phyir bzhugs te/_de'i tshe bcom ldan 'das kyi drung na dge slong rab tu mang po dag dbyar gnas pa'i phyir dgon par mtshams bcad de 'dug go/_/de nas dge
[\[209b.4\]]slong rab tu mang po de dag dbyar zla ba gsum 'das nas chos gos byas pa byin gyis brlabs te/_chos gos dang lhung bzed thogs nas bcom ldan 'das gang na ba der nye bar song ste/_nye bar song nas bcom ldan 'das kyi zhabs la phyag byas te phyogs gcig tu 'dug go/_/phyogs
[\[209b.5\]]gcig tu 'dug nas dge slong rab tu mang po dag gis bcom ldan 'das la 'di skad ces gsol to/_/btsun pa bdag cag dbyar gnas lags te mtshams dag bshig lags sam/_dge slong dag khyed cag mtshams ma bshig cig_/de ci'i phyir zhe na/_dge slong dag
[\[209b.6\]]ji srid du mtshams gnas pa de srid du sbyin pa dag gi bsod nams nye bar skye ba kho nar 'gyur zhing bsod nams mngon par 'phel ba kho nar 'gyur ro/_/dge slong dag bzhi po 'di dag ni bsod nams kyi rgyu mthun dge ba'i rgyu mthun bde ba thun mong ba nyid du sbyin bdag gis re bar bya ste/_bzhi
[\[209b.7\]]gang zhe na/_gang gi gtsug lag khang dge slong tshul khrims dang ldan pa dge ba'i chos can tshad med pa dang sems kyi ting nge 'dzin phun sum tshogs pa lus kyis mngon sum du byas te/_yongs su longs spyod na de'i gzhi las sbyin pa po la tshad med pa'i bsod nams kyi rgyu mthun pa
[\[210a\]]
[\[210a.1\]]dang dge ba'i rgyu mthun pa bde ba thun mong ma yin pa nyid du rig par bya'o/_/tshad med pa dang sems kyi ting nge 'dzin phun sum tshogs pa lus kyis mngon sum du byas te/_chos gos dang bsod snyoms dang mal cha dang stan yongs su longs spyad na gzhi de las sbyin bdag
[\[210a.2\]]la de las tshad med pa'i bsod nams kyi rgyu mthun pa dang /_dge ba'i rgyu mthun pa dang bde ba thun mong ba nyid du re bar bya ste/_dge slong dag bsod nams kyi rgyu mthun pa dang dge ba'i rgyu mthun pa dang /_bde ba thun mong ba bzhi po 'di rnams dang ldan pa'i sbyin bdag gi bsod nams kyi tshad ni 'di
[\[210a.3\]]tsam bsod nams kyi 'bras bu 'di tsam bsod nams kyi 'bras bu rnam par smin pa 'di tsam zhes gzung bar mi nus te/_bsod nams mang zhing gzhan du bsod nams kyi phung po chen po zhes bya ba'i grangs su 'gro'o/_/'di lta ste/_chu bo chen po bzhi po 'di dag ni 'dres shing rgya mtsho chen por
[\[210a.4\]]'bab pa dag ste/_'di lta ste/_gang gA dang /_ya mu na dang /_ma ra yu dang /_a dze ra ba ti dang /_chen po ste/_de dag la chu 'di tsam mam chu rdza ma 'di tsam dang /_chu rdza ma brgya phrag 'di tsam dang /_chu rdza ma stong phrag 'di tsam dang /_chu rdza ma brgya stong phrag 'di tsam yod do zhes tshad gzung bar
[\[210a.5\]]mi nus kyi/_gzhan du chu mang po dang chu'i phung po chen po zhes bya ba'i grangs su 'gro'o/_/dge slong dag de bzhin du bsod nams kyi rgyu mthun pa dang dge ba'i rgyu mthun pa dang bde ba thun mong pa bzhi po 'di rnams dang ldan pa'i bsod nams kyi tshad ni gzung bar mi nus te/_gzhan du
[\[210a.6\]]na bsod nams mang ba dang bsod nams kyi phung po chen po zhes bya ba'i grangs su 'gro'o/_/ji ltar gtsang dag 'jug ngogs bde/_/rin chen 'byung gnas bkra shis mtshor/_/mi dang ri dgas tshogs dag gis/_/bsten pa'i chu bo so sor 'bab/_/de bzhin mal cha stan gding dngos/_/
[\[210a.7\]]sbyin pa'i mi la bsod nams rgyun/_/ji ltar rgya mtshor chu bzhin 'bab/_/ces gsungs so/_/gleng gzhi ni mnyan du yod pa na'o/_/'jig rten gyi chos ni rnam pa brgyad de/_'di lta ste/_rnyed pa dang /_ma rnyed pa dang /_grags pa dang /_ma grags pa dang /_bstod pa dang /_smad
[\[210b\]]
[\[210b.1\]]pa dang /_bde ba dang /_sdug bsngal ba 'o zhes gsungs so/_/log par lta ba dang log par rtog pa 'byung bar 'gyur ro zhes bya ba la/_gleng gzhi ni mnyan du yod pa na'o/_/dge slong dag ma rig pa sngon du 'gro zhing rgyu sngan la sdig pa mi dge ba'i chos rnam pa du ma yang dag par 'byung
[\[210b.2\]]zhing stsogs par 'gyur te/_dge slong dag ngo tsha med pa dang /_khrel med pa las log pa'i lta ba 'byung bar 'gyur ro/_/log pa'i lta ba de las log pa'i rtog pa 'byung bar 'gyur zhing log pa'i ngag dang log pa'i las kyi 'ba' dang /_log pa'i 'tsho ba dang /_log pa'i
[\[210b.3\]]rtsol ba dang /_log pa'i dran pa dang /_log pa'i ting nge 'dzin rab tu 'byung bar 'gyur ro/_/rig pa dang ngo tsha shes pa dang /_khrel yod pa sngon du 'gro zhing sngon gyi rgyu mtshan las dge ba'i chos rnam pa du ma yang dag par skye zhing sogs par 'gyur te/_dge slong ngo tsha shes pa dang
[\[210b.4\]]khrel yod pa las yang dag pa'i lta ba 'byung bar 'gyur zhing yang dag pa'i lta ba de las yang dag pa'i rtog pa 'byung zhing yang dag pa'i ting nge 'dzin gyi bar du 'byung bar 'grub te/_'phags pa nyan thos thos pa dang ldan pa yang dag par ldan pa mnyam par bzhag pa 'di lta ste/_
[\[210b.5\]]'dod chags dang zhe sdang dang gti mug dag las sems rnam par grol ba zhes bya'o/_/de ltar 'phags pa nyan thos sems yang dag par rnam par grol ba yang dag pa nyid du shes par 'gyur te/_bdag gi skye ba zad do zhes bya ba nas/_srid pa 'di las gzhan mi shes so zhes bya
[\[210b.6\]]ba'i bar du'o zhes gsungs so/_/ji skad du mdo las glang chen zhes bya ba la sogs pa la bcom ldan 'das mnyan yod kyi shar gyi kun dga' ra ba ni ri dgas dga' ma'i ma dad par lhan cig gnas pa tshe dang ldan pa 'char ka dang thabs cig tu bzhugs so/_/de nas bcom ldan 'das
[\[210b.7\]]dgongs ka nang du yang dag 'jog las bzhengs te/_tshe dang ldan pa 'char ka la bos nas tshur shog shar phyogs kyi rdzing bur sku bkru ba'i phyir bdag cag 'gro bar bya'o/_/bcom ldan 'das kyis gsungs pa thos nas tshe dang ldan pa 'char ka btsun pa de bzhin no zhes gsol te/_de nas
[\[211a\]]
[\[211a.1\]]bcom ldan 'das kyi phyi bzhin 'brang ba'i dge slong 'char ka dang shar phyogs kyi rdzing bu gang na ba der nye bar gshegs te/_nye bar gshegs nas chos gos dag dgon pa'i mtha' zhig tu bzhag nas shar phyogs kyi rdzing bur zhugs te sku khrus mdzad nas shar
[\[211a.2\]]phyogs kyi rdzing bu nas byung ste chos gos brkyang pa zhig sku skems par mdzad cing bzhugs so/_/de'i tshe ko sa la'i rgyal po sde rab tu pham byed kyi glang po che se ga to zhes bya ba glang po che'i rgyal po chen po rol mo'i cha byad sna tshogs kyi sgra dang shar phyogs kyi rdzing bur 'ongs nas khrus byas shing
[\[211a.3\]]'thungs nas 'gro ba skye bo rnams kyis mthong na 'di skad du kye ma glang po che glang po che glang po che chen po bzang ngo zhes smra'o/_/ko sa la'i rgyal po sde rab tu pham byed kyi glang po che se ga to zhes bya ba glang po che'i rgyal po chen po rol mo'i cha byad sna tshogs kyi sgra dang shar phyogs kyi rdzing bur 'ongs
[\[211a.4\]]nas khrus byas shing 'thungs nas 'gro ba na skye bo dag 'di skad du kye ma glang po che glang po che glang po che chen po bzang ngo zhes smra ba tshe dang ldan pa 'char byed kyis mthong nas bcom ldan 'das la 'di skad ces gsol to/_/btsun pa ko sa'i rgyal po sde rab tu pham byed kyi glang po che se gto zhes bya ba
[\[211a.5\]]nas glang po che glang po che chen po rab tu bzang ngo zhes bya ba'i bar du ste/_ci btsun pa glang po che gcig po lus skyes pa mthong nas skye bo dag glang po che glang po che glang po che chen po bzang ngo zhes smra'am 'on te gzhan cung zad cig la yang smra/_glang po che lus chen por skyes pa skye bo dag gis
[\[211a.6\]]mthong nas 'di skad du kye ma glang po che glang po che glang po che chen po rab tu bzang ngo zhes smra zhing rta dang khyu mchog dang ma he dang ra dang lug dang sbrul dang skyes bu dang shing gi phung po chen po mngon par 'phel ba skye bo rnams kyis mthong nas 'di skad du kye ma glang po che glang po che glang po che chen po
[\[211a.7\]]rab tu bzang ngo zhes smra mod kyi/_'on kyang 'char byed lha dang bcas pa'i 'jig rten dang /_bdud dang bcas pa dang /_/tshangs pa dang bcas pa dang /_dge sbyong dang bram zer bcas pa'i lha dang mi'i 'jig rten na lus dang ngag dang yid kyi nyes par spyad pa mi byed pa de glang po che zhes
[\[211b\]]
[\[211b.1\]]nga smra ste/_'char byed de la de bzhin gshegs pa ni lha dang bcas pa dang /_bdud dang bcas pa dang /_tshangs pa dang bcas pa dge sbyong dang bram zer bcas pa lha dang mi'i 'jig rten na nyes par spyad pa mi byed pas glang po che zhes bya'o/_/de nas tshe dang ldan pa 'char ka 'di snyam du 'gyur
[\[211b.2\]]te/_bcom ldan 'das la mngon sum du glang po che'i dpe tshigs su bcad pas bstod par bya'o snyam nas tshe dang ldan pa 'char kas bla gos phrag pa gcig la gzar te bcom ldan 'das gang na ba de logs su thal mo sbyar nas phyag 'tshal te bcom ldan 'das la 'di skad ces gsol to/_/
[\[211b.3\]]bcom ldan 'das bdag spobs lags so/_/bde bar gshegs pa spobs lags so/_/bcom ldan 'das kyis 'char ka spobs par gyis shig ces bka' stsal pa dang /_de'i tshe tshe dang ldan pa 'char kas tshigs su bcad pa 'di skad ces gsol to/_/mir gyur rdzogs
[\[211b.4\]]pa'i sangs rgyas ni/_/dul zhing mnyam par bzhag pa ste/_tshangs spyod lam gyis spyod lam dang /_/thugs ni shin tu nye bar zhi/_/chos kun pha rol phyin pa la/_/gang yang mi rnams phyag byed cing /_/lha rnams kyis kyang phyag byas te/_/dgra bcom bdag gis 'di ltar thob/_/
[\[211b.5\]]kun sbyor kun las rab 'das shing /_/mya ngan 'das pa'i pha rol phyin/_/gser ri rdo las grol ba ltar/_/'dod pa kun las nges par 'byung /_/rdzogs pa'i sangs rgyas sgra dbyangs ni/_/nyi ma bzhin du rab tu grags/_/glang chen rnams kyi nang dag tu/_/bden pa bla na med pa yin/_/
[\[211b.6\]]legs par bsngags dang rnam mi 'tshe/_/glang chen rkang pa snga ma gnyis/_/dka' thub tshangs par spyod pa dag_/glang chen rkang pa phyi ma gnyis/_/dad pa dang ni btang snyoms dag_/glang chen chen po'i mche ba dag_/dran pa mgrin pa shes rab mgo/_/chos la sems pa dpung pa ste/_/
[\[211b.7\]]rnam par 'byed pa rgyab yin te/_/bden pa rtsib logs khog pa chos/_/dbugs dbyung rngub pa bsam gtan te/_/nang gi bdag nyid mnyam bzhag pa/_/glang chen gshegs na'ang mnyam par bzhag_/bzhugs na'ang mnyam par bzhag pa ste/_/glang chen mnal na 'ang mnyam
[\[212a\]]
[\[212a.1\]]par gzhag_/bzhengs na 'ang mnyam par gzhag pa yin/_/thams cad du ni glang chen dag_/glang chen gyis ni rab tu bsdus/_/kha na ma tho rab spangs shing /_/kha na ma tho med par spyod/_/glang chen spyod
[\[212a.2\]]spyod cing rab spyod do/_/rnam par ma dpyad par ma yin/_/gsog 'jog rab tu spangs nas ni/_/'tsho ba dang ni mnabs par mdzad/_/gzhan gyis byin pa thams cad du/_/dad pas byin pa spyod par mdzad/_/'ching ba thams cad yongs bcad cing /_/phra rgyas
[\[212a.3\]]thams cad rnam par spangs/_/gang dang gang gis rab byung ba/_/ltos pa med par rab tu 'gro/_/ji ltar yid 'ong [(]bri [,]dri [)]ldan pa/_/pad+ma dkar po mdzes pa dag_/chu las rab tu byung yang ni/_/chu yis rab tu ma gos pa/_/de bzhin rdzogs sangs 'jig rten skyes/_/'jig rten skyon gyis ma
[\[212a.4\]]gos te/_/ji ltar 'dam skyes pad+ma bzhin/_/ji ltar me dag 'bar ba na/_/shing dang bral na nye bar zhi/_/rnam par zhi zhing nges 'byung ba/_/mya ngan 'das pa zhes brjod do/_/rnam par shes bya'i don 'di dag_/sgra dbyangs rnam par bshad nas shes/_/glang chen glang chen zhes brjod pa/_/
[\[212a.5\]]gsal bar bstan pa go bar 'gyur/_/'dod chags spangs shing zhe sdang spangs/_/gti mug spangs shing zag pa med/_/phung po yongs su spangs pa ni/_/glang chen mya ngan 'das zhes brjod/_/ces gsungs so/_/lus la yongs su gdung med pas/_/tshul khrims yang dag
[\[212a.6\]]blangs pa bde/_/gnyid log pa 'ang bde ba ste/_/sad pa na'ang 'phel bar 'gyur/_/zhes gsungs so/_/gang yang bcom ldan 'das kyis ji skad du zhes bya ba bcom ldan 'das shAkya thub pa'i bstan pa la lo bcu gnyis skyon ma byung gi bar du dge slong gi dge 'dun la tshigs su
[\[212a.7\]]bcad pa gsum gyis so sor thar pa'i mdo ston te/_sdig pa ci yang mi bya ste/_dge ba phun sum tshogs par bya/_/rang gi sems ni yongs su gdul/_/'di ni sangs rgyas bstan pa yin/_/lus kyi sdom pa legs pa ste/_/ngag gi sdom pa legs pa yin/_/yid kyi sdom pa legs
[\[212b\]]
[\[212b.1\]]pa ste/_thams cad du ni sdom pa legs/_/kun tu bsdoms pa'i dge slong ni/_/sdug bsngal kun las grol bar 'gyur/_/ngag rnams bsung zhing yid rnams rab bsdams te/_/lus kyi mi dge ba dag mi byed cing /_/las lam gsum po 'di dag rab sbyangs nas/_/drang srong
[\[212b.2\]]gsungs pa'i lam ni rtogs par 'gyur/_/zhes gsungs so/_/mig gi dbang po sdom pas bsdams shing gnas so zhes bya ba la/_ji ltar re zhig tshul khrims kyi phung po'i tshogs kyi rgyud chags gsum pa'i mdo de dang /_de las 'don pa lta bu ste/_de tshul khrims kyi phung po 'di dang
[\[212b.3\]]yang dag par ldan zhing yid dang dbang po'i sgo bsrungs shing gnas te/_dran pas bsrungs pa dang /_dran pas shin tu bsrungs pa dang /_dran pas rab tu bsrungs te/_mi g.yeng bar spyod do/_/mig gis gzugs dag mthong nas mtshan mar mi 'dzin mngon rtags su mi 'dzin cing lhag
[\[212b.4\]]par mig gi dbang po sdom pas bsdams shing gnas te sdig pa mi dge ba'i chos 'jig rten gyi brnab sems dang gnod sems dang yid mi bde ba las sems zag pa dang bral zhing de dag las sems sdom zhing mig gi dbang po bsrungs te/_mig gi dbang po sdom pas bsdams shing
[\[212b.5\]]gnas so/_/rna bas sgra dang /_snas dri dang /_lces ro dang /_lus kyis reg bya dang /_yid kyis chos rnam par shes pa nas mtshan mar mi 'dzin mngon rtags su mi 'dzin cing lhag par dbang po'i sgo sdom pas bsdams shing gnas te/_sdig pa mi dge ba'i chos 'jig rten gyi brnab
[\[212b.6\]]sems dang yid mi bde ba dag la sems zag pa dang bral zhing de dag la sdom pas bsdams shing yid kyi dbang po gsungs te/_yid kyi dbang po sdom pas bsdams shing gnas so zhes gsungs so/_/bla ma'i chos khas blangs pas ni skye dgu'i bdag mo zhes bya ba la/_rnam grangs
[\[212b.7\]]rnam par bshad pa'i mthar skye dgu'i bdag mo chen mo'i mdo las 'don te/_kun dga' bo 'on kyang ngas bud med kyi tshogs yongs su bsrung ba dang /_yongs su mi 'da' ba dang /_gang las bud med kyi tshogs ji srid 'tsho'i bar du slob par byed par 'gyur ba bla ma'i chos rnam pa brgyad
[\[213a\]]
[\[213a.1\]]bca' bar bya ste/_kun dga' bo dper na/_khyim bdag zhing pa dag dbyar 'das pa'i 'og tu ston gyi dus na chu yongs su bsrungs shing yongs su mi 'da' bar bya ba'i don du chu bo'i 'gram mam gtsang po'i 'gram du chu lon dag 'ching bar byed de/_kun dga' bo de
[\[213a.2\]]bzhin du ngas bud med kyi tshogs rnams yongs su bsrung ba dang yongs su mi 'da' ba dang /_gang gis bud med kyi tshogs rnams ji srid 'tsho'i bar du slob par byed par 'gyur ba bla ma'i chos rnam pa brgyad bca' bar bya ste/_brgyad gang zhe na/_kun dga' bo bud med kyi tshogs dag
[\[213a.3\]]gis rab tu byung zhing bsnyen par rdzogs pa dge slong ma'i dngos po dge slong dag las blang bar bya ste/_kun dga' bo 'di ngas ni bud med kyi tshogs yongs su bsrung ba dang yongs su mi 'da' bar bya ba dang /_gang las bud med kyi tshogs ji srid 'tsho'i bar du slob par byed par 'gyur
[\[213a.4\]]ba bla ma'i chos dang po'o/_/kun dga' bo dge slong mas dge slong ma dag zla ba phyed phyed cing gdams ngag dang rjes su bstan pas blang bar bya ste/_'di ni bud med kyi tshogs yongs su bsrung zhing yongs su mi 'da' ba dang /_gang las bud med kyi tshogs ji srid 'tsho'i bar du slob par
[\[213a.5\]]byed par 'gyur ba bla ma'i chos bcas pa gnyis pa'o/_/kun dga' bo dge slong med pa'i gnas su dge slong ma dbyar gnas pa'i phyir 'gro bar mi bya ste/_'di ni bud med kyi tshogs yongs su bsrung ba dang /_yongs su mi 'da' ba dang /_gang las bud med kyi tshogs ji srid
[\[213a.6\]]'tsho'i bar du slob par byed par 'gyur ba bla ma'i chos bcas pa gsum pa'o/_/dbyar gnas pa'i 'og tu dge slong mas mthong ba dang thos pa dang dran pa'i gnas rnam pa gsum gyis gnyi ga'i dge 'dun la dgag dbye bya ba ste/_kun dga' bo ngas 'di ni bud med kyi tshogs
[\[213a.7\]]yongs su bsrung zhing /_yongs su mi 'da' ba dang /_gang las bud med kyi tshogs ji srid 'tsho'i bar du slob par byed par 'gyur ba bla ma'i chos bcas pa bzhi pa'o/_/kun dga' bo dge slong mas dge slong la rtsod par mi bya ba dang /_tshul khrims kyi skyon dang /_lta ba'i skyon dang /_
[\[213b\]]
[\[213b.1\]]dpyod pa'i skyon dang 'tsho ba'i skyon dran par mi bya ba dang /_dge slong mas dge slong la rtsod pa dang /_tshul khrims kyi skyon dang lta ba'i skyon dang /_dpyod pa'i skyon dang /_'tsho ba'i skyon dran par byed pa ni dgag par bya ba dag go/_/dge slong gis dge slong ma la rtsod pa dang tshul khrims kyi
[\[213b.2\]]skyon dang lta ba'i skyon dang dpyod pa'i skyon dang 'tsho ba'i skyon dran par mi byed pa ni dgag pa ma yin no/_/kun dga' bo 'di ni ngas bud med kyi tshogs yongs su bsrung zhing yongs su mi 'da' ba dang gang las bud med kyi tshogs ji srid 'tsho'i bar du slob par byed par 'gyur ba bla ma'i chos bcas
[\[213b.3\]]pa lnga pa'o/_/kun dga' bo dge slong la dge slong mas khro bar mi bya zhing smra bar mi bya ste/_dge slong la dge slong mas rtsod cing khro la smra bar byed pa bkag pa ste/_kun dga' bo 'di ni ngas bud med kyi tshogs yongs su bsrung zhing yongs su mi 'da' bar bya ba dang /_gang las bud
[\[213b.4\]]med kyi tshogs ji srid 'tsho'i bar du slob par byed par 'gyur ba bla ma'i chos bcas pa drug pa'o/_/kun dga' bo dge slong ma bla ma'i chos las 'das nas zla ba phyed du gnyi ga'i dge 'dun mgu ba spyad par bya ba ste/_kun dga' bo 'di ni ngas bud med kyi tshogs yongs su bsrung zhing
[\[213b.5\]]yongs su mi 'da' bar bya ba dag las gang bud med kyi tshogs ji srid 'tsho'i bar du slob par byed par 'gyur ba bla ma'i chos bcas pa bdun pa'o/_/dge slong ma lo brgya lon pas kyang de ring bsnyen par rdzogs pa'i dge slong la mngon par brjod cing phyag 'tshal ba dang /_stan las
[\[213b.6\]]ldang ba dang /_'dud pa'i las dag bya ba ste/_kun dga' bo 'di ni ngas bud med kyi tshogs yongs su bsrung zhing yongs su mi 'da' ba dang /_gang las bud med kyi tshogs ji srid 'tsho'i bar du slob par byed par 'gyur ba bla ma'i chos bcas pa brgyad pa'o/_/kun dga' bo skye
[\[213b.7\]]dgu'i bdag mo chen mo gau ta mI gal te bla mar gyur pa'i chos brgyad po 'di dag yang dag par bsgrubs na de nyid kyis rab tu byung zhing bsnyen par rdzogs nas dge slong ma'i dngos por 'gyur ro/_/de nas tshe dang ldan pa kun dga' bo bcom ldan 'das kyis gsungs pa la mngon par dga'
[\[214a\]]
[\[214a.1\]]zhing rjes su yi rang nas bcom ldan 'das kyi zhabs la spyi bos phyag byas te/_bcom ldan 'das kyi drung nas song ste/_skye dgu'i bdag mo gau ta mI gang na ba der song ste nye bar song nas skye dgu'i bdag mo chen mo gau ta mI la 'di skad ces smras so/_/
[\[214a.2\]]gau ta mI bud med kyi tshogs kyis rab tu byung zhing bsnyen par rdzogs te dge slong ma'i dngos po rnyed mod kyi 'on kyang bcom ldan 'das kyis bud med kyi tshogs yongs su bsrung zhing yongs su mi 'da' bar bya ba dang /_gang las bud med kyi tshogs ji srid 'tsho'i bar du slob par 'gyur ba
[\[214a.3\]]bla ma'i chos brgyad bcas pa de nyon cig dang bshad par bya'o zhes gsungs so/_/pho nyas ni chos sbyin no zhes bya ba la/_gleng gzhi ni mnyan du yod pa na'o/_/mnyan yod na khyim bdag ri dgas dang sbyin pa zhes bya ba gnyis gnas te/_de gnyis bshes por gyur pa nas/_ji srid du ma skyes
[\[214a.4\]]pa'i gnyen 'brel byas pa'i bar du ste/_ri dgas rtse zhing dga' ba dang yongs su spyod par byed pa las bu pho cig btsas te/_des de'i ming sa gzhis btags so/_/sbyin pas ri dgas la bu pho gcig skyes so zhes thos nas bdag gi bshes po la bu pho skyes pa de bdag gi mag
[\[214a.5\]]par 'gyur ba'i gnas yod do zhes yang dag par rig nas des de la gos dang rgyan dag bskur ro/_/sbyin pa rtse zhing dga' ba dang yongs su spyod par byed pa las bu mo zhig btsas so/_/gang gi tshe dge slong ma dag der zhugs te chos ston par byed pa de'i tshe bu mo de rna ba gtad de chos
[\[214a.6\]]nyan par byed do/_/de'i gnyen gyi tshogs dag 'dus te/_bu mo 'di'i ming cir gdags zhes ming 'dogs par byed pa na bu mo 'di chos 'don cing rna ba gtad de chos nyan par byed la khyim bdag sbyin pa'i khyim du skyes pas chos sbyin zhes gdags so zhes chos sbyin du btags so/_/
[\[214a.7\]]khyim bdag sbyin pa la bu mo zhig skyes so zhes ri dgas kyis thos nas bdag gi bshes po la bu mo skyes pa gang yin pa de ni bdag gi mna' mar 'gyur ba'i gnas yod do zhes yang dag par rig nas des de la gos dang rgyan dag bskur ro/_/chos sbyin gsos shing bskyed pa
[\[214b\]]
[\[214b.1\]]las cher skyes pa dang /_de pha dang ma'i drung du song nas smras pa/_yab yum mkhyen par mdzod cig_/bdag ni dad pas yang dag pa kho nar khyim nas khyim med par rab tu 'byung ngo /_/de gnyis kyis smras pa/_khyed ma skyes par nged cag gis ri dgas kyi bu la sbyin zin gyis khyod
[\[214b.2\]]rang la dbang med do/_/de na dge slong ma ut+pa la'i mdog yang dang yang du chos ston par byed de/_de la chos sbyin gyis smras pa/_'phags ma bdag dad pas yang dag pa kho nar khyim nas khyim med par rab tu 'byung 'dod na pha dang mas ma gnang gis/_khyod kyis bdag 'di nyid du ma
[\[214b.3\]]tshor bar rab tu dbyung du gsol/_des smras pa/_bcom ldan 'das la dri'o zhes des rnam pa de dag dge slong rnams la bsnyad do/_/dge slong rnams kyis bcom ldan 'das la'o/_/bcom ldan 'das kyis bka' stsal pa/_dge slong ma ut+pa la'i pho nyas chos sbyin rab tu
[\[214b.4\]]dbyung bar bya zhes chos sbyin gnas de na gnas bzhin du gsum la skyabs su 'gro ba dang dge bsnyen gyi sdom pa sbyin par bya'o/_/des khyod la dge 'dun gyis gsum la skyabs su 'gro ba sbyin zhing dge bsnyen gyi sdom pa dag byin gyis khyod go rims bzhin du rab tu byung ba nyid du 'gyur
[\[214b.5\]]ro zhes smras so/_/de la chos gos bskon nas ut+pa la'i mdog gis chos bstan pa dang rab tu byung ba tsam gyis chos sbyin gyis rgyun du zhugs pa'i 'bras bu mngon sum du byas so/_/ut+pa la'i mdog gis bcom ldan 'das la zhus pa dang /_bcom ldan 'das kyis bka'
[\[214b.6\]]stsal pa/_ut+pa la'i mdog pho nyar byas te chos sbyin la bslab pa sbyin par bya zhing chos sbyin gnas de na gnas pa de nyid du bslab pa sbyin par bya'o/_/ut+pa la'i mdog song nas chos sbyin la smras shing bslab pa sbyin te chos bstan pa dang /_des lan cig phyir 'ong ba'i 'bras
[\[214b.7\]]bu mngon sum du byas so/_/ut+pa la'i mdog gis bcom ldan 'das la chos sbyin gyis lan cig phyir 'ong ba'i 'bras bu mngon sum du byas so zhes smras pa dang /_bcom ldan 'das kyis bka' stsal pa/_ut+pa la'i mdog pho nyar byas te/_chos sbyin la tshangs par spyod pa
[\[215a\]]
[\[215a.1\]]yongs su rdzogs pa sbyin par bya zhing chos sbyin gnas de nyid na gnas bzhin du tshangs par spyod pa yongs su rdzogs par 'gyur ba sbyin par bya'o/_/ut+pa la'i mdog song ste smras shing tshangs par spyod pa yongs su rdzogs par byin zhing chos bstan pa dang /_des
[\[215a.2\]]phyir mi 'ong ba'i 'bras bu mngon sum du byas so/_/ut+pa la'i mdog gis bcom ldan 'das la chos sbyin gyis phyir mi 'ong ba'i 'bras bu mngon sum du byas so zhes gsol pa dang /_bcom ldan 'das kyis bka' stsal pa/_ut+pa la'i mdog pho nyar byas te chos sbyin la bsnyen
[\[215a.3\]]par rdzogs pa sbyin par bya zhing chos sbyin khyim gyi gnas de nyid na gnas bzhin du bsnyen par rdzogs par bya'o/_/ut+pa la'i mdog song nas dge 'dun gyis khyod la bsnyen par rdzogs par byin no zhes chos sbyin la smras shing chos bstan pa dang /_des dgra bcom pa'i 'bras bu
[\[215a.4\]]mngon sum du byas so/_/dgra bcom pa khyim gyi nang du gnas pa 'di ni gnas ma yin zhing go skabs med la sog 'jog gis yongs su longs spyod cing 'dod pa spyod pa 'di ni gnas ma yin zhing go skabs med pas des pha dang ma la dgra bcom pa nyid mngon sum du byas te mchis lags so
[\[215a.5\]]zhes smras so/_/bu mo re zhig sdod go rims bzhin bya zhes nas sbyin pas sangs rgyas dge slong gi dge 'dun dang lhan cig khyim du gdugs tshod la spyan drangs te/_sa ga la yang phrin bskur ba/_'di nas chos sbyin 'gro zhing 'dug pa/_gal te nus pa yod na zung cig_/de yang 'khor dang bcas
[\[215a.6\]]pa 'ongs te sgo drung na 'dug go_/bcom ldan 'das gdugs tshod gsol nas chos bstan te gshegs so/_/chos sbyin phyi nas cha bar brtsams pa dang /_sa gas chos sbyin gzung bar bya ba'i phyir lag pa brkyang ba dang /_de nam mkha' la mngon par 'phags te/_'bar ba dang /_sreg pa
[\[215a.7\]]dang /_glog 'byin pa dang char 'bebs pa dang rdzu 'phrul bya bar brtsams pa dang /_de sems mngon par dad nas 'phags ma khyod 'di lta bu'i yon tan gyi chos lhag par rtogs sam zhes smras te/_des de la ji srid 'cho'i bar du nye bar mkho ba thams cad phul lo/_/rang byung gi bsnyen par
[\[215b\]]
[\[215b.1\]]rdzogs pa ni dpe brjod gsal po ma rnyed pas ma bris so/_/dge slong 'od srungs chen po ni 'dul ba las bshad do/_/legs sbyin ni snyigs ma lnga'i mdo las so/_/sde bzang drug cu'i tshogs ni reg pa drug pa las 'don te/_de'i drug pa dang bzhi pa'i mdo las so/_/nyin zhag gcig
[\[215b.2\]]pa ni mdo las bshad de zhes bya ba la gleng gzhi ni mnyan du yod pa na'o/_/dge slong dag 'phags pa'i lam yan lag brgyad dang yang dag par ldan pa'i gso sbyong dag yang dag par bstan par bya yis/_de legs par nyon zhes bya ba nas/_bshad par bya'o zhes bya ba'i bar du'o/_/
[\[215b.3\]]'phags pa'i lam yan lag brgyad dang ldan pa'i gso sbyong gang zhe na/_'di na 'phags pa nyan thos 'phags pa'i lam yan lag brgyad dang ldan pa'i gso sbyong la gnas par 'dod pa dag la yan lag brgyad pa sbyin par bya ste/_brgyad gang zhe na/_ji ltar dgra bcom pa dag ji
[\[215b.4\]]srid 'tsho'i bar du srog gcod pa spangs te/_srog gcod pa las log pa dang /_dbyug pa spangs shing mtshon cha spangs te ngo tsha ba dang bcas pas sems can srog chags 'byung por gyur pa yan chad kyi srog nye bar bzung ste/_srog gcod pa las slar log pa de bzhin du bdag ming 'di
[\[215b.5\]]zhes bya ba dus 'di nas bzung ste/_mtshan mo 'das shing nyi ma ma shar gyi bar du srog gcod pa spong zhing srog gcod pa las slar log ste/_yan lag dang po 'dis bdag 'phags pa dgra bcom pa de dag gis bslab pa la rjes su slob po rjes su bsgrub po/_/gzhan yang ji ltar dgra
[\[215b.6\]]bcom pa dag ji srid 'tsho'i bar du ma byin par len pa spangs shing ma sbyin par len pa las log_/sbyin pa po'i sbyin pa dang sbyin pa bar pa dag la 'dod cing mi rgyu la ser sna med cing dag cing gtsang la bdag nyid yongs su bsrungs te/_ma byin par len pa spangs te ma byin par len pa las
[\[215b.7\]]log pa de bzhin du bdag ming 'di zhes bya ba ma byin par len pa spangs shing ma byin par len pa las log ste/_yan lag gnyis pa 'dis bdag 'phags pa dgra bcom pa de dag gis bslab pa la rjes su slob po/_/rjes su bsgrub po/_/gzhan yang dgra bcom pa dag ji srid 'tsho'i
[\[216a\]]
[\[216a.1\]]bar du mi tshangs par spyod pa spangs shing mi tshangs par spyod pa las log cing tshangs par spyod pa dga' bar spyod cing dag pa dang gtsang bar spyod pa dang ldan pa 'gro ba'i chos spangs shing log par g.yem pa dang bral ba dang mi tshangs par spyod pa spangs te mi tshangs par spyod pa
[\[216a.2\]]las slar log pa de bzhin du zhes bya ba nas bdag ming 'di zhes bya ba zhes bya ba nas/_yan lag gsum pa'o zhes bya ba'i bar du snga ma bzhin du'o/_/gzhan yang dgra bcom pa dag brdzun du smra ba spangs shing brdzun du smra ba las slar log pa dad pa/_yid ches pa dang brtan pa dang 'jig
[\[216a.3\]]rten la sgro mi 'dogs shing brdzun du smra ba spangs shing /_brdzun du smra ba las slar log pa de bzhin du bdag ming 'di zhes bya ba zhes bya ba nas yan lag bzhi pa yin no zhes bya ba'i bar du'o/_/gzhan yang dgra bcom pa dag ji srid 'tsho'i bar du myos par 'gyur ba bag med pa'i
[\[216a.4\]]gnas spangs shing myos par 'gyur ba bag med pa'i gnas las log pa de bzhin du bdag ming 'di zhes bya ba zhes bya ba nas/_yan lag lnga pa yin no zhes bya ba'i bar du'o/_/gzhan yang ji ltar dgra bcom pa dag ji srid 'tsho'i bar du mal stan mthon po dang mal stan chen po dang /_dri
[\[216a.5\]]dang /_phreng ba dang /_gar dang kha dog sgyur ba spangs te zhes bya ba nas/_yan lag drug pa 'dis zhes bya ba'i bar du snga ma bzhin du'o/_/gzhan yang dgra bcom pa dag ji srid 'tsho'i bar du glu gar dang rol mo spangs te glu gar dang rol mo las slar log pa de bzhin du bdag ming 'di zhes
[\[216a.6\]]bya ba nas/_yan lag bdun pa yin no zhes bya ba'i bar du'o/_/gzhan yang dgra bcom pa dag ji srid 'tsho'i bar du dus ma yin pa'i kha zas spangs te dus ma yin pa'i kha zas las log pa de bzhin du bdag ming 'di zhes bya ba nas dus ma yin pa'i kha zas spangs te dus ma yin pa'i kha zas
[\[216a.7\]]las slar ldog ste/_yan lag brgyad pa 'dis bdag 'phags pa dgra bcom pa de dag gis rjes su slob bo rjes su bsgrub bo/_/lan gnyis lan gsum du brjod par bya ste/_'di ni 'phags pa'i lam yan lag brgyad dang ldan pa'i gso sbyong zhes bya'o zhes gsungs so/_/shan pa dang byi
[\[216b\]]
[\[216b.1\]]ba byed pa nyin par dang mtshan mo zhes bya ba la/_'dul ba'i ko lpags kyi gzhi las 'don pa lta bu ste/_rgya mtsho'i ngos su don mthun dang bral zhing nyams pa'i rna ba bye ba ri yi dgas kyi grong gnyis su zhugs shing de las yang dag par 'das pa nas ji srid du nyi ma nub pa na gzhal yas khang
[\[216b.2\]]cig mthong ste/_de na bud med mdzes pa gzugs bzang ba bzhi dang /_skyes bu mdzes pa gzugs bzang ba blta na sdug pa yan lag gi rgyan dang /_rna cha dang /_phreng ba sna tshogs kyis brgyan cing klubs pa na 'dug ste/_de dag dang lhan cig rtse zhing dga' la yongs su spyod par byed do/_/
[\[216b.3\]]de dag gis de ring po nas 'ong ba mthong nas de la smras pa/_bye ba ri bde bar 'ongs pa legs so/_/mi ltogs sam mi skom mam zhes smras so/_/de 'di snyam du ci 'di nges par na lha'am klu'am gnod sbyin zhig yin snyam nas/_smras pa bdag ltogs shing skom mo/_/de dag gis de la
[\[216b.4\]]khrus byas shing zan byin te/_de gzhal yas khang de nyid na 'dug pa nas ci tsam na nyi ma shar ba'i dus na/_de dag gis de la smras pa/_bye ba ri song shig 'dir gnod pa dag 'byung bar 'gyur ro/_/de de nas byung nas phyogs gcig tu song ste 'dug pa dang /_de'i rjes la nyi ma shar ba'i
[\[216b.5\]]dus na/_gzhal yas khang de nub par gyur cing bud med bzhi po nub nas khro zhing sre ba'i khyi bzhi byung bar gyur te/_de dag gis de'i mgo thur du bstan te ji srid du sos bcad cing dum bu dum bur zos pa nas ji tsam dgongs ka nyi ma nub pa'i dus na gzhal yas khang yang phyir byung zhing bud med
[\[216b.6\]]bzhi po yang byung bar gyur te/_skyes bu de yang mdzes pa gzugs bzang ba blta na sdug pa yan lag gi rgyan dang rna cha dang phreng ba sna tshogs kyis brgyan cing klubs par gyur te/_de de dag dang lhan cig rtse zhing dga' la yongs su spyod par byed do/_/de de dag gi drung du song ste/_kye khyed cag gis las
[\[216b.7\]]ci zhig byas nas 'dir skyes/_de dag gi smras pa/_bye ba ri 'dzam bu'i gling gi mi rnams ni yid ches par dka' ba yin pas dad par mi 'gyur ro/_/des smras pa/_ngas mngon sum du mthong na ci'i phyir dad par mi 'gyur/_de dag gis smras pa/_bye ba ri bdag grong gi shan par gyur nas
[\[217a\]]
[\[217a.1\]]lug dag bsad cing btsongs shing bsgyur te 'tsho bar byed pa las 'phags pa kA t+yA ya na bdag la thugs brtse bas 'ongs te smras pa/_bzhin bzangs chos ma yin pa sdig pa can gyi las 'di'i 'bras bu rnam par smin pa ni mi 'dod cing mi sdug pa yin no zhes smras
[\[217a.2\]]kyang bdag gis de'i tshig ma mnyan no/_/de yang yang dgongs shing bskul te/_bzhin bzangs chos ma yin pa sdig pa can gyi las 'di'i 'bras bu ni mi 'dod pa yin no zhes smras kyang bdag gis de'i tshig ma mnyan pa dang /_des smras pa/_bzhin bzangs khyod lug dag nyin par gsod
[\[217a.3\]]dam 'on te mtshan mo/_/bdag gis smras pa/_'phags pa nyin par ro zhes smras so/_/des smras pa/_mtshan mo bdag la tshul khrims dag long shig_/bdag gis de la mtshan mo tshul khrims dag blangs so/_/de las de'i rnam par smin pa ni mtshan mo 'di lta bu'i bde ba dag nyams
[\[217a.4\]]su myong ngo /_gang nyin par lug dag bsad pa'i las de'i rnam par smin pas nyin par rnam pa 'di lta bu'i sdug bsngal dag nyams su myong ngo zhes tshigs su bcad pa smras pa/_nyin par gzhan gyi srog bcad cing /_/mtshan mo'i tshul khrims yon tan ldan/_/de dag las de'i 'bras
[\[217a.5\]]bu ni/_/bde dang mi bde nyams su myong /_/bye ba ri khyod grong du 'gro ba na/_/de na nga'i bu shan pa yod kyis de la 'di skad ces smros shig_/ngas khyed cag gi pha mthong ste/_de 'di skad du chos ma yin pa sdig pa can gyi las 'di'i 'bras bu ni mi 'dod pa dang mi sdug pa yin no zhes smra'o/_/
[\[217a.6\]]des smras pa/_kye skyes bu khyod 'di skad smra la 'dzam bu'i gling gi mi rnams ni yid ches par dka' ba yin pas dad par mi 'gyur ro/_/de dag gis smras pa/_gal te dad par mi 'gyur na 'di skad du smra bar bya ste/_khyod kyi pha'i gdang bu'i 'og na gser gyi bum pa gang ba cig 'dug gis
[\[217a.7\]]de thon la khyed cag rang yang bde bar gnas shing dus dus su 'phags pa kA t+yA ya na la yang bsod snyoms phul cig_/bdag gi ming gis yon dag phul zhing chos bshad pa byas na las de ma lus par zad cing yongs su byang ba dang gtugs par 'gyur ro zhes smra'o/_/de de las yang dag par 'das
[\[217b\]]
[\[217b.1\]]pa nas ji tsam na nyi ma 'char ba'i dus na gzhal yas khang zhig gi nang na bud med mdzes pa gzugs bzang ba blta na sdug pa zhig dang skyes bu mdzes pa gzugs bzang ba blta na sdug pa zhig yan lag gi rgyan dang /_rna cha dang /_phreng ba sna tshogs kyis brgyan zhing klubs pa
[\[217b.2\]]zhig mthong ste/_de de dang lhan cig rtse zhing dga' la yongs su spyod pa mthong ngo /_/de dag gis de rgyang ring po nas mthong nas gus pas smras pa/_bye ba ri 'ongs pa legs so/_/mi ltogs sam/_mi skom mam zhes smras so/_/de 'di snyam du ci 'di nges par lha'am/_klu'am gnod
[\[217b.3\]]sbyin zhig snyam nas smras pa/_bdag skom mo/_/ltogs so/_/de dag gis de la khrus byas shing zan byin te/_de gzhal yas khang de nyid na gnas so/_/ji tsam na nyi ma nub pa'i dus na de dag gis smras pa/_'dir gnod pa dag 'byung bar 'gyur gyis bye ba ri song shig_/de sa'i phyogs
[\[217b.4\]]gcig mthong ba cig tu byung ste 'dug pa dang /_de'i 'og tu dgongs ka nyi ma nub pa'i dus na gzhal yas khang de yang nub cing bud med de yang nub ste/_srin bu rkang pa brgya pa chen po zhig byung ste/_de skyes bu de'i lus dag lan bdun du g.yogs shing dkris te/_skra nas rkang pa'i bar du zos
[\[217b.5\]]so/_/ji tsam du nyi ma 'char ba'i dus na gzhal yas khang de yang phyir byung zhing bud med kyang byung zhing skyes bu de yang mdzes pa gzugs bzang ba blta na sdug pa yan lag gi rgyan dang /_rna cha dang phreng ba sna tshogs kyis klubs par gyur te/_de de dang lhan cig rtse zhing dga' ba yongs su
[\[217b.6\]]spyod par byed do/_/de de dag gi drung du song ste/_kye khyed cag gis las ci zhig byas pas 'dir skyes/_des smras pa/_bye ba ri 'dzam bu'i gling gi ni rnams yid ches par dka' ba yin pas dad par mi 'gyur ro/_/des smras pa/_ngas mngon sum du mthong na ci'i phyir dad par mi 'gyur/_
[\[217b.7\]]des smras pa/_bdag sngon grong gi bram ze byi ba byed par gyur la/_'phags pa kA t+yA ya na bdag la thugs brtse bas 'ongs te smras pa/_bzhin bzangs chos ma yin pa sdig pa can gyi las de'i 'bras bu ni mi 'dod pa dang yid du mi 'ong ba yin no zhes smras kyang bdag gis de'i tshig ma
[\[218a\]]
[\[218a.1\]]mnyan no/_/de yang nas yang du 'ongs te skul bar byed de/_bzhin bzangs chos ma yin pa sdig pa can gyi chos 'di'i 'bras bu ni mi 'dod cing yid du mi 'ong ba yin no zhes smras kyang bdag gis de'i tshig ma mnyan pa dang des smras pa/_bzhin bzangs khyod byi ba nyin
[\[218a.2\]]par byed dam/_'on te mtshan mo byed/_ngas smras pa/_'phags pa mtshan mo byed do/_/des smras pa bzhin bzangs de lta na nyin par tshul khrims kyi sdom pa dag zung cig_/ngas de las nyin par tshul khrims kyi sdom pa blangs te/_las de'i 'bras bu rnam par smin pas nyin par rnam pa 'di
[\[218a.3\]]lta bu'i bde ba nyams su myong la/_gang mtshan mo byi ba byas pa'i las de'i 'bras bu rnam par smin pas mtshan mo rnam pa 'di lta bu'i sdug bsngal dag nyams su myong ngo zhes tshigs su bcad pa smras pa/_mtshan mo byi ba byed pas myos/_/nyin mo tshul khrims yon tan ldan/_/de dag
[\[218a.4\]]las de'i 'bras bu ni/_/bde dang mi bde nyams su myong /_bye ba ri khyod grong du 'gro na bram ze byi ba byed pa bdag gi bu yod kyis de la 'di skad du smra bar bya ste/_khyod cag gi pha bdag gis mthong ste de la 'di skad du/_chos ma yin pa sdig pa can gyi chos 'di'i rnam par smin pa ni mi 'dod cing yid du mi
[\[218a.5\]]'ong ba yin no zhes smros shig_/kye skyes bu khyod 'di skad smra ba la 'dzam bu'i gling gi mi rnams ni yid ches par dka' ba yin pas dad par mi 'gyur ro/_/des smras pa/_bye ba ri gal te mi dad na 'di skad du khyod kyi pha'i hom khung gi 'og na gser gyi bum pa gang ba zhig 'dug gis de thon la bdag nyid kyang
[\[218a.6\]]bde bar gyis la 'phags pa kA t+yA ya na la yang bsod snyoms phul cig bdag cag gi ming gis yon phul zhing chos bstan pa dag gyis dang /_las de ma lus par zad cing yongs su byang ba dang gtugs par 'gyur ro zhes smra'o zhes gsungs so/_/de ltar ma yin na sngar gso sbyong gi mdo nas ji skad gsungs
[\[218a.7\]]pa bzhin na mdo'i 'don pa 'di mi rigs so/_/gang yang ming chen gyi mdo las zhes bya ba la/_bcom ldan 'das ser skya'i gzhi n+ya gro d+ha'i kun dga' ra ba na bzhugs te/_de nas shAkya ming chen bcom ldan 'das gang na ba der nye bar song ste zhes bya ba nas/_bcom ldan 'das la 'di skad ces gsol
[\[218b\]]
[\[218b.1\]]to/_/btsun pa ji tsam gyis na dge bsnyen du 'gyur lags/_ming chen khyim pa gos dkar po can skyes pa pho'i dbang po dang ldan pa zhig sangs rgyas la skyabs su 'gro_/chos la skyabs su 'gro_/dge 'dun la skyabs su 'gro zhing bdag dge bsnyen du gzung du gsol zhes tshig tu yang smra bar byed
[\[218b.2\]]na/_ming chen 'di tsam gyis na dge bsnyen du 'gyur ro/_/btsun pa 'di tsam gyis na dge bsnyen du 'gyur ram/_btsun pa ji tsam gyis na sna gcig la slob par byed pa'i dge bsnyen du 'gyur/_ming chen dge bsnyen gang zhig srog gcod pa spong zhing srog gcod pa las slar ldog par byed na/_
[\[218b.3\]]'di tsam gyis na sna gcig la slob par byed pa'i dge bsnyen du 'gyur ro/_/btsun pa 'di tsam gyis na sna gcig la slob pa'i dge bsnyen du 'gyur lags sam/_btsun pa ji tsam gyis na bslab pa phyogs gcig bsrung ba'i dge bsnyen du 'gyur zhe na/_ming chen dge bsnyen gang zhig srog
[\[218b.4\]]gcod pa spong zhing srog gcod pa las slar ldog par byed pa/_ma byin par len pa spong zhing ma byin par len pa las slar ldog par byed na ming chen 'di tsam gyis na phyogs gcig la slob pa'i dge bsnyen du 'gyur ro/_/btsun pa 'di tsam gyis phyogs gcig la slob pa'i dge bsnyen du 'gyur ram/_
[\[218b.5\]]btsun pa ji tsam gyis na phal cher slob pa'i dge bsnyen du 'gyur/_ming chen dge bsnyen gang srog gcod pa spong zhing srog gcod pa las slar ldog pa dang /_ma byin par len pa spong zhing ma byin par len pa las slar ldog pa dang /_'dod pas log par g.yem pa spong zhing 'dod pas log par
[\[218b.6\]]g.yem pa las slar ldog par byed na ming chen 'di tsam gyis na phal cher bslab pa'i dge bsnyen du 'gyur ro/_/btsun pa 'di tsam gyis na phal cher spyod pa'i dge bsnyen du 'gyur ram/_btsun pa ji tsam gyis na bslab pa yongs su rdzogs pa'i dge bsnyen du 'gyur zhe na/_dge bsnyen gang
[\[218b.7\]]zhig srog gcod pa spong zhing srog gcod pa las slar ldog pa dang ma byin par len pa dang /_'dod pas log par g.yem pa dang /_brdzun du smra ba dang 'bru'i chang dang bcos pa'i chang myos par 'gyur ba bag med pa'i gnas spangs te/_'bru'i chang dang bcos pa'i chang myos par 'gyur
[\[219a\]]
[\[219a.1\]]ba bag med pa'i gnas las slar ldog par byed na/_ming chen 'di tsam gyis na slob pa yongs su rdzogs pa'i dge bsnyen du 'gyur ro/_/btsun pa 'di tsam gyis na bslab pa yongs su rdzogs pa'i dge bsnyen du 'gyur ram/_de nas shAkya ming chen zhes bya ba nas/_
[\[219a.2\]]langs te song ngo zhes bya ba'i bar du'o/_/'jigs pas skrag pa'i mi rnams ni/_/phal cher ri dang nags tshal dang /_/zhes bya ba la cho 'phrul chen po'i mdo las 'di skad du 'don te/_de nas bcom ldan 'das kyi g.yas dang g.yon gyi logs nas pad+ma dag byung ste/_de dag la sangs rgyas
[\[219a.3\]]kyi sprul pa'i sku dag bzhugs te/_de dag gi yang g.yas dang g.yon gyi logs dag nas pad+ma dag byung ste zhes bya ba nas 'og min gyi bar du de bzhin du ste/_de dag la bcom ldan 'das kha cig ni 'bar bar byed la/_sreg pa dang char 'bebs pa dang /_glog 'byin par byed la/_kha cig ni lung
[\[219a.4\]]ston par mdzad/_kha cig ni dri ba 'dri bar mdzad/_kha cig ni lan 'debs par mdzad/_kha cig ni gshegs par mdzad/_kha cig ni bzhugs par mdzad/_kha cig ni gzims par mdzad pa lta bur snang ste/_de nas bcom ldan 'das kyis de'i tshe tshigs su bcad pa 'di skad ces
[\[219a.5\]]bka' stsal to/_/brtsam par bya zhing 'byung bar bya/_/sangs rgyas bstan la 'jug par bya/_/'dam bu'i khyim la glang chen bzhin/_/'chi bdag sde ni gzhom par bya/_/gang zhig rab tu bag yod par/_/chos 'dul 'di la spyod par 'gyur/_/skye ba'i 'khor ba rab spangs nas/_/sdug
[\[219a.6\]]bsngal tha mar byed par 'gyur/_/de nas bcom ldan 'das kyis ji ltar khye'u dang bu mos kyang 'og min gyi bar du sangs rgyas kyi sprul pa bsgribs pa med par mthong ba de bzhin du byin rlabs mdzad do/_/de nas bcom ldan 'das kyis dge slong rnams la bos te/_dge slong dag mtshan ma
[\[219a.7\]]'di dag zung shig ces nas mi snang bar gyur to/_/de nas rgyal po sde rab tu pham byed kyis mu stegs can rnams la 'di skad ces smras so/_/kye bcom ldan 'das kyis mi'i chos las khyad par du 'phags pa'i rdzu 'phrul dang cho 'phrul dag dang /_mi'i chos las bla na med pa'i rdzu 'phrul dag
[\[219b\]]
[\[219b.1\]]bstan pa mthong ngam/_da ni khyed cag gi res la bab kyis khyed cag gis kyang mi'i chos las khyad par du 'phags pa'i rdzu 'phrul dang cho 'phrul dag ston cig ces smras pa dang /_'od srungs rdzogs byed dang /_kun du rgyu gnag lhas kyi bu dang /_smra 'dod kyi bu yang dag par rgyal ba can
[\[219b.2\]]dang /_mi 'pham skra'i la ba can dang /_ka t+ya'i bu nog can dang /_gcer bu pa gnyen gyi bu rnams phan tshun dpung pa dag bsnun/_'gyel te kha rog par gyur/_dpa' zhum par gyur/_phrag pa zhum par gyur/_spobs pa med par gyur te sems pa la zhugs te gnas so/_/ston
[\[219b.3\]]pas [(]'ang [,]'ong [)]skad ces bka' stsal to/_/ji srid nyi ma ma byung ba/_/de srid srin bus snang bar byed/_/nyi ma shar bar gyur pa na/_/snang ba med cing nag por gyur/_/ji srid de bzhin gshegs pa ni/_/ma byung bar du rtog ge snang /_/rdzogs sangs 'jig rten snang ba na/_/rtog ge mi snang
[\[219b.4\]]nyan thos min/_/de nas phyag na rdo rje 'di snyam du skyes bu rmongs pa 'di dag de bzhin gshegs pa la yun ring ba nas nye bar 'tsho'o snyam pas gang gis na mu stegs can gyi rdzu 'phrul gyi khang pa mi snang bar gnas par 'gyur ba'i rlung dmar dang char pa dag btang ba dang /_de las kha cig ni
[\[219b.5\]]'jigs nas ri phug tu zhugs so/_/kha cig ni rtswa'i phug tu/_kha cig ni nags kyi phug tu/_kha cig ni kun dga' ra bar/_kha cig ni lha khang du/_kha cig ni bcom ldan 'das kyi rdzu 'phrul gyi khang par zhugs so/_/de nas bcom ldan 'das kyis sangs rgyas dang sangs rgyas kyi
[\[219b.6\]]rdzu 'phrul chen po dang lha dang lha rnams kyi mthu chen pos ji ltar rdzu 'phrul gyi khang pa la char thigs pa gcig tsam yang mi 'bab pa rnam pa de lta bur byin gyis brlabs so/_/de nas bcom ldan 'das kyis de'i tshe tshigs su bcad pa 'di skad ces bka' stsal to/_/'jigs pas
[\[219b.7\]]skrag pa'i mi rnams ni/_zhes bya ba nas/_sdug bsngal kun las grol mi 'gyur/_/zhes bya ba'i bar du'o/_/gang yang 'di ltar 'don te zhes bya ba la/_re zhig reg pa bzhi pa'i mdo de dang de las te/_de nas khyim bdag rigs mchog grags pa'i bu chos mthong ba/_chos thob
[\[220a\]]
[\[220a.1\]]pa/_chos rig pa/_chos kyi rnam grangs rtogs pa/_chos la the tshom las brgal zhing som nyi las brgal ba/_gzhan gyi rkyen gyis mi 'gro ba chos la mi 'jigs pa thob pa stan las langs te/_bla gos phrag pa gcig tu byas te/_bcom ldan 'das gang na ba de
[\[220a.2\]]thal mo sbyar te/_bcom ldan 'das la 'di skad ces gsol to/_/btsun pa bdag ni mngon par 'phags so/_/rab tu 'phags so/_/btsun pa bdag sangs rgyas la skyabs su mchi'o/_/chos dang dge 'dun la skyabs su mchi'o/_/dge bsnyen du gzung du gsol/_'di nas bzung
[\[220a.3\]]ste ji srid 'tsho'i bar du srog gcod pa spong zhing skyabs su 'gro ste mngon par dad do zhes gsungs te/_'di yang mdzod kyi gnas gnyis par tshe zad pas 'chi ba zhes bya ba la sogs pas bris zin to/_/gang yang mdo las ji skad du dge 'dun zhes bya ba 'byung bar 'gyur ba de la yang skyabs su song
[\[220a.4\]]shig ces bya ba la reg pa bzhi pa'i mdo de las 'di skad 'don te/_de nas bcom ldan 'das kyis tshong pa ga gon dang bzang po gnyis la bos te/_khyed cag sangs rgyas la skyabs su song shig_/chos la skyabs su song shig ma 'ongs pa'i dus na dge 'dun zhes bya ba 'byung bar 'gyur ba de
[\[220a.5\]]la yang skyabs su song shig_/de dag gis smras pa/_btsun pa de bzhin te/_sangs rgyas la skyabs su mchi'o/_/chos la skyabs su mchi'o/_/ma 'ongs pa'i dus na dge 'dun zhes bya ba 'byung bar 'gyur ba de la yang skyabs su mchi'o zhes gsungs so/_/bstan bcos las 'di skad
[\[220a.6\]]du zhes bya ba la ye shes la 'jug pa las gang ji skad du gang sangs rgyas la skyabs su 'gro ba de ci zhig la skyabs su 'gro zhe na/_chos gang dag dang ldan nas sangs rgyas zhes brjod pa dang 'dogs pa dang ming dang tha snyad du bya ba ste/_sangs rgyas su byed pa'i chos mi slob pa la skyabs su 'gro zhes
[\[220a.7\]]gsungs so/_/ji skad du bcom ldan 'das kyis zhes bya ba la 'dul ba phran tshegs kyi sgo bzhi pa las sdom gyi tshigs su bcad pa lnga par rdzu 'phrul gyi rnam pa 'di ltar 'don to/_/btsun pa ji ltar nad pa zhes bya ba la 'dul ba phran tshegs kyi sgo bzhi pa'i sdom gyi tshigs su bcad pa bzhi pa
[\[220b\]]
[\[220b.1\]]las/_tshe dang ldan pa nye ba 'khor gyis bcom ldan 'das la dris pa/_btsun pa bcom ldan 'das ji skad du nad pa bskyang zhing ji ltar nad pa gso bar bgyi/_nye ba 'khor rang bzhin gyi kha na ma tho ba ma gtogs par ji ltar bde bar nad pa bskyang bar bya'o zhes gsungs so/_/shAkya nang
[\[220b.2\]]pa rnams zhes bya ba la 'dul ba mu tig gi sgo dang po'i sdom gyi tshigs su bcad pa bcu pa las te/_de las ji skad du myos par 'gyur ba'i chos bzhi po 'di dag dang ldan pa ni byis pa rmongs pa mi gsal ba skyes bu dam pa ma yin pa nyid du rig par bya ste/_bzhi gang zhe na/_srog gcod pa
[\[220b.3\]]ma spangs shing /_ma byin par len pa dang /_'dod pas log par g.yem pa dang /_'bru'i chang dang bcos pa'i chang myos par 'gyur ba ma spangs pa'o/_/chos bzhi po 'di rnams dang ldan pa ni mkhas pa gsal ba skyes bu dam pa zhes bya ste/_bzhi gang zhe na/_srog gcod pa spangs
[\[220b.4\]]shing srog gcod pa las slar log pa dang /_ma byin par len pa dang /_'dod pa las log par g.yem pa dang /_'bru'i chang dang bcos pa'i chang myos par 'gyur ba bag med pa'i gnas las slar log pa'o/_/gleng gzhi ni mnyan du yod pa na'o/_/chos bzhi po 'di dag dang ldan
[\[220b.5\]]pa ni byis pa rmongs pa mi gsal ba mi mkhas pa skyes bu dam pa ma yin pa zhes bya ste/_brdzun du smra ba dang /_phra ma'i tshig dang /_tshig rtsub mo dang /_tshig kyal pa ma spangs pa'o/_/chos bzhi po 'di rnams dang ldan pa ni mkhas pa gsal ba skyes bu dam pa ste/_bzhi gang zhe na/_brdzun du
[\[220b.6\]]smra ba spangs pa dang /_phra ma dang /_tshig rtsub po dang /_tshig kyal ba spangs pa'o zhes gsungs so/_/lus dang ngag gi nyes par spyod pa'i tshoms las 'don pas srog gcod pa dang phra ma bzhin du myos par 'gyur ba 'thung ba yang nyes par spyod pa zhes bya'o/_/gang yang bcom ldan
[\[220b.7\]]'das kyis ji skad du zhes bya ba la 'dul ba'i rab tu byung ba'i gzhi las 'di ltar 'don te/_tshe dang ldan pa khyod nyon cig_/bzhi po 'di dag ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mkhyen cing gzigs pa des 'di ltar rab tu byung
[\[221a\]]
[\[221a.1\]]zhing bsnyen par rdzogs pa'i dge slong gi ltung bar 'gyur ba'i chos su gsungs te/_de dag las gang yang rung ba zhig gis ltung bas dge slong ltung ba dang bcas par 'gyur na/_dge slong ma yin/_dge sbyong ma yin/_shAkya'i bu ma yin te/_dge slong
[\[221a.2\]]gi dngos po nyams shing bcom par 'gyur te/_dge sbyong gi dngos po zhig cing ltung ba dang pham pa dang phyir gsor mi rung bar 'gyur te/_'di lta ste/_shing ta la'i mgo bcad pa bcos su med cing sngon por 'gyur du mi rung la 'phel zhing rgyas pa dang yangs par 'gyur du mi rung ba de bzhin du dge slong
[\[221a.3\]]'di lta bu'i ngo bo'i myos par 'gyur ba 'thung na yang dge slong ma yin/_dge sbyong ma yin/_shAkya'i bu ma yin te/_dge slong gi dngos po las nyams shing bcom par 'gyur te/_de'i dge sbyong gi dngos po zhig cing lhung ba dang /_pham pa dang /_phyir bcos su mi rung bar 'gyur ro zhes
[\[221a.4\]]gsungs so/_/'di dag ni 'dul ba las bstan te zhes bya ba la/_rnam par 'byed pa'i pham pa dang po las 'di skad du 'don te/_yang dge slong gang zhes bya ba nas/_dge slong ni rnam pa bzhi ste/_ming gi dge slong dang /_khas 'ches pa'i dge slong dang /_slong bas na dge slong dang /_nyon
[\[221a.5\]]mongs pa bcom pa'i dge slong ngo /_/ming gi dge slong gang zhe na/_gang ming dang ming du brjod pa dang /_nges tshig dang btags pa dang rig byed dang /_tha snyad du dge slong zhes bya ba dang /_dge slong gi rigs dang /_spyir dge slong zhes brjod pa ste/_'di ni ming gi dge slong zhes bya'o/_/khas 'ches
[\[221a.6\]]pa'i dge slong gang zhe na/_dge slong ma yin bzhin du dge slong zhes bdag nyid khas 'che zhing rkun mar gnas bzhin du bdag nyid dge slong zhes khas 'che ba ste/_'di ni khas 'che ba'i dge slong zhes bya'o/_/slong bas na dge slong gang zhe na/_gang chos dang ldan par slong zhing 'tsho bar byed pa ste/_'di ni
[\[221a.7\]]slong bas dge slong zhes bya'o/_/nyon mongs pa bcom pa'i dge slong gang zhe na/_gang gi zag pa dang bcas pa'i kun nas nyon mongs pa yang srid par nad dang sdug bsngal kun 'byung ba dang /_ma 'ongs pa'i skye ba dang rga ba dang na ba dang 'chi ba de dag spangs shing yongs su shes par gyur cing rtsa ba
[\[221b\]]
[\[221b.1\]]nas bcad de/_shing ta la mgo bcad pa bzhin du ma 'ongs pa'i skal ba mnyam pa mi skye ba'i chos can du byas pa ste/_'di ni nyon mongs pa bcom pas na dge slong zhes brjod do/_/don 'di la ni gsol ba dang bzhi'i las kyis bsnyen par rdzogs pa'i dge slong yin par dgongs te/_de
[\[221b.2\]]yang khro ba med pa dang gnas par bya'o zhes gsungs so/_/dge 'dun gyi longs spyod pas kham bu gcig kyang ma gnang zhes bya ba la/_gleng gzhi ni mnyan du yod pa na'o/_/mu stegs can gyi nyan thos dag 'dun pas don du gnyer nas bya ba byed pa khyim bdag mgon med zas sbyin gyis
[\[221b.3\]]mthong zhing rig nas 'di snyam du mu stegs can gyi nyan thos dag 'dun pas don du gnyer nas nyes par bshad pa'i chos la mu stegs kyi bya ba byed na/_bdag kyang skye bo mang pos dge 'dun la yon dbul bar bya'o snyam mo/_/de nas khyim bdag mgon med zas sbyin bcom ldan 'das gang na
[\[221b.4\]]ba der song ste/_nye bar song nas bcom ldan 'das kyi zhabs la spyi bos phyag byas nas bcom ldan 'das la 'di skad ces gsol to/_/bcom ldan 'das mkhyen par mdzod cig_/bdag kyang skye bo mang po'i tshogs dag dge 'dun la yon dag 'bul bar 'gyur ba de ltar bgyi'o/_/
[\[221b.5\]]bcom ldan 'das kyis bka' stsal pa/_khyim bdag gnang gis bskul bar gyis shig_/khyim bdag gis bskul nas 'di skad du 'phags pa bdag nyid kyis kyang bskul bar mdzod cig dang de ltar na bdag cag gi mdzes par 'gyur ro zhes pa'i skabs de lta bu dge slong rnams kyis
[\[221b.6\]]bcom ldan 'das la gsol pa dang /_bcom ldan 'das kyis bka' stsal pa/_dge slong dag gis de la grogs dag sbyin par bya'o/_/khyim bdag gis smras pa/_gal te sgrogs par byed na bdag cag las bsod nams mang por 'gyur ro/_/bcom ldan 'das kyis bka'
[\[221b.7\]]stsal pa/_dge slong dag gis bsgrag par bya'o/_/khyim bdag 'di lta bu'i zhes bsgrag par bya'o/_/des 'di skad ces 'phags pa rnams kyis bsgrags na bdag cag la bsod nams chen por 'gyur ro/_/bcom ldan 'das kyis bka' stsal pa/_dge slong gis bsgrag par bya zhing
[\[222a\]]
[\[222a.1\]]gtsug lag khang du 'ongs pa yang bsgrag par bya'o/_/der sgrib pa dang bcas nas 'khor lo la 'dzeg par bya'o/_/der tshad pa dang char pas gnod na gtsug lag khang bya'o/_/der skye bo mang po'i tshogs 'dus pas bsgribs shing mi mthong na sgo bzhi gdod par
[\[222a.2\]]bya zhing sgo bzhi'i steng du 'dzegs te bsgrag par bya'o/_/gos kyi rnyed pa mang du byung bas khyim bdag mgon med zas sbyin gyi rgyal byed kyi tshal gang bar byas so/_/der ma byin par len pa dag gis phrogs nas bcom ldan 'das kyis bka' stsal pa/_bzlog par bya'o/_/gzhan gyi ltung
[\[222a.3\]]ba dag sdud pa yang 'gegs par byed nas/_bcom ldan 'das kyis bka' stsal pa/_gang yang phrogs pa dag bzlog par bya'i gang bcings pa dag ni bzlog par mi bya'o/_/de nas khyim bdag mgon med zas sbyin gyis smras pa/_bcom ldan 'das kyi nyan thos kyi dge 'dun
[\[222a.4\]]tshul khrims phun sum tshogs pa/_ting nge 'dzin phun sum tshogs pa/_shes rab phun sum tshogs pa/_rnam par grol ba phun sum tshogs pa/_rnam par grol ba'i ye shes phun sum tshogs pa/_'dud par bya ba/_rab tu 'dud par bya ba/_thal mo sbyar bar bya ba/_'dun par
[\[222a.5\]]bya ba/_'jig rten gyi bla na med pa'i yon gnas de dag la gos kyi phreng ba 'di dag bdag 'bul lo zhes smras so/_/de nas so so'i skye bo dag 'di skad du bdag cag 'ching ba mtha' dag pa rnams kyis 'di dag mi 'thob po zhes smras so/_/de nas slob pa dag 'di skad du/_bdag ni kun tu
[\[222a.6\]]sbyor ba dag gis lhag ma dang bcas pas bdag cag gis kyang mi 'thob po zhes smras so/_/mi slob pa dag 'di snyam du zhes bya ba nas/_skabs de bcom ldan 'das la gsol ba zhes bya ba nas rgyas par ro/_/kun dga' bo song la dge slong rnams la 'di skad du khyed cag nga'i drung na
[\[222a.7\]]bsam pa thag pa nas mya ngan las 'das pa'i bsam pas tshangs par spyad pa spyod dam zhes smros shig_/de nas tshe dang ldan pa kun dga' bos dge slong rnams la smras pa dang /_de dag gis smras pa/_btsun pa kun dga' bo de bzhin no/_/tshe dang ldan pa kun dga' bos bcom ldan
[\[222b\]]
[\[222b.1\]]'das la gsol pa dang /_bcom ldan 'das kyis bka' stsal pa/_de lta bas na rjes su gnang gis nga'i drung na bsam pa thag pa nas mya ngan las 'das pa 'dod cing tshangs par spyad pa spyod pa dag la kha zas ro brgya pa dang /_brgya stong ri ba'i gos dang /_gzhal yas khang lnga brgya dag
[\[222b.2\]]gzhang mod kyi/_'on kyang dge slong dag yongs su longs spyod pa ni lnga ste/_bdag pos yongs su longs spyod pa dang /_skal bas yongs su longs spyod pa dang /_rjes su gnang bas yongs su longs spyod pa dang /_bu lon gyis yongs su longs spyod pa dang /_rku bas yongs su longs
[\[222b.3\]]spyod pa rnams so/_/de la bdag pos yongs su longs spyod pa ni dgra bcom pa'o/_/skal bas yongs su longs spyod pa ni slob pa'o/_/rjes su gnang bas yongs su longs spyod pa ni so so'i skye bo dge ba'i chos can rnams so/_/bu lon gyis yongs su longs spyod pa ni yang yang lhung
[\[222b.4\]]ba dag go/_/rku bas yongs su longs spyod pa ni tshul khrims 'chal pa rnams te/_rtsa ba'i ltung ba byung zhing dge sbyong ma yin pa la dge sbyong du khas 'che ba rnams la ni rjes su ma gnang ste/_dge slong tshul khrims 'chal pa dge 'dun gyi zas la kham su gcig tsam dang /_gnas sa phyi rting
[\[222b.5\]]gang tsam yang ma yin no/_/de lta bas na rjes su gnang gis byung ba dag yang dag par bgo bar bya'o/_/de nas tshe dang ldan pa nye ba 'khor gyis bcom ldan 'das la zhus pa/_btsun pa bcom ldan 'das kyis tshul khrims 'chal pa bskrad par bya'o zhes gsungs na gang gis bskrad
[\[222b.6\]]par bgyi/_nye ba 'khor dge 'dun gyis so/_/ji ltar bskrad par bgyi/_de'i snod dag gdon par bya'o/_/'dug rten dag gzhan du bsgyur bar bya zhing /_/lhung bzed kyi gzhi rten yang gzhan du bskyur zhing /_bar bur gyi snod kyang gzhan du bskyur bar bya'o/_/btsun pa gal te skrod pa na
[\[222b.7\]]ka ba la 'ju na ji ltar bskyur bar bya/_ka ba gcad par bya'o/_/de gang gis slar bsab par bya/_dge 'dun gyis so/_/gal te de sgo skyes la 'ju na/_sgo skyes bton par bya'o/_/gang gis de slar bsab par bya/_/dge 'dun gyis so/_/'dul ba'i gleng gzhi gnyis pa'i sdom gyi tshigs
[\[223a\]]
[\[223a.1\]]su bcad pa bdun pa dang po las de skad du 'don to/_/shing rul dag ni bsal bar bgyi/_zhes bya ba la/_bcom ldan 'das tsam pa ni rdzing gi 'gram na bzhugs te/_de nas bcom ldan 'das gso sbyong bco lnga pa de nyid kyi tshe dge slong gi dge 'dun gyi mdun du
[\[223a.2\]]gdan ji lta ba bzhin bshams pa la bzhugs te/_dge slong gi dge 'dun la gzigs te cang mi gsung bar bzhugs so/_/de nas tshe dang ldan pa kun dga' bo [(]sngan [,]stan [)]las langs te bla gos phrag pa gcig tu gzar te/_bcom ldan 'das ga na ba der thal mo sbyar zhing phyag byas nas bcom
[\[223a.3\]]ldan 'das la 'di skad ces gsol to/_/btsun pa dge slong gi dge 'dun 'dus shing tshogs nas mchis lags te/_bcom ldan 'das so sor thar pa'i mdo 'don du gsol/_bde bar gshegs pa so sor thar pa'i mdo 'don du gsol/_de skad ces gsol pa dang /_bcom ldan
[\[223a.4\]]'das cang mi gsung bar bzhugs te/_tshe dang ldan pa kun dga' bo yang rang gi stan la ji lta ba bzhin 'dug go/_/de nas mtshan mo'i thun dang po 'das shing thun bar pa la bab pa na tshe dang ldan pa kun dga' bo stan las langs te/_bcom ldan 'das la 'di skad ces gsol to/_/btsun pa
[\[223a.5\]]mtshan mo'i thun dang po 'das shing thun bar ma la bab lags gyis/_bcom ldan 'das so sor thar pa'i mdo 'don du gsol/_bde bar gshegs pa so sor thar pa'i mdo 'don du gsol/_de skad ces gsol kyang bcom ldan 'das cang mi gsung bar bzhugs te/_tshe dang ldan
[\[223a.6\]]pa kun dga' bo yang rang gi stan la 'dug go/_/de nas mtshan mo thun dang po 'das shing bar ma yang 'das la/_thun tha ma snang ba byung bar chas shing ring po mi thogs par skya rengs 'char ba'i dus na tshe dang ldan pa kun dga' bo stan las langs te bcom ldan 'das la 'di skad ces gsol to/_/
[\[223a.7\]]btsun pa mtshan mo'i thun dang po 'das shing bar ma yang 'das la/_thun tha ma la bab ste snang ba byung bar chas shing da ni ring po mi thogs par skya rengs 'char ba'i dus la bab kyis/_bcom ldan 'das dang dge slong gi dge 'dun yun ring du bzhugs kyis/_bcom ldan 'das so sor thar
[\[223b\]]
[\[223b.1\]]pa'i mdo 'don du gsol/_bde bar gshegs pa so sor thar pa'i mdo 'don du gsol/_kun dga' bo dge slong gi dge 'dun gyi 'khor yongs su ma dag pa de srid du dgag gis khyod rang gi stan la ji lta ba bzhin 'dug cig_/de nas tshe dang ldan pa kun dga' bo rang gi stan la ji lta
[\[223b.2\]]ba bzhin du 'dug go/_/de'i tshe na tshe dang ldan pa maud gal gyi bu chen po 'khor 'dus pa de'i nang na 'dus shing 'dug par gyur te/_de nas tshe dang ldan pa mod gal gyi bu chen po 'di snyam du bcom ldan 'das kyis dge slong gang la dgongs nas/_kun dga' bo dge slong
[\[223b.3\]]gi dge 'dun gyi 'khor yongs su ma dag pa de srid du dgag gis khyod rang gi stan la ji lta ba bzhin 'dug cig ces gsungs/_bdag gis dge slong gi dge 'dun thams cad la blta bar bya'o snyam nas/_de nas tshe dang ldan pa maud gal gyi bu chen po sems ting nge 'dzin gang la mnyam
[\[223b.4\]]par gzhag na dge slong gi dge 'dun thams cad snang bar 'gyur ba de lta bu'i ting nge 'dzin la snyoms par zhugs so/_/tshe dang ldan pa maud gal gyi bu chen pos dge slong gi dge 'dun thams cad la bltas pa ni dge slong gzhan zhig tshul khrims 'chal pa sdig pa'i chos can nang rul pa dung gi
[\[223b.5\]]sgra ltar kun du spyod pa/_dge sbyong ma yin par dge sbyong du khas 'che ba/_tshangs par spyod pa ma yin par tshangs par spyod par khas 'che ba zhig dge slong gi dge 'dun gyi nang du 'dug pa mthong ngo /_mthong nas stan las langs te dge slong de'i dpung pa nas bzung ste/_sgo'i phyi rol du bton
[\[223b.6\]]te/_'di skad ces skyes bu rmongs pa nyams pa khyod phar song 'di ni khyod dge slong gi tha ma ste/_deng nas bzung ste dge slong gi gnas khang ngam longs spyod la ji ltar sngar bzhin du longs spyod par ma byed cig ces smras so/_/de nas tshe dang ldan pa maud gal gyi bu chen pos dge slong de sgo'i phyi
[\[223b.7\]]rol du bton nas sgo lcags bcug cing lde mig dag bsdams nas/_bcom ldan 'das gang na ba der nye bar song ste/_nye bar song nas bcom ldan 'das la 'di skad ces gsol to/_/bcom ldan 'das kyis dge slong gang la dgongs nas tshe dang ldan pa kun dga' bo la 'di
[\[224a\]]
[\[224a.1\]]skad ces kun dga' bo dge slong gi dge 'dun yongs su ma dag pa de srid du dgag gis zhes bka' stsal pa'i dge slong de bdag gis dpung pa nas bzung ste/_sgo'i phyi rol du bton lags so/_/'di skad ces skyes bu rmongs pa nyams pa khyod phar song /_
[\[224a.2\]]'di ni khyod kyi dge slong gi tha ma ste/_de nas bzung ste dge slong gi gnas khang ngam longs spyod la ji ltar sngar bzhin du longs spyod par ma byed cig ces smras te/_de sgo'i phyi rol du bskrad nas sgo lcags bcug ste lde mig bsdams te mchis lags kyis bcom ldan 'das dang dge slong gi dge
[\[224a.3\]]'dun bzhugs nas ring du lon gyis/_bcom ldan 'das so sor thar pa'i mdo 'don du gsol/_bde bar gshegs pa so sor thar pa'i mdo 'don du gsol/_maud gal gyi bu skyes bu rmongs pa des bsod nams ma yin pa mang du bsags pa mthong ngam/_ston pa dang /_dge slong gi
[\[224a.4\]]dge 'dun mtshan thog thag gtses pa mthong ngam/_ji ltar da lta skyes bu rmongs pa des bsod nams ma yin pa mang du bsags nas song ngo /_/maud gal gyi bu de lta bas na khyed cag nyid kyis dang por zla ba phyed phyed cing so sor thar pa'i mdo gdon par bya zhing de bzhin gshegs pas phyis zla ba
[\[224a.5\]]phyed phyed cing so sor thar pa'i mdo 'don par 'gyur ro/_/de ci'i phyir zhe na/_maud gal gyi bu dge slong gi 'khor yongs su ma dag par de bzhin gshegs pas zla ba phyed phyed cing so sor thar pa'i mdo bton na skyes bu rmongs pa de'i mgo tshal pa bdun du 'gas par 'gyur ro/_/maud gal
[\[224a.6\]]gyi bu 'di lta ste/_'di ni dge slong tshangs par spyod pa gzhon zhing rab tu gzhon pa rnams dang de 'di ltar 'gro ba dang 'ongs pa dang lta ba dang rnam par lta ba dang /_bskum pa dang brkyang ba dang chos gos snam sbyar len pa dang /_lhung bzed len pa la 'dra ste/_ji tsam na dge 'dun gyi spobs pa'i
[\[224a.7\]]ltung ba gang rung ba zhig 'gal bar byed pa na/_de yang dge 'dun gyi sbom po gang yang rung ba dag gsal bar byed par 'gyur ro/_/de la dge slong rnams 'di snyam du dge sbyong sun 'byin par byed pa 'byung bar 'gyur te/_dge sbyong gi sre da ste des dge slong 'dus pa 'di dag yang dag par
[\[224b\]]
[\[224b.1\]]rangs pa lta bus nyams par byas shing dge sbyong sun 'byin par ma gyur cig snyam ste/_'di lta ste/_zhing pa'i khyim bdag dag nas kyi zhing phun sum tshogs par bya ba'i phyir nas kyi skyon du gyur pa de dang 'dra ba'i sre da rtsa ba nas 'don par byed de/_'di lta ste/_nas gzhan dang sdong bu dang
[\[224b.2\]]'dab ma dang /_yal ga dag 'dra zhing /_'di lta ste/_ji srid du mgo bo ma byung gi bar du nas gzhan dang 'dra zhing /_mgo bo byung bar gyur pa na zhing pa'i khyim bdag de 'di snyam du 'di ni nas rlag par byed pa ste nas kyi sre da byung ngo snyam nas khyim bdag zhing pa des zhing pa gzhan dag kyang
[\[224b.3\]]rlag par byed par 'gyur du 'ong ngo zhes 'di dag rtsa ba nas bcad cing bskyur bar 'gyur te/_de bzhin du de 'gro ba dang 'ong ba dang chos gos snam sbyar dang lhung bzed len pa dag la 'dra bar 'gyur zhes bya ba nas snga ma bzhin du dge slong dag pa gzhan dag kyang sun 'byin par 'gyur du 'ong zhes
[\[224b.4\]]bya ba'i bar du'o/_/'di lta ste/_zhing pa'i khyim bdag dag dbyar 'das te ston gyi dus na chu 'gram gyi yur ba dge 'chos par 'dod na/_sta re rnon po dag thogs te nags kyi nang du zhugs nas de de na shing dag rdung bar byed rab tu rdung bar byed/_kun du rdung bar byed de/_de na shing gang dag
[\[224b.5\]]brdungs shing rab tu brdungs pa kun du brdungs pa na/_sgra brtan zhing sgra zab la rnga'i sgra lta bu de dag khyim bdag zhing pa des 'dor bar byed do/_/de na shing gang dag brdungs rab tu brdungs kun du brdungs pa na sgra mi brtan zhing sgra mi zab la rnga'i sgra lta bu mi 'don pa de dag khyim bdag zhing pa des rtsa
[\[224b.6\]]ba nas bcad de mgo bo dag blangs te/_gang yang rul cing snying po med par gyur pa dag dor nas chu'i yur ba dag 'tsho bar byed do/_/de bzhin du len pa dag las 'dra ste zhes bya ba nas/_snga ma bzhin du dge sbyong sun 'byin par byed pa byung zhing /_dge sbyong gi sre da dang dge sbyong shing rul pa lta bu'o
[\[224b.7\]]zhes bya ba nas 'dis dge slong gzhan dag kyang sun 'byin par gyur zhes bya ba'i bar snga ma bzhin 'gro ba dang 'ong ba dang snam sbyar gyi bar du'o/_/'di lta ste/_khyim bdag zhing pa dag 'bras kyi phung po 'phyar bar byed pa na/_'bras gang dag brtan par gnas shing snying po dang bcas pa de dag
[\[225a\]]
[\[225a.1\]]phyogs gcig tu gnas par 'gyur/_gang phub ma dang snying po med pa de dag rlung gis phyogs gcig tu byed par 'gyur te/_'dis gzhan dag kyang rlag par byed par 'gyur ro zhes khyim bdag zhing pa des btsas shing bsrungs nas 'jig par byed do/_/de bzhin du lhung
[\[225a.2\]]bzed len pa dag la 'dra bar 'gyur zhes bya ba nas/_dge slong sun 'byin par byed pa 'byung ngo /_/dge sbyong gi sre da dang /_dge sbyong shing rul ba lta bu dang /_dge slong snying po med pa zhes bya ba nas gzhan dag kyang sun 'byin par 'gyur du 'ong ngo zhes bya ba'i bar du snga ma bzhin du'o/_/ston pas
[\[225a.3\]]gzhan yang 'di skad ces bka' stsal to/_/kha na ma tho bcas shing 'khyog_/sgyu dang ser sna dang bcas shing /_/dben par song ste nye bar spyod/_/sdig par lta zhing ma gus pa/_/brdzun du smra zhing mi shes pa/_/sdig pa 'dod cing khro ba dang /_/lhan cig gnas pa shes byas nas/_/de dag 'dre zhing
[\[225a.4\]]'grogs pa dag_/rtag tu rab tu spang bar bya/_/dge slong min pa dge slong du/_/smra ba sre da bsal bar gyis/_/shing rul dag ni bsal bar gyis/_/snying po med pa dor bar gyis/_/sdig 'dod rnam par spangs nas ni/_/spyod lam phun sum tshogs pa dang /_/dag cing rab tu dag pa dang /_/
[\[225a.5\]]lhan cig gnas par sems pas na/_/de dag 'dus shing tshogs pa rnams/_/sdug bsngal tha mar byed par 'gyur/_/zhes gsungs so/_/'di ltar dge sbyong ni rnam pa bzhi ste zhes bya ba la/_drug na drug pa'i mdo'i sdom gyi tshigs su bcad pa dang po las 'di ltar 'don te/_de nas bcom
[\[225a.6\]]ldan 'das phreng ba can nas ljongs rgyu zhing sdig pa can du gshegs nas dza lo ka'i tshal na bzhugs so/_/sdig pa can gyi gyad rnams kyis bcom ldan 'das phreng ba can nas ljongs rgyu zhing sdig pa can du gshegs te dza lo ka'i tshal na bzhugs so zhes thos te/_thos nas 'dus shing tshogs
[\[225a.7\]]te/_rab tu 'dus shing tshogs nas bcom ldan 'das gang na ba der nye bar song ste/_nye bar song nas bcom ldan 'das kyi zhabs la spyi bos phyag 'tshal te/_phyogs gcig tu 'dug go/_/phyogs gcig tu 'dug nas/_sdig pa can gyi gyad rnams la bcom ldan 'das kyis chos dang ldan pa'i
[\[225b\]]
[\[225b.1\]]gtam gyis yang dag par ston pa dang /_yang dag par bskul ba dang /_yang dag par dga' ba dang /_yang dag par gsal ba mdzad do/_/de'i tshe na 'khor 'dus pa de'i nang nas mgar ba'i bu tsun da zhes bya ba 'dus par gyur cing 'dug par gyur to/_/de nas bcom ldan 'das kyis sdig
[\[225b.2\]]pa can gyi gyad rnams chos kyi gtam gyis yang dag par bstan cing yang dag par bskul yang dag par dga' bar mdzad nas cang mi gsung bar bzhugs so/_/sdig pa can gyi gyad rnams bcom ldan 'das kyis gsungs pa la mngon par dga' zhing rjes su yi rang ste/_bcom ldan
[\[225b.3\]]'das kyi zhabs la spyi bos phyag byas te/_bcom ldan 'das kyi drung nas song ngo /_/mgar ba'i bu tsun da de nyid du 'dug go/_/de nas mgar ba'i bu tsun da sdig pa can gyi gyad dag song nas yun ring du lon pa dang /_stan las langs te bla gos phrag pa gcig tu gzar te/_bcom ldan
[\[225b.4\]]'das gang na ba der thal mo sbyar zhing phyag byas nas bcom ldan 'das la 'di skad ces gsol to/_/bcom ldan 'das dge slong gi dge 'dun dang bcas pa bdag gi khyim du gdugs tshod gsol bar ci gnang /_bcom ldan 'das kyis mgar ba'i bu tsun da la cang mi gsung bas gnang bar
[\[225b.5\]]mdzad do/_/de nas mgar ba'i bu tsun da bcom ldan 'das kyis cang mi gsung bas gnang bar rig nas bcom ldan 'das kyi zhabs la spyi bos phyag byas nas song ngo /_/de nas mgar ba'i bu tsun da de nyid kyi mtshan mo shing thog dang 'bru dag btsos shing bcom ldan 'das dang dge slong gi dge
[\[225b.6\]]'dun la gtsang zhing bsod pa'i kha zas dang ston mo dag bshams te/_gdan dag bshams chu snod dag bzhag cing btsun pa gdugs tshod kyi dus la bab kyis da ni bcom ldan 'das dus mkhyen par mdzad du gsol zhes dus tshod rjod par byed pa'i pho nya dag btang ngo /_/de nas bcom ldan
[\[225b.7\]]'das snga dro chos gos dang lhung bzed thogs te/_dge slong gi dge 'dun gyi tshogs kyis yongs su bskor zhing dge slong gi dge 'dun gyi tshogs kyis mngon sum du byas te/_mgar ba'i bu tsun da'i gdugs tshod gang na ba der gshegs so/_/nye bar gshegs nas dge slong gi dge 'dun
[\[226a\]]
[\[226a.1\]]gyi gung la gdan bshams pa la bzhugs so/_/de nas mgar ba'i bu tsun das sangs rgyas dang dge slong gi dge 'dun mngon par phyogs shing bde bar bzhugs par rig nas rgya shug gi 'bras bu phun sum tshogs pa dang legs par sbyar ba'i 'bru dag gis rang
[\[226a.2\]]gi lag nas 'bul zhing stobs par byed do/_/dge slong gi dge 'dun la yang gtsang zhing bsod pa'i kha zas dag rang gi lag gis 'bul zhing stobs par byed do/_/de'i tshe na dge slong sdig pa can dge slong gzhan zhig gi rmog brkus te mchan khung du bcug ste/_dge slong sdig pa can de sangs
[\[226a.3\]]rgyas kyi mthus sangs rgyas dang tsun das mthong ngo /_/de nas mgar ba'i bu tsun das rnam grangs du mar rgya shug gi 'bras bu phun sum tshogs pa dang legs par sbyar ba'i 'bru dag gis rang gi lag nas 'bul zhing stobs par byed cing dge slong gi dge 'dun la yang gtsang zhing bsod pa'i bza'
[\[226a.4\]]ba dang btung bas rang gi lag nas 'bul zhing bstabs par byas nas bcom ldan 'das kyis gsol zhing phyag bcabs te lhung bzed gyu bar rig nas/_stan dma' ba zhig blangs te bcom ldan 'das kyi mdun du 'dug ste tshigs su bcad pa'i dbyangs kyis dri ba zhus pa/_pha rol rgal
[\[226a.5\]]cing som nyi spangs/_/thub pa rab zad rnam 'dren mchog_/kha lo sgyur mchog 'jig rten na/_/dge sbyong du mchis bdag 'dri'o/_/bcom ldan 'das kyis bka' stsal pa/_dge sbyong bzhi ste lnga pa med/_/de dag gsal bar ngas shes bya/_/lam gyis rgyal dang lam ston dang /_lam
[\[226a.6\]]phyir 'tsho dang lam sun 'byin/_/gsol pa/_lam gyis rgyal ba gang la brjod/_/ji ltar mtshungs med lam ston yin/_/lam phyir 'tsho ba dris pas gsungs/_/lam sun 'byin pa gsal bar mdzod/_/bcom ldan 'das kyis bka' stsal pa/_/gang zhig the tshom zug rngu spangs/_/
[\[226a.7\]]gzhan gyis bkri min mya ngan 'das/_/'jig rten lhar bcas ston pa yi/_/sangs rgyas lam gyis rgyal zhes brjod/_/blang dang spang bya mchog rig nas/_/chos rnams de bzhin ston cing 'byed/_/thub pa dkri min the tshom chad/_/lam ston dge sbyong gnyis pa yin/_/gang zhig chos gnas
[\[226b\]]
[\[226b.1\]]legs ston cing /_/dran pa'i bdag nyid lam phyir 'tsho/_/kha na ma tho med gnas slob/_/dge slong gsum pa lam phyir 'tsho/_/'phags pa'i rtags kyis g.yogs byas nas/_/'gran cing khyim sun 'byin pa dang /_/'chal cing ma dul sgyu dang bcas/_/gzugs brnyan bzhin spyod
[\[226b.2\]]lam sun 'byin/_/khyim pa thos ldan 'phags nyan thos/_/blo bzang 'di ltar bsams byas nas/_/thams cad 'di ltar ma yin zhes/_/shes nas ma dad par mi bya/_/ji ltar gdug bcas gdug bcas min/_/dag dang ma dag mnyam par byed/_/gcig gis sdig pa'i las byas
[\[226b.3\]]nas/_/sdig bral gzhan la'ang skye bo dogs/_/kha dog gzugs dang mtshan nyid bzang /_/mthong nas gzhan la ches min bya/_/ma dul phal cher 'jig rten na/_/shin tu dul ba'i rtags kyis spyod/_/gser gyi gzugs brnyan snying po lcags/_/phyi rol gser g.yogs sun
[\[226b.4\]]'byin ltar/_/nang du gdug bcas phyi rol du/_/'khor dang bcas shing 'phags ltar spyod/_/de nas bcom ldan 'das mgar ba'i bu tsun da'i sbyin pa la rjes su thugs rangs shing thugs rangs par mdzad de/_dul zhing khon dang mi ldan pa'i/_/sbyin bdag bsod nams rab 'phel te/_/
[\[226b.5\]]dge zhing sdig pa rab sdangs nas/_/nyon mongs zad cing log par 'gyur/_/de nas bcom ldan 'das kyis mgar ba'i bu tsun nga la chos dang ldan pa'i gtam gyis yang dag par bskul zhing dga' bar mdzad nas bzhengs te gshegs so zhes gsungs so/_/bslab pa byin pa zhes bya ba la/_/
[\[226b.6\]]phran tshegs kyi sgo gnyis pa'i sdom gyi tshigs su bcad pa lnga pa las dga' byed la brten te bslab pa bcas pa'i dbang du mdzad nas 'dul ba las tshig le'ur byas pa bkod pa/_gal te nyes par gyur pa la/_/'chab sems gcig kyang ma skyes na/_/pham pa byung bar gyur kyang ni/_/
[\[226b.7\]]pham par 'gyur ba ma yin no/_/mdo sde dang 'dul ba las zhes bya ba la re zhig mdo sde ni sangs rgyas kyi rnam par bshad pa'i sdom gyi tshigs su bcad pa bzhi pa'i dang po las te/_mdzod kyi gnas 'di nyid du/_/gzhan la'ang bsnyen gnas yod mod kyi/_/skyabs su ma song ba la med/_
[\[227a\]]
[\[227a.1\]]ces bris par blta bar bya'o/_/'dul ba las kyang de lta bu bsnyil bar bya'o zhes gsungs so zhes bya ba la rab tu byung ba'i gzhi'i sdom gyi tshigs su bcad pa gnyis pa bslab pa'i gnas bzhi pa las te/_bya rog skrod dang sun 'byin dang /_/rkun ma'i gnas dang
[\[227a.2\]]ma ning dang /_zhes 'byung la/_phran tshegs kyi sgo bdun pa sdom gyi tshigs su bcad pa bzhi pa las kyang /_mtshan gnyis de bzhin mtshan gcig dang /_zhes 'byung la/_de nyid kyi phyir rab tu 'byin pa'i dus na brtag pa'i phyir mkhan pos 'di ltar dri bar bya ste/_khyod za ma ma yin nam/_
[\[227a.3\]]ma ning ma yin nam/_mtshan gnyis pa ma yin nam zhes dri zhing de khas len na khyod mi skye ba'i chos can yin gyis song shig ces brjod par bya'o zhes 'byung ngo /_/gang yang mdo las ji skad du dge slong dag sgo nga las skyes pa'i klu ni zla ba phyed phyed cing zhes bya ba la/_gleng gzhi ni mnyan du yod pa
[\[227a.4\]]na'o/_/dge slong dag sgo nga las skyes pa'i klu ni zla ba phyed phyed cing gnas nas byung ste shin tu yongs su dag pa'i yan lag brgyad dang ldan pa'i gso sbyong la nye bar gnas par byed de/_lus sa la bsgyur cing gnas te rgyu ba dang mi rgyu ba'i 'jig rten gang la yang gnod par mi byed do/_/de ci'i
[\[227a.5\]]phyir zhe na/_dge slong dag sgo nga las skyes pa'i klu 'di snyam du bdag sngon mir gyur pa na shin tu yongs su dag cing phun sum tshogs pa'i bsnyen gnas yan lag brgyad pa ma bsrungs pas da ltar sgo nga las skyes pa'i klu rnams dang skal ba mnyam par skyes so/_/gal te bdag sngon mir gyur
[\[227a.6\]]pa na shin tu dag cing phun sum tshogs pa'i gso sbyong yan lag brgyad pa dang bcas na/_bdag nga ltar sgo nga las skyes pa'i klu rnams dang skal ba mnyam par skye bar mi 'gyur ro/_/de lta bas na bdag sngon mir gyur pa na phun sum tshogs shing shin tu yongs su dag pa'i gso sbyong yan lag
[\[227a.7\]]brgyad pa ma bsrungs pas da ltar bdag sgo nga las skyes pa'i klu rnams dang skal ba mnyam par skyes so snyam du sems so zhes gsungs so/_/sgo nga las skyes pa ji lta ba bzhin du mngal nas skyes pa dang /_drod gsher las skyes pa dang /_rdzus te skyes pa yang de bzhin no/_/de ni mdo las 'byung
[\[227b\]]
[\[227b.1\]]ba'i las rnams bshad par bya ste zhes bya ba la/_dge ba la sogs pa'i las rnams bstan pa'i dbang du mdzad nas gsum tshan gsum pa'i sdom gyi tshigs su bcad pa bdun pa'i lhag ma las bstan pa 'chad pa po nyid kyis ji ltar rigs par mdo las nye bar bsdu bar bya ste/_de
[\[227b.2\]]yang 'di skad du 'don te/_yon skyon snyigs ma snyigs ma can/_/nyes par spyad pa rnam gsum dang /_/gtsang thub lus bsod bsod min dang /_/'das sogs bde gshegs gsal bar mdzad/_/gnas gsum gyis ni bsdus pa dang /_/ched du bsam brjod gsum dag dang /_/las
[\[227b.3\]]rnams gsum dang 'das dang dge/_/slob dang mthong dang 'dod dag gzugs/_/mthong ba'i chos la bde ba dang /_/yid bde ba dang sdug bsngal dang /_/log lta spang bya chung ngu dang /_/ser sna dang ni ser sna med/_/brnab sems brnab sems med pa dag_/tshogs su yang dag bsdebs pa
[\[227b.4\]]yin/_/yon po ni rnam pa gsum ste/_lus kyi yon po dang /_ngag gi yon po dang /_yid kyi yon po'o/_/skyon ni rnam pa gsum ste/_lus kyi skyon dang /_ngag gi skyon dang /_yid kyi skyon no/_/snyigs ma can ni rnam pa gsum ste/_lus kyi snyigs ma can dang /_ngag gi snyigs ma can dang /_
[\[227b.5\]]yid kyi snyigs ma can no/_/snyigs ma ni rnam pa gsum ste/_lus kyi snyigs ma dang /_ngag gi snyigs ma dang /_yid kyi snyigs ma rnams so/_/nyes par spyad pa ni rnam pa gsum ste/_'dod chags kyi nyes par spyod pa dang /_zhe [(]sdong [,]sdang [)]gi nyes par spyod pa dang /_gti mug gi nyes par spyod
[\[227b.6\]]pa'o/_/gtsang byed ni rnam pa gsum ste/_lus gtsang byed dang /_ngag gtsang byed dang /_yid gtsang byed do/_/thub pa ni rnam pa gsum ste/_lus thub pa dang /_ngag thub pa dang /_yid thub pa'o/_/'du byed ni rnam pa gsum ste/_lus kyi 'du byed dang /_ngag gi 'du byed dang /_yid kyi
[\[227b.7\]]'du byed do/_/'du byed rnam pa gsum las chos rnams su nye bar 'gro ba'i 'du byed bshad pa/_gzhan yang 'phags pa nyan thos 'di na 'di ltar slob ste/_gzugs gang ci yang rung ba de thams cad ni 'byung ba chen po bzhi dag dang 'byung ba chen po bzhi dag rgyur byas pa ste/_'byung ba
[\[228a\]]
[\[228a.1\]]chen po bzhi gang yin pa de yang mi rtag pa 'dus byas pa bsams pas bsgrubs pa rten cing 'brel par 'byung ba yin no zhes rig nas mi g.yo ba la mos pa can du 'gyur te/_de de ltar rtogs nas de la lan mang du bsgrubs shing gnas so/_/skye mched la sems
[\[228a.2\]]mngon par dang ste/_sems mngon par dang bas da ltar 'phags pa nyan thos mi g.yo ba la snyoms par 'jug cing shes rab rnam par grol bar 'gyur ro/_/gang zhig bsgrubs pas rnam par shes pa mi g.yo bar 'gro bar 'gyur ba 'di ni gnas yod cing skabs yod de/_'di ni
[\[228a.3\]]mi g.yo bar nye bar 'gro ba'i las gnyis pa bstan pa'o/_/gzhan yang 'phags pa nyan thos 'di ni 'di ltar yang dag par so sor slob ste/_mthong ba'i chos kyi 'dod pa gang yin pa dang /_pha rol gyi 'dod pa gang yin pa dang /_mthong ba'i chos kyi gzugs gang yin pa dang /_
[\[228a.4\]]pha rol gyi gzugs gang yin pa dang /_mthong ba'i chos kyi 'dod pa'i 'du shes dang /_pha rol gyi 'dod pa'i 'du shes dang /_mthong ba'i chos kyi gzugs kyi 'du shes dang /_pha rol gyi gzugs kyi 'du shes 'di dag ni mi rtag pa 'dus byas pa bsams pas bsgrubs pa rten cing
[\[228a.5\]]'brel bar 'byung ba yin no zhes rig nas mi g.yo ba la mos pa can du 'gyur te/_de de ltar rtogs nas de la lan mang du bsgrubs shing gnas so/_/skye mched la sems mngon par dang ste/_sems mngon par dang bas da ltar 'phags pa nyan thos mi g.yo ba la snyoms par 'jug pa'i
[\[228a.6\]]shes rab rnam par grol bar 'gyur ro/_/gang zhig bsgrubs pas rnam par shes pa mi g.yo bar nye bar 'gro bar 'gyur ba 'di ni gnas yin zhing go skabs yod de/_'di ni mi g.yo bar nye bar 'gro ba'i las gsum pa bstan pa'o/_/gzhan yang 'phags pa nyan thos 'di na 'di
[\[228a.7\]]ltar yang dag par so sor slob ste/_mthong ba'i chos kyi 'dod pa gang yin pa dang /_pha rol gyi 'dod pa gang yin pa dang /_mthong ba'i chos kyi gzugs gang yin pa dang /_pha rol gyi gzugs gang yin pa dang /_mthong ba'i chos kyi 'dod pa'i 'du shes gang yin pa dang /_pha rol gyi
[\[228b\]]
[\[228b.1\]]'dod pa'i 'du shes gang yin pa dang /_mthong ba'i chos kyi gzugs kyi 'du shes gang yin pa dang /_pha rol gyi gzugs kyi 'du shes gang yin pa dang /_mi g.yo ba'i 'du shes gang yin pa'i 'du shes 'di dag mi rtag pa 'dus byas pa bsams pas bsgrubs pa rten cing 'brel
[\[228b.2\]]par 'byung ba yin no zhes rig nas ci yang med pa la mos par 'gyur zhing /_de de ltar rtogs te de lan mang du bsgrubs shing gnas so/_/skye mched la sems mngon par dang [(]sta[,]ste[)]/_sems mngon par dang bas da ltar 'phags pa nyan thos ci yang med pa la snyoms par 'jug cing shes rab
[\[228b.3\]]rnam par grol bar 'gyur ro/_/gang zhig bsgrubs pas rnam par shes pa ci yang med par 'gro bar 'gyur ba 'di ni gnas yin zhing go skabs yod de/_'di ni ci yang med pa'i skye mched du nye bar 'gro ba'i lam dang po bstan pa'o/_/gzhan yang 'phags pa nyan thos 'di na 'di ltar so
[\[228b.4\]]sor yang dag par slob ste/_bdag 'ga' zhig tu 'ga' yang cung zad med do/_/bdag gi 'ga' zhig tu 'ga' yang cung zad med do zhes rig nas ci yang med pa la mos par 'gyur te/_de de ltar rtogs nas de la lan mang du bsgrubs shing gnas te/_skye mched la sems mngon par dang
[\[228b.5\]]ste/_sems mngon par dang bas da ltar 'phags pa nyan thos ci yang med pa'i skye mched la snyoms par 'jug cing shes rab rnam par grol bar 'gyur ro/_/gang zhig bsgrubs pas rnam par shes pa ci yang med par 'gro ba 'di ni gnas yin zhing go skabs yod do/_/'di ni ci yang med
[\[228b.6\]]pa'i skye mched du nye bar 'gro ba'i las gnyis pa bstan pa'o/_/gzhan yang 'phags pa nyan thos 'jig rten ni stong pa'o/_/'jig rten ni stong pa ste/_kye ma 'jig rten 'di ni stong pa'o zhes so sor rab tu rtog ste 'di lta ste/_rtag pa dang brtan pa dang /_g.yung drung dang /_mi 'gyur ba'i
[\[228b.7\]]chos can gyis stong zhing bdag dang bdag gi dang bral ba'o zhes rig nas ci yang med pa'i skye mched la mos par 'gyur te/_de de ltar rtogs nas de la lan mang du bsgrubs shing gnas pa'o/_/skye mched la sems mngon par dang ste/_sems mngon par dang bas da ltar 'phags pa nyan
[\[229a\]]
[\[229a.1\]]thos ci yang med pa la snyoms par 'jug cing shes rab rnam par grol bar 'gyur ro/_/gang zhig bsgrubs pas rnam par shes pa ci yang med par 'gro bar 'gyur ba 'di ni gnas yin zhing go skabs yod do/_/'di ni ci yang med pa'i skye mched du 'gro ba'i
[\[229a.2\]]las gsum pa bstan pa'o/_/gzhan yang 'phags pa nyan thos 'di na 'di ltar yang dag par so sor slob ste/_mthong ba'i chos kyi 'dod pa gang yin pa dang /_pha rol gyi 'dod pa gang yin pa dang mthong ba'i chos kyi gzugs gang yin pa dang /_pha rol gyi gzugs gang yin pa
[\[229a.3\]]dang /_mthong ba'i chos kyi 'dod pa'i 'du shes gang yin pa dang /_pha rol gyi 'dod pa'i 'du shes gang yin pa dang /_mthong ba'i chos kyi gzugs kyi 'du shes gang yin pa dang /_pha rol gyi gzugs kyi 'du shes gang yin pa dang /_mi g.yo ba'i 'du shes gang yin pa dang ci
[\[229a.4\]]yang med pa'i 'du shes gang yin pa 'di dag ni mi rtag pa 'dus byas pa bsams pas bsgrubs pa/_rten cing 'brel par 'byung ba yin no zhes rig nas 'du shes med 'du shes med min skye mched la mos par 'gyur te/_de de ltar rtogs nas de la lan mang du bsgrubs shing gnas
[\[229a.5\]]te/_skye mched la sems mngon par dang ste/_sems mngon par dang bas da ltar 'phags pa nyan thos 'du shes med 'du shes med min skye mched la snyoms par 'jug cing shes rab rnam par grol bar 'gyur ro/_/gang zhig bsgrubs nas rnam par shes pa 'du shes med 'du shes med
[\[229a.6\]]min skye mched du nye bar 'gro ba 'di ni gnas yin zhing go skabs yod do/_/'di ni 'du shes med 'du shes med min skye mched du nye bar 'gro ba'i las bstan pa'o/_/de'i tshe na tshe dang ldan pa kun dga' bo bcom ldan 'das kyi rgyab na rnga yab thogs te/_bcom ldan 'das la rnga yab g.yob cing
[\[229a.7\]]'dug go/_/de nas tshe dang ldan pa kun dga' bos bcom ldan 'das la 'di skad ces gsol to/_/btsun pa 'di na dge slong 'di snyam du bdag med do/_/bdag gi med do/_/bdag 'byung bar ma gyur cig bdag gi 'byung bar ma gyur cig ces btsun pa de ltar rtogs pa'i dge slong
[\[229b\]]
[\[229b.1\]]mthong ba'i chos 'di nyid la yongs su mya ngan las 'da' bar 'gyur ram/_kun dga' bo gcig tu nges pa ma yin te/_kha cig ni yongs su mya ngan las 'da' bar 'gyur la kha cig ni mya ngan las 'da' bar mi 'gyur ro/_/btsun pa 'di na rgyu gang dang rkyen gang gis 'di ltar rtogs
[\[229b.2\]]pa'i dge slong kha cig mthong ba'i chos nyid la yongs su mya ngan las 'da' bar gyur la/_kha cig ni yongs su mya ngan las mi 'da' bar 'gyur ba lags/_kun dga' bo 'di na dge slong 'di ltar rtogs par 'gyur te/_bdag med do/_/bdag gi med do/_/bdag 'byung bar ma
[\[229b.3\]]gyur cig_/bdag gi 'byung bar ma gyur cig ces gang yod cing gang byung ba de spongs shing btang snyoms su bya ba 'thob ste/_de btang snyoms la zhen cing nges par byed de/_kun dga' bo dge slong 'di ni nye bar len pa dang bcas shing mthong ba'i chos 'di nyid la yongs su mya ngan las mi
[\[229b.4\]]'da' ba zhes bya'o/_/btsun pa ci 'phags pa nyan thos de'i dus na nye bar len pa gang gis nye bar len pa dang bcas pa lags/_/'di lta ste/_srid pa'i rtse mo ste/_'du shes med 'du shes med min skye mched kyi 'du byed lhag mas so/_/btsun pa 'phags pa nyan thos de'i dus na nye bar
[\[229b.5\]]len pa gang gis nye bar len pa dang bcas pa'i nye bar len pa 'di ni mchog_/nye bar len pa 'di ni gtso bo ste/_'di lta ste/_srid pa'i rtse mo ste/_'du shes med 'du shes med min skye mched kyi 'du byed lhag ma'o/_/kun dga' bo de de bzhin no de de bzhin te/_'phags pa nyan thos de'i dus
[\[229b.6\]]na nye bar len pa gang gis nye bar len pa dang bcas pa'i nye bar len pa de ni mchog nye bar len pa de ni gtso bo ste/_'di lta ste/_srid pa'i rtse mo ste/_'du shes med 'du shes med min skye mched kyi 'du byed lhag ma'o/_/kun dga' bo 'di na dge slong 'di ltar rtogs par 'gyur te/_bdag med do/_/
[\[229b.7\]]bdag gi med do/_/bdag 'byung bar ma gyur cig_/bdag gi 'byung bar ma gyur cig ces gang yod cing gang byung ba de spong zhing btang snyoms su bya ba thob ste/_de btang snyoms la ro mi myong zhing mi zhen cing nges par mi byed de/_kun dga' bo dge slong 'di ni nye bar len pa dang bcas shing yongs su
[\[230a\]]
[\[230a.1\]]mya ngan las 'da' ba zhes bya'o/_/kun dga' bo rgyu 'di dang rkyen 'dis dge slong kha cig ni mthong ba'i chos nyid la yongs su mya ngan las 'da' bar 'gyur la/_kha cig ni mya ngan las 'da' bar mi 'gyur ro/_/btsun pa bcom ldan 'das kyis mi g.yo bar
[\[230a.2\]]nye bar 'gro ba'i lam bstan cing /_ci yang med pa'i skye mched du nye bar 'gro ba'i lam yang bstan/_'du shes med 'du shes med min skye mched du nye bar 'gro ba'i lam yang bstan/_nye bar len pa med par mya ngan las 'da' ba yang bstan lags kyi/_btsun pa 'phags pa'i
[\[230a.3\]]rnam par grol ba'i lam bstan du gsol/_kun dga' bo 'di ni dge slong 'di ltar so sor yang dag par slob ste/_mthong ba'i chos kyi 'dod pa gang yin pa dang /_pha rol gyi 'dod pa gang yin pa dang /_mthong ba'i chos kyi gzugs gang yin pa dang /_pha rol gyi gzugs gang yin pa
[\[230a.4\]]dang /_mthong ba'i chos kyi 'dod pa'i 'du shes gang yin pa dang /_pha rol gyi 'dod pa'i 'du shes gang yin pa dang /_mthong ba'i chos kyi gzugs kyi 'du shes gang yin pa dang /_pha rol gyi gzugs kyi 'du shes gang yin pa dang /_ci yang med pa'i skye mched gang yin pa dang /_'du shes
[\[230a.5\]]med 'du shes med min skye mched gang yin pa 'di tsam ni 'jig tshogs te/_ji tsam du 'jig tshogs gang yin pa de tsam du skye bar 'gyur/_na bar 'gyur/_rga bar 'gyur/_'chi 'pho zhing skye bar 'gyur te/_'di 'chi ba zhes bya'o/_/'chi ba med pa gang zhe na/_nye bar len pa spangs pa nges par
[\[230a.6\]]byung ba/_sred pa zad pa 'dod chags dang bral ba 'gog pa ste/_kun dga' bo ngas 'phags pa'i chos 'dul ba mi g.yo bar nye bar 'gro ba'i lam bstan cing ci yang med pa'i skye mched du nye bar 'gro ba'i lam yang bstan cing 'du shes med 'du shes med min skye mched du nye bar 'gro ba'i lam
[\[230a.7\]]yang bstan/_nye bar len pa med pa mya ngan las 'das pa bstan cing /_'phags pa'i rnam par grol ba yang bstan te/_kun dga' bo 'di ni ston pas dge slong rnams la bya ba byed/_thugs rje dang rjes su brtse bas don du 'dod pa dang phan par 'dod de bdag gis byas so/_/da ni khyed
[\[230b\]]
[\[230b.1\]]cag rnams kyis bya ba dgon pa dang /_shing drung dang /_khang pa stong pa dang /_ri dang ri'i phug dang /_sog ma'i spyil bu dang /_bla gab med pa dang /_dur khrod dang nags dag tu mal stan rnying pa dag la dge slong dag bsam gtan bya zhing bag med par mi bya ste/_phyis 'gyod par
[\[230b.2\]]gyur ta re/_'di nga'i rjes su bstan pa'o zhes gsungs so/_/bar sdom la/_mi rtag rnam gsum bdag dang cung zad med/_mthong chos bdag dang lta dang ji tsam bstan/_/de la mdo dang pos ni bsam gtan gyi lam bstan cing /_mdo gnyis pa la sogs pas ni gzugs med
[\[230b.3\]]pa'i snyoms par 'jug pa bstan par shes par bya'o/_/mig gi gzugs rnams mthong nas gzugs la so sor yang dag par rtog par byed do zhes bya ba la/_gleng gzhi ni mnyan du yod pa na'o/_/dge slong dag rnam grangs gang gis rnam grangs gang la brten te dge slong dad pa
[\[230b.4\]]gzhan du gyur cing /_'dod pa yang gzhan du/_thos pa yang gzhan du rnam pa yongs su spyod pa yang gzhan du mthong ba'i bsam gtan la bzod pa yang gzhan du gyur la/_srid pa 'di las gzhan mi shes so zhes yang dag pa nyid du lung ston pa de lta bu yod dam/_btsun pa bcom ldan
[\[230b.5\]]'das chos kyi rtsa ba/_bcom ldan 'das chos kyi spyan zhes bya ba nas bshad par bya'o zhes bya ba'i bar du'o/_/dge slong dag rnam grangs gang gis rnam grangs gang la brten te dge slong dad pa gzhan du gyur cing zhes bya ba nas/_snga ma bzhin du srid pa 'di las gzhan mi shes so zhes yang
[\[230b.6\]]dag pa nyid du lung bstan pa de lta bu yod do zhes bya ba'i bar du snga ma bzhin no/_/dge slong dag rnam grangs gang gis rnam grangs gang la brten te zhes bya ba nas snga ma bzhin du srid pa 'di las gzhan mi shes so zhes yang dag pa nyid du lung ston par 'gyur ba de gang zhe na/_dge slong dag 'di
[\[230b.7\]]ni dge slong mig gis gzugs rnams mthong nas gzugs la so sor yang dag par rtog par byed kyi/_gzugs rnams la 'dod chags par yang dag par so sor rtog par ni mi byed de/_nang gi bdag nyid kyi mig gi rnam par shes pa gzugs rnams la chags pa med cing nang gi
[\[231a\]]
[\[231a.1\]]bdag nyid kyi mig gi rnam par shes pa gzugs rnams la chags pa med do zhes yang dag pa ji lta ba bzhin rab tu shes so/_/dge slong dag 'di na dge slong rna bas sgra la/_snas dri la/_lces ro la/_lus kyis reg bya la/_yid kyis chos rnams rnam par
[\[231a.2\]]shes nas chos la so sor yang dag par rtog par byed kyi/_chos la 'dod chags par so sor yang dag par rtog par mi byed de/_nang gi bdag nyid kyi yid kyi rnam par shes pa chos rnams la chags pa med cing /_nang gi bdag nyid kyi yid kyi rnam par shes pa chos rnams la chags
[\[231a.3\]]pa med do zhes yang dag pa ji lta ba bzhin rab tu shes so/_/gang yang dge slong de mig gis gzugs rnams mthong nas zhes bya ba nas/_snga ma bzhin du srid pa 'di las gzhan mi shes so zhes yang dag pa nyid du lung ston par 'gyur ba yod do zhes bya ba'i bar du'o/_/gang yang dge slong
[\[231a.4\]]de rna bas sgra nas snga ma bzhin du yid kyis chos rnams rnam par shes nas chos so sor yang dag par rtog par byed kyi/_chos la 'dod chags par so sor yang dag par rtog par mi byed de/_nang gi bdag nyid kyi yid kyi rnam par shes pa chos rnams la chags pa med cing /_nang gi bdag
[\[231a.5\]]nyid kyi yid kyi rnam par shes pa chos rnams la chags pa med do zhes yang dag pa ji lta ba bzhin rab tu shes na/_dge slong dag 'di ji snyam du sems/_chos 'di dad pa dang /_'dod pa dang /_thos pa dang /_rnam pa yongs su dpyod pa dang /_mthong ba'i bsam gtan la bzod pas rig
[\[231a.6\]]par bya ba [(]yan [,]yin [)]snyam mam/_btsun pa ma lags so/_/chos 'di ni yang dag pa ji lta ba nyid du yang dag pa'i shes rab kyis mthong zhing rig par bya ba yin no/_/btsun pa de bzhin no/_/dge slong dag 'di ni rnam grangs gang gis dang rnam grangs gang la brten nas dad pa yang gzhan du
[\[231a.7\]]zhes bya ba nas/_srid pa 'di las gzhan mi shes so zhes yang dag pa nyid du lung ston pa zhes bya ba'i bar du snga ma bzhin no zhes gsungs so/_/gang gi tshe bde ba'i tshor ba myong ba de'i tshe zhes bya ba la/_gang las nye bar bstan ce na/_gleng gzhi ni chen po'i chos kyi rnam grangs las
[\[231b\]]
[\[231b.1\]]'don te/_kun dga' bo ji tsam gyis na bdag nyid yang dag par rjes su mthong zhing bdag nyid yang dag par rjes su mthong ba zhes bya/_btsun pa bcom ldan 'das chos rnams kyi rtsa ba/_bcom ldan 'das chos rnams kyi spyan te/_bcom ldan 'das dge slong rnams don 'di
[\[231b.2\]]bstan na dge slong rnams kyis thos nas legs par 'dzin par 'gyur ro/_/kun dga' bo de'i phyir legs par nyon la yid la zung shig dang bshad par bya'o/_/kun dga' bo 'di ni tshor ba bdag yin no zhes yang dag par rjes su mthong zhing yang dag par rjes su mthong ngo /_/kun
[\[231b.3\]]dga' bo gzhan yang 'di na kha cig tshor ba bdag yin no zhes yang dag par rjes su mi mthong mod kyi/_'on kyang bdag ni rig cing tshor ba'i chos can no zhes yang dag par rjes su mthong zhing yang dag par rjes su mthong ngo /_/kun dga' bo gzhan yang 'di na kha cig tshor ba bdag yin no zhes
[\[231b.4\]]yang dag par rjes su mi mthong zhing bdag ni rig cing tshor ba'i chos can no zhes yang dag par rjes su mi mthong mod kyi 'on kyang bdag ni so sor myong ba ma yin pa'o zhes yang dag par rjes su mi mthong zhing yang dag par rjes su mthong ste/_kun dga' bo de la tshor ba bdag yin no zhes yang dag par
[\[231b.5\]]rjes su mthong zhing yang dag par rjes su mthong ba de la 'di skad du brjod par bya ste/_tshe dang ldan pa dag tshor ba ni gsum po 'di dag ste/_bde ba dang /_sdug bsngal dang /_bde ba yang ma yin sdug bsngal ba yang ma yin pa'o/_/tshe dang ldan pa dag gang gi tshe bde ba'i tshor ba myong ba de'i tshe tshor ba
[\[231b.6\]]gnyis po sdug bsngal ba dang bde ba yang ma yin sdug bsngal ba yang ma yin pa'i tshor ba dag 'gag par 'gyur ro/_/khyod gang gi tshe bde ba'i tshor ba myong ba na bde ba'i tshor ba de yang mi rtag ste/_'gag pa'i chos can te/_bde ba'i tshor ba 'gags pa na bdag dang bral zhing bdag 'ong ba med
[\[231b.7\]]par gyur tam ci/_/tshe dang ldan pa dag gang gi tshe sdug bsngal gyi tshor ba myong ba de'i tshe tshor ba gnyis po bde ba dang /_bde ba yang ma yin sdug bsngal ba yang ma yin pa'i tshor ba dag 'gag par 'gyur ro/_/khyod gang gi tshe sdug bsngal gyi tshor ba nyams su myong ba na sdug bsngal gyi tshor ba de yang mi
[\[232a\]]
[\[232a.1\]]rtag cing 'gag pa'i chos can te/_sdug bsngal gyi tshor ba 'gags pa na bdag dang bral zhing bdag 'ong ba med par gyur tam/_tshe dang ldan pa dag gang gi tshe bde ba yang ma yin sdug bsngal ba yang ma yin pa'i tshor ba myong ba de'i tshe tshor ba gnyis po bde ba dang
[\[232a.2\]]sdug bsngal gyi tshor ba gnyis po dag 'gag par 'gyur ro/_/khyod gang gi tshe bde ba'i tshor ba myong ba na bde ba yang ma yin sdug bsngal ba yang ma yin pa'i tshor ba de yang mi rtag cing 'gag pa'i chos can te/_bde ba yang ma yin sdug bsngal ba yang ma yin pa'i tshor ba 'gags pa
[\[232a.3\]]na bdag dang bral zhing 'ong ba med par gyur tam zhes so/_/kun dga' bo 'di ji snyam du sems/_/de 'di ltar bde ba dang sdug bsngal 'dres shing 'chol ba'i tshor ba myong ba la tshor ba bdag yin no zhes yang dag par rjes su mthong ba de dge'am/_btsun pa ma lags so/_/kun
[\[232a.4\]]dga' bo rnam grangs 'dis na tshor ba bdag yin no zhes yang dag par rjes su lta zhing yang dag par rjes su lta ba 'di ni ngas mi bzod do/_/kun dga' bo de la kha cig tshor ba bdag yin no zhes yang dag par rjes su mi mthong mod kyi 'on kyang bdag ni rig cing tshor ba'i chos can no zhes
[\[232a.5\]]yang dag par rjes su lta zhing yang dag par rjes su lta ba de la 'di skad du brjod par bya ste/_gang yang tshor ba med pa de lta tshor ba bo mi dmigs so/_/kun dga' bo gang tshor ba med pa de la tshor ba po mi dmigs na bdag ni rig cing tshor ba'i chos can no zhes smra ba de dag dge ba yin nam/_btsun
[\[232a.6\]]pa ma lags so/_/kun dga' bo rnam grangs 'dis na bdag rig cing tshor ba'i chos can no zhes yang dag par rjes su lta ba 'di ni ngas mi bzod do/_/kun dga' bo de la tshor ba bdag yin no zhes yang dag par rjes su mi mthong zhing /_yang dag par rjes su mi mthong la/_bdag ni rig cing tshor
[\[232a.7\]]ba'i chos can no zhes yang dag par rjes su lta ba 'di ni ngas mi bzod rjes su mi mthong mod kyi/_'on kyang bdag ni so sor myong ba med pa'o zhes yang dag par rjes su lta zhing yang dag par rjes su mthong ba de la 'di skad ces brjod par bya ste/_tshe dang ldan pa dag gang la tshor ba
[\[232b\]]
[\[232b.1\]]po mi dmigs so/_/kun dga' bo gang la tshor ba med pa de la tshor ba po mi dmigs kyang bdag ces bya bar 'gyur ram/_btsun pa ma lags so/_/kun dga' bo bdag tu rlom pa thams cad du mi bden na bdag ni so sor rig pa med pa'o zhes yang dag par rjes su mthong ba
[\[232b.2\]]na dge ba yin nam/_btsun pa ma lags so/_/kun dga' bo rnam grangs 'dis na bdag ni so sor rig pa med pa'o zhes yang dag par rjes su mthong zhing yang dag par rjes su mthong ba 'di ni ngas mi bzod do/_/kun dga' bo 'di tsam gyis na bdag yang dag par rjes su mthong
[\[232b.3\]]zhing yang dag par rjes su mthong ba zhes bya'o/_/ji ltar dge slong gi dge 'dun la bud med ces brjod pa zhes bya ba la/_gang gi tshe bcom ldan 'das kyi gsung kau shAm+bI pa'i dge slong rnams kyis lan gsum gyi bar du phyir bzlog pa dang /_de'i tshe dge slong rnams kyis the tshom thams
[\[232b.4\]]cad gcod par mdzad pa sangs rgyas bcom ldan 'das la zhus pa/_de bzhin gshegs pas phrin las ci zhig mdzad nas las de'i rnam par smin pas bcom ldan 'das kyis dge ba'i gsung /_phan pa'i gsung /_gzung bar 'os pa'i tshig dag kyang kau shAm+bI pa'i dge slong rnams
[\[232b.5\]]kyis lan gsum gyi bar du phyir bzlog_/bcom ldan 'das kyis bka' stsal pa/_dge slong dag de bzhin gshegs pa nyid kyis te/_sngon gzhan gyis byas shing bsags pa dag gzhan su zhig gis nyams su myong bar 'gyur ba zhes bya ba nas/_lus can rnams la 'bras bur
[\[232b.6\]]smin/_zhes bya ba'i bar du'o/_/dge slong dag sngon byung ba 'das pa'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/_bde bar gshegs pa/_'jig rten mkhyen pa/_bla na med pa/_skyes bu 'dul zhing kha lo sgyur ba/_
[\[232b.7\]]lha dang mi rnams kyi ston pa sangs rgyas bcom ldan 'das yang dag par rdzogs pa'i sangs rgyas ma pham pa zhes bya ba 'jig rten du byung ste/_de'i tshe na nga byang chub sems dpa'i spyad pa spyod de phyug po'i bur gyur te/_bla na med pa'i byang chub tu sems bskyed cing rab tu byung ngo /_/rab
[\[233a\]]
[\[233a.1\]]tu byung nas sde snod gsum par gyur to/_/de nas dge slong gi dge 'dun la rtsod pa byung ste/_des rtsod pa de cher 'phel bar byas so/_/ji tsam na dge slong mdo sde 'dzin pa zhig gis de bton nas rtsod pa de zhi bar byas pa dang /_des bud med rnams kyi rtsod pa zhi bar byas
[\[233a.2\]]sam zhes dge slong gi dge 'dun la bud med ces smras so/_/ngag gi nyes par spyad pa des de'i skyes pa'i dbang po nub cing bud med kyi dbang po byung bar gyur cing skye ba lnga brgyar bud med du skyes shing yang dag par rdzogs pa'i sangs rgyas rin chen gtsug tor can gyis de'i bud med kyi
[\[233a.3\]]dngos po bzlog cing skyes pa'i dngos po thob par byas so/_/nga nyid de'i tshe de'i dus na phyug po'i bur gyur cing byang chub sems dpa'i spyad pa spyod pa na sde snod gsum par gyur kyang ngas dge 'dun la ngag gi nyes par spyod pa smras pas las de'i rgyus kau shAm+bI pa'i dge slong rnams kyis lan gsum
[\[233a.4\]]gyi bar du nga'i tshig phyir bzlog go/_/'di nyid phran tshegs las sangs rgyas mang po'i rtogs pa brjod par tshigs su bcad par byas te/_de nas sangs rgyas mi pham pa'i/_/sngon byung sde snod gsum par gyur/_/dge slong dge 'dun rtsod pa na/_/dge 'dun bud med ces brjod pa'i/_/ngag gi
[\[233a.5\]]nyes par spyad byas pas/_/bud med nyid du nye bar song /_/slar yang sems rab dad pa yis/_/skyes pa'i dngos po nyid du gyur/_/zhes gsungs so/_/ji ltar nyung rum zhes bya ba la/_rgyal po ka na ka'i nyung rum long ba zhes bya ba cig yod do zhes grag ste/_de lam na 'gro ba na ba lang lnga
[\[233a.6\]]brgya'i khyu zhig khrid de 'gro ba mthong nas/_'di dag ci byed ces dris pa dang /_smras pa dbang po dag gdon pa'i phyir ro/_/de 'di snyam du bdag kyang sngon byas pa'i las kyi rnam par smin pas 'di lta bur gyur la/_'di yang 'di lta bur gyur te/_mi des las 'di byas pas skye ba mang por
[\[233a.7\]]rnam pa 'di lta bu'i sdug bsngal nyams su myong bar 'gyur ro zhes bsam pa'i khyad par drag po mngon du byas nas ba lang nyos te grol bar byas so/_/de nas nyung rum de'i skyes pa'i dbang po byung bar gyur to/_/rgyal pos thos nas rab tu dga' ste de nyid bud med kyi srung mar gzhag go/_/ji _
[\[233b\]]
[\[233b.1\]]ltar pi lin ta'i bu'i gtam rgyud ces bya ba la/_bcom ldan 'das bcom brlag gi a mra'i kun dga' ra ba na bzhugs so/_/de'i tshe bram ze mo pi lin ta'i bu drug dus las 'das par gyur to/_/de de dag dus byas pas sgren mor byung ste/_smyo zhing sems g.yengs nas de dang der
[\[233b.2\]]'khyams zhing bcom brlag gi a mra'i tshal gang na ba der song [(]do[,]ngo [)]/_/de'i tshe bcom ldan 'das dge slong brgya phrag du ma'i 'khor gyis mdun gyis bltas te chos ston cing bzhugs so/_/bram ze mo pi lin tas thag ring po nas bcom ldan 'das mthong nas ngo tsha zhing 'dzem pa dang bcas
[\[233b.3\]]pas gzugs bsdus te dran pa rnyed par gyur to/_/bcom ldan 'das kyis bram ze mo pi lin ta ring po nas gzigs nas/_tshe dang ldan pa kun dga' bo la bka' stsal pa/_kun dga' bo bram ze mo pi lin ta la bla gos byin te/_dgab par gyis shig dang chos bshad par bya'o/_/
[\[233b.4\]]de nas tshe dang ldan pa kun dga' bos bram ze mo pi lin ta la bla gos byin zhing bram ze mo pi lin ta chos gos bla gos kyis g.yogs te/_bcom ldan 'das gang na ba der nye bar song ste nye bar song nas bcom ldan 'das kyi zhabs la spyi bos phyag byas te phyogs gcig tu 'dug go/_/phyogs
[\[233b.5\]]gcig tu 'dug nas bram ze mo pi lin ta la chos kyi gtam gyis yang dag par bstan par mdzad/_yang dag par bskul bar mdzad/_yang dag par dga' bar mdzad/_yang dag par rab tu gsal bar mdzad de/_gang sangs rgyas bcom ldan
[\[233b.6\]]'das dus dang por bya ba 'di lta ste/_sbyin pa'i gtam dang /_tshul khrims kyi gtam dang /_mtho ris kyi gtam dang /_'dod pa rnams ro chung zhing nyes dmigs dang bcas pa dang /_kun nas nyon mongs pa dang rnam par byang ba dang /_thar pa dang dben pa'i rjes su bsngags
[\[233b.7\]]pa dang /_rnam par byang ba'i phyogs kyi chos rgyas par gsal bar mdzad de/_gang gi tshe bcom ldan 'das kyis dga' ba'i sems dang /_dge ba'i sems dang rab tu dga' ba'i sems dang /_sgrib pa dang bral ba'i sems dang /_chos khyad par can bstan pa'i snod du mkhyen
[\[234a\]]
[\[234a.1\]]pa de'i tshe sangs rgyas bcom ldan 'das kyis chos khyad par can ston par mdzad pa 'di lta ste/_sdug bsngal dang /_kun 'byung dang /_'gog pa dang /_lam ste/_'phags pa'i bden pa bzhi rgyas par rab tu gsal bar mdzad de/_dper na khrus mkhan gyi gos
[\[234a.2\]]shin tu dag pa tshos su bcug na tshon rtsi len pa de bzhin du bram ze mo pi lin ta stan de nyid la 'dug bzhin du 'phags pa'i bden pa bzhi mngon du gyur te/_'di lta ste/_sdug bsngal dang /_kun 'byung ba dang /_'gog pa dang /_lam rnams mngon par rtogs so/_/de nas bram ze mo pi lin
[\[234a.3\]]ta chos mthong /_chos thob/_chos rig_/chos kyi rnam grangs khong du chud/_chos la the tshom dang yid gnyis las brgal te/_ston pa'i bstan pa la gzhan gyi dring mi 'jog cing chos rnams la mi 'jigs pa thob nas stan las langs te bcom ldan 'das gang na ba der thal mo sbyar nas phyag byed
[\[234a.4\]]cing bcom ldan 'das la 'di skad ces gsol to/_/btsun pa bdag ni mngon par 'phags so/_/rab tu 'phags so/_/bdag 'di nas bzung ste bcom ldan 'das la skyabs su mchi'o/_/chos dang dge slong gi dge 'dun la skyabs su mchi'o/_/bdag dge bsnyen du gzung du gsol/_/
[\[234a.5\]]deng nas bzung ste ji srid 'tsho'i bar du srog dang bsdos te song zhing skabs su 'gro la mngon par dad do/_/de nas bram ze mo pi lin ta bcom ldan 'das kyis gsungs pa la mngon par dga' zhing rjes su yi rangs nas bcom ldan 'das kyi zhabs la spyi bos phyag byas te bcom ldan 'das kyi drung
[\[234a.6\]]nas song ngo /_/de nas dus gzhan zhig na bram ze mo pi lin ta'i bu bdun pa dus las 'das par gyur to/_/de dus las 'das pa na mya ngan mi byed de/_smre sngags 'don pa dang /_brang rdung ba dang /_smre bar mi byed cing /_rmongs pa med do/_/de nas ba ra d+h+wa dza'i rigs kyi bram zes bram ze mo pi
[\[234a.7\]]lin ta la 'di skad ces smras so/_/sngon gyi rab tu dga' ba yi/_/bu dag dran par gyur pa na/_gdung ba dang ni sdug bsngal zhing /_/nyin mtshan zas dag gcod par byed/_/bdun pa dag ni rnam pa thams cad du/_/khyod rang gis ni zos sam ci/_/pi lin tas smras pa/_ci
[\[234b\]]
[\[234b.1\]]ste yang yang gdung bar bya/_/bu dang tsha bo stong phrag dang /_/gnyen bshes tshogs ni brgya phrag dang /_/yun rings dus nas ngas zos shing /_/bram ze khyod kyis kyang de bzhin/_/bu dang tsha bo tshad med dag_/phan tshun du ni zos nas ni/_/phyir yang skye ba dag tu 'gyur/_/mya ngan dang ni
[\[234b.2\]]smre ba dang /_/yongs su gdung ba su zhig byed/_/skye ba dang ni 'chi ba las/_/nges par 'byung bar shes par gyis/_/ngas ni skye dang 'chi ba las/_/nges par 'byung bar rab shes shing /_/sangs rgyas kyis ni rab bstan pas/_/rab tu gdung ba med par byas/_/pi lin ta khyod ci yi phyir/_/
[\[234b.3\]]rmad du byung ba'i gtam dag sgrogs/_/chos gang zhig gis rtogs shing shes/_/ci zhig rab tu zhig gyur nas/_/pi lin ta khyod rmad byung ba'i/_/gtam dag rab tu smra bar byed/_/bram ze bcom brlag a mra'i tshal/_/rdzogs pa'i sangs rgyas bzhugs nas su/_/thub pa sdug
[\[234b.4\]]bsngal thams cad dag_/spong bar byed pa'i chos rtogs te/_/sdug bsngal sdug bsngal kun 'byung dang /_/sdug bsngal yang dag 'da' ba dang /_/zhi ba mya ngan 'das 'gro ba'i/_/'phags lam yan lag brgyad pa dang /_/yang dag rjes ston bcom ldan 'das/_/de yi bstan
[\[234b.5\]]la bdag rab dga'/_/de yi chos dag shes nas su/_/bu yi mya ngan med par 'gyur/_/bdag kyang a mra'i tshal du 'gro/_/bdag gi bu yi mya ngan dag_/bcom ldan 'das kyis sel bar 'gyur/_/bram ze rdzogs sangs kha ba dang /_/gser gyi mdog 'dra'i pags pa can/_/
[\[234b.6\]]rnam par 'dren pa chu bo brgal/_/ma dul ba dag 'dul bar byed/_/de nas bram ze de myur du/_/shing rta rta la zhon nas ni/_/dga' zhing rab tu dang ba yis/_/bcom brlag a mra'i nags su song /_/bram zes sangs rgyas mthong nas ni/_/sems dag rab tu dang bar 'gyur/_/
[\[234b.7\]]mngon par dad pa'i sems bcas pas/_/ston pa'i drung du nye bar song /_/sdug bsngal sdug bsngal kun 'byung dang /_/sdug bsngal yang dag 'da' ba dang /_/zhi ba mya ngan 'das 'gro ba'i/_/'phags lam yan lag brgyad pa dag_/de yis thos nas dam pa'i chos/_/
[\[235a\]]
[\[235a.1\]]de nyid du ni mngon par rtogs/_/de yi chos rnams shes nas su/_/rab tu byung ba'i dngos po 'dod/_/bram ze de ni rab byung nas/_/bag yod bzhin du spyod pa ni/_/nyin zhag gsum gyis gsum rig par/_/thub pa yis ni lung bstan to/_/bram ze gsum rig gyur
[\[235a.2\]]nas ni/_/kha lo sgyur la 'di skad smras/_/khyod myur song la shing rta 'dis/_/bram ze mo la byin par gyis/_/pi lin ta la 'di skad brjod/_/khyod sems rab tu dga' bar gyis/_/bram ze sangs rgyas mthong nas ni/_/sems rab mngon par dang bar 'gyur/_/sems rab mngon par dang ba
[\[235a.3\]]yis/_/ston pa'i drung du nye bar phyin/_/zhes bya ba la sogs pa gsungs so/_/'di sred pa rnam pa drug ces bya ba la/_gnag la rnam par smin pa gnag pa'i las spyod pa ni rnam pa drug ste/_gnag la rnam par smin pa gnag pa'i las spyod pa drug gang zhe na/_shan pa la sogs pa
[\[235a.4\]]dang /_mtshams med pa lnga dang /_tshul khrims 'chal pa rnam pa lnga dang /_tshul khrims 'chal pa bdun dang /_tshul khrims 'chal pa rnam pa brgyad dang /_tshul khrims 'chal pa bcu rnams so/_/dkar la rnam par smin pa dkar ba'i las spyod pa ni rnam
[\[235a.5\]]pa bdun te/_dkar la rnam par smin pa dkar ba'i las spyod pa bdun gang zhe na/_tshul khrims rnam pa lnga dang /_tshul khrims rnam pa bdun dang /_tshul khrims rnam pa brgyad dang /_tshul khrims rnam pa bcu dang /_bsam gtan bzhi dang /_tshad med pa bzhi dang /_gzugs med pa bzhi'o/_/
[\[235a.6\]]mi gnag mi dkar la rnam par smin pa med pa'i las spyod pa bcu ste/_gzhan du ma bstan to/_/gong du bris pa de las nag po drug dkar po bdun dkar po yang ma yin nag po yang ma yin pa bcu/_dkar nag 'dres ma'i ni cung zad kyang ma bstan to/_/mdo thams cad la [(]dbyang [,]dpyad [)]par bya'o/_/
[\[235a.7\]]de la mdo ni 'di ltar brjod par bya ste/_gleng gzhi ni mnyan du yod pa na'o/_/de nas bcom ldan 'das kyis dge slong rnams la bos te/_dge slong dag las ni rnam pa bzhi ste/_gnag la rnam par smin pa gnag pa'i las kyang yod/_dkar la rnam par smin pa dkar ba'i las kyang
[\[235b\]]
[\[235b.1\]]yod/_dkar gnag la rnam par smin pa dkar gnag gi las kyang yod/_dkar po yang ma yin nag po yang ma yin la rnam par smin pa med cing las de dag zad par bya ba'i phyir 'jug pa'i las kyang yod do/_/gnag la rnam par smin pa gnag pa'i las gang zhe na/_tshul khrims
[\[235b.2\]]'chal ba rnam pa bcu'o/_/dkar la rnam par smin pa dkar ba'i las gang zhe na/_gzugs med pa bzhi'o/_/dkar nag la rnam par smin pa dkar nag gi las gang zhe na/_ji ltar gnod pa dang bcas pa'i lus kyi 'du byed cing nye bar stsogs pa dang /_gnod pa med pa'i
[\[235b.3\]]lus kyi 'du byed cing nye bar stsogs pa'o/_/dkar po yang ma yin nag po yang ma yin la las de dag zad par bya ba'i phyir 'jug pa gang zhe na/_'di na dge slong 'phags pa'i lam yan lag brgyad sgom par byed pa'o zhes gsungs so/_/de ltar na gzugs med pa na spyod pa dang
[\[235b.4\]]gzugs med pas bsdus pa yang mdo las dkar la rnam par smin pa dkar ba'i las su bshad pa yin no/_/stong pa nyid chen po'i mdo las zhes bya ba la/_lung bar ma las/_dge sbyong dge sbyong mnyam gnyis dang /_/dmigs bcas yongs shes rjes 'brang dang /_chen po bzhi
[\[235b.5\]]bcu stong nyid gnyis/_/tshoms su yang dag bsdebs nas brjod/_/ces bya ba'i sdom gyi mtha'i mdo las 'di ltar 'don te/_/gang gi phyir 'phags pa nyan thos nye bar len pa'i phung po lnga rnams la rang gi sems kyis so sor brtag par bya ste/_ci nye bar len pa'i phung po lnga
[\[235b.6\]]rnams la bdag tu mngon pa'i nga rgyal dang /_bdag tu 'dun pa'i phra rgyas ma spangs shing yongs su ma shes la ma 'gags shing ring du ma byas pa yod dam/_'on te nye bar len pa'i phung po lnga po 'di rnams la bdag tu mngon pa'i nga rgyal dang /_bdag tu 'dun pa'i phra rgyas
[\[235b.7\]]ma spangs shing yongs su ma shes la ma 'gags shing ring du ma byas pa med/_kun dga' bo dge slong de gal te 'di ltar rang gi sems la so sor rtog par byed pa na/_nye bar len pa'i phung po lnga po 'di rnams la bdag tu mngon pa'i nga rgyal dang /_bdag tu 'dun pa'i phra
[\[236a\]]
[\[236a.1\]]rgyas ma spangs shing yongs su ma shes la ma 'gags shing ring du ma byas pa yod do zhes rnam par shes nas/_'phags pa nyan thos ngas nye bar len pa'i phung po lnga rnams la skye ba dang 'jig pa yang dag par rjes su lta zhing gnas te/_'di lta ste 'di ni gzugs/_
[\[236a.2\]]'di ni gzugs kun 'byung ba/_'di ni gzugs 'gag pa/_'di ni tshor ba dang 'du shes dang 'du byed/_'di ni rnam par shes pa/_'di ni rnam par shes pa kun 'byung ba/_'di ni rnam par shes pa 'gag pa zhes de nye bar len pa'i phung po lnga rnams la skye ba dang 'jig par yang yang
[\[236a.3\]]dag par rjes su lta zhing gnas pas nye bar len pa'i phung po lnga rnams la bdag tu mngon pa'i nga rgyal dang bdag tu 'dun pa'i phra rgyas ma spangs shing yongs su ma shes la ma 'gags shing ring du ma byas pa de 'byung bar ma 'gyur ro/_/kun dga' bo gal te dge slong 'di ltar rang gi sems la
[\[236a.4\]]so sor rtog pa shes na nye bar len pa'i phung po lnga rnams la bdag tu mngon pa'i nga rgyal dang /_bdag tu 'dun pa'i phra rgyas ma spangs shing yongs su ma shes la ma 'gags shing ring du ma byas pa med cing /_kun dga' bo de de la dran pa dang shes bzhin dang ldan te chos 'di ni gcig tu dkar ba/_
[\[236a.5\]]gcig tu dge ba/_gcig tu kha na ma tho ba med pa/[ (]me [,]mi [)]'da' zhing bdud sdig pa can gyis yang dag par mi 'phrogs pa/_kun nas nyon mongs pa sdig pa mi dge ba'i chos yang srid par nad dang rnam par smin pa sdug bsngal ba skye ba dang rga ba dang 'chi bas mi 'phrogs pa zhes bya'o/_/bstan
[\[236a.6\]]bcos las zhes bya ba la rab tu byed pa'i rkang pa'i bsdu ba bstan pa'i rab tu byed pa drug pa'i sgo las/_nyes sbyar yongs su shes par bya/_/zhes bya ba las so/_/nyes par spyad pa ni rnam pa gsum ste zhes bya ba la/_gleng gzhi ni mnyan du yod pa na'o/_/nyes par spyad pa ni rnam pa gsum
[\[236a.7\]]ste/_lus kyis nyes par spyad pa dang /_ngag gis nyes par spyad pa dang /_yid kyis nyes par spyad pa'o/_/legs par spyad pa ni rnam pa gsum [(]se[,]ste[)]/_lus kyis legs par spyad pa dang /_ngag gis legs par spyad pa dang /_yid kyis legs par spyad pa'o/_/lus kyis nyes par spyod pa byas shi
[\[236b\]]
[\[236b.1\]]ngag gis nyes par spyod pa dang /_yid kyis nyes par spyod pa byas na sems can dmyal ba rnams su skye bar 'gyur ro/_/lus kyis legs par spyod pa byas shing ngag gis legs par spyod pa dang /_yid kyis legs par spyod pa byas na lha rnams su skye bar 'gyur ro zhes gsungs so/_/bsags
[\[236b.2\]]pa'i las mdo las zhes bya ba la/_gleng gzhi ni mnyan du yod pa na'o/_/de nas bcom ldan 'das kyis dge slong rnams la bos te/_dge slong dag las byas shing bsags la nye bar bsags pa dag gi rnam par smin pa ni so sor myong bar 'gyur ro zhes smra'o/_/de yang mthong ba'i chos nyid la dang /_
[\[236b.3\]]skyes nas dang /_lan grangs gzhan na myong bar 'gyur ba'o/_/dge slong dag las ma byas la ma bsags shing nye bar ma bsags pa'i las kyi rnam par smin pa ni so sor myong bar mi 'gyur ro zhes nga smra'o/_/dge slong dag de la lus kyi sdig pa mi dge ba'i las rnam pa gsum dang /_ngag gi bzhi dang /_
[\[236b.4\]]yid kyi gsum byas shing bsags la nye bar bsags pas rnam par smin pa sdug bsngal zhing mi dge ba 'byin par 'gyur te/_dge slong dag ji ltar na lus kyi sdig pa mi dge ba'i las rnam pa gsum byas shing bsags la nye bar bsags pas rnam par smin pa sdug bsngal zhing mi dge
[\[236b.5\]]ba 'byin par 'gyur ba gang zhe na/_kha cig srog gcod cing lag pa khrag dang bcas pa/_bcom zhing rab tu spong la ngo tsha ba med cing snying rje med pa grog sbur yan chad kyi srog chags 'byung po thams cad kyi srog nye bar bzung ste/_srog gcod pa las ma log par gyur pa dag go/_/kha cig
[\[236b.6\]]ma byin par len te grong ngam dgon par song nas gzhan gyis ma byin pa rku ba'i grangs su gtogs pa ste/_ma byin par len pa las ma log par gyur pa dag go/_/kha cig 'dod pas log par g.yem pa mas bsrungs pa'am/_phas bsrungs pa'am/_ming pos bsrungs pa'am/_
[\[236b.7\]]sring mos bsrungs pa'am/_gyos pos bsrungs pa'am/_sgyug mos bsrungs pa'am/_gnyen gyis bsrungs pa'am/_rigs kyis bsrungs pa'am/_rus kyis bsrungs pa'am/_chad pa dang bcas pa dang sgrib pa dang bcas pa'i gzhan gyi bud med gzhan gyis yongs su bzung
[\[237a\]]
[\[237a.1\]]ba la phreng ba 'phangs te/_de dang lhan cig stobs kyis mnan te 'dod pa spyod par byed cing 'dod pas log par g.yem pa las ma log par gyur pa dag go/_/dge slong dag lus kyi sdig pa mi dge ba rnam pa gsum po 'di dag byas shing bsags pas rnam par smin pa sdug
[\[237a.2\]]bsngal zhing mi dge ba 'byin par 'gyur ro/_/dge slong dag ji ltar na ngag gi sdig pa mi dge ba'i las rnam pa bzhi byas shing bsags pa nye bar bsags pas rnam par smin pa mi dge zhing sdug bsngal ba 'byin par 'gyur ba de gang zhe na/_kha cig brdzun du smra ste de rgyal po'i pho brang du 'gro'am/_
[\[237a.3\]]blon po'i khang par 'gro'am/_tshogs kyi nang du 'gro'am/_'khor gyi nang du 'gro ba na dbang po 'dri ste/_kye skyes bu shes pa de smros shig_/mi shes pa de ma smra shig_/de mthong ba de smos shig_/ma mthong ba de ma smra shig_/des dbang po dris pa na de mi shes bzhin du bdag gis shes so
[\[237a.4\]]zhes smra/_ma mthong bzhin du bdag gis mthong ngo zhes bdag gi phyir dang gzhan gyi phyir dang zang zing cung zad tsam gyi phyir shes bzhin du brdzun du smra ste/_brdzun du smra ba las ma log par gyur pa'o/_/kha cig phra ma can du gyur te/_rab tu 'byed pa/_de las thos nas 'di dag la smra/_'di dag
[\[237a.5\]]las thos nas dbye bar gyur cig ces 'di la smras te tshogs 'byed par gyur te/_dad pa dang mi mthun zhing ma dul la rjes su mi mthun pa bas tshig smra zhing phra ma las ma log par gyur pa'o/_/kha cig tshig rtsub mo smra ba can du gyur te/_tshig gang snyan pa dang /_bde ba dang snying du 'ong ba dga'
[\[237a.6\]]ba pha rol mgu ba/_gsal ba/_rnam par shes par bya ba/_mnyan par bya ba rjes su mthun pa/_skye bo mang po dga' ba/_skye bo mang po la sdug pa/_skye bo mang po rab tu dga' bar byed pa/_skye bo mang po yid du 'ong ba/_mnyam par bzhag pa/_ting nge 'dzin sgrub par byed pa de lta bu'i
[\[237a.7\]]tshig spangs te/_tshig gang brlang zhing rtsub pa/_pha rol gyi [(]gnang [,]gnad [)]gcod pa/_pha rol gyi rjes su mi mthun pa/_skye bo mang po mi 'dod pa/_skye bo mang po la mi sdug pa/_skye bo mang po mi dga' zhing /_/skye bo mang po yid du mi 'ong ba/_mnyam par ma bzhag pa/_ting nge 'dzin ma yin
[\[237b\]]
[\[237b.1\]]pa sgrub par byed pa de lta bu'i tshig smra zhing tshig rtsub mo las ma log par gyur pa'o/_/kha cig tshig 'khyal pa can du gyur te/_de yang tshig ma yin par smra ba/_mi bden par smra ba/_de kho na nyid ma yin par smra ba/_don ma yin par smra ba/_ma zhi bar smra ba ste 'khrugs shing dus ma
[\[237b.2\]]yin par smra ba/_nye bar brtags pa ma yin pa/_/chos ma yin pa dang /_don ma yin pa sdud par byed pa/_ngag 'khyal pa las ma log par gyur pa'o/_/dge slong dag de ltar na ngag gi sdig pa mi dge ba'i las rnam pa bzhi byas shing bsags la nye bar bsags pas rnam par
[\[237b.3\]]smin pa mi dga' zhing sdug bsngal ba 'byin par 'gyur ro/_/dge slong dag ji ltar na yid kyi las rnam pa gsum byas shing bsags te nye bar bsags pa rnam par smin pa sdug bsngal zhing mi dge ba de gang zhe na/_kha cig brnab sems can du gyur te/_'dod pa rnams la yang dag
[\[237b.4\]]par chags pa drag po ste/_gzhan gyi rdzas dang /_gzhan gyi nor dang /_gzhan gyi nye bar mkho ba rnams la brnab sems skye ba de gzhan gyi de bdag gir gyur kyang ci ma rung zhes brnab sems las ma log par gyur pa'o/_/kha cig gnod sems can du gyur te gdug pa'i yid kyis rnam par
[\[237b.5\]]rtog pa 'di snyam du sems can khyed rnams nyams shing pham la don ma yin pa phongs pa thob par gyur cig ces gnod sems las ma log par gyur pa'o/_/kha cig log par lta ba can du gyur te/_de lta ba phyin ci log pas 'di ltar lta zhing 'di skad du smra ste/_sbyin pa med do/_/mchod sbyin
[\[237b.6\]]med do/_/legs par spyad pa med do/_/nyes par spyad pa med do/_/legs par spyad pa dang nyes par spyad pa'i las kyi 'bras bu rnam par smin pa med do/_/'jig rten 'di med do/_/'jig rten pha rol med do/_/pha med do/_/ma med do/_/sems can rdzus te byung ba rnams med do/_/'jig
[\[237b.7\]]rten na dgra bcom pa yang dag par song zhing yang dag par rtogs pa 'jig rten 'di dang pha rol du mthong ba'i chos nyid la rang nyid kyis mngon par shes la phun sum tshogs pa mngon sum du byas te/_bdag gi skye ba zad do/_/tshangs par spyod pa bsten to/_/bya ba byas so/_/srid pa 'di las gzhan mi
[\[238a\]]
[\[238a.1\]]shes so zhes bya ba med do zhes log par lta ba las ma log par gyur pa dag go/_/dge slong dag 'di ltar yid kyi sdig pa mi dge ba'i las rnam pa gsum byas shing bsags la nye bar bsags pas rnam par smin pa mi dga' zhing sdug bsngal ba dag 'byin par
[\[238a.2\]]'gyur ro/_/dge slong dag de la 'phags pa nyan thos lus kyi mi dge ba'i chos rnams spong zhing lus kyi dge ba'i chos rnams sgom par byed do/_/ngag dang yid kyi mi dge ba'i chos rnams spong zhing ngag dang yid kyi dge ba'i chos rnams sgom par byed do/_/byams pa dang lhan cig pa'i
[\[238a.3\]]sems kho na med pa 'gran zla med pa/_gnod pa med pa/_yangs pa thams cad du song ba tshad med pa legs par bsgoms pas phyogs gcig tu khyab par byas nas yongs su rdzogs par byas te gnas so/_/de bzhin du gnyis pa dang /_de bzhin du gsum pa dang /_de bzhin du bzhi pa
[\[238a.4\]]dang /_steng dang 'og dang logs kyi 'jig rten 'di thams cad kyi thams cad du byams pa dang lhan cig pa'i sems kho na med cing 'gran zla med pa gnod pa med pa yangs pa thams cad du song ba tshad med pa legs par bsgoms pas khyab par byas nas yongs su rdzogs par byas nas
[\[238a.5\]]gnas so/_/de 'di snyam du sngon bdag gi sems ma bsgoms shing chung ngur gyur pa de ltar bdag gi tshad med cing legs par bsgom par bya'o snyam pa'o/_/dge slong dag 'phags pa nyan thos thos pa dang ldan pa'i sems bag med pa mi srid cing mi ltung la mi gnas shing bgrang bar
[\[238a.6\]]yang mi 'gyur ro/_/dge slong dag khye'u dang bu mo byams pa'i sems kyi ting nge 'dzin sgom par byed pa yang sdig pa mi dge ba'i las 'di lta ste lus dang ngag dang yid kyi las byed cing nye bar sogs par 'gyur ram/_gzhan dag las yun ring po don ma yin pa mi phan pa dang sdug bsngal
[\[238a.7\]]de lta de ltar ston par 'gyur ram/_btsun pa ma lags so/_/dge slong dag legs so/_/legs so/_/dge slong dag skyes pa'am/_bud med dam/_khyim pa'am/_rab tu byung bas kyang byams pa'i sems kyi ting nge 'dzin bsgom par bya'o/_/dge slong dag de ci'i phyir zhe na/_/
[\[238b\]]
[\[238b.1\]]skyes pa dang bud med dang khyim pa dang rab tu byung ba dag kyang lus 'di btang nas pha rol du 'gro bar 'gyur te/_dge slong dag sems kyi rjes su 'gro bar sems la brten pa sems kyis bcings pa [(]sams [,]sems [)]la brten te 'jug pa'o/_/dge slong dag 'ga' zhig 'di skad du nga'i lus
[\[238b.2\]]'di nyid kyis sngon sdig pa mi dge ba'i las byas shing bsags la nye bar bsags pa de thams cad 'di la myong bar gyur cig skyes nas dang lan grangs gzhan la myong bar ma gyur cig ces dge slong dag de ltar byams pa'i sems kyi ting nge 'dzin dang ldan na phyir mi ldog par
[\[238b.3\]]gnas shing bla na med pa'i chos so sor rig par gyur te/_de la 'phags pa nyan thos thos pa dang ldan pa lus kyi sdig pa mi dge ba rnams spong zhing lus kyi dge ba'i las rnams sgom par byed do/_/ngag dang yid kyi sdig pa mi dge ba'i las rnams spong zhing ngag dang yid kyi dge
[\[238b.4\]]ba'i las rnams sgom par byed do/_/de snying rje dang dga' ba dang btang snyoms dang lhan cig pa'i sems zhes bya ba nas snga ma bzhin du dge slong dag de ltar btang snyoms kyi sems ting nge 'dzin dang ldan na phyir mi ldog par gnas shing bla na med pa'i chos so sor rig par 'gyur ro zhes bya
[\[238b.5\]]ba'i bar du gsungs so/_/dge slong dag srog gcod pa ni rnam pa gsum ste zhes bya ba la/_gleng gzhi ni mnyan du yod pa na'o/_/dge slong dag srog gcod pa ni rnam pa gsum ste/_brnab sems las skyes pa dang /_gnod sems las skyes pa dang /_gti mug las skyes pa'o/_/dge
[\[238b.6\]]slong dag ma byin par len pa dang /_'dod pas log par g.yem pa dang /_brdzun du smra ba dang /_phra ma dang /_tshig rtsub mo dang /_tshig kyal pa dang /_brnab sems dang /_gnod sems dang log par lta ba ni rnam pa gsum ste/_brnab sems las skyes pa dang /_gnod sems las
[\[238b.7\]]skyes pa dang /_log par lta ba las skyes pa'o/_/dge slong dag srog gcod pa spang ba ni rnam pa gsum ste/_ma chags pa las skyes pa dang /_/zhe sdang med pa las skyes pa dang /_gti mug med pa las skyes pa'o/_/dge slong dag ma byin par len pa dang /_'dod pas log par g.yem
[\[239a\]]
[\[239a.1\]]pa dang /_brdzun du smra ba dang /_phra ma dang /_tshig rtsub mo dang /_tshig 'khyal ba dang /_brnab sems med pa dang /_gnod sems med pa dang /_log par lta ba med pa ni rnam pa gsum ste/_ma chags pa las skyes pa dang /_/zhe sdang med pa las skyes pa dang /_gti
[\[239a.2\]]mug med pa las skyes pa'o zhes gsungs so/_/ji skad du bcom ldan 'das kyis kyang /_tshe dang drod dang rnam shes kyis/_/zhes bya ba la sogs pa la bcom ldan 'das 'khrug pa can na chu bo gang gA'i 'gram na bzhugs te/_de nas bcom ldan 'das kyis dge slong rnams la
[\[239a.3\]]bos te/_dge slong dag 'di lta ste/_chu bo gang gA'i rgyun gyis dbu ba'i phung po chen po khyer nas 'gro ba de mig dang ldan pa'i skyes bus mthong ste/_bsams shing tshul bzhin du brtags te/_des mthong zhing bsams te/_tshul bzhin du brtags pa na mi bden par snang zhing /_brdzun
[\[239a.4\]]pa slu ba gsog tu snang ngo /_/de ci'i phyir zhe na/_dbu ba rdos pa la snying po ci yang med pa'i phyir ro/_/dge slong dag de bzhin du gzugs ci yang rung ba 'das pa'am/_ma 'ongs pa'am/_da ltar byung ba'am/_nang gi'am/_phyi'i'am/_rags pa'am/_phra ba'am/_dman pa'am/_
[\[239a.5\]]gya nom pa'am/_thag ring ba'am/_thag nye ba de dag dge slong gis mthong ste/_bsams bzhin du tshul bzhin brtags te/_des de mthong zhing bsams te/_tshul bzhin brtags pa na mi bden par snang zhing /_brdzun pa slu ba gsog tu snang ngo /_/snying po med pa dang /_nad dang /_
[\[239a.6\]]'bras dang /_zug rngu dang /_mi rtag pa dang /_sdug bsngal ba dang /_stong pa dang /_bdag med par snang ngo /_/de ci'i phyir zhe na/_gzugs kyi phung po la ci yang med pa'i phyir ro/_/dge slong dag 'di lta ste/_ltas char chen po phab pa na chu las chu bur du byung ba dag gzhan skye zhing gzhan
[\[239a.7\]]'gag ste/_de mig dang ldan pa'i skyes bus mthong ste/_bsams shing tshul bzhin brtags te/_des de mthong zhing bsams te tshul bzhin du bsams pa na mi bden par snang zhing /_brdzun pa slu ba gsog tu snang ngo /_/de ci'i phyir zhe na/_chu bur la snying po ci yang med pa'i phyir ro/_/
[\[239b\]]
[\[239b.1\]]dge slong dag de bzhin du tshor ba gang ci yang rung ba'am/_ma 'ongs pa'am/_da ltar byung ba'am/_nang gi'am/_phyi'i'am/_rags pa'am/_phra ba'am/_dman pa'am/_gya nom pa'am/_thag ring ba'am thag nye ba'i bar du ste/_de dag dge slong dag gis mthong zhing bsams
[\[239b.2\]]shing tshul bzhin brtags pa dang /_des de mthong zhing bsams te tshul bzhin brtags pa ni mi bden par snang zhing brdzun pa slu ba gsog dang nad dang /_'bras dang /_zug rngu dang /_gnod par snang zhing mi rtag pa dang /_sdug bsngal ba dang /_stong pa dang /_bdag med par snang ngo /_/
[\[239b.3\]]de ci'i phyir zhe na/_tshor ba'i phung po la snying po ci yang med pa'i phyir ro/_/dge slong dag 'di lta ste/_so ga tha ma'i dus la bab pa na nam mkha' sprin dang bral zhing /_nyi ma gung gi dus na bye ma la smig rgyu g.yo bdag de mig dang ldan pa'i skyes bus mthong ste bsams shing tshul bzhin
[\[239b.4\]]brtags te/_des de mthong zhing bsams te tshul bzhin brtags pa na mi bden par snang zhing brdzun pa slu ba gsog tu snang ngo /_/de ci'i phyir zhe na/_smig rgyu la snying po ci yang med pa'i phyir ro/_/dge slong dag de bzhin du 'du shes gang ci yang rung ba 'das pa'am/_ma 'ongs pa'am/_
[\[239b.5\]]da ltar byung ba'am/_nang gi'am/_phyi'i 'am/_rags pa'am/_phra ba'am/_dman pa'am/_gya nom pa'am/_thag ring ba'am/_thag nye ba'i bar du ste/_dge slong dag gis mthong ste/_bsams shing tshul bzhin brtags te/_des de mthong zhing bsams te/_tshul bzhin du bsams
[\[239b.6\]]pa na mi bden par snang zhing /_brdzun pa slu ba gsog dang nad dang 'bras dang zug rngu dang gnod par snang ste/_mi rtag pa dang /_sdug bsngal ba dang /_stong pa dang /_bdag med par snang ngo /_/de ci'i phyir zhe na/_'du shes kyi phung po la snying po ci yang med pa'i phyir ro/_/dge slong dag 'di lta ste/_
[\[239b.7\]]mig dang ldan pa'i skyes bu snying po don du gnyer zhing snying po tshol ba dag sta re rnon po thogs nas nags su zhugs te/_des chu shing gi phung po chen po drang zhing legs par skyes la mi rtsub pa dag mthong nas des de rtsa ba nas bcad de 'dab ma 'dab mar phye ba na des de la 'bras bu yang ma mthong
[\[240a\]]
[\[240a.1\]]na snying po lta smos kyang ci dgos/_skyes bu mig dang ldan pa des mthong ste bsams shing tshul bzhin brtags te/_des de mthong zhing bsams te tshul bzhin brtags pa na mi bden zhing brdzun pa slu ba gsog tu snang ngo /_/de ci'i phyir zhe na/_chu shing la snying po ci
[\[240a.2\]]yang med pa'i phyir ro/_/dge slong dag de bzhin du 'du byed gang ci yang rung ba 'das pa'am/_ma 'ongs pa'am/_da ltar byung ba'am/_nang gi'am/_phyi'i 'am/_rags pa'am/_phra ba'am/_dman pa'am/_gya nom pa'am/_thag ring ba dang thag nye ba'i bar du ste/_dge slong dag
[\[240a.3\]]gis de dag mthong ste bsams shing tshul bzhin brtags te/_des de mthong zhing bsams te tshul bzhin brtags pa na mi bden par snang zhing brdzun pa slu ba gsog dang nad dang 'bras dang zug rngu dang gnod par snang ste/_mi rtag pa dang /_sdug bsngal ba dang /_stong pa dang /_
[\[240a.4\]]bdag med par snang ngo /_/de ci'i phyir zhe na/_'du byed kyi phung po la snying po ci yang med pa'i phyir ro/_/dge slong dag 'di lta ste/_sgyu ma mkhan nam sgyu ma mkhan gyi slob ma mkhas pa dag lam gyi bzhi mdo chen por 'dug ste/_sgyu ma bzhi sprul pa ston par byed de/_'di lta ste/_
[\[240a.5\]]glang po che'i tshogs dang /_rta pa'i tshogs dang /_shing rta'i tshogs dang /_rkang thang pa'i tshogs te/_de dag mig dang ldan pa'i skyes bus mthong ste/_mthong nas bsams shing tshul bzhin brtags te/_des de mthong zhing bsams te tshul bzhin bsams pa na mi bden par
[\[240a.6\]]snang zhing brdzun pa slu ba gsog tu snang ngo /_/de ci'i phyir zhe na/_sgyu ma la snying po ci yang med pa'i phyir ro/_/dge slong dag de bzhin du rnam par shes pa gang ci yang rung ba 'das pa'am/_ma 'ongs pa'am/_da ltar byung ba'am/_nang gi'am phyi'i 'am/_rags pa'am/_phra ba
[\[240a.7\]]ba'am/_dman pa'am/_gya nom pa'am/_thag nye ba'am thag ring ba'i bar du ste/_de dag dge slong dag gis mthong ste bsams shing tshul bzhin bsams te/_des de mthong zhing bsams te/_tshul bzhin brtags pa na mi bden pa brdzun pa slu ba gsog dang nad dang 'bras
[\[240b\]]
[\[240b.1\]]dang zug rngu dang gnod par snang zhing mi rtag pa dang /_sdug bsngal ba dang /_stong pa dang /_bdag med par snang ste/_de ci'i phyir zhe na/_rnam par shes pa'i phung po la snying po ci yang med pa'i phyir ro/_/bcom ldan 'das kyis de skad ces bka' stsal cing bde bar gshegs pas de skad
[\[240b.2\]]gsungs nas/_ston pas gzhan yang 'di skad ces bka' stsal to/_/gzugs ni dbu ba rngos pa 'dra/_tshor ba chu'i chu bur bzhin/_/'du shes smig rgyu lta bu ste/_'du byed chu shing lta bu yin/_/rnam shes sgyu ma lta bu zhes/_/nyi ma'i gnyen gyis bka' stsal to/_/ji lta ji ltar tshul
[\[240b.3\]]bzhin du/_/rab tu brtags shing brtags pa na/_skye ba dang ni 'jig pa dang /_/slu ba dang ni gsog tu snang /_/shes rab dman pa rnams la ni/_/phung po 'di dag rnam ma bstan/_/chos gsum po ni rab spangs na/_lus dang bral zhing spong bar 'gyur/_/tshe dang drod dang rnam shes
[\[240b.4\]]kyis/_/gang tshe lus 'di 'dor byed cing /_/bor nas de tshe gnas pa ni/_/sems med ji ltar shing bzhin no/_/'di na 'di 'dra'i rgyud 'di dag_/sgyu ma byis pa 'drid pa ste/_/gnod par byed pa'i zug rngu ste/_mngon par rlom pa tsam med do/_/dge slong de ltar phung po rnams/_/rab tu
[\[240b.5\]]brtags shing brtson 'grus rtsom/_/nyin mo dang ni mtshan mo dag_/dran dang shes bzhin dang ldan na/_/'du byed zhi zhing rab zhi ba'i/_/go 'phang rab tu rtogs par 'gyur/_/bcom ldan 'das kyis de skad ces bka' stsal pa dang /_dge slong de dag yid dga' zhing bcom ldan 'das
[\[240b.6\]]kyis gsungs pa la mngon par dga'o/_/tshigs su bcad pa 'di dag sngar dge slong ma chos sbyin gyi mdor sngar bris zin mod kyi/_/de lta na'ang bcom ldan 'das kyi gsung 'di mdo'i khungs dper nye bar bkod do/_/tha snyad bcu drug ces bya ba la/_mdo gcig nas mi snang ngo /_/brgyad
[\[240b.7\]]tshan brgyad pa'i sgo dang po'i sdom gyi tshigs su bcad pa bdun pa dang bcu pa dang bcu gcig pa'i mdo ji ltar bstan pa go rims bzhin du 'don to/_/mdo sde smra ba zhes bya ba la/_gleng gzhi ni mnyan du yod pa na'o/_/de nas tshe dang ldan pa mchod byed kyi ma can dgongs ka nang du yang dag 'jog
[\[241a\]]
[\[241a.1\]]las langs te/_bcom ldan 'das ga na ba der nye bar song zhing nye bar song nas bcom ldan 'das la 'di skad ces gsol to/_/bcom ldan 'das bdag la mdor bsdus pa de ltar chos legs par bshad du gsol zhes bya ba nas/_snga ma bzhin du srid pa 'di las
[\[241a.2\]]gzhan mi shes so zhes bya ba'i bar du'o/_/de skad ces gsol pa dang /_bcom ldan 'das kyis tshe dang ldan pa mchod byed kyi ma can la 'di skad ces bka' stsal to/_/mchod byed kyi ma can khyod rgas pa na tshod du phyin pa nga'i drung nas mdor bsdus pa nyan par 'dod na 'di na gsar bu
[\[241a.3\]]rab tu byung nas ring po ma lon pa chos 'dul ba 'di la ring po ma lon pa dag ji ltar byed par 'gyur/_btsun pa bdag rgas shing 'khogs la na tshod du phyin pa yin yang bcom ldan 'das las mdor bsdus pa'i gdams ngag nyan par 'dod do/_/bcom ldan 'das bdag la mdor bsdus
[\[241a.4\]]pa de ltar chos legs par bstan du gsol zhes bya ba nas/_/srid pa 'di las gzhan mi shes so zhes bya ba'i bar du'o/_/bcom ldan 'das la tshe dang ldan pa mchod byed kyi ma can gyis lan gnyis lan gsum du de skad ces gsol pa dang tshe dang ldan pa mchod byed kyi ma can la khyod rgas
[\[241a.5\]]shing 'khogs la na tshod du phyin pa nga las gdams ngag mdor bsdus pa nyan par 'dod na 'di ni gsar bu rab tu byung nas ring po ma lon pa/_chos 'dul ba 'di la ring po ma lon pa dag ji ltar byed par 'gyur zhes bka' stsal to/_/bcom ldan 'das la yang lan gnyis lan gsum du
[\[241a.6\]]tshe dang ldan pa mchod byed kyi ma can 'di skad ces gsol to/_/btsun pa bdag rgas shing 'khogs la na tshod du phyin pa yin yang bcom ldan 'das las gdams ngag nyan par 'dod de/_bcom ldan 'das bdag la mdor bsdus pa de ltar chos legs par bstan du gsol zhes bya ba nas
[\[241a.7\]]srid pa 'di las gzhan mi shes so zhes bya ba'i bar du'o/_/bka' stsal pa/_mchod byed kyi ma can khyod kyis lan gsum gyi bar du don 'di ma go bas mchod byed kyi ma can de'i phyir khyod nyid la dri bar bya ste/_ji ltar bzod pa de bzhin du lung ston cig_/mchod byed kyi ma can 'di ji snyam
[\[241b\]]
[\[241b.1\]]du sems/_khyod kyis mig gis gzugs dag ma mthong zhing sngon mthong bar ma gyur ma mthong na gzhi de las khyod la 'di lta bu'i dngos po mthong bar bya'o zhes 'dun pa'am/_chags pa'am/_'chums pa'am/_dga' ba'am/_chags zhen nam/_lhag par chags par 'gyur
[\[241b.2\]]ba skye'am/_btsun pa ma lags so/_/mchod byed kyi ma can 'di ji snyam du sems/_khyod kyi rna bas sgra dang /_snas dri dang /_lces ro dang /_lus kyis reg bya dang /_yid kyis chos gang rnam par ma shes shing sngon rnam par shes par ma gyur la rnam par ma shes na/_gzhi de las khyod la
[\[241b.3\]]'di lta bu'i dngos po rnam par shes par bya'o zhes 'dun pa'am/_chags pa'am/_'chums pa'am/_dga' ba'am/_chags zhen nam/_lhag par chags par 'gyur ba skye 'am/_btsun pa ma lags so/_/mchod byed kyi ma can legs so legs so/_/'di ltar mthong ba ni
[\[241b.4\]]mthong ba tsam/_thos pa ni thos pa tsam/_bye brag phyed pa ni bye brag phyed pa tsam/_rnam par shes pa ni rnam par shes pa tsam ste/_mchod byed kyi ma can gang gis na de dang des khyod ma yin zhing gang gis na khyod kyis de dang de la ma yin la de dang des khyod la ma yin zhing 'di na ma yin zhing
[\[241b.5\]]bar bar na ma yin pa 'di nyid sdug bsngal mthar byas pa zhes bya'o/_/bcom ldan 'das rnam par shes so/_/bde bar gshegs pa rnam par shes so/_/mchod byed kyi ma can ngas mdor bsdus shing rnam par ma phye bar bshad pas ji lta ji ltar don rgyas par shes par 'gyur/_de nas
[\[241b.6\]]de'i tshe tshe dang ldan pa mchod byed kyi ma can gyis tshigs su bcad pa 'di skad ces smras so/_/gzugs rnams mthong nas dran nyams shing /_/rgyu ba'i rgyu mtshan yid byas nas/_/sems ni yang dag chags myong nas/_/de la lhag par zhen cing gnas/_/de las rang bzhin du ma yi/_/
[\[241b.7\]]tshor ba rnams ni skye zhing 'byung /_/brnab sems dang ni gnod sems kyis/_/sems ni rab tu bcom par 'gyur/_/gzugs dag nye bar bsags pa na/_/mya ngan 'das pa ring zhes brjod/_/srid bcas mya ngan 'das min zhes/_/nyi ma'i gnyen gyis bka' stsal to/_/gzugs la
[\[242a\]]
[\[242a.1\]]mngon par mi dga' zhing /_/gzugs rnams mthong nas dran ldan na/_/sems ni yang dag chags mi 'gyur/_/de las lhag par chags mi 'gyur/_/de las rang bzhin du ma yi/_/char ba skye zhing 'byung mi 'gyur/_/brnab sems dang ni gnod sems kyis/_/
[\[242a.2\]]sems 'di rnam par bcom mi 'gyur/_/gzugs dag nye bar mi stsogs na/_/mya ngan 'das pa zhes brjod do/_/sred zad mya ngan 'das pa zhes/_/nyi ma'i gnyen gyis bka' stsal to/_/gzugs dang de bzhin tshor ba'i yang /_/ji ltar gnas pa
[\[242a.3\]]bzhin mthong na/_/zad cing nye bar mi sogs te/_de bzhin dran dang ldan par spyod/_/de bzhin sgra dang dri dang ni/_/ro dang reg bya rnams dang ni/_/chos rnams mthong nas dran nyams shing /_/dga' ba'i rgyu mtshan yid byas pas/_/sems ni yang dag chags myos nas/_/de la lhag
[\[242a.4\]]par zhen par 'gyur/_/de la rang bzhin du ma yi/_/tshor ba rnams ni skye zhing 'byung /_/brnab sems dang ni gnod sems kyis/_/sems 'di rab tu bcom par 'gyur/_/chos dag nye bar sogs pas na/_/mya ngan 'das pa ring zhes brjod/_/srid bcas mya ngan 'das min zhes/_/
[\[242a.5\]]nyi ma'i gnyen gyis bka' stsal to/_/chos la mngon par mi dga' zhing /_/chos rnams mthong nas dran ldan na/_/sems ni yang dag chags mi 'gyur/_/de la lhag par chags mi 'gyur/_/de las rang bzhin du ma yi/_/tshor ba 'byung zhing skye mi 'gyur/_/brnab sems
[\[242a.6\]]dang ni gnod sems kyis/_/sems 'di rnam par bcom mi 'gyur/_/chos dag nye bar mi sogs pa/_/mya ngan 'das pa zhes brjod do/_/sred zad mya ngan 'das pa zhes/_/nyi ma'i gnyen gyis bka' stsal to/_/gzugs dang de bzhin tshor ba'i yang /_/ji ltar gnas pa bzhin
[\[242a.7\]]mthong na/_/zad cing nye bar mi sogs te/_de bzhin dran dang ldan par spyod/_/btsun pa 'di ltar bcom ldan 'das kyis mdor bsdus shing rnam par ma phye bar bshad pa'i don rgyas par bdag gis 'tshal to/_/mchod byed kyi ma can legs so legs so/_/mchod byed kyi
[\[242b\]]
[\[242b.1\]]ma can khyod kyis ngas mdor bsdus te rnam par ma phye bar bshad pa'i don khyod kyis shes pa legs so/_/de ci'i phyir zhe na/_gzugs rnams mthong na zhes bya ba nas/_de bzhin dran dang ldan par spyod/_/ces bya ba'i bar du tshigs su bcad pa rgyas par ro/_/de nas tshe dang ldan pa mchod
[\[242b.2\]]byed kyi ma can zhes bya ba nas/_bcom ldan 'das kyi drung nas song ngo zhes bya ba'i bar du'o/_/de nas tshe dang ldan pa mchod byed kyi ma can bcom ldan 'das las mdor bsdus pa'i gdams ngag thos nas dgra bcom pa sems rnam par grol ba'i bar du gyur to zhes gsungs so/_/mdo
[\[242b.3\]]las ji skad du 'dod pa la 'dun pa'i dbang du byas nas zhes bya ba la/_ji ltar tshul khrims kyi phung po dbyu gu gsum pa'i mdo de dang de las 'don pa lta bu ste/_de 'phags pa'i tshul khrims kyi phung po dang yang dag par ldan zhing 'dis dbang po'i sgo bsdams shing yang dag
[\[242b.4\]]pa'i dran pa dang shes bzhin 'di dag dang ldan zhing rnam par dben pa'i mal cha dang stan la brten te dgon pa dang shing drung dang khang pa stong par gnas pa'am/_de dgon pa'am/_shing drung ngam/_khang pa stong par song ste/_skyil mo krung bcas shing lus drang po re bsrang ste/_dran pa
[\[242b.5\]]mngon du [(]phyags [,]phyogs [)]par bzhag nas 'dug ste/_sems la 'jig rten gyi brnab sems spangs te brnab sems dang bral bar lan mang du gnas shing sems la brnab sems rnam par sbyong bar byed do/_/gnod sems dang /_rmugs pa dang /_gnyid dang /_rgod pa dang /_'gyod pa dang /_/
[\[242b.6\]]'jig rten gyi the tshom spangs shing som nyi las brgal cing the tshom las brgal te/_dge ba'i chos rnams la the tshom med cing the tshom las sems rnam par sbyor bar byed de/_de sems nye bar nyon mongs par byed pa shes rab nyam chung bar byed pa gegs kyi phyogs mya ngan las 'das pa ma
[\[242b.7\]]yin pa sgrub par byed pa'i sgrib pa lnga po spangs nas 'dod pa las dben pa sdig pa mi dge ba'i chos rnams las dben pa zhes bya ba nas bsam gtan bzhi pa bsgrubs te gnas so zhes bya ba'i bar du'o/_/med par lta bas rtsa ba gcod/_/ces bya ba la/_gang gis dge ba'i rtsa ba
[\[243a\]]
[\[243a.1\]]kun du gcod cing ji ltar kun du gcod la rnam pa gang gis kun du gcod ce na/_smras pa/_gang zag kha cig gis pha dang ma bsams bzhin du srog dang phral nas 'gyod pa dang lhan cig pa'i sems cha tsam yang mi bskyed la kha cig gis pha dang ma bsams
[\[243a.2\]]bzhin du srog dang phral bar byas nas 'gyod pa cha shas tsam skyed par byed do/_/de na dge sbyong ngam/_'jig rten rgyang pan pa'i rigs can med do zhes smra ba rgyu med par smra ba de dang de dag dge ba dang mi dge ba'i las rnams zhig cing chad nas med pa yin no zhes 'dogs te de de dang
[\[243a.3\]]de'i drung du nye bar song nas dri ba 'di 'dri ste/_dge ba ni gang zhig yin/_kha na ma tho ba dang bcas pa ni gang zhig yin/_kha na ma tho ba med pa ni gang zhig yin/_ci zhig byas na dge bar 'gyur zhing sdig par mi 'gyur zhes dris pa dang /_des de 'gyod pa ma skyes pa mi skyed cing
[\[243a.4\]]'gyod pa skyes pa dag kyang myur du sel bar byed de/_'di skad du srog gcod pa ni 'bras bu dang bral ba ste/_'bras bu med pa/_don med pa/_skye ba med pa/_ro med pa/_bsngags pa med pa ste/_srog gcod pa la rnam par smin pa'i 'bras bu med do/_/ma byin par len pa dang /_
[\[243a.5\]]'dod pas log par g.yem pa dang /_brdzun du smra ba dang /_phra ma dang /_tshig rtsub mo dang /_tshig kyal pa dang /_brnab sems dang /_gnod sems dang /_log par lta ba ni 'bras bu dang bral ba ste/_'bras bu med pa don med pa/_skye ba med pa ro med pa bsngags pa med pa ste/_
[\[243a.6\]]log par lta ba med cing log par lta ba'i 'bras bu rnam par smin pa med do zhes brjod la/_de de la 'dod cing bzod la yang dag par gsal bar byed do/_/gang gi tshe de 'dod cing bzod la gsal bar byed pa 'di tsam gyis na gang zag g.yon gyi lam du zhugs pa zhes bya ste/_'di
[\[243a.7\]]lta ste log par lta ba can/_log par rtog pa dang /_log pa'i las kyi mtha' dang /_log pa'i 'tsho ba log pa'i ting nge 'dzin can zhes bya'o/_/de 'di lta bu'i g.yon pa'i lam la zhugs pas nyes par spyod pa rnam pa gsum 'phel zhing drag por 'gyur zhing mang por 'gyur ro/_/
[\[243b\]]
[\[243b.1\]]legs par spyod pa rnam pa gsum 'bri zhing srab mor 'gyur zhing yang bar 'gyur ro/_/mi dge ba'i rtsa ba rnam pa gsum 'phel zhing drag por 'gyur zhing sdug bsngal mang por 'gyur ro/_/dge ba'i rtsa ba rnam pa gsum 'bri zhing srab mor 'gyur zhing yang bar 'gyur la gseng
[\[243b.2\]]tshags can du 'gyur ro/_/mi dge ba'i las kyi lam bcu mngon par 'phel zhing drag por 'gyur zhing stug la mang por 'gyur ro/_/dge ba bcu'i las kyi lam phra zhing srab mor 'gyur zhing gseng tshags can du 'gyur te/_g.yon phyogs kyi lam 'phel zhing drag por 'gyur
[\[243b.3\]]zhing stug la mang por 'gyur ro/_/g.yas phyogs kyi lam 'bri zhing srab mor 'gyur la yang zhing gseng tshags can du 'gyur ro/_/de mang du srog gcod pa can du 'gyur zhing ma byin par len pa 'dod pas log par g.yem pa/_brdzun du smra ba/_phra ma smra ba/_tshig rtsub mo
[\[243b.4\]]smra ba/_tshig kyal pa smra ba/_brnab sems dang gnod sems dang log par lta ba can du 'gyur te/_de 'di lta bu'i ma dul bas mang du gnas par 'gyur zhing ma bsdams pas mang du gnas par 'gyur te/_res 'ga' zhig ci zhig ltar dge ba'i sems dang sems las byung ba'i chos
[\[243b.5\]]rnams mngon du 'gyur ro/_/de nas yang mi dge ba nyid mang du kun du spyod de gang yang phal cher g.yon phyogs pa ste/_dbyar phyi ma ston gyi dus la bab pa na glog chen po byung bas snang ba dang cung zad snang ba dang /_gzugs mthong bar byas nas myur du nub pa de bzhin du de 'di lta bu'i ma
[\[243b.6\]]dul ba dang ma bsdams pa lan mang du gnas par 'gyur te/_brgya la res 'ga' zhig na dge ba'i sems dang sems las byung ba'i chos rnams mngon du 'gyur zhing de nas yang mi dge ba nyid du sbyor bar 'gyur te/_gang yang phal cher g.yon phyogs pa ste/_'di lta ste tsha bas
[\[243b.7\]]gdungs shing tsha bas nyen pa'i skyes bu skom zhing ngal la tshad pas nyen pa dag khron pa bsil mo'i nang du zhugs te myur du de nas byung na de'i chu dang chu'i thigs pa rags pa dag myur ba myur bar rgal la ltung bar 'gyur zhing 'di ltar ba spu'i bu ga na chu phra mo dag yod pa de bzhin du ma dul zhing
[\[244a\]]
[\[244a.1\]]ma bsdams pa lan mang du gnas pa 'di'i brgya la res 'ga' zhing dge ba'i sems dang sems las byung ba'i chos rnams mngon du 'gyur ro/_/de nas yang mi dge ba nyid mang du kun du spyod par 'gyur te/_gang yang phal cher g.yon phyogs par 'gyur ro/_/
[\[244a.2\]]de srog chags khyad par can bsams bzhin du srog dang phral ba la dge ba dang mi dge ba'i las kyi rnam par smin pa med do zhes dus gzhan du yang de 'gyod pa'i sems cha tsam yang skyed par mi byed de/_gang yang gang zag khyad par can srog dang phral ba la dge ba dang mi dge ba'i
[\[244a.3\]]las kyi rnam par smin pa med do zhes 'gyod pa'i sems cung zad tsam yang skyed par mi byed de/_'di tsam gyis na gang zag 'di'i khams gsum pa'i dge ba'i rtsa ba kun du chad pa zhes brjod par bya'o/_/gang zag 'di'i dge ba'i rtsa ba mthong ba'i chos nyid la nying mtshams sbyor
[\[244a.4\]]ba'i skal ba med pa ste/_gang zag 'di'i dge ba'i rtsa ba rnams dmyal ba dag nas 'chi 'pho ba'am skye ba na nges par nying mtshams sbyor bar 'gyur ro/_/gang yang 'di lta bu gang zag bsams bzhin du srog dang phral ba dang /_gang yang srog chags grog sbur dag srog dang phral
[\[244a.5\]]na gang zhig kha na ma tho ba chen por 'gyur zhe na/_kun nas dkris pa mnyam na rnam par smin pa mnyam par 'gyur ro/_/'di skad du zer ba yang yod de/_srog chags grog sbur dag bsams bzhin du srog dang phral na kha na ma tho ba chen por 'gyur gyi/_gang zag 'di lta bu ni ma yin te/_
[\[244a.6\]]de ci'i phyir zhe na/_smras pa srog chags grog sbur dag gi dge ba'i rtsa ba kun du ma chad la gang zag 'di'i dge ba'i rtsa ba kun du chad pa'i phyir ro zhes phra rgyas btags pa'i dbugs 'byung ba brgyad pa dang /_rnam par shes pa'i tshogs kyi phung po lnga pa las 'don to/_/tshul khrims kyi
[\[244a.7\]]phung po las zhes bya ba la sogs pa la/_tshul khrims kyi phung po'i dbyu gu gsum pa'i mdo las 'di ltar 'don te/_ji ltar yang dbyu gu gsum pa dge sbyong ngam bram ze dad pas byin pa longs spyod cing rnam pa du ma lta bu'i phyir rjes su sbyor bas mngon par brtson pas gnas te/_
[\[244b\]]
[\[244b.1\]]'di lta ste glang po che 'thab pa dang /_rta 'thab pa dang /_shing rta 'thab pa dang /_rkang thang 'thab pa dang /_rdo bas 'thab pa dang /_khu tshur 'thab pa dang /_khyu mchog 'thab pa dang /_ba lang 'thab pa dang /_ra 'thab pa dang /_lug 'thab pa dang /_khyim bya 'thab pa dang /_chu skyar
[\[244b.2\]]'thab pa dang /_khyim bya dang chu skyar 'thab pa dang /_skyes bu 'thab pa dang /_bud med 'thab pa dang /_gzhon nu 'thab pa dang /_gzhon nu ma 'thab pa dang /_khang pa dang /_khang bzangs dang /_rgyal mtshan gyi mchog dang dpung gi mchog bshams pa la lta ba nyams su myong bar byed/_
[\[244b.3\]]dge sbyong ngam bram ze de dag rnam pa 'di lta bu'i lta ba la brtson pa'i sbyor bas sbyor zhing gnas pa dang bral bar bya'o zhes gsungs so/_/gang yang gnas brtan ma 'gags pas ji skad du zhes bya ba la sogs pa la/_rgyal po dang yang dag par ldan pa las/_'khor lo gnyis dang /_
[\[244b.4\]]mtshan gnyis dang /_/chu ral lha yi pho nya dang /_/a tag bi d+heM gi dang ni/_/dngos dang phyis kyi mdo dag go/_/zhes bya ba'i mdo tha ma las/_bcom ldan 'das bA rA Na sI na drang srong smra ba ri dgas kyi nags na bzhugs te/_de nas dge slong rab tu mang po dag nye bar gnas pa'i phyir 'dus
[\[244b.5\]]shing tshogs par gyur te 'dug pa dag bar skabs su 'di lta bu'i gtam brjod pa byung ste/_tshe dang ldan pa dag khyim pa gos dkar po can gang gi khyim du nyi ma re re zhing kAR+ShA pa Na brgya rnyed pa dang /_gang gis dge slong tshul khrims dang ldan pa dge ba'i chos can ltung ba dang bral
[\[244b.6\]]ba la bsod snyoms gcig yongs su longs spyod par phul na gang zhig gis yin/_/de na gcig gis smras na/_tshe dang ldan pa dag khyim pa gos dkar po can gang gi khyim du nyi ma re re zhing kAR+ShA pa ni brgya rnyed pa bas gang gis dge slong tshul khrims dang ldan pa dge ba'i chos can ltung ba
[\[244b.7\]]dang bral ba la bsod snyoms gcig yongs su longs spyod par phul na mchog tu 'gyur ro/_/gzhan gyis smras pa/_tshe dang ldan pa dag khyim pa gos dkar po can gang gi khyim du nyi ma re re zhing kAR+ShA pa Na brgya rnyed pa pas kAR+ShA pa Na stong rnyed kyang ci zhig bya/_gang gis dge slong tshul
[\[245a\]]
[\[245a.1\]]khrims dang ldan pa dge ba'i chos can ltung ba dang bral ba la bsod snyoms gcig yongs su longs spyod par phul na mchog tu 'gyur ro/_/de'i tshe na tshe dang ldan pa ma 'gags pa 'khor 'dus pa de'i nang du 'dus shing 'tshogs par gyur pa 'dug ste/_de
[\[245a.2\]]nas tshe dang ldan pa ma 'gags pas dge slong rnams la bos te/_tshe dang ldan pa dag khyim pa gos dkar po can gang gi khyim du nyi ma re re zhing kAR+Sha pa Na brgya dang stong dang stong phrag brgya rnyed kyang ci zhig bya/_gang gis dge slong tshul khrims dang ldan pa dge ba'i chos can ltung ba dang
[\[245a.3\]]bral ba la bsod snyoms gcig yongs su spyad par phul na ches mchog tu 'gyur te/_tshe dang ldan pa dag bA rA Na sI 'di nyid du skyes bu dbul po rtsa thu ba zhig tu gyur pa mngon par dran te/_de nang par langs te zor ba thogs nas rtswa thu ba'i phyir bA rA Na sI nas 'gro ste/_de'i tshe na rang sangs
[\[245a.4\]]rgyas steng gnas zhes bya ba zhig bA rA Na sI na nye bar brten cing bzhugs so/_/de nas bcom ldan 'das de snga dro chos gos dang lhung bzed thogs te bsod snyoms kyi phyir bA rA Na sIr zhugs so/_/bcom ldan 'das de zhugs pa bdag 'gro bas mthong zhing bdag 'gro ba dang
[\[245a.5\]]yang bcom ldan 'das de zhugs pas mthong ngo /_/de nas nga myur bar rtswa khur bu gang khyer nas bA rA Na sIr zhugs so/_/bcom ldan 'das de ji ltar bA rA Na sIr lhung bzed bkrus te bsod snyoms kyi phyir zhugs pa de bzhin du phyir byung bar gyur te/_bsod snyoms gcig kyang ma
[\[245a.6\]]brnyes so/_/bcom ldan 'das de byung nas gshegs pas bdag zhugs pa mthong nas 'di snyam du skyes bu 'di 'gro ba yang bdag zhugs pas mthong zhing da ltar skyes bu zhugs pa yang bdag 'gro bas mthong ba las na skyes bu 'dis nges par zas kyi bya ba ma byas so zhes dgongs nas nga'i
[\[245a.7\]]phyi bzhin phyi bzhin du 'brangs so/_/de nas bdag rang gi khang par phyin nas rtswa'i khur bu phyogs gcig tu bzhag nas rgyab tu bltas pa dang /_bcom ldan 'das de sgo'i drung na bzhugs pa mthong ngo /_/mthong nas bdag 'di snyam du bcom ldan 'das 'di bdag 'gro bas mthong zhing bdag
[\[245b\]]
[\[245b.1\]]'gro ba yang bcom ldan 'das 'di zhugs pas mthong /_bdag zhugs pa yang 'di 'gro bas mthong la/_'di 'gro bas kyang bdag zhugs pa mthong la da ltar 'di sgo drung na bzhugs pa mthong ba las na 'phags pa 'dis nges par zas kyi bya ba ma byas kyis gang bdag gi phyir
[\[245b.2\]]bzhag pa'i zas de dag bcom ldan 'das 'di la bsod snyoms 'bul bar bya'o snyam nas de nas bdag gis myur ba myur bar bcom ldan 'das kyi gdan bshams te/_bcom ldan 'das de la 'di skad ces bcom ldan 'das gdan bshams pa ji lta ba bzhin du bzhugs su
[\[245b.3\]]gsol zhes smras nas bcom ldan 'das gdan bshams pa ji lta ba bzhin du bzhugs pa dang /_de nas ngas bdag gi phyir bzhag pa'i zas dag bcom ldan 'das de la bsod snyoms phul ba dang bcom ldan 'das des bdag la 'di skad ces kye skyes bu de las phyed bdag la
[\[245b.4\]]bsod snyoms phul la phyed khyod bza' bar gyis shig dang /_'o skol gnyis ka'i bkres pa zlog par 'gyur ro zhes smras so/_/bdag gis 'di skad ces smras so/_/bdag cag ni khyim na gnas shing gzhi bdag ste/_bdag cag la til dang 'bras dang myong gu yod la ma sha
[\[245b.5\]]yang yod cing /_btsun pa bdag cag ni dus dang dus ma yin par yang za ba lags kyis bcom ldan 'das ni dus su gsol zhing dus su bzhed la dus srung ba lags kyis bcom ldan 'das thugs brtse bar dgongs la bdag las bsod snyoms 'di bzhes su gsol/_de nas
[\[245b.6\]]bcom ldan 'das des thugs brtse bas bdag las bsod snyoms de bzhes so/_/de nas bcom ldan 'das de bsod snyoms bzhes te lhung bzed thogs nas de bzhin du nam mkha' la gshegs so/_/tshe dang ldan pa dag ngas mngon par shes te/_bdag ni bsod snyoms gcig
[\[245b.7\]]po de'i rnam par smin pas lan bdun gyi bar du sum cu rtsa gsum gyi lha bzang po'i rigs su skyes shing lan bdun gyi bar du 'khor los sgyur ba'i rgyal po mtha' bzhi las rnam par rgyal ba chos can chos kyi rgyal po/_/rin po che sna bdun dang ldan par gyur te/_de la bdag gi rin
[\[246a\]]
[\[246a.1\]]po che sna bdun ni 'di lta bu'i rang bzhin dag byung ste/_'di lta ste/_'khor lo rin po che dang /_glang po rin po che dang /_rta rin po che dang /_nor bu rin po che dang /_bud med rin po che dang /_khyim bdag rin po che dang /_dmag dpon rin po che rnams so/_/dpa'
[\[246a.2\]]ba rtul phod pa/_yan lag mchog gi gzugs dang ldan pa/_pha rol gyi sde rab tu 'joms pa'i bu stong du tshang ba yang byung bar gyur to/_/rgya mtsho la thug pa'i sa chen po 'di ma lus par gnod pa med cing 'tshe ba med pa la dbyug pa dang /_mtshon cha med la chos kyis rnam par
[\[246a.3\]]rgyal nas gnas par gyur to/_/bdag ni bsod snyoms gcig po de'i rnam par smin pas da ltar shAkya'i rigs phyug po rnams su skyes te brgya phrag du ma dang /_stong phrag du ma dang /_brgya stong phrag du ma'i gser dang sa le sbram dag btang nas rab tu byung na/_dngos po ngan pa
[\[246a.4\]]gzhan lta smos kyang ci zhig dgos/_/bdag ni bsod snyoms gcig po de'i rnam par smin pas don du gnyer ba dang tshegs chung ngus chos gos yongs su longs spyod cing bsod snyoms dang /_na ba'i gsos sman dang /_mal cha dang /_stan dang /_'tsho ba'i yo byad dag don du
[\[246a.5\]]gnyer ba dang tshegs chung ngus yongs su longs spyod do/_/tshe dang ldan pa dag bdag gis bcom ldan 'das de de ltar mthu dang byin rlabs che bar shes nas bya ba mang du byed par 'gyur ba'i gnas yod cing skabs yod do/_/gang yang nyes par spyad pa rnam pa gsum las bcom ldan
[\[246a.6\]]'das kyis zhes bya ba la/_dbyangs dang bcas dang nye ba 'khor/_/brgya byin gyis lan sa ga dang /_/sum cu dpe dang de yi phyed/_/tshoms su yang dag bsdebs pa yin/_/zhes bya ba'i sdom gyi tshigs su bcad pa gnyis pa'i nye ba 'khor gyi mdo las te/_de nas khyim bdag nye bar
[\[246a.7\]]'khor gcer bu pa gnyen gyi bus brtson par byas pas na len drar 'ongs te/_bcom ldan 'das gang na ba der nye bar song ste/_nye bar song nas bcom ldan 'das dang lhan cig yang dag par dga' bar 'gyur ba dang /_yang dag par mgu bar 'gyur ba'i gtam rnam pa sna tshogs
[\[246b\]]
[\[246b.1\]]byas te phyogs gcig tu 'dug go_/phyogs gcig tu 'dug nas khyim bdag nye ba 'khor gyis bcom ldan 'das la 'di skad ces gsol to/_/gau ta ma gal te skabs 'byed na phyogs 'ga' zhig 'dri'o/_/khyim bdag ji ltar bzod pa bzhin du dris shig/_gau ta
[\[246b.2\]]ma gcer bu dka' thub can yun ring po nas 'ongs sam/_khyim bdag 'ongs so/_/gau ta ma yun ring po'i gcer bu dka' thub can dang gau ta ma lhan cig bar skabs su gtam gzhan brjod pa dag byung bar gyur tam/_khyim bdag byung ngo /_/gau ta ma de'i phyir gau ta ma dang yun
[\[246b.3\]]ring por gcer bu dka' thub can lhan cig bar skabs su gzhan brjod pa byung ba de dag thams cad rgyas par bdag la bshad du gsol/_/de nas bcom ldan 'das kyis yun ring por gcer bu dka' thub can dang bar skabs su gtam gzhan brjod pa de thams cad khyim bdag
[\[246b.4\]]nye bar 'khor la rgyas par bshad do/_/bshad nas khyim bdag nye bar 'khor yid dga' zhing rab tu dga' nas lus kyi stod bteg nas lag pa g.yas pa brkyang nas ched du brjod pa 'di skad du ched du brjod de/_dka' thub can legs so/_/ji ltar ston pa'i nyan thos mkhas pa
[\[246b.5\]]gsal ba dul ba mi 'jigs par smra ba/_ston pa'i bstan pa shes pas las kyis nyes par spyod pa thams cad las kha na ma tho ba chen po nyid du bcas shing ngag dang yid kyis nyes par spyod pa ni de ltar ma yin te/_ngag dang yid kyi nyes par spyod pa ro dang 'dra bas ci zhig byed par 'gyur
[\[246b.6\]]zhes lus kyi nyes par spyad pa las brtsams te rags pa nyid du bstan to/_/de nas bcom ldan 'das kyis khyim bdag nye bar 'khor la 'di skad ces bka' stsal to/_/de nas khyim bdag khyod bdag dang lhan cig 'di na bar skabs kyi gtam brjod pa ni de gal te khyod kyis bden
[\[246b.7\]]par rtog cing bzod la mi khro 'am/_bdag gau ta ma khyod dang lhan cig bar skabs kyi gtam gzhan brjod pa na bdag bcom ldan 'das la bden par rtog cing bzod la mi khro'o/_/khyim bdag 'di lta ste gcer bu pa thun bzhi pa thun bzhi pa'i sdom pa can de 'gro ba na srog chags
[\[247a\]]
[\[247a.1\]]phra zhing phra mo'i tshogs dag mang po dag 'tsho ba dang phral te/_gcer bu pa gnyen gyi bu de'i 'bras bu ni ci zhig rnam par smin pa ni ci zhig yin par shes/_gau ta ma bsams bzhin du byas pas kha na ma tho ba chen por mi 'gyur ro/_/gal te bsams bzhin
[\[247a.2\]]du na ni kha na ma tho ba chen por 'gyur ro/_/khyim bdag bsams bzhin du zhes bya ba gang la bya/_gau ta ma yid kyi las so/_/khyim bdag yid kyis byas pa yid kyis byas pa zhes lung ston na snga ma dang phyi ma mi mthun zhing phyi ma dang snga ma mi mthun par 'gyur ro/_/'khor gyi nang
[\[247a.3\]]du 'di lta bu'i ngo bo bshad de/_lus kyis nyes par spyod pa thams cad las kha na ma tho ba chen po ste/_ngag gis nyes par spyod pa dang yid kyis nyes par spyod pa ni de lta ma yin te/_ngag gis nyes par spyod pa ro dang 'dra ba dang yid kyis nyes par spyod pa ro dang 'dra ba dag gis ci zhig byed
[\[247a.4\]]par 'gyur zhes lus kyis nyes par spyod pa las brtsams te/_kha na ma tho ba rags pa nyid du bstan to/_/'di lta ste khyim bdag gcer bu pa thun bzhi pa thun bzhi pa'i sdom pa can chu dron mo rdeg cing chu grang mo mi 'dod pa de 'chi ba'i dus na chu grang mo 'dod kyang chu grang mo ma rnyed nas
[\[247a.5\]]dus byed par 'gyur ro/_/gcer bu pa gnyen gyi bu de'i 'gro ba ni gang skye ba ni gang /_'jig rten pha rol du gdags pa ni gang /_gau ta ma yid chags pa zhes bya ba ni lha gang na ba der skye bar 'gyur ro/_/de ci'i phyir zhe na/_de'i sems de la bcings bzhin du dus las 'das
[\[247a.6\]]pa'i phyir ro/_/khyim bdag yid kyis byas pa yid kyis byas pa zhes lung ston na snga ma dang phyi ma mi mthun zhing phyi ma dang snga ma mi mthun par 'gyur te/_'khor gyi nang du 'di lta bu'i rang bzhin bshad de/_lus kyis nyes par spyod pa thams cad las kha na ma tho ba chen po ste/_ngag gis nyes par spyod pa dang /_
[\[247a.7\]]yid kyis nyes par spyod pa ni de lta ma yin te/_ngag gis nyes par spyod pa ro dang 'dra ba dang /_yid kyis nyes par spyod pa ro dang 'dra ba dag gis ci zhig byed par 'gyur zhes lus kyis nyes par spyod pa las brtsams te kha na ma tho ba rags pa nyid du bstan to/_/khyim bdag 'di lta ste/_
[\[247b\]]
[\[247b.1\]]na len+d+ra 'di ltar 'byor pa rgyas pa bde ba lo legs pa skye bo dang mi mang pos gang bar gyur la/_de nas lag na ral gri dang phub thogs pa'i skyes bu 'ga' zhig 'ongs nas 'di skad du 'di ltar na len+d+ra 'di ltar 'byor pa rgyas pa bde ba lo legs pa skye bo dang mi mang pos gang ba
[\[247b.2\]]'di nyin zhag gcig la brlag cing nyams par bya'o/_/don ma yin pas phongs par bya'o zhes smra na khyim bdag 'di lta bu sems pa'i skyes bu stobs dang ldan pa des na len+d+ra 'di ltar 'byor pa rgyas pa bde ba lo legs pa skye bo dang mi mang pos gang ba 'di nyin zhag gcig la
[\[247b.3\]]brlag pa dang nyams pa dang don ma yin pas phongs par bya bar nus sam/_gau ta ma ma lags so/_/de ci'i phyir zhe na/_na len+d+ra 'di ltar 'byor pa rgyas pa bde ba lo legs pa skye bo dang mi mang pos gang ba 'di tshegs chung ngus skyes bu gcig gis brlag pa dang nyams pa dang
[\[247b.4\]]don ma yin pas phongs par bya bar mi nus te/_gnyis dang gsum dang bdun gyis kyang brlag pa dang nyams pa dang /_don ma yin pas phongs par bya bar mi nus te/_gzhan du na skyes bu de ni phongs shing dub pa'i skal ba can du 'gyur lags so/_/khyim bdag 'di lta
[\[247b.5\]]ste/_na len+d+ra 'di ltar 'byor cing rgyas pa bde ba lo legs pa skye bo dang mi mang pos gang bar gyur la phyi rol du mu stegs pa'i drang srong rdzu 'phrul dang ldan pa sems la dbang thob pa 'ga' zhig 'ongs nas 'di skad du na len+d+ra 'byor pa rgyas pa bde ba lo legs pa skye bo dang mi mang
[\[247b.6\]]pos gang ba de yid skad cig tsam khros pas brlag par bya'o/_/nyams pa dang don ma yin pas phongs par bya'o/_/thal bar bya'o zhes smra na/_khyim bdag 'di ci snyam du sems/_stobs dang ldan pa'i phyi rol mu stegs pa'i drang srong rdzu 'phrul dang ldan pa sems la
[\[247b.7\]]dbang thob pa des na len+d+ra 'di ltar 'byor pa rgyas pa bde ba lo legs pa skye bo dang mi mang pos gang ba 'di skad cig tsam yid khros pas brlag pa dang nyams pa dang don ma yin pas phongs pa dang thal bar bya bar nus sam/_gau ta ma phyi rol mu stegs pa'i drang srong rdzu 'phrul dang ldan
[\[248a\]]
[\[248a.1\]]pa sems la dbang thob pa des na len+d+ra tsam yid khros pas kyang na len+d+ra dang grong dang grong khyer gyi phyogs gcig dang /_ljongs dang ljongs kyi phyogs gcig kyang sreg par byed par 'gyur na/_ro dang 'dra ba'i na len+d+ra lta smos kyang ci dgos/_/khyim
[\[248a.2\]]bdag yid kyis byas pa yid kyis byas pa zhes lung ston na snga ma dang phyi ma mi mthun zhing phyi ma dang snga ma mi mthun te/_'khor gyi nang du 'di lta bu'i rang bzhin bshad de/_lus kyis nyes par spyad pa thams cad kha na ma tho ba chen po ste/_ngag gis nyes par spyad pa dang /_yid kyis nyes par
[\[248a.3\]]spyad pa ni de lta ma yin te/_ngag gis nyes par spyad pa ro dang 'dra ba dang /_yid kyis nyes par spyad pa ro dang 'dra ba dag gis ci zhig byed par 'gyur zhes lus kyis nyes par spyad pa las brtsams te rags pa nyid du bstan to/_/khyim bdag dbyig pa can gyi dgon pa dang /_ka ling ka'i
[\[248a.4\]]dgon pa dang /_ma tang ka'i dgon pa de stong par gyur cing dgon par gyur pa dag 'ga' zhig las thos sam/_gau ta ma thos lags so/_/dbyig pa can gyi dgon pa dang /_ka ling ka'i dgon pa dang ma tang ka'i dgon pa de dag cis stong par gyur cing dgon par gyur/_de skad
[\[248a.5\]]ces bka' stsal pa dang /_khyim bdag nye ba 'khor cang mi smra bar gyur to/_/de nas bcom ldan 'das kyis khyim bdag nye ba 'khor la 'di skad ces bka' stsal to/_/khyim bdag lung ston cig_/lung ston cing /_/ci'i phyir kha rog 'dug_/'khor gyi nang du 'di lta
[\[248a.6\]]bu'i rang bzhin dag smra ste/_gau ta ma dang bdag lhan cig bar skabs kyi gtam brjod pa na gau ta ma la bdag bden par rtog cing bzod la mi khro'o zhes smras nas kha rog par 'dug gam/_gau ta ma bdag don 'di nyid sems shing kha rog 'dug ste/_ji ltar da ltar bdag gcer
[\[248a.7\]]bu pa byis pa rmongs pa mi gsal ba mi mkhas pas yun ring por bdag bslus so/_/bsgribs shing 'khrul du bcug ste/_'di skad du lus kyis nyes par spyod pa thams cad la kha na ma tho ba chen po ste/_ngag gis nyes par spyod pa dang yid kyis nyes par spyod pa ni de lta ma yin no/_/
[\[248b\]]
[\[248b.1\]]ngag gis nyes par spyod pa ro dang 'dra ba dang /_yid kyis nyes par spyod pa ro dang 'dra ba dag gis ci zhig byed par 'gyur zhes lus kyis nyes par spyod pa la brtsams te/_kha na ma tho ba rags pa nyid du bstan to/_/gau ta ma drang srong rnams yid khros pas de ltar gyur to zhes thos
[\[248b.2\]]so/_'di nas bzung ste gau ta ma la mngon par dad do/_/log par lta ba kha na ma tho ba chen po yin no zhes bya ba la/_gleng gzhi ni mnyan du yod pa na'o/_/dge slong dag med par lta ba ni kha na ma tho ba chen po ste/_de ci'i phyir zhe na/_log par lta ba can gyi skyes bu'i lus kyi
[\[248b.3\]]las dang /_de bzhin du lta ba'i ngag dang yid kyi las dang don du gnyer ba dang /_smon lam dang de'i rjes su 'jug pa'i chos 'du byed thams cad kyang mi 'dod pa mngon par 'grub par byed pa/_mi sdug pa dang /_mi dga' ba dang /_yid du mi 'ong ba dang /_yid du mi
[\[248b.4\]]'thad pa dang /_mngon par mi dga' ba nyid sgrub par byed pa ste/_de ci'i phyir zhe na/_lta ba de ni sdig pa can te 'di ltar log par lta ba'o/_/'di lta ste nim pa'i sa bon nam/_ku ba khan te ma'i sa bon nam/_ke sha ta'i sa bon dag zhing bzang zhing gshin pa'i sa phyogs su
[\[248b.5\]]btab na gang dang gang sa'i bcud ni sas len cing /_chu'i ni chus/_me'i ni mes/_rlung gi ni rlung gis blangs nas de thams cad kha ba dang tsha ba dang ro med pa can du 'gyur ro/_/de ci'i phyir zhe na/_'di ltar sa bon ro kha ba dang tsha ba dang ro med pa can yin pa'i phyir ro/_/de bzhin du
[\[248b.6\]]log par lta ba ni mchog tu kha na ma tho ba chen po'o/_/log par lta ba can gyi skyes bu'i lus kyi las dang /_de bzhin du lta ba'i ngag dang yid kyi las dang /_don du gnyer ba dang /_smon lam dang de'i rjes su mthun pa'i chos 'du byed thams cad kyang mi 'dod pa mngon par 'grub par
[\[248b.7\]]byed/_mi sdug pa dang /_mi dga' ba dang /_yid du mi 'ong ba dang /_yid du mi 'thad pa mngon par 'grub par byed pa ste/_de ci'i phyir zhe na/_lta ba de ni sdig pa can te 'di ltar log par lta ba'o/_/dge slong dag yang dag pa'i lta ba ni kha na ma tho ba med pa'i mchog ste/_de ci'i phyir
[\[249a\]]
[\[249a.1\]]zhe na/_yang dag par lta ba can gyi skyes bu'i lus kyi las dang /_ngag dang yid kyi las kyang de'i don du gnyer ba dang /_smon lam dang /_de'i rjes su mthun pa'i chos 'du byed thams cad kyang 'dod pa mngon par 'grub par byed pa sdug pa dang dga' ba dang
[\[249a.2\]]yid du 'ong ba dang yid du 'thad pa mngon par 'grub par byed pa ste/_de ci'i phyir zhe na/_'di ltar lta ba de ni dge ba'o/_/'di lta ste/_bu ram shing gi sa bon nam/_'bras kyi sa bon nam/_rgun 'bru'i sa bon dag zhing bzang zhing gshin pa la btab na de'i gang dang gang gi
[\[249a.3\]]sa'i bcud ni sas len cing /_chu'i ni chus/_me'i ni mes/_rlung gi ni rlung gis blangs nas de thams cad mi kha zhing mi tsha la ro dang bcas par 'gyur te/_de ci'i phyir zhe na/_'di ltar sa bon mi kha zhing mi tsha la ro dang bcas pa yin pa'i phyir ro/_/de bzhin du yang dag par
[\[249a.4\]]lta ba ni kha na ma \u0f85tho ba med pa'i mchog yin no/_/yang dag pa'i lta ba can gyi lus kyi las dang /_de bzhin du lta ba'i ngag dang yid kyi las dang de'i don du gnyer ba dang /_smon lam dang de'i rjes su mthun pa'i 'du byed kyi chos thams cad kyang 'dod pa mngon par 'grub par
[\[249a.5\]]byed pa/_sdug pa dang dga' ba dang yid du 'ong ba dang yid du 'thad pa sgrub par byed pa ste/_de ci'i phyir zhe na/_'di ltar yang /_lta ba de ni dge ba'o/_/sman pa'i chos ni bstan mi bya/_/bag med pa dang gnas mi bya/_/'jig rten 'phel bar mi bya ste/_/log par lta can
[\[249a.6\]]'dod mi bya/_/'jig rten pa yi yang dag lta/_/chen po gang la yod gyur pa/_/de ni skye ba stong du yang /_/ngan 'gror 'gro bar mi 'gyur ro/_/zhes gsungs so/_/de nyid kyi phyir ji skad du grong dpon ngas 'di nas bzung zhes bya ba la sogs pa la/_bcom ldan 'das
[\[249a.7\]]dge slong gi dge 'dun mang po brgya phrag phyed dang bcu gsum gyi dge slong dang /_dge bsnyen stong dang /_slong mo za ba lnga brgya tsam dang thabs cig tu grong nas grong du dang /_grong khyer nas grong khyer dang ljongs nas ljongs su rgyu zhing na len+d+ra gang na ba der gshegs nas na
[\[249b\]]
[\[249b.1\]]len+d+ra'i a mras bskor ba'i tshal na bzhugs so/_/de'i tshe na mu ge chen po rgal bar dka' zhing slong mo bas zas dag rnyed par dka' ba byung bar gyur to/_/de nas gcer bu pa'i dge bsnyen grong dpon lag na ral gri thogs pa zhig gcer bu pa gang na ba der nye bar song ste/_nye bar
[\[249b.2\]]song nas gcer bu pa'i rkang pa la mgo bos phyag byas nas phyogs gcig tu 'dug go/_/phyogs gcig tu 'dug pa dang /_grong dpon lag na ral gri thogs pa de la gcer bu pa dag gis 'di skad ces smras so/_/grong dpon gang gi phyir ngos gnyis la bug pa yod pa'i lcags
[\[249b.3\]]kyi thu lum lta bu'i dge sbyong gau ta mas dri ba dris nas lung bstan par yang mi nus bstan par bya ba ma yin par yang mi nus pa'i rtsod pa dag bya bar nus sam/_'phags pa dag ji ltar na ngos gnyis la bug pa gnyis yod pa'i lcags kyi thu lum lta bu'i dge sbyong gau ta mas
[\[249b.4\]]dri ba dris na lung bstan par yang mi nus/_lung bstan par bya ba ma yin par yang mi nus pa'i rtsod pa dag ji ltar lags/_grong dpon khyod dge sbyong gau ta ma gang na ba der nye bar song la nye bar song nas 'di skad ces smros shig_/dge sbyong gau ta ma khyod khyim gyi skye ba sems
[\[249b.5\]]sam khyim gyi bsngags pa dag rjod par byed dam/_gal te de ma yin no zhes zer na 'di skad ces brjod par bya ste/_de ltar na gau ta ma khyod dang phyis byis pa so so'i skye bo thams cad dang khyad par ci zhig yod/_gal te de de bzhin no zhes zer na 'di skad du brjod par bya ste/_
[\[249b.6\]]dge sbyong gau ta ma khyod da ltar mu ge chen po rgal bar dka' zhing slong mo pas zas dag rnyed par dka' ba byung ba na dge slong gi dge 'dun mang po brgya phrag phyed dang bcu gsum gyi dge slong dang dge bsnyen stong dang slong mo za ba lnga brgya tsam dang lhan cig tu grong nas grong du grong khyer
[\[249b.7\]]nas grong khyer du ljongs nas ljongs su rgyu zhing gau ta ma khyim rnams la ser ba bzhin du rgyu zhing gnod pa byed la khyim gyi skye bo 'joms par byed de/_gau ta ma 'di ni mi rigs pa 'di ni mi 'dra ba 'di ni mi 'thad pa'o zhes grong dpon 'di skad du smras na ngos gnyis na bu ga yod pa'i
[\[250a\]]
[\[250a.1\]]lcags kyi thu lum lta bu 'di dge sbyong gau ta mas dris na lung bstan par yang mi nus bstan par bya ba ma yin par yang mi nus pa'i rtsod par 'gyur ro/_/'phags pa dag nus lags so/_/de nas gcer bu pa'i nyan thos grong dpon lag na ral gri thogs
[\[250a.2\]]pa gcer bu pas bskul nas na len+d+ra gang na ba der song ste/_bcom ldan 'das gang na ba der nye bar song nas bcom ldan 'das dang lhan cig yang dag par dga' bar 'gyur ba dang yang dag par bde bar 'gyur ba'i gtam rnam pa sna tshogs byas te phyogs gcig tu 'dug
[\[250a.3\]]go/_phyogs gcig tu 'dug nas grong dpon lag na ral gri thogs pa des bcom ldan 'das la 'di skad ces gsol to/_/gau ta ma khyod khyim rnams kyi skye ba rtog par byed dam/_khyim dag gi bsngags pa rjod par byed dam/_grong dpon de bzhin gshegs pa ni
[\[250a.4\]]yun ring mo nas khyim rnams kyi skye ba brtag par mdzad cing khyim rnams kyi bsngags pa brjod par mdzad do/_/gau ta ma khyod da ltar mu ge chen po rgal bar dka' zhing slong mo ba dag gis zas dag rnyed par dka' ba byung ba na dge slong gi dge 'dun mang po brgya phrag phyed dang
[\[250a.5\]]bcu gsum gyi dge slong dang /_dge bsnyen stong dang /_slong mo pa lnga brgya tsam dang thabs cig tu grong nas grong dang grong khyer nas grong khyer dang /_ljongs nas ljongs su rgyu zhing /_khyim rnams la ser ba bzhin du gnod par byed dam/_khyim gyi skye ba bcom par byed
[\[250a.6\]]dam/_gau ta ma 'di ni mi rigs pa 'di ni mi 'dra ba 'di ni mi 'thad pa'o/_/grong dpon ngas 'di nas bzung ste bskal pa dgu bcu rtsa gcig yang dag par rjes su dran te/_zas sbyin pa ster bar bya ba'i phyir khyim gang la yang mi bde ba dang nyam nga ba dang gnod par mngon
[\[250a.7\]]par mi mkhyen to/_/grong dpon 'on kyang khyed kyis mthong ngam/_khyim rnams phyug pa dang nor mang po dang /_yo byad rab tu mang ba dang /_pha'i nor mang ba dang /_nor dang gser dang sa le sbram dang /_mdzod dang bang ba dang khyim gyi tshogs mang po dang /_bran pho dang bran mo
[\[250b\]]
[\[250b.1\]]dang las byed pa'i skyes bu mang po dang /_gnyen bshes dang /_snag gi [(]gnyan [,]gnyen [)]mtshams mang po dang ldan pa dag mthong ngam/_de dag ni yun ring po'i dge ba las byung ba/_bden pa las byung ba/_nye bar zhi ba las byung ba'o/_/grong dpon brgyad po 'di dag ni khyim
[\[250b.2\]]rnams 'jig cing skye bar mi 'gyur ba'i rkyen brgyad de/_brgyad gang zhe na/_grong dpon rgyal po ni khyim 'joms par byed pa'o/_/rkun po dang /_me dang /_chu dang /_gter dang /_las kyi mtha' dang /_mi dga' bas sgro 'dogs pa dang /_bud med gang gis khyim dang /_
[\[250b.3\]]khyim gyi yan lag rnams don ma yin pas phongs par byed cing skyer mi ster ba'o/_/grong dpon mi rtag pa zhes bya ba brgyad po yang ngas bstan par byas te/_grong dpon gang kha cig rgyu dang rkyen brgyad po spangs nas 'di skad du dge sbyong gau ta ma ni khyim rnams la gnod
[\[250b.4\]]par rtog cing skyo bar mi rtog pa'o zhes smra na/_de'i tshig de lta ba ma spangs shing 'dod pa dang bzod pa dang log pa'i rnam par rtog pa ma spangs pa ste/_mda' thur du 'phangs pa ltar lus zhig ste shi ba'i 'og tu ngan song ngan 'gro log par ltung ba sems can dmyal ba
[\[250b.5\]]rnams kyi nang du skye bar 'gyur ro/_/de skad ces bka' stsal pa dang /_grong dpon lag na ral gri thogs pa ngu shing mchi ma 'dzag ste/_de nas grong dpon lag na ral gri thogs pa ngu zhing mchi ma 'dzag bzhin du bcom ldan 'das gang na ba der thal mo sbyar nas
[\[250b.6\]]phyag byed cing 'di skad ces gsol to/_/bcom ldan 'das sdig pa bgyis so/_/bde bar gshegs pa sdig pa bgyis so/_/ji ltar byis pa rmongs pa mi gsal ba mi mkhas par gyur pas gau ta ma la mi bden pa gsog brdzun du smra bas smad par bgyis so/_/gau ta
[\[250b.7\]]ma de bdag gis sdig par mthong zhing sdig par shes nas mthol lags te/_gau ta ma bdag la thugs brtse bar mdzad du gsol/_grong dpon bden te sdig pa la sdig par mthong nas sdig par bshags sam/_ji ltar byis pa mi gsal ba mi mkhas par gyur pas
[\[251a\]]
[\[251a.1\]]gau ta ma la mi bden pa gsog brdzun du smra bas smad par byas pa de gang gi phyir grong dpon khyod kyis mi rigs par mthong zhing mthong nas bshags te/_phyis mi byed pa'i sdom pa 'dzin na mi 'phel zhing spong la dge ba'i chos rnams nyams par mi
[\[251a.2\]]'gyur te/_de ci'i phyir zhe na/_grong dpon gang kha cig sdig pa la sdig par mthong zhing shes nas mthol zhing phyis mi byed pa'i sdom pa 'dzin na mi 'phel zhing spong la dge ba'i chos rnams nyams par mi 'gyur ro/_/de nas grong dpon lag na ral gri thogs pa bcom ldan
[\[251a.3\]]'das kyis gsungs pa la mngon par dga' zhing rjes su yi rangs nas bcom ldan 'das kyi drung nas song ngo /_/bsod nams bya ba'i dngos po ni rnam pa gsum ste zhes bya ba la/_gleng gzhi ni mnyan du yod pa na'o/_/dge slong dag bsod nams bya ba'i dngos po ni gsum po
[\[251a.4\]]'di dag ste/_gsum gang zhe na/_sbyin pa las byung ba'i bsod nams bya ba'i dngos po dang /_tshul khrims las byung ba'i bsod nams bya ba'i dngos po dang /_bsgoms pa las byung ba'i bsod nams bya ba'i dngos po'o/_/sbyin pa las byung ba'i bsod nams bya ba'i
[\[251a.5\]]dngos po gang zhe na/_kha cig sbyin pa por gyur te/_dge sbyong ngam bram ze dang snying rje ba dang slong ba dang lam du zhugs pa dag la 'di lta ste zas dang ston mo dang gos dang phreng ba dang dri dang byug pa dang khri dang sgron ma dag sbyin par byed pa ste/_'di ni sbyin pa las byung ba'i bsod
[\[251a.6\]]nams bya ba'i dngos po zhes bya'o/_/tshul khrims las byung ba'i bsod nams bya ba'i dngos po gang zhe na/_'di na kha cig srog gcod pa spong zhing srog gcod pa las log pa dang /_ma byin par len pa dang /_'dod pas log par g.yem pa dang /_brdzun du smra ba dang /_'bru'i
[\[251a.7\]]chang dang bcos pa'i chang myos par 'gyur ba bag med pa'i gnas spong zhing 'bru'i chang dang bcos pa'i chang myos par 'gyur ba bag med pa'i gnas las log par gyur pa'o/_/'di ni tshul khrims las byung ba'i bsod nams bya ba'i dngos po zhes bya'o/_/bsgoms
[\[251b\]]
[\[251b.1\]]pa las byung ba'i bsod nams bya ba'i dngos po gang zhe na/_'di na kha cig byams pa dang lhan cig par gyur pa'i sems khon med pa 'gran zla med pa gnod pa med pa yangs pa thams cad du khyab pa tshad med pa legs par bsgoms pas phyogs gcig tu rgyas par khyab
[\[251b.2\]]par byas nas bsgrubs te gnas so/_/de bzhin du gnyis pa dang gsum pa dang bzhi pa dang steng dang 'og dang phyogs bcu'i 'jig rten thams cad byams pa dang /_lhan cig pa'i sems khon med pa 'gran zla med pa gnod pa med pa/_yangs pa thams cad du khyab pa tshad
[\[251b.3\]]med pa legs par bsgoms pas rgyas par khyab par byas te bsgrubs nas gnas so/_/snying rje dang dga' ba dang btang snyoms dang lhan cig par gyur pa'i sems kho na med pa 'gran zla med pa gnod pa med pa/_yangs pa thams cad du song ba tshad med pa legs par bsgoms
[\[251b.4\]]pas phyogs gcig tu rgyas par khyab par byas te bsgrubs nas gnas so/_/de bzhin du gnyis pa dang gsum pa dang bzhi pa dang steng dang /_'og dang thad ka'i phyogs bcu'i 'jig rten gyi khams thams cad btang snyoms dang lhan cig pa'i sems khon med pa 'gran zla med pa gnod
[\[251b.5\]]pa med pa yangs pa thams cad du song ba tshad med pa legs par bsgoms pas khyab par byas te bsgrubs nas gnas so/_/'di ni bsgoms pa las byung ba'i bsod nams bya ba'i dngos po zhes bya'o/_/dge slong dag de la sbyin pa las byung ba'i bsod nams bya ba'i
[\[251b.6\]]dngos po bsten cing bsgoms te lan mang du byas pas longs spyod chen po thob par 'gyur ro/_/tshul khrims las byung ba'i bsod nams bya ba'i dngos po bsten cing bsgoms te lan mang du byas na mtho ris su skye bar 'gyur ro/_/bsgoms pa las byung ba'i bsod nams bya
[\[251b.7\]]ba'i dngos po bsten cing bsgoms te [(]len [,]lan [)]mang du byas na bral ba 'thob par 'gyur ro/_/bcom ldan 'das kyis de skad bka' stsal te/_bde bar gshegs pas de skad gsungs nas/_ston pas gzhan yang 'di skad ces bka' stsal to/_/thog ma tha mar bde 'byung ba'i/_/
[\[252a\]]
[\[252a.1\]]chos nyid rjes su bslab par bya/_/sbyin pa dang ni tshul khrims dang /_/byams pa'i sems ni bsgom par bya/_/chos gsum dag ni bsgom byas nas/_/rtag tu bde ba thob cing ldan/_/mkhas pa gnod med bde ba yi/_'jig rten dag tu skye bar
[\[252a.2\]]'gyur/_/bcom ldan 'das kyis de skad ces bka' stsal pa dang /_dge slong de dag bcom ldan 'das kyis gsungs pa la mngon par dga' zhing rjes su yi rangs so/_/sbyin bdag khyad 'phags dad sogs kyis/_zhes bya ba la/_gleng gzhi ni mnyan du yod pa na'o/_/
[\[252a.3\]]dge slong dag skyes bu dam pa'i sbyin pa ni rnam pa lnga ste/_lnga gang zhe na/_dge slong mthu dam pa dad pas sbyin pa sbyin par byed/_gus par byas te dang /_rang gi lag nas dang /_dus su dang /_gzhan la mi gnod par sbyin pa sbyin par byed do/_/dge slong dag dad pas sbyin pa'i
[\[252a.4\]]sbyin pa po'i 'bras bu rnam par smin pa gang zhe na/_kun dga' bo dad pas sbyin na phyug por 'gyur te/_nor mang zhing longs spyod che ba dang /_nye bar mkho ba mang po dang /_nang mi mang po dang /_nor dang 'bru dang gser dang sa le sbram dang /_bang mdzod kyi tshogs mang po
[\[252a.5\]]dang /_g.yog po dang g.yog mo dang las byed pa'i mi mang po dang /_grogs po dang nye du dang snag gi gnyen mtshams mang po dang ldan par 'gyur ro/_/dge slong dag dad pas sbyin pa'i sbyin pa po'i 'bras bu rnam par smin pa de ltar 'gyur ro/_/dge slong dag gus par
[\[252a.6\]]byas te sbyin pa'i sbyin bdag gi 'bras bu rnam par smin pa gang zhe na/_gus par byas te sbyin pa sbyin na phyug por 'gyur ro zhes bya ba nas grogs po dang mdza' bo dang nye du dang snag gi gnyen mtshams mang po dang ldan par 'gyur ro zhes bya ba'i bar du ste/_pha dang ma dang /_
[\[252a.7\]]bu dang /_g.yog po dang /_g.yog mo dang las byed pa'i mi rnams kyis gus par byed par 'gyur zhing grogs po dang /_mdza' bo dang nye du dang snag gi gnyen mtshams dang rgyal po dang /_lha dang /_sngon 'dris pa dang /_dge sbyong dang /_bram ze rnams kyis gus par
[\[252b\]]
[\[252b.1\]]byed par 'gyur ba ste/_dge slong dag gus par byas te sbyin pa ni sbyin pa po 'bras bu rnam par smin pa de ltar 'gyur ro/_/dge slong dag rang gi lag nas sbyin pa'i sbyin pa po'i 'bras bu rnam par smin pa gang zhe na/_rang gi lag nas sbyin pa sbyin na phyug por 'gyur ro zhes
[\[252b.2\]]bya ba nas grogs po dang mdza' bo dang nye du dang snag gi gnyen mtshams mang po dang ldan par 'gyur ro zhes bya ba'i bar du ste/_khyim gyi longs spyod rgya chen po la sems mngon par dga' bar 'gyur zhing gos kyi longs spyod rgya chen po thob pa dang /_zas kyi longs spyod rgya chen po dang /_
[\[252b.3\]]mal cha dang stan gyi longs spyod rgya chen po dang /_yid kyi longs spyod rgya chen po dang /_gzugs dang sgra dang dri dang ro dang /_reg bya'i longs spyod rgya chen po la sems mngon par dga' bar 'gyur ro/_/dge slong dag rang gi lag nas sbyin pa'i sbyin pa po'i 'bras bu rnam par
[\[252b.4\]]smin pa de ltar 'gyur ro/_/dge slong dag dus su sbyin pa'i sbyin pa po'i 'bras bu rnam par smin pa gang zhe na/_dus su sbyin na phyug por 'gyur ro zhes bya ba nas grogs po dang mdza' bo dang nye du dang snag gi gnyen mtshams mang po dang ldan par 'gyur ro zhes bya ba'i bar du ste/_
[\[252b.5\]]de'i longs spyod nyams shing zhig pa dag kyang phyir skye bar 'gyur te/_dge slong dag 'di ni dus su sbyin par byed pa'i sbyin pa po'i 'bras bu rnam par smin pa yin no/_/dge slong dag gzhan la mi gnod par sbyin par byed pa'i sbyin pa po'i 'bras bu rnam par smin pa gang zhe na/_
[\[252b.6\]]gzhan la mi gnod par byed pa'i sbyin pa sbyin na phyug por 'gyur ro zhes bya ba nas/_grogs po dang mdza' bo nas nye du dang snag gi gnyen mtshams mang po dang ldan par 'gyur ro zhes bya ba'i bar du ste/_gang gis longs spyod mang ste brtson 'grus kyis mang po bsags shing
[\[252b.7\]]rdul dang dri mas lus la khyab ste chos dang ldan zhing chos kyi rnyed pa de dag rgyal po'am/_rkun po'am/_me'am/_chu'am/_mi dga' ba'i chad pa dag las gang gis kyang 'phrogs par nus pa ma yin te/_dge slong dag gzhan la mi gnod par sbyin pa byed na sbyin pa po'i
[\[253a\]]
[\[253a.1\]]'bras bu rnam par smin pa de ltar 'gyur ro/_/mkhas pas dad gus rang la gnas/_/dus su mi gnod sbyin byed na/_/sbyin bdag sbyin pa yangs shing che/_/skal pa chen po 'byung bar 'gyur/_/zhes bka' stsal to/_/kha dog la sogs phun
[\[253a.2\]]tshogs dngos/_/zhes bya ba la/_gleng gzhi ni mnyan du yod pa na'o/_/dge slong dag bzhi po 'di dag sbyin pa ste/_bzhi gang zhe na/_kha dog dang dri dang ro dag phun sum tshogs pa ma yin pa'i sbyin pa yang yod la kha dog phun sum tshogs pa yin la dri dang ro phun sum tshogs
[\[253a.3\]]pa ma yin pa'i sbyin pa yang yod/_kha dog dang dri phun sum tshogs pa yin la ro phun sum tshogs pa ma yin pa'i sbyin pa yang yod/_kha dog dang dri dang ro phun sum tshogs pa'i sbyin pa yang yod do/_/de la gal te 'di lta bu'i sbyin pa kha dog dang dri dang ro phun sum tshogs pa ma
[\[253a.4\]]yin pa 'di lta bu'i ngo bo'i sbyin pa dag sbyin par byed na phyug por 'gyur te/_nor mang zhing longs spyod che ba dang /_nye bar mkho ba mang ba dang /_pha'i nor mang ba dang /_nor dang 'bru dang gser dang /_sa le sbram dang bang ba dang mdzod mang po dang ldan par 'gyur ro/_/bran pho dang
[\[253a.5\]]bran mo dang las byed pa'i mi mang po dang /_grogs po dang mdza' bo dang nye du dang snag gi gnyen mtshams mang po dang ldan par 'gyur gyi/_mdzes shing gzugs bzang bar mi 'gyur te/_grags pa dang stobs che ba dang /_skye bo mang po dga' ba dang yid du 'ong bar mi 'gyur
[\[253a.6\]]ro/_/dge slong dag 'di lta bu'i sbyin pa sbyin bdag gi 'bras bu rnam par smin pa 'di lta bur re bar bya'o/_/de la gal te 'di lta bu'i sbyin pa kha dog phun sum tshogs pa yin zhing dri dang ro phun sum tshogs pa ma yin pa 'di lta bu'i ngo bo'i sbyin pa dag sbyin par byed na phyug por
[\[253a.7\]]'gyur ro zhes bya ba nas/_grogs po dang mdza' bo dang nye du dang snag gi gnyen mtshams mang po dang ldan par 'gyur ro zhes bya ba'i bar du ste/_mdzes shing gzugs bzang bar 'gyur gyi/_grags pa dang /_stobs chen po dang /_skye bo mang po dga' ba dang yid du 'ong bar
[\[253b\]]
[\[253b.1\]]mi 'gyur ro/_/dge slong dag 'di lta bu'i ngo bo'i sbyin pa sbyin par byed na rnam par smin pa 'di lta bur re bar bya'o/_/de la gal te 'di lta bu'i sbyin pa kha dog dang /_dri phun sum tshogs pa yin la/_ro phun sum tshogs pa ma yin pa de lta bu'i ngo
[\[253b.2\]]bo'i sbyin pa dag sbyin par byed na phyug por 'gyur ro zhes bya ba nas/_mdza' bo dang grogs po dang snag gi gnyen mtshams mang po dang ldan par 'gyur zhing mdzes shing gzugs bzang ba dang /_grags pa dang stobs che ba can du 'gyur gyi/_skye bo mang po dga' ba dang /_
[\[253b.3\]]yid du 'ong bar mi 'gyur te/_dge slong dag 'di lta bu'i ngo bo sbyin pa sbyin par byed na rnam par smin pa 'di lta bur re bar bya'o/_/de la gal te 'di lta bu'i sbyin pa kha dog dang dri dang ro phun sum tshogs pa 'di lta bu'i ngo bo'i sbyin pa dag sbyin par byed na phyug por 'gyur ro zhes bya
[\[253b.4\]]ba nas/_grogs po dang mdza' bo dang nye du dang snag gi gnyen mtshams mang po dang ldan par 'gyur ro zhes bya ba'i bar du ste/_mdzes shing gzugs bzang ba dang /_grags pa dang /_stobs che ba dang /_skye bo mang po dga' zhing yid du 'ong bar 'gyur te/_dge slong dag 'di lta bu'i
[\[253b.5\]]ngo bo'i sbyin pa dag sbyin par byed na rnam par smin pa 'di lta bur re bar bya'o/_/rnam pa du ma phun tshogs shing /_/ser sna med par sbyin byed na/_/rnam pa du ma phun tshogs pa'i/_/rnam par smin pa so sor bsten/_/mig gis yid 'ong gzugs mthong zhing /_/sgra dang dri dang
[\[253b.6\]]de bzhin ro/_/lus kyis yid 'ong reg bya dag_/so sor kun du bsten par 'gyur/_/las kyi rnam smin las skyes pa'i/_/yid kyis chos rnams shes pa dang /_/yid du 'ong ba shes 'gyur gyi/_/nam yang yid du mi 'ong min/_/rnam pa du ma phun tshogs shing /_/ser
[\[253b.7\]]sna med par sbyin byed na/_/rnam pa du ma phun tshogs pa'i/_/rnam par smin pa so sor bsten/_/lnga tshan lnga pa'i dmigs pa dang /_/mi dmigs pa'i tshigs su bcad pa dang /_mu bzhi pa'i mdo'i tshig las 'di dag nye bar bkod pa'o/_/bcom ldan 'das kyis ji
[\[254a\]]
[\[254a.1\]]skad du dud 'gro'i skye gnas su gtogs pa brgya la zhes bya ba la sogs pa la/_bcom ldan 'das ser skya'i gzhi n+ya gro d+ha'i kun dga' ra ba na bzhugs te/_de na skye dgu'i bdag mo chen mo gau ta ma'i gos sar pa gser gyi mdog lta bu zung gnyis
[\[254a.2\]]khyer te/_bcom ldan 'das gang na ba der nye bar song ste nye bar song nas bcom ldan 'das kyi zhabs gnyis la spyi bos phyag byas nas phyogs gcig tu 'dug go/_/phyogs gcig tu 'dug nas skye dgu'i bdag mo chen mos bcom ldan 'das la 'di skad ces gsol to/_/
[\[254a.3\]]btsun pa gos sar pa gser gyi mdog lta bu zung 'di gnyis bcom ldan 'das kyis mnabs par 'gyur ro zhes bcom ldan 'das kyi phyir rang nyid kyis bgyis pa lags kyis/_'di dag bcom ldan 'das kyis thugs brtse ba'i slad du bzhes su gsol/_/gau ta ma'i 'di dag
[\[254a.4\]]dge 'dun la phul cig_/dge 'dun la phul na nga dang dge 'dun gyis longs spyad pa byas par 'gyur ro/_/lan gnyis lan gsum du bcom ldan 'das la skye dgu'i bdag mo chen mos 'di skad ces gsol to/_/btsun pa gos sar pa gser gyi mdog lta bu zung gnyis
[\[254a.5\]]po 'di bcom ldan 'das kyis mnabs par 'gyur ro zhes bcom ldan 'das kyi phyir rang nyid kyis bgyis pa lags kyis bcom ldan 'das thugs brtse ba'i slad du 'di dag bzhes su gsol/_bcom ldan 'das kyis kyang lan gnyis lan gsum du skye dgu'i bdag mo
[\[254a.6\]]chen mo gau ta mi la 'di skad ces bka' stsal to/_/gau ta ma'i dge 'dun la phul cig_/dge 'dun la phul na nga dang dge 'dun gyis longs spyod pa byas par 'gyur ro/_/de'i tshe tshe dang ldan pa kun dga' bo bcom ldan 'das kyi rgyab logs na rlung yab thogs te/_bcom
[\[254a.7\]]ldan 'das la rlung yab g.yob cing 'dug par gyur to/_/de nas tshe dang ldan pa kun dga' bos bcom ldan 'das la 'di skad ces gsol to/_/btsun pa skye dgu'i bdag mo chen mo gau ta ma'i ni bcom ldan 'das la phan pa mang po byed pa ste/_bcom ldan 'das
[\[254b\]]
[\[254b.1\]]btsas ma thag tu yum sgyu ma dus las 'das te/_rang gi nu ma bsnun cing gsos cher bskyed pa lags kyis/_bcom ldan 'das thugs brtse bar dgongs te gos sar pa gser gyi mdog lta bu zung gnyis po 'di skye dgu'i bdag mo chen mo las bzhes su gsol/_kun
[\[254b.2\]]dga' bo de de bzhin te/_skye dgu'i bdag mo chen mo gau ta ma'i ni nga la phan pa mang po byed pa btsas ma thag tu yum sgyu ma dus las 'das te rang gi nu ma bsnun zhing gsos cher bskyed pa yin mod kyi/_'on kyang nga yang skye dgu'i bdag mo chen mo la phan pa mang po byed pa ste/_de ci'i
[\[254b.3\]]phyir zhe na/_kun dga' bo dge ba'i bshes gnyen nga dang phrad pas skye dgu'i bdag mo chen mo sangs rgyas la mngon par dad cing chos dang dge 'dun la mngon par dad pa dang /_sangs rgyas la skyabs su song chos dang dge 'dun la skyabs su song /_sangs rgyas la mtha' gcig
[\[254b.4\]]tu nges/_chos dang dge 'dun la mtha' gcig tu nges/_sangs rgyas dang chos dang dge 'dun la the tshom dang yid gnyis dang bral/_sdug bsngal dang /_kun 'byung dang /_'gog pa dang lam la the tshom dang yid gnyis dang bral/_bden pa mthong zhing phyir mi 'ong ba'i 'bras bu
[\[254b.5\]]rtogs te/_kun dga' bo gang zag gang zhig gang zag gang zhig dang phrad pas sangs rgyas la mngon par dad/_chos dang dge 'dun la mngon par dang /_sangs rgyas la skyabs su song /_chos dang dge 'dun la skyabs su song /_sangs rgyas la mtha' gcig tu nges/_
[\[254b.6\]]chos dang dge 'dun la mtha' gcig tu nges/_sangs rgyas dang chos dang dge 'dun la the tshom dang yid gnyis dang bral/_sdug bsngal dang kun 'byung dang 'gog pa dang lam la the tshom dang yid gnyis dang bral/_bden pa mthong zhing phyir mi 'ong ba'i 'bras bu mngon
[\[254b.7\]]par rtogs te/_gang zag de la gang zag 'dis ji srid 'tsho'i bar du 'di lta ste/_chos gos dang bsod snyoms dang mal cha dang /_stan dang /_na ba'i gsos sman dang /_nye bar byas pa thams cad kyis lan glan par sla ba ma yin no/_/kun dga' bo dge 'dun du gyur pa'i
[\[255a\]]
[\[255a.1\]]yon gnas bdun dang gang zag ni bcu bzhi yod de/_dge 'dun du gyur pa yon gnas bdun gang zhe na/_sangs rgyas la mngon du phyogs te dge slong gi dge 'dun la sbyin pa byin na dge 'dun yon gnas yin no/_/dge slong gi dge 'dun la sbyin
[\[255a.2\]]pa byin na dge 'dun yon gnas yin no/_/dge slong ma'i dge 'dun la sbyin pa sbyin par byed na yang dge 'dun yon gnas yin no/_/gnyi ga'i dge 'dun la sbyin pa sbyin par byed na dge 'dun yon gnas yin no/_/dge slong gi dge 'dun 'di tsam gshegs shig ces
[\[255a.3\]]sbyin pa sbyin par byed na yang dge 'dun yon gnas yin no/_/dge slong ma'i dge 'dun 'di tsam gshegs shig ces sbyin pa sbyin par byed na yang dge 'dun yon gnas yin no/_/gnyi ga'i dge 'dun la 'di tsam gshegs shig_/ces sbyin pa sbyin par byed na dge
[\[255a.4\]]'dun yon gnas yin no zhes bya ba dang /_kun dga' bo ma 'ongs pa'i dus na sa'i rigs zhes bya ba la mgul pa chos gos tshal bu thogs pa dag 'byung bar 'gyur te/_de la yang bram ze dang khyim bdag gang zhig gis dge 'dun mngon par byas nas bsams
[\[255a.5\]]shing dge 'dun du dmigs nas sbyin pa dag gtong bar 'gyur/_bsod nams dag byed par 'gyur te/_de yang bsod nams kyi sgor 'gyur ro zhes nga smra'o/_/da ltar gyi dge 'dun la bzod pa phun sum tshogs pa/_mdzes pa phun sum tshogs pa/_zhi ba phun [(]sum [,]sum tshogs [)]
[\[255a.6\]]tshogs pa/_dul ba phun sum tshogs pa/_spyod yul phun sum tshogs pa/_spyod lam phun sum tshogs pa/_spyod yul dang spyod lam phun sum tshogs pa/_tshul khrims phun sum tshogs pa/_ting nge 'dzin phun sum tshogs pa/_shes rab phun sum tshogs pa/_rnam
[\[255a.7\]]par grol ba phun sum tshogs pa/_rnam par grol ba'i ye shes mthong ba phun sum tshogs pa sbyin pa'i 'os su gyur pa/_rab tu sbyin pa'i 'os su gyur pa/_thal mo sbyar bar bya ba phyag gi 'os su gyur pa/_'jig rten gyi bla na med pa'i yon gnas la lta smos kyang ci zhig dgos
[\[255b\]]
[\[255b.1\]]kun dga' bo phyi rol pa la sbyin pa dang /_legs par sbyin pa dang /_mchod sbyin dang /_sbyin pa'i zhing du gyur pa ji ltar dge slong gi dge 'dun yang dag par rjes su ngas ma mthong ngo /_/kun dga' bo 'phags pa'i dge 'dun la bya ba chung ngu byas kyang ma 'ongs pa'i dus na 'bras
[\[255b.2\]]bu chen po dang rjes su bsngags pa che zhing rgya che bar 'gyur ro/_/gang zag rnam pa bcu bzhi gang zhe na/_de bzhin gshegs pa dgra bcom pa yang dag par rdzogs pa'i sangs rgyas la sbyin pa sbyin par byed na gang zag so so yon gnas yin no/_/rang sangs rgyas la sbyin pa sbyin
[\[255b.3\]]par byed na gang zag so so yon gnas yin no/_/dgra bcom pa la sbyin pa sbyin par byed na gang zag so so yon gnas yin no/_/dgra bcom pa'i 'bras bu mngon du bya ba'i phyir zhugs pa la sbyin pa sbyin par byed na gang zag so so yon gnas yin no/_/phyir mi 'ong ba la sbyin pa
[\[255b.4\]]sbyin par byed na gang zag so so yon gnas yin no/_/phyir mi 'ong ba'i 'bras bu mngon du bya ba'i phyir zhugs pa la sbyin pa sbyin par byed na gang zag so so yon gnas yin no/_/lan cig phyir 'ong ba la sbyin pa sbyin par byed na gang zag so so yon gnas yin no/_/lan cig phyir
[\[255b.5\]]'ong ba'i 'bras bu mngon du bya ba'i phyir zhugs pa la sbyin pa sbyin par byed na gang zag so so yon gnas yin no/_/rgyun du zhugs pa la sbyin pa sbyin par byed na gang zag so so yon gnas yin no/_/rgyun du zhugs pa'i 'bras bu mngon du bya ba'i phyir zhugs pa la sbyin pa sbyin par
[\[255b.6\]]byed na gang zag so so yon gnas yin no/_/phyi'i drang srong 'dod pa las 'dod chags dang bral ba la sbyin pa sbyin par byed na gang zag so so yon gnas yin no/_/skyes bu gang zag tshul khrims dang ldan pa la sbyin pa sbyin par byed na gang zag so so yon gnas yin no/_/tshul
[\[255b.7\]]khrims 'chal pa'i skyes bu gang zag la sbyin pa sbyin par byed na gang zag so so yon gnas yin no/_/dud 'gror song ba'i srog chags la sbyin pa sbyin par byed na gang zag so so yon gnas yin no/_/kun dga' bo de la dud 'gror song ba'i srog chags dag la sbyin pa sbyin par byed
[\[256a\]]
[\[256a.1\]]na rnam par smin pa brgya 'gyur du re bar bya'o/_/tshul khrims 'chal pa'i skyes bu gang zag la sbyin pa sbyin na rnam par smin pa stong 'gyur du re bar bya'o/_/tshul khrims dang ldan pa'i skyes bu gang zag la sbyin pa sbyin par byed na rnam par smin pa 'bum 'gyur
[\[256a.2\]]du re bar bya'o/_/phyi'i drang srong 'dod pa las 'dod chags dang bral ba rnams la sbyin pa sbyin par byed na rnam par smin pa bye ba 'bum 'gyur du re bar bya'o/_/rgyun du zhugs pa'i 'bras bu mngon du bya ba'i phyir zhugs pa la sbyin pa sbyin par byed na rnam par smin pa tshad med do/_/
[\[256a.3\]]rgyun du zhugs pa'i 'bras bu thob pa la byin na ches tshad med do/_/de bas kyang lan cig phyir 'ong ba'i 'bras bu mngon du bya ba'i phyir zhugs pa la byin na ches tshad med do/_/de bas kyang lan cig phyir 'ong ba la byin na ches tshad med do/_/de bas kyang phyir mi 'ong ba'i 'bras bu
[\[256a.4\]]mngon du bya ba'i phyir zhugs pa la byin na ches tshad med do/_/de bas kyang phyir mi 'ong ba la byin na ches tshad med do/_/de bas kyang dgra bcom pa'i 'bras bu mngon du bya ba'i phyir zhugs pa la byin na ches tshad med do/_/de bas kyang dgra bcom pa la byin na ches tshad med do/_/rang
[\[256a.5\]]sangs rgyas dang de bzhin gshegs pa dgra bcom pa yang dag par rdzogs pa'i sangs rgyas la 'bul bar byed pa lta smos kyang ci dgos/_kun dga' bo sbyin pa bzhi po 'di dag ni sbyin pa dag par byed pa bzhi ste/_bzhi gang zhe na/_sbyin pa po yongs su dag la len pa po
[\[256a.6\]]yongs su ma dag pa'i sbyin pa yang yod/_len pa yongs su dag la sbyin pa po yongs su ma dag pa'i sbyin pa yang yod/_sbyin pa po yang yongs su ma dag cing len pa po yang yongs su ma dag pa'i sbyin pa yang yod/_sbyin pa po yongs su dag pa la len pa po yongs su dag
[\[256a.7\]]pa'i sbyin pa yang yod do/_/sbyin pa po yongs su ma dag pa la len pa po yongs su ma dag pa'i sbyin pa gang zhe na/_kun dga' bo 'di ni sbyin pa'i bdag po tshul khrims dang ldan pa sdom pas bsdams shing /_lung mthong la 'bras bu mthong nas 'di ltar lta zhing 'di skad du smra ste sbyin
[\[256b\]]
[\[256b.1\]]pa yang yod do/_/sbyin pa sbyin na 'bras bu rnam par smin pa yod do zhes smra la/_len pa po tshul khrims 'chal cing sdom pas ma bsdams la lung ma mthong la 'bras bu ma mthong nas 'di ltar lta zhing 'di skad du smra ste/_sbyin pa med do/_/sbyin pa sbyin na 'bras bu rnam par smin pa
[\[256b.2\]]med do zhes smra ba ste/_'di ni sbyin pa po yongs su dag la len pa po yongs su ma dag pa'i sbyin pa zhes bya'o/_/len pa po yongs su dag la sbyin pa po yongs su ma dag pa'i sbyin pa gang zhe na/_kun dga' bo 'di ni sbyin pa'i bdag po tshul khrims
[\[256b.3\]]'chal cing sdom pas ma bsdoms shing lung ma mthong la 'bras bu ma mthong nas 'di ltar lta zhing 'di skad du smra ste/_sbyin pa med do/_/sbyin pa byin pa la 'bras bu rnam par smin pa med pa'o zhes smra la/_len pa po tshul khrims dang ldan pa sdom pas bsdams shing lung
[\[256b.4\]]mthong la 'bras bu mthong nas 'di ltar lta zhing 'di skad du smra ste/_sbyin pa yod do/_/sbyin pa byin pa la 'bras bu rnam par smin pa yod do zhes smra ste/_'di ni len pa po yongs su dag la sbyin pa po yongs su ma dag pa'i sbyin pa zhes bya'o/_/sbyin pa po yang yongs su ma
[\[256b.5\]]dag la len pa po yang yongs su ma dag pa'i sbyin pa gang zhe na/_kun dga' bo 'di ni sbyin pa po tshul khrims 'chal cing sdom pas ma bsdams la lung ma mthong zhing 'bras bu ma mthong nas 'di ltar lta zhing 'di skad du smra ste/_sbyin pa med do/_/sbyin pa byin pa la 'bras
[\[256b.6\]]bu rnam par smin pa med do zhes smra la/_len pa po yang tshul khrims 'chal cing sdom pas ma bsdams la lung ma mthong nas 'di ltar lta zhing 'di skad du smra ste/_sbyin pa [(]mid [,]med [)]do/_/sbyin pa byin pa la 'bras bu rnam par smin pa med do zhes smra ste/_'di ni sbyin pa po yang yongs
[\[256b.7\]]su ma dag la len pa po yang yongs su ma dag pa'i sbyin pa zhes bya'o/_/sbyin pa po yang yongs su dag la len pa po yang yongs su dag pa'i sbyin pa gang zhe na/_kun dga' bo 'di ni sbyin pa po tshul khrims dang ldan la sdom pas bsdams shing lung mthong la 'bras bu mthong nas
[\[257a\]]
[\[257a.1\]]'di ltar lta zhing 'di skad du smra ste/_sbyin pa yod do/_/sbyin pa byin pa la 'bras bu rnam par smin pa yod do zhes smra la/_len pa po yang tshul khrims dang ldan la sdom pas bsdams shing lung mthong la 'bras bu mthong nas 'di ltar lta zhing 'di
[\[257a.2\]]skad du smra ste/_sbyin pa yod do/_/sbyin pa'i 'bras bu rnam par smin pa yod do zhes smra ste/_'di ni sbyin pa po yang yongs su dag la len pa po yang yongs su dag pa'i sbyin pa zhes bya'o/_/bcom ldan 'das kyis de skad ces gsungs shing /_bde bar gshegs pas
[\[257a.3\]]de skad ces bka' stsal nas/_ston pas gzhan yang 'di skad ces bka' stsal to/_/gang zhig khrims ldan chos shes dang /_/las 'bras rnam par smin dad pas/_/tshul khrims spangs la sbyin byed na/_/sbyin 'di sbyin bdag dag ces bya/_/gang zhig khrims bral
[\[257a.4\]]chos ni shes/_/las 'bras rnam smin dad mi byed/_/tshul khrims ldan la sbyin byed na/_/sbyin 'di len pa dag ces bya/_/gang zhig khrims dral chos mi shes/_/las 'bras rnam smin dad mi byed/_/tshul khrims spangs la sbyin byed na/_/sbyin 'di 'bras bu cher mi brjod/_/
[\[257a.5\]]gang zhig khrims ldan chos shes dang /_/las 'bras rnam par smin dad pas/_/tshul khrims ldan la sbyin byed na/_/sbyin 'di 'bras bu che zhes brjod/_/las 'bras rnam smin mngon dad pas/_/bran pho bran mo'am bkren pa'am/_/rang min kun bcas sbyin byed na/_/sbyin
[\[257a.6\]]'di skyes bu dam pas bsngags/_/gang zhig lus ngag bsdams dag nyid/_/lag brkyang bsod snyoms spyod pa yi/_/'dod chags bral la chags bral gyis/_/sbyin na zang zing sbyin pa'i mchog_/ces gsungs so/_/bar sdom la/_dran zhing bzod ldan
[\[257a.7\]]snyom las med/_/spyod dang gsong smra tshul khrims ldan/_/de bzhin du rdzas las byung ba'i bsod nams bya ba'i dngos po zhes bya ba la/_lung bar ma'i mdo bdun pa las 'don pa mdzod kyi gnas 'di nyid du 'phel dang zhes bya ba der ji skad du bris par blta
[\[257b\]]
[\[257b.1\]]bar bya'o/_/phan 'dogs pa'i khyad par las ni pha dang ma ste zhes bya ba la/_mdza' bo'i bu mo'i skyes pa'i rabs las gsungs te/_'di ltar des kAR+ShA pa Na bzhi dang brgyad dang bcu drug dang sum cu rtsa gnyis byin pa dang /_rdog pa bsnun pas de la btsun mo rnams
[\[257b.2\]]kyis bsnyen bkur byas pa dang /_mgo la 'khor lo 'khor ba'i bde ba dang sdug bsngal phan pa dang /_gnod pa'i 'bras bu nyams su myong ngo zhes bya ba la sogs pa bshad do/_/sems can phal cher phan pa byas na gnod pa byed la de'i 'bras bu mi 'dod pa nyid du yang dag
[\[257b.3\]]par mthong nas de spang bar bya ba'i phyir dom dang ri dgas su skyes pa'i rabs dper rjod par byed de/_byang chub sems dpa' dom du gyur pa na zhag bdun gyi bar du char pa dang rlung byung ste/_shing thun zhig rang gi phug tu bcug ste/_lus la 'khyud cing grang ba bsal te rtsa ba dang
[\[257b.4\]]'bras bu'i kha zas dag byin te/_char pa dang rlung zhi ba dang thal mo sbyar nas des smras pa/_jo bo bdag gis phan pa'i lan ci bya ba gsungs shig_/des smras pa/_bdag la phan pa'i lan cung zad kyang bya mi dgos kyis gzhan du na gzhan la ma smra bar gar 'dod par song
[\[257b.5\]]shig ces smra'o/_/des sha cha gnyis la chags pa'i dbang gis rngon pa la smras te/_sha 'gyed par byed pa'i skal ba len par 'dod nas lag pa brkyang pa sa la lhung bar gyur to/_/yang byang chub sems dpa' ri dgas gser gyi logs zhes bya bar gyur pa na/_
[\[257b.6\]]skyes bu gzhan zhig 'ching ba dam pos bcings te chu bos khyer ba nyam thag pa'i smre sngags 'don pa zhig bton pa dang /_des smras pa/_phan pa'i lan ci 'dod pa smros shig_/khyod kyis nga 'di na 'dug pa su la yang ma smra shig dang 'di tsam gyis phan pa'i las byas par
[\[257b.7\]]'gyur ro/_/de nor la chags pas rgyal po dbang po'i sde tshol bzhin pa la/_lha ri dgas kyi dbang po de bdag gis mthong ngo zhes lag pa brkyang ba dang /_las drag cing rtsub pa rnams kyi 'bras bu ni myur du 'byung bas lag pa sa la ltung bar gyur to/_/skyes pa'i rabs
[\[258a\]]
[\[258a.1\]]gnyis po 'di dag ni 'dul ba gzhi las ji ltar lha sbyin byas pa mi shes shing byas pa mi rig pa de nyon cig ces bya bar brgya byin dbang po sde chen po zhes bya ba'i sdom du rgyas par 'don to/_/mchog ni grol bas grol ba la/_/zhes bya ba la/_
[\[258a.2\]]gau ta ma'i mdo'i mtha' las tshigs su bcad pa nye bar bkod la/_rtogs pa brjod pa las kyang 'di ltar 'byung ste/_bcom ldan 'das mnyan yod na bzhugs te/_de nas ljongs gzhan zhig nas dge slong zhig mnyan yod du 'ongs so/_/de spyod yul la mi
[\[258a.3\]]mkhas pa zhig pas nga'i bsod snyoms gang las rnyed par 'gyur zhes rtog pa na ting nge 'dzin ma rnyed par gyur to/_/de la tshe dang ldan pa shA ri'i bus smras pa/_tshe dang ldan pa sems las chung ngus dge phyogs la sbyor cig dang /_ngas khyod la bsod snyoms sbyin
[\[258a.4\]]par bya'o/_/de nas dge slong de dag 'dod chags dang ma bral bar gyur pas ji ltar 'di'i bsod snyoms za zhes brtson 'grus brtsams pa dang dgra bcom pa nyid mngon sum du byas nas tshe dang ldan pa shA ri'i bus bsod snyoms phul lo/_/bcom ldan 'das kyis
[\[258a.5\]]bka' stsal pa/_dge slong dag sngon byung ba 'das pa'i dus na rims nad ces bya ba'i rgyal po byung ste/_de rnam par rgyal bar byed pa'i yon gnas zhig byung ste de lha rnams kyis 'di skad du rgyal po chen po 'di na rnam par rgyal bar byed pa'i yon gnas zhig yod de/_de la
[\[258a.6\]]bsod snyoms dag phul cig ces smras pa dang de gang na gnas zhes mi shes nas ji tsam na rgyal pos grong khyer stong phrag drug cu lo stong phrag drug cur sbyin pa dag byin yang rang sangs rgyas de la bsod snyoms gcig kyang ma phul te de ni snga dro bslangs nas de'i 'og tu za'i/_
[\[258a.7\]]dus ma yin par ni mi za ba'i phyir ro/_/dge slong dag gang yang rgyal po des grong khyer stong phrag drug cu la lo stong phrag drug cur sbyin pa dag byin pa bas gang yang shA ri'i bus dge slong 'di la sbyin pa byin pa de ni sbyin pa 'di'i brgya'i char yang nye bar mi 'gro'o zhes bya
[\[258b\]]
[\[258b.1\]]ba'i bar du rgyas par 'byung ngo /_/brgyad pa zhes bya ba la/_gleng gzhi ni mnyan du yod pa na'o/_/sbyin pa ni rnam pa brgyad de/_brgyad gang zhe na/_nye ba la sbyin pa dang /_'jigs pa la sbyin pa dang /_bdag la sbyin pas sbyin pa dang /_bdag la sbyin par 'gyur bas sbyin
[\[258b.2\]]pa dang /_sngon bdag gi pha dang mes po dag gis byin par sbyin pa dang /_mtho ris kyi don du sbyin pa dang /_grags pa'i don du sbyin pa dang /_/sems kyi rgyan dang /_sems kyi yo byad dang /_rnal 'byor gyi tshogs dang /_don gyi mchog thob par bya ba'i phyir sbyin pa sbyin pa ste/_
[\[258b.3\]]de la gal te sems kyi rgyan gyi don dang /_sems kyi yo byad dang rnal 'byor gyi mchog dang /_don gyi mchog thob par bya ba'i don du sbyin pa 'di ni sbyin pa'i mchog ces brjod do/_/gtso bo zhes brjod do/_/bla ma zhes brjod do/_/'di lta ste ba las 'o ma/_'o ma las zho/_/
[\[258b.4\]]zho las mar sar/_mar sar las mar/_mar las mar gyi snying po ni mchog ces bya bar brjod do/_/gtso bo zhes brjod do/_/bla ma zhes brjod do/_/de bzhin du gal te sems kyi rgyan gyi don dang /_sems kyi yo byad kyi don zhes bya bas ni snga ma bzhin du bla ma zhes brjod
[\[258b.5\]]de zhes bya ba'i bar du ste/_de ci'i phyir zhe na/_'di lta bu'i rang bzhin gyi sbyin pa sbyin par byed na sems rab tu dang bar 'gyur ro/_/sems rab tu dang ba las dga' ba skye bar 'gyur ro/_/dga' ba las rab tu dga' ba skye bar 'gyur ro/_/rab tu dga' ba las lus
[\[258b.6\]]sems shin tu sbyangs par 'gyur ro/_/lus sems shin tu sbyangs na bde ba myong bar 'gyur ro/_/bde ba las sems mnyam par 'jog par 'gyur ro/_/sems mnyam par gzhag na yang dag pa ji lta ba bzhin shes shing yang dag pa ji lta ba bzhin mthong bar 'gyur
[\[258b.7\]]ro/_/yang dag pa ji lta ba bzhin shes shing yang dag pa ji lta ba bzhin mthong na skyo bar 'gyur ro/_/skyo na 'dod chags dang bral bar 'gyur ro/_/'dod chags dang bral na grol bar 'gyur ro/_/grol na rnam par grol ba'i ye shes mthong bar 'gyur te/_bdag gi
[\[259a\]]
[\[259a.1\]]skye ba zad do/_/tshangs par spyod pa bsten to/_/bya ba byas so/_/srid pa 'di las gzhan mi shes so zhes bya bar 'gyur ro/_/gang phyir dus dang drang po dang /_/rnam pa du ma phun tshogs pa'i/_/ser sna med pas sbyin byed na/_/sbyin bdag
[\[259a.2\]]'bras bu chen por 'gyur/_/sbyin pa legs par sbyin no zhes/_/sems ni rab tu dang bar 'gyur/_/sems rab dang ba'i mkhas pa la/_/dga' ba yang dag skye bar 'gyur/_/dga' ba de las rab dga' skye/_/rab tu dga' bde lus sems ni/_/shin tu sbyangs
[\[259a.3\]]pa skye bar 'gyur/_/dran ldan shin tu sbyangs pa la/_/bde ba yang dag myong bar 'gyur/_/sems bde ting nge 'dzin la ni/_/sems rtse gcig tu 'jog par 'gyur/_/sems mnyam 'jog la ji lta bzhin/_/yang dag shes shing mthong bar 'gyur/_/yang dag
[\[259a.4\]]mthong nas lus la blo/_/skyo ba yang dag skye bar 'gyur/_/lus la skyo ba'i dran ldan ni/_/yang dag 'dod chags bral bar 'gyur/_/'dod chags zhe sdang gti mug las/_/chags dang bral ba'i mkhas pa ni/_/tshangs par spyod pa rab bsten cing /_/bdag gi
[\[259a.5\]]skye ba zad mthong 'gyur/_/srid pa 'di las mi shes zhes/_/'di ltar bsngags pa chen por 'gyur/_/gang yang dmigs pa med bcas nas/_/mi g.yo'i go 'phang thob par 'gyur/_/zhes gsungs so/_/mdo las ji skad du gang zag bzhi po 'di dag ni tshangs pa'i
[\[259a.6\]]bsod nams skyed pa zhes bya ba la/_bcom ldan 'das mnyan yod na rgyal byed tshal mgon med zas sbyin gyi kun dga' ra ba na bzhugs te/_de nas bcom ldan 'das kyis dge slong rnams la bos te/_gang zag bzhi po 'di dag ni tshangs pa'i bsod nams skyed pa ste/_
[\[259a.7\]]bzhi gang zhe na/_gang zag gang gis sngon ma byas pa'i sa phyogs su de bzhin gshegs pa'i sku gdung dang bcas pa'i mchod rten rab tu gnas par byed de/_gang zag 'di ni tshangs pa'i bsod nams skyed pa dang po yin no/_/gzhan yang gang zag gang gis sngon ma byas
[\[259b\]]
[\[259b.1\]]pa'i sa phyogs su phyogs bzhi'i dge slong gi dge 'dun gyi gtsug lag khang rab tu gnas par byed pa ste/_gang zag 'di ni tshangs pa'i bsod nams skyed pa gnyis pa yin no/_/gzhan yang gang zag gang gis de bzhin gshegs pa'i nyan thos kyi dge 'dun bye ba sdum
[\[259b.2\]]par byed pa ste/_gang zag 'di ni tshangs pa'i bsod nams skyed pa gsum pa yin no/_/gzhan yang gang zag gang gis byams pa dang lhan cig par gyur pa'i sems kho na med pa/_'gran zla med pa/_gnod pa med pa/_yangs pa rgya che ba tshad med pa/_legs par
[\[259b.3\]]bsgoms te phyogs gcig tu khyab par byas nas bsgrubs te gnas so/_/de bzhin du gnyis pa dang /_de bzhin du gsum pa dang /_de bzhin du bzhi pa dang /_steng dang /_'og dang /_logs kyi 'jig rten gyi khams 'di thams cad du byams pa dang lhan cig pa'i sems
[\[259b.4\]]khon med pa/_'gran zla med pa/_gnod pa med pa yangs pa rgya che ba tshad med pa legs par bsgoms te phyogs gcig tu khyab par byas nas bsgrubs te gnas so/_/de bzhin du snying rje dang dga' ba dang btang snyoms dang lhan cig par gyur pa'i sems zhes bya ba nas snga ma
[\[259b.5\]]bzhin du gang zag 'di ni tshangs pa'i bsod nams skyed pa bzhi pa yin no zhes bya ba'i bar du'o zhes gsungs so/_/chos sbyin nyon mongs can min pas/_/zhes bya ba la sogs pa la/_gleng gzhi ni mnyan du yod pa na'o/_/sbyin pa ni rnam pa gnyis te/_chos kyi sbyin pa dang /_zang
[\[259b.6\]]zing gi sbyin pa'o/_/sbyin pa 'di ni chung ngu ste/_'di lta ste/_zang zing gi sbyin pa'o/_/sbyin pa 'di ni mchog tu gyur pa ste 'di lta ste chos kyi sbyin pa'o zhes gsungs so/_/chos mngon pa mdzod kyi rnam par bshad pa nye bar mkho ba las/_gnas bzhi pa phal cher mdo dang sbyar
[\[259b.7\]]ba rdzogs so/_/@##/_/'di na kha cig 'dod pa'i 'dod chags kyis kun nas dkris pa zhes bya ba la/_gleng gzhi ni mnyan du yod pa na'o/_/de nas bcom ldan 'das kyis dge slong rnams la bos te/_dge slong dag ngas khyed la tha ma'i cha dang mthun pa'i
[\[260a\]]
[\[260a.1\]]kun tu sbyor ba lnga bstan par bya yis de legs par zung shig_/de'i tshe tshe dang ldan pa mchod byed kyi ma can 'khor 'dus shing tshogs par gyur pa de'i nang na 'dug par gyur te/_de nas tshe dang ldan pa mchod byed kyi ma can stan
[\[260a.2\]]las langs te/_bla gos phrag pa gcig tu byas nas bcom ldan 'das gang na ba der thal mo sbyar zhing phyag byas nas bcom ldan 'das la 'di skad ces gsol to/_/btsun pa bcom ldan 'das kyi bstan pa'i tha ma'i cha dang mthun pa'i kun tu sbyor ba lnga po bdag gis
[\[260a.3\]]bzung lags so/_/mchod byed kyi ma can khyod kyis ji lta ji ltar ngas bstan pa'i tha ma'i cha dang mthun pa'i kun tu sbyor ba lnga po dag bzung /_btsun pa 'dod pa la 'dun pa ni tha ma'i cha dang mthun pa'i kun tu sbyor ba'o zhes bcom ldan 'das kyis bshad pa de bdag gis
[\[260a.4\]]gzung ngo /_/btsun pa gnod sems dang /_'jig tshogs la lta ba dang /_tshul khrims dang brtul zhugs mchog tu 'dzin pa dang /_the tsom ni tha ma'i cha dang mthun pa'o zhes bcom ldan 'das kyis bshad pa de bdag gis bzung ste/_btsun pa 'di ltar bcom ldan 'das
[\[260a.5\]]kyis bshad dpa'i tha ma'i cha dang mthun pa'i kun du sbyor ba lnga rnams bdag gis bzung lags so/_/mchod byed kyi ma can gzhan mu stegs can kun du rgyu 'di ltar byis pa'i dpes smod cing bshung bar sems te/_de ci'i phyir zhe na/_mchod byed kyi ma can byis pa gzhon nu
[\[260a.6\]]nad pa mal stan la nyal ba bdag gis 'dod pa zhes bya ba yang mi sems na/_'dod pa'i 'dod chags kyis sems kun nas dkris pa lta smos kyang ci dgos/_'on kyang 'dod pa'i 'dod chags kyi bag la nyal dang ni rjes su 'brel ba yin no/_/byis pa gzhon nu nad pa mal stan
[\[260a.7\]]la nyal ba rnams kyis sems can zhes bya ba yang mi shes na/_gnod sems kyis sems kun nas dkris te gnas pa lta smos kyang ci dgos/_'on kyang gnod sems kyi bag la nyal dang ni rjes su 'brel pa yin no/_/byis pa gzhon nu mal stan la nyal ba rnams kyis lus
[\[260b\]]
[\[260b.1\]]zhes bya ba yang mi shes na/_'jig tshogs la lta bas sems kun nas dkris te gnas pa lta smos kyang ci dgos/_'on kyang 'jig tshogs la lta ba bag la nyal ba dang ni rjes su 'brel ba yin no/_/byis pa gzhon nu nad pa mal stan la nyal ba rnams kyis tshul khrims
[\[260b.2\]]zhes bya ba yang mi shes na/_tshul khrims dang brtul zhugs mchog tu 'dzin pas sems kun nas dkris te gnas pa lta smos kyang ci dgos/_'on kyang tshul khrims dang brtul zhugs mchog tu 'dzin pa'i bag la nyal dang ni rjes su 'brel pa yin no/_/byis pa gzhon
[\[260b.3\]]nu nad pa mal stan la nyal ba rnams kyis the tshom zhes bya ba yang mi shes na the tshom gyi phra rgyas kyis sems kun nas dkris te gnas pa lta smos kyang ci dgos zhes gzhan mu stegs can gyi kun du rgyu dag smod cing bshung bar byed na/_de la khyod ji snyam du sems/_de skad ces bka'
[\[260b.4\]]stsal pa dang /_tshe dang ldan pa mchod byed kyi ma can kha rog par 'dug cing zhum par gyur cing phrag ba bcum bar gyur cing 'og tu bltas te spobs pa med par gyur nas/_sems bzhin du gnas par gyur to/_/de'i tshe tshe dang ldan pa kun dga' bo bcom ldan 'das kyi sku rgyab na rlung
[\[260b.5\]]yab thogs te bcom ldan 'das la g.yob cing 'dug par gyur te de nas tshe dang ldan pa kun dga' bos bcom ldan 'das la 'di skad ces gsol to/_/gang bcom ldan 'das kyis dge slong rnams la tha ma'i tshe dang mthun pa'i kun du sbyor ba lnga bsten pa'i dus ni bcom
[\[260b.6\]]ldan 'das 'di lags te/_bde bar gshegs pa 'di lags so/_/bcom ldan 'das las thos nas dge slong rnams kyis 'dzin par 'gyur lags so/_/kun dga' bo de'i phyir legs par nyon la yid la zungs shig dang bshad par bya'o/_/kun dga' bo 'di na kha
[\[260b.7\]]cig 'dod pa'i 'dod chags kyis kun nas dkris pa'i sems kyis lan mang du gnas te/_'dod pa'i 'dod chags kyis kun nas dkris pa skyes pa rnams la nges par 'byung ba yang dag pa ji lta ba bzhin mi shes te/_des 'dod pa'i 'dod chags kyis kun nas
[\[261a\]]
[\[261a.1\]]dkris pa tha ma'i cha dang mthun pa'i kun du sbyor ba de dag la yang dag pa'i stobs kyis spong bar mi byed do/_/kun dga' bo 'di na kha cig gnod sems dang /_'jig tshogs la lta ba dang /_tshul khrims dang /_brtul zhugs mchog tu 'dzin pa dang /_
[\[261a.2\]]the tshom gyis kun nas dkris pa'i sems kyis lan mang du gnas te/_the tshom gyis kun nas dkris pa skyes pa rnams las phyis nges par 'byung ba yang dag pa ji lta ba bzhin mi shes te/_des the tshom gyis kun nas dkris pa tha ma'i cha dang mthun pa'i kun tu sbyor ba de dag
[\[261a.3\]]yang dag pa'i stobs kyis spong bar byed do/_/kun dga' bo lam gang zhig rtogs pas tha ma'i cha dang mthun pa'i kun du sbyor ba lnga spong bar 'gyur ba'i lam de des ma rtogs par tha ma'i cha dang mthun pa'i kun du sbyor ba lnga spong bar 'gyur ba gang yin pa 'di ni gnas ma
[\[261a.4\]]yin zhing go skabs med do/_/'di lta ste/_kun dga' bo mig dang ldan pa'i skyes bu snying po tshol zhing don du gnyer ba dag sta re rnon po thogs nas nags su zhugs te/_des de na shing chen po rtsa ba dang ldan pa/_lo ma dang ldan pa/_yal ga dang ldan pa/_'dab ma dang me
[\[261a.5\]]tog dang 'bras bu dang ldan pa zhig mthong nas 'di skad du ngas shing 'di'i rtsa ba ma bcad cing rtse mo ma bcad par yal ga dang 'dab ma dang /_me tog dang snying po dag khyer nas 'gro bar bya'o zhes zer na/_de skad du ma smra cig ces brjod par bya'o/_/de ci'i phyir zhe na/_'di ni
[\[261a.6\]]gnas ma yin zhing go skabs med do/_/gang yang skyes bu 'dis shing gi rtsa ba ma bcad par yal ga dang 'dab ma dang me tog dang snying po khyer nas 'gro bar 'gyur ba 'di ni gnas ma yin zhing go skabs med do/_/kun dga' bo de bzhin du lam gang zhig rtogs pas tha
[\[261a.7\]]ma'i cha dang mthun pa'i kun du sbyor ba lnga spong bar 'gyur ba'i lam de des ma rtogs par tha ma'i cha dang mthun pa'i kun du sbyor ba lnga spong bar 'gyur ba 'di ni gnas ma yin zhing go skabs med do/_/kun dga' bo lam gang zhig rtogs pas tha ma'i cha dang mthun pa'i
[\[261b\]]
[\[261b.1\]]kun du sbyor ba lnga spong bar 'gyur ba'i lam de des rtogs na/_tha ma'i cha dang mthun pa'i kun du sbyor ba lnga spong bar 'gyur ba 'di ni gnas yin zhing go skabs yod do/_/kun dga' bo 'di lta ste/_mig dang ldan pa'i skyes bu snying po tshol zhing don du gnyer ba dag sta re
[\[261b.2\]]rnon po thogs nas nags su zhugs te des de na shing chen po rtsa ba dang ldan pa dang /_sdong po dang ldan pa yal ga dang 'dab ma dang 'bras bu dang ldan pa zhig mthong nas de 'di skad du ngas shing 'di'i rtsa ba bcad de rtse mo bcad nas yal ga dang lo ma dang me tog dang snying po dag
[\[261b.3\]]khyer nas 'gro bar bya'o zhes zer na/_de bzhin no zhes brjod par bya ste/_de ci'i phyir na/_'di ni gnas yin zhing skabs yod do/_/gang yang skyes bu des shing gi rtsa ba bcad cing rtse mo dag bcad nas yal ga dang 'dab ma dang me tog dang snying po dag khyer nas 'gro ba 'di ni
[\[261b.4\]]gnas yin zhing go skabs yod do/_/kun dga' bo de bzhin du 'dis lam thob par rtogs pas tha ma'i cha dang mthun pa'i kun du sbyor ba rnams spang bar 'gyur ba'i lam de des rtogs nas tha ma'i cha dang mthun pa'i kun du sbyor ba rnams spong bar 'gyur ba 'di ni gnas
[\[261b.5\]]yin zhing go skabs yod do/_/kun dga' bo lam ni gang rtogs pas tha ma'i cha dang mthun pa'i kun du sbyor ba rnams spong ba gang zhe na/_kun dga' bo 'di na kha cig 'dod pa'i 'dod chags kyis kun nas dkris pa'i sems kyis lan mang du mi gnas te/_'dod pa'i 'dod
[\[261b.6\]]chags kyis kun du dkris pa skyes pa rnams las phyis nges par 'byung ba yang dag pa ji lta ba bzhin du rab tu shes te/_des 'dod pa'i 'dod chags kyi phra rgyas de dag stobs kyis so sor legs par btul te phra rgyas dang bcas pa spong bar byed do/_/kun dga' bo 'di
[\[261b.7\]]na kha cig gnod sems dang /_'jig tshogs la lta ba dang /_tshul khrims dang brtul zhugs mchog tu 'dzin pa dang the tshom gyis kun nas dkris pa'i sems kyis lan mang du mi gnas te/_the tshom gyis kun nas dkris pa skyes pa rnams las phyis nges par 'byung ba
[\[262a\]]
[\[262a.1\]]yang dag pa ji lta ba bzhin shes te/_des the tshom gyis kun nas dkris pa de stobs kyis so sor btul te phra rgyas dang bcas pa spong bar byed do zhes bya ba'i mdo'i dum bu lung bar ma las/_gso sbyong can dang ta la can/_/dga' dang tha ma'i cha mthun
[\[262a.2\]]bcas/_/zhes bya ba'i tha ma'i cha dang mthun pa'i mdo las byung ngo /_/gang yang mdo las ni nyon mongs pa nyid phra rgyas su bshad de zhes bya ba la/_drug tshan drug pa'i skye mched drug bstan pa'i sgo gnyis pa las/_dga' dang kun dga' las gdams pa/_/zhes bya ba'i
[\[262a.3\]]sdom gyi tshigs su bcad pa bstan pa mdzod kyi gnas gsum par rten cing 'brel par 'byung ba'i skabs su/_reg drug 'dus te byung ba yin/_zhes bya bar bris pa bzhin blta bar bya ste/_de las 'di ltar 'don te/_dge slong dag mig dang gzugs la brten nas
[\[262a.4\]]mig gi rnam par shes pa skye bar 'gyur zhing gsum 'dus pa'i reg pa dang reg pa la brten nas tshor ba bde ba'am/_sdug bsngal ba'am/_bde ba yang ma yin sdug bsngal ba yang ma yin pa skye bar 'gyur ro/_/dge slong dag de la bde ba'i tshor ba la reg na mngon
[\[262a.5\]]par dga' zhing mngon par brjod pa dang zhen pa dang lhag par zhen cing gnas par 'gyur te/_'di'i bde ba'i tshor ba la 'dod chags rgyas par 'gyur ro/_/dge slong dag de la sdug bsngal gyi tshor ba la reg na mngon par mi dga' zhing khro la gnod sems dang yongs
[\[262a.6\]]su gdug cing mi dga' zhing gnas par 'gyur te/_'di'i sdug bsngal gyi tshor ba la gnod sems rgyas par 'gyur ro zhes gang gis tshor ba gang gi kun 'byung ba dang mi snang ba dang ro myang ba dang nyes dmigs dang nges par 'byung ba yang dag pa ji lta ba bzhin mi shes
[\[262a.7\]]te/_'di'i bde ba yang ma yin sdug bsngal ba yang ma yin pa'i tshor ba la ma rig pa rgyas par 'gyur ro/_/mdo las 'dod chags rnam pa gnyis su phye nas bshad de zhes bya ba la bdun tshan bdun pa las/_zag bdun yid bdun rnam shes gnas/_srid dang phra rgyas
[\[262b\]]
[\[262b.1\]]bdun gcig byas/_/zhes 'byung ba'i phra rgyas kyi mdo las/_ji ltar mngon pa mdzod kyi gnas gsum pa rten cing 'brel par 'byung ba'i skabs su kun sbyor sogs chig phyir zhes bya bar bris par lta bar bya'o/_/'di ltar las rnam par 'byed pa chen po'i mdo las
[\[262b.2\]]'dod chags dang bral ba rnams la 'og ma 'dod pa la dmigs pa'i lta ba kun du 'byung bar gsungs zhes bya ba la/_/'di skad bdag gis thos pa dus gcig na bcom ldan 'das rgyal po'i khab kyi smyug ma'i tshal bya ka lan da ka gnas pa na bzhugs te/_de'i tshe tshe dang
[\[262b.3\]]ldan pa dran pa rgyal po'i khab kyi dgon pa'i dbyar khang na 'dug par gyur te/_kun du rgyu po ta la'i bu tshe dang ldan pa dran pa gang na ba der nye bar song ste/_nye bar song nas tshe dang ldan pa dran pa dang lhan cig yang dag par dga' bar 'gyur ba dang /_yang dag par bde bar 'gyur
[\[262b.4\]]ba'i gtam rnam pa sna tshogs byas te phyogs gcig tu 'dug go/_/phyogs gcig tu 'dug nas kun tu rgyu po ta la'i bus tshe dang ldan pa dran pa la 'di skad ces smras so/_/dran pa dris pa lung ston pa la skabs 'byed na bdag phyogs 'ga' zhig 'dri'o/_/po ta la'i bu dris
[\[262b.5\]]shig dang /_thos nas rig par bya'o/_/dran pa gang las lus kyi las kyi 'bras bu med cing ngag gi las kyi 'bras bu med pa/_yid kyi las kyi 'bras bu med pa de lta bu'i ting nge 'dzin dang ting nge 'dzin la snyoms par zhugs pa'i dge slong cung zad cig yod do zhes nga smra'o zhes
[\[262b.6\]]bdag gis dge sbyong gau ta ma las mngon sum du thos nas mngon sum du bzung ste/_dran pa 'di la khyod ji skad du smra/_po ta la'i bu gang yang lus kyi las kyi 'bras bu med cing ngag gi las kyi 'bras bu med la yid kyi las kyi 'bras bu med pa de lta bu'i ting nge 'dzin dang ting nge
[\[262b.7\]]'dzin la snyoms par zhugs pa'i dge slong cung zad cig yod do zhes smra'o zhes bcom ldan 'das kyis bshad pa'i don bdag gis mi shes mod kyi/_'on kyang gang gi las byas shing bsags pa nye bar bsags pa dag gi rnam par smin pa so sor mi myong ba ma yin no zhes
[\[263a\]]
[\[263a.1\]]nga smra ste/_de yang mthong ba'i chos dang skyes nas dang lan grangs gzhan la'o/_/las ma byas shing ma bsags la nye bar ma bsags pa dag gi rnam par smin pa ni so sor myong bar mi 'gyur ro zhes bcom ldan 'das kyis bshad pa'i don bdag gis 'di ltar
[\[263a.2\]]shes so/_/dran pa khyod dge sbyong gau ta ma las dge sbyong du khas blangs nas ji tsam lon/_po ta la'i bu bdag legs par gsungs pa'i chos 'dul ba la rab tu byung nas lo gsum lhag tsam lon no/_/dran pa da ltar 'di na gnas brtan rgyal pos gnang ba rab tu byung nas ring du lon pa/_dang po
[\[263a.3\]]nyid nas tshangs par spyod pa spyad pa bstan bcos smra zhing rnam par 'byed shes pa/_tshangs par spyod pa dge slong rnams kyis ci zhig byed par 'gyur/_da ltar 'di na khyod gsar bu yang dge sbyong gau ta ma la legs pa shin tu rjes su srung bar sems sam/_dran pa las byas shing bsags la nye bar
[\[263a.4\]]bsags pa dag gis ni zhig myong bar 'gyur/_po ta la'i bu las bsams bzhin byas shing bsags la nye bar bsags pas sdug bsngal myong bar 'gyur ro/_/de nas kun du rgyu po ta la'i bu tshe dang ldan pa dran pas bshad pa la dga' bar yang mi byed khro bar yang mi byed par stan las langs te song ngo /_/de'i tshe na tshe
[\[263a.5\]]dang ldan pa skul byed chen po tshe dang ldan pa dran pa dang mi ring ba zhig na shing ljon pa gzhan zhig gi drung na nyin par gnas pa'i phyir 'dug go/_/de nas tshe dang ldan pa skul byed chen pos tshe dang ldan pa dran pa dang /_kun du rgyu po ta la'i bu lhan cig gtam gzhan rgyas par brjod pa rnams thos so/_/tshe dang
[\[263a.6\]]ldan pa skul byed chen po tshe dang ldan pa dran pa kun du rgyu po ta la'i bu dang lhan cig gtam gzhan brjod pa 'di ltar gyur pa thams cad bzung ste yid la byas nas/_tshe dang ldan pa kun dga' bo gang na ba der nye bar song ste/_nye bar song nas tshe dang ldan pa kun dga' bo dang thabs cig yang dag par
[\[263a.7\]]dga' bar 'gyur ba dang /_yang dag par bde bar 'gyur ba'i gtam rnam pa sna tshogs byas te phyogs gcig tu 'dug go/_/phyogs gcig tu 'dug nas tshe dang ldan pa skul byed chen pos tshe dang ldan pa dran pa kun du rgyu po ta la'i bu dang lhan cig gtam gzhan brjod pa ji ltar
[\[263b\]]
[\[263b.1\]]gyur pa de thams cad rgyas par tshe dang ldan pa kun dga' bo la bsnyad do/_/de skad ces smras pa dang /_tshe dang ldan pa kun dga' bos tshe dang ldan pa skul byed chen po la 'di skad ces smras so/_/tshe dang ldan pa skul byed chen po gtam 'di dag dang bcom ldan 'das gang na ba der
[\[263b.2\]]'gro bar gyis shig_/bcom ldan 'das ga la ba der nye bar song nas bcom ldan 'das la chos zab mo zab par snang ba 'di lta bu'i don dran pa rnyed par 'gyur/_de nas tshe dang ldan pa skul byed chen po dang tshe dang ldan pa kun dga' bo bcom ldan 'das gang na ba der nye bar song
[\[263b.3\]]zhing nye bar song nas/_bcom ldan 'das kyi zhabs la spyi bos phyag byas nas phyogs gcig tu 'dug go/_/phyogs gcig tu 'dug nas tshe dang ldan pa kun dga' bos tshe dang ldan pa skul byed chen po la 'di skad ces smras so/_/dge slong kun dga' bo dang skul byed kyi brjod
[\[263b.4\]]par 'dod pa dag ni bcom ldan 'das las thos par 'gyur ro/_/da ltar bde bar gshegs pa las thos par 'gyur ro/_/de nas tshe dang ldan pa skul byed chen pos tshe dang ldan pa dran pa kun du rgyu po ta la'i bu dang gtam gzhan brjod pa de thams cad bcom ldan 'das la
[\[263b.5\]]rgyas par gsol ba dang /_bcom ldan 'das kyis tshe dang ldan pa kun dga' bo la 'di skad ces bka' stsal to/_/kun dga' bo dge slong dran pa las rnam par 'byed pa lung ston pa la ltos/_'dis ni dris pa phyogs gcig tu lung bstan to/_/de nas tshe dang ldan pa kun dga'
[\[263b.6\]]bos bcom ldan 'das la 'di skad ces gsol to/_/btsun pa tshe dang ldan pa dran pas gang cung zad tshor ba de thams cad ni sdug bsngal ba'o zhes bya ba 'di la bsams nas kun du rgyu po ta la'i bu la bshad pa'i gnas yod cing skabs yod de/_/skul byed dge slong kun dga' bo'i
[\[263b.7\]]bsam pa la ltos/_kun du rgyu po ta la'i bu ngas mthong ba yang dag par rjes su mi dran na de dang lhan cig bar skabs kyi gtam brjod pa 'di lta bu lta smos kyang ci dgos/_btsun pa ji ltar na tshe dang ldan pa dran pas kun du rgyu po ta la'i bus dri ba dris pa'i lung bstan pa/_yang dag par
[\[264a\]]
[\[264a.1\]]lung bstan par byas par 'gyur lags/_kun dga' bo dge slong dran pas kun du rgyu po ta la'i bu'i dri ba dris pa la 'di ltar lung bstan na yang dag par lung bstan par 'gyur te/_po ta la'i bu bsams bzhin du las byas shing nye bar bsags na bde ba
[\[264a.2\]]myong bar 'gyur ro/_/bsams bzhin du sdug bsngal myong bar 'gyur ba'i las byas shing nye bar bsags na sdug bsngal myong bar 'gyur ro/_/bsams bzhin du sdug bsngal yang ma yin bde ba yang ma yin pa'i las byas shing nye bar bsags na bde ba yang ma yin sdug bsngal
[\[264a.3\]]ba yang ma yin pa myong bar 'gyur ro/_/kun dga' bo kun du rgyu po ta la'i bus ni dge slong dran pa la tshor ba gsum las bsams te dris pa dge slong dran pas gang cung zad tshor ba de thams cad ni sdug bsngal ba'o zhes ni phyogs gcig lung bstan to/_/btsun pa bcom ldan 'das
[\[264a.4\]]kyis tshe dang ldan pa dran pa'i sems la khyab ste mkhyen pa ni ngo mtshar lags so/_/kun dga' bo de bzhin gshegs pa de mkhyen pa la ngo mtshar ci zhig yod/_kun dga' bo de bzhin gshegs pa las las rnam par 'byed pa chen po zhes bya ba'i chos kyi rnam grangs nyon cig dang
[\[264a.5\]]bshad par bya'o/_/nga la sems mngon par dad par gyis shig_/sems mngon par dang zhing rab tu dang nas bya ba mang du byed par 'gyur ba'i gnas yin zhing skabs yod do/_/bcom ldan 'das dus la bab cing bde bar gshegs pa dus la bab ste/_bcom ldan 'das
[\[264a.6\]]kyis dge slong rnams la las rnam par 'byed pa chen po'i chos kyi rnam grangs bshad na bcom ldan 'das las thos nas dge slong rnams kyis legs par 'dzin par 'gyur ro/_/kun dga' bo de'i phyir legs par nyon la yid la zung shig dang bshad par bya'o/_/kun
[\[264a.7\]]kun dga' bo 'di ni kha cig srog gcod pa dang ma bral bar gyur cing ma byin par len pa dang /_'dod pas log par g.yem pa dang /_brdzun du smra ba dang /_phra ma dang /_tshig rtsub mo dang /_tshig kyal pa dang /_brnab sems dang /_gnod sems dang /_log par lta
[\[264b\]]
[\[264b.1\]]bas 'bags shing ma bral bar gyur pa dag lus zhig ste shi ba'i 'og tu bde 'gro mtho ris su skye bar 'gyur ba yang yod la/_gzhan yang kun dga' bo 'di na kha cig srog gcod pa dang bral bar gyur cing /_ma byin par len pa dang /_brdzun du smra ba dang /_phra ma dang /_
[\[264b.2\]]tshig rtsub mo dang /_tshig kyal pa dang /_brnab sems dang /_gnod sems dang /_log par lta bas ma 'bags shing bral bar gyur pa dag lus zhig ste shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ba yang yod la/_kun dga' bo
[\[264b.3\]]gzhan yang 'di na kha cig srog gcod pa dang bral bar gyur pa nas log par lta bas ma 'bags shing bral ba'i bar du gyur la lus zhig ste shi ba'i 'og tu bde 'gro mtho ris kyi 'jig rten du skye bar 'gyur ba yang yod de/_kun dga' bo de la srog gcod pa dang ma bral ba nas/_log
[\[264b.4\]]par lta bas bsags shing ma bral ba'i bar dag bde 'gro mtho ris kyi 'jig rten du skye ba dag phyi rol mu stegs byed kyi dge sbyong ngam/_bram ze lha'i mig dang gzhan gyi sems rig pa dag gis mthong nas/_de 'di snyam du lus kyi nyes par spyad pa med do/_/lus kyi nyes par spyad
[\[264b.5\]]pa'i rnam par smin pa med do/_/ngag dang yid kyis nyes par spyad pa med do/_/ngag dang yid kyis nyes par spyad pa'i rnam par smin pa med do/_/'di lus kyis srog gcod pa dang ma bral ba nas log par lta bas bsags shing ma bral la lus zhig ste shi ba'i 'og tu bde 'gro mtho ris kyi
[\[264b.6\]]'jig rten du skyes pa ngas mthong la/_gzhan yang srog gcod pa dang ma bral bar gyur pa nas log par lta bas bsags shing ma bral bar gyur kyang bde 'gro mtho ris kyi 'jig rten du skye bar 'gyur ba dag 'byung bar 'gyur te/_gang 'di ltar lta ba ni yang dag pa'i lta ba ste/_gzhan
[\[264b.7\]]ni log pa'o zhes dge sbyong ngam bram ze de dag ji ltar mthong ba dang ji ltar rig pa stobs kyis rnam par dpyad de 'di nyid bden gyi/_gzhan ni gti mug pa'o zhes rjes su tha snyad 'dogs par byed do/_/kun dga' bo de la srog gcod pa dang bral bar gyur pa nas log par lta bas ma
[\[265a\]]
[\[265a.1\]]'bags shing bral bar gyur pa'i bar dag ngan song ngan 'gro log par ltung ba sems can dmyal ba dag tu skyes par gyur pa dag phyi rol mu stegs byed kyi dge sbyong ngam/_bram ze lha'i mig dang gzhan gyi sems rig pa dag gis mthong nas/_de 'di snyam
[\[265a.2\]]du lus kyis legs par spyad pa med do/_/lus kyis legs par spyad pa'i rnam par smin pa med do/_/ngag dang yid kyis legs par spyad pa med do/_/ngag dang yid kyis legs par spyad pa'i rnam par smin pa med do/_/sems can 'di srog gcod pa dang bral bar gyur pa nas
[\[265a.3\]]log par lta bas ma 'bags shing bral ba'i bar du gyur la lus zhig ste shi ba'i 'og tu ngan song ngan 'gro log par ltung ba sems can dmyal ba rnams su skyes pa ngas mthong ste/_gzhan dag kyang srog gcod pa dang ma bral ba nas log par lta ba'i bar gyis ma 'bags
[\[265a.4\]]shing bral bar gyur kyang ngan song ngan 'gro log par ltung ba sems can dmyal ba rnams su skye bar 'gyur ba dag 'byung bar 'gyur te/_'di ltar lta ba ni yang dag pa'i lta ba ste/_gzhan ni log pa'o zhes dge sbyong ngam bram ze de dag ji ltar mthong ba dang ji ltar rig pa stobs kyis
[\[265a.5\]]rnam par dpyad de 'di nyid bden gyi gzhan ni gti mug pa'o zhes rjes su tha snyad 'dogs par byed do/_/de la kun dga' bo srog gcod pa dang ma bral bar gyur pa nas/_log par lta bas 'bags shing ma bral bar gyur pa'i bar dag lus zhig ste shi ba'i 'og tu ngan song ngan 'gro log
[\[265a.6\]]par ltung ba sems can dmyal ba rnams su skyes pa dag phyi rol mu stegs byed kyi dge sbyong ngam bram ze lha'i mig dang gzhan gyi sems shes pa dag gis mthong nas de 'di snyam du lus kyis nyes par spyad pa yod do/_/lus kyis nyes par spyad pa'i rnam par smin pa yod do/_/ngag dang yid kyi
[\[265a.7\]]nyes par spyad pa yod do/_/ngag dang yid kyis nyes par spyad pa'i rnam par smin pa yod do/_/sems can 'di srog gcod pa dang ma bral bar gyur pa nas log par lta bas 'bags shing ma bral ba'i bar du gyur la lus zhig ste shi ba'i 'og tu ngan song ngan 'gro log par ltung ba sems
[\[265b\]]
[\[265b.1\]]can dmyal ba rnams su skyes pa ngas mthong ngo /_/gzhan dag kyang srog gcod pa dang ma bral ba nas/_log par lta bas 'bags shing ma bral ba'i bar du gyur na ngan song ngan 'gro log par ltung ba sems can dmyal ba rnams su skye bar 'byung bar 'gyur te/_'di ltar lta ba
[\[265b.2\]]ni yang dag pa'i lta ba ste/_gzhan ni log pa'o zhes dge sbyong ngam bram ze de dag ji ltar mthong ba dang ji ltar rig pa'i stobs kyis rnam par dpyad de/_'di nyid bden gyi gzhan ni gti mug pa'o zhes rjes su tha snyad 'dogs par byed do/_/kun dga' bo de la srog gcod pa dang bral
[\[265b.3\]]bar gyur pa nas log par lta bas ma 'bags shing bral bar gyur pa dag lus zhig ste shi ba'i 'og tu bde 'gro mtho ris kyi 'jig rten du skyes par gyur pa dag phyi rol mu stegs byed kyi dge sbyong ngam bram ze lha'i mig dang gzhan gyi sems rig pas mthong nas/_de 'di snyam du
[\[265b.4\]]lus kyis legs par spyad pa yod do/_/lus kyis legs par spyad pa'i rnam par smin pa yod do/_/ngag dang yid kyis legs par spyad pa yod do/_/ngag dang yid kyis legs par spyad pa'i rnam par smin pa yod do/_/sems can 'di srog gcod pa dang bral bar gyur pa nas log par
[\[265b.5\]]lta bas ma 'bags shing bral bar gyur pas lus zhig ste shi ba'i 'og tu bde 'gro mtho ris kyi 'jig rten du skyes pa bdag gis mthong ste/_gzhan dag srog gcod pa dang bral ba nas/_log par lta ba'i bar gyis ma 'bags shing bral ba'i bar du gyur na bde 'gro mtho ris
[\[265b.6\]]kyi 'jig rten du skye ba dag 'byung bar 'gyur te/_'di ltar lta ba ni yang dag pa'i lta ba ste/_gzhan ni log pa'o zhes dge sbyong ngam bram ze de dag ji ltar mthong ba dang /_ji ltar rig pa'i stobs kyis rnam par dpyad de 'di nyid bden gyi gzhan ni gti mug pa'o zhes rjes su tha snyad
[\[265b.7\]]'dogs par byed do/_/kun dga' bo de la dge sbyong ngam bram ze gang zhig lus kyi nyes par spyad pa med do/_lus kyis nyes par spyad pa'i rnam par smin pa med do/_/ngag dang yid kyis nyes par spyad pa med do/_/ngag dang yid kyis nyes par spyad pa'i rnam par smin pa med do zhes 'di ltar
[\[266a\]]
[\[266a.1\]]lta zhing 'di skad du smra ba de dag ngas rjes su ma gnang ngo /_/gang yang sems can 'di srog gcod pa dang ma bral ba nas/_log par lta ba'i bar gyis 'bags shing ma bral bar gyur la lus zhig ste shi ba'i 'og tu bde 'gro mtho ris kyi 'jig rten du skyes par gyur
[\[266a.2\]]pa bdag gis mthong ngo zhes zer ba 'di yang ngas rjes su ma gnang ngo /_/gang yang 'di skad du gzhan yang srog gcod pa dang ma bral ba nas/_log par lta bas 'bags shing ma bral bar gyur kyang bde 'gro mtho ris kyi 'jig rten du skye bar 'gyur zhes zer ba 'di yang ngas rjes su ma gnang
[\[266a.3\]]ngo /_/gang yang 'di skad du gang 'di ltar mthong ba ni yang dag pa ste/_gzhan ni log pa'i shes pa'o zhes zer ba de yang ngas rjes su ma gnang ngo /_/gang yang dge sbyong ngam/_bram ze de dag ji ltar mthong ba dang ji ltar rig pa'i stobs kyis rnam par dpyad nas 'di nyid bden gyi/_gzhan
[\[266a.4\]]ni gti mug pa'o zhes rjes su tha snyad 'dogs par byed pa 'di yang ngas rjes su ma gnang ngo /_/kun dga' bo de ci'i phyir zhe na/_de bzhin gshegs pas skyes bu de'i dbang po dang shes pa rnam pa gzhan du mkhyen cing ma 'ongs pa'i chos kun 'byung ba dag rnam pa gzhan du mkhyen pa'i phyir
[\[266a.5\]]ro/_/kun dga' bo de la des dge sbyong ngam/_bram ze gzhan zhig lus kyis legs par spyad pa med do/_/lus kyis legs par spyad pa'i rnam par smin pa med do/_/ngag dang yid kyis legs par spyad pa med do/_/ngag dang yid kyis legs par spyad pa'i rnam par smin pa med do zhes
[\[266a.6\]]'di ltar lta zhing 'di skad du smra ba 'di yang ngas rjes su ma gnang ngo /_/gang yang 'di skad du sems can 'di ni srog gcod pa dang bral bar gyur [(]ba [,]pa [)]nas/_log par lta ba'i bar gyis ma 'bags shing bral bar gyur la lus zhig ste shi ba'i 'og tu ngan song ngan 'gro log par ltung ba sems
[\[266a.7\]]can dmyal ba rnams su skyes pa ngas mthong ngo zhes zer ba 'di yang ngas rjes su ma gnang ngo /_/gang yang 'di skad du gzhan dag kyang srog gcod pa dang ma bral ba nas log par lta ba'i bar gyis ma 'bags shing bral bar gyur kyang ngan song ngan 'gro log par ltung ba sems can dmyal ba
[\[266b\]]
[\[266b.1\]]rnams su skye bar 'gyur ro zhes zer ba 'di yang ngas rjes su ma gnang ngo /_/gang yang 'di skad du gang 'di ltar mthong ba ni yang dag par mthong ba ste/_gzhan ni log pa'i shes pa'o zhes zer ba 'di yang ngas rjes su ma gnang ngo /_/gang yang dge sbyong ngam bram ze de dag ji ltar mthong ba dang
[\[266b.2\]]ji ltar rig pa dang stobs kyis rnam par dpyad na 'di nyid bden gyi/_gzhan ni gti mug pa'o zhes rjes su tha snyad 'dogs par byed pa 'di yang ngas rjes su ma gnang ste/_kun dga' bo de ci'i phyir zhe na/_de bzhin gshegs pas skyes bu de'i dbang po dang rnam par shes pa rnam pa gzhan
[\[266b.3\]]du mkhyen cing ma 'ongs pa'i chos kun 'byung ba dag rnam pa gzhan du mkhyen pa'i phyir ro/_/kun dga' 'o de la dge sbyong ngam bram ze de dag go lus kyis nyes par spyad pa med do/_/lus kyis nyes par spyad pa'i rnam par smin pa med do/_/ngag dang yid kyis nyes par spyad pa med do/_/ngag dang
[\[266b.4\]]yid kyis nyes par spyad pa'i rnam par smin pa med do zhes 'di ltar lta zhing 'di skad smra ba de yang ngas rjes su ma gnang ngo /_/gang yang 'di skad du srog gcod pa dang ma bral ba nas/_log par lta ba'i bar gyis 'bags shing ma bral ba dag lus zhig ste shi ba'i 'og tu ngan song ngan 'gro log
[\[266b.5\]]par ltung ba sems can dmyal ba rnams su skye bar 'gyur ro zhes zer ba 'di ni ngas rjes su ma gnang ngo /_/gang yang 'di skad du gzhan yang srog gcod pa dang bral bar gyur pa nas log par lta bas ma 'bags shing bral bar gyur pa'i bar dag ngan song ngan 'gro log par ltung ba sems can
[\[266b.6\]]dmyal ba rnams su skye bar 'gyur ba dag 'byung bar 'gyur ro zhes zer ba 'di yang ngas rjes su ma gnang ngo /_/gang yang 'di skad du 'di ltar mthong ba de ni yang dag par mthong ba ste/_gzhan ni log pa'i shes pa'o zhes zer ba 'di yang ngas rjes su ma gnang ngo /_/gang yang dge sbyong ngam
[\[266b.7\]]bram ze de dag ji ltar mthong ba dang ji ltar rig pa'i stobs kyis rnam par dpyad de/_'di nyid bden gyi gzhan ni gti mug pa'o zhes rjes su tha snyad [(]'dags [,]'dogs [)]par byed pa 'di yang ngas rjes su ma gnang ngo /_/kun dga' bo de ci'i phyir zhe na/_de bzhin gshegs pas skyes bu de'i dbang po
[\[267a\]]
[\[267a.1\]]dang rnam par shes pa gzhan du mkhyen cing ma 'ongs pa'i chos kun 'byung ba yang rnam pa gzhan du mkhyen pa'i phyir ro/_/kun dga' bo de la dge sbyong ngam/_bram ze gang dag lus kyis legs par spyad pa yod do/_/lus kyis legs par spyad pa'i rnam par smin pa
[\[267a.2\]]yod do/_/ngag dang yid kyis legs par spyad pa yod do/_/ngag dang yid kyis legs par spyad pa'i rnam par smin pa yod do zhes 'di ltar lta zhing 'di skad smra ba de dag ngas rjes su gnang ngo /_/gang yang de 'di skad du sems can 'di srog gcod pa dang bral ba nas/_log par lta bas
[\[267a.3\]]ma 'bags shing bral ba'i bar du gyur pa dag lus zhig ste shi ba'i 'og tu bde 'gro mtho ris kyi 'jig rten du skye bar 'gyur ba dag ngas mthong ngo zhes zer ba 'di yang ngas rjes su gnang ngo /_/gang yang 'di skad du gzhan dag kyang srog gcod pa dang bral ba nas/_/log par lta bas
[\[267a.4\]]ma 'bags shing bral bar gyur na de thams cad lus zhig ste shi ba'i 'og tu bde 'gro mtho ris su skye bar 'gyur ro zhes zer ba de yang ngas rjes su gnang ngo /_/gang yang 'di skad du 'di ltar mthong ba de ni yang dag par mthong ba ste/_gzhan ni log pa'i shes pa'o zhes zer ba de dag
[\[267a.5\]]ngas rjes su gnang ngo /_/gang yang dge sbyong ngam bram ze de dag ji ltar mthong ba dang ji ltar rig pa'i stobs kyis rnam par 'byed de/_'di nyid bden gyi gzhan ni gti mug pa'o zhes zer ba de yang ngas rjes su gnang ste/_de ci'i phyir zhe na/_de bzhin gshegs pas skyes bu de'i dbang
[\[267a.6\]]po dang /_rnam par shes pa gzhan du mkhyen cing ma 'ongs pa'i chos kun 'byung ba yang rnam pa gzhan du mkhyen pa'i phyir ro/_/kun dga' bo de la srog gcod pa dang ma bral bar gyur pa nas log par lta bas 'bags shing ma bral bar gyur pa dag lus zhig ste shi ba'i 'og tu
[\[267a.7\]]bde 'gro mtho ris kyi 'jig rten du skye bar 'gyur ba yin nam/_de'i rgyu dang de'i rkyen gyis bde 'gro mtho ris kyi 'jig rten du skyes pa ma yin gyi/_'on kyang 'dis sngon dge ba'i las byas shing bsags la ldan pa de nyid rkyen te/_'chi ba'i dus na yang dag pa'i lta ba dang lhan
[\[267b\]]
[\[267b.1\]]cig par gyur pa'i dge ba'i chos sems dang sems las byung ba'i chos rnams rnyed par 'gyur te/_de'i rgyu dang de'i rkyen gyis lus zhig ste shi ba'i 'og tu bde 'gro mtho ris kyi 'jig rten du skye bar 'gyur ba yin no/_/gzhan yang gang zhig sdig pa mi dge ba'i las byas shing
[\[267b.2\]]nye bar bsags pa de dag ni rnam grangs gang gis kyang so sor mi myong ba ma yin no zhes nga smra'o/_/de yang mthong ba'i chos la'am/_skyes nas sam/_lan grangs gzhan la'o/_/kun dga' bo de bzhin gshegs pas skyes bu gang zag 'di'i dbang po dang shes pa 'di
[\[267b.3\]]ltar mkhyen cing ma 'ongs pa'i chos kun 'byung ba dag 'di ltar mkhyen to/_/kun dga' bo de la srog gcod pa dang bral bar gyur pa nas/_log par lta bas ma 'bags shing bral bar gyur pa'i bar dag lus zhig ste shi ba'i 'og tu ngan song ngan 'gro log par ltung ba sems
[\[267b.4\]]can dmyal ba rnams su skye bar 'gyur ba yin no/_/'di de'i rgyu dang de'i rkyen gyis lus zhig ste shi ba'i 'og tu ngan song ngan 'gro log par ltung ba sems can dmyal ba rnams su skyes pa ma yin gyi/_'on kyang 'dis sngon mi dge ba'i las byas shing bsags la ldan pa
[\[267b.5\]]de nyid rkyen yin te/_'chi ba'i dus na log pa'i lta ba dang /_lhan cig par gyur pa'i mi dge ba'i sems dang sems las byung ba'i chos rnams rnyed par 'gyur te/_de'i rgyu dang de'i rkyen gyis lus zhig ste shi ba'i 'og tu ngan song ngan 'gro log par ltung ba sems can
[\[267b.6\]]dmyal ba rnams su skyes pa'o/_/gzhan yang gang sdig pa mi dge ba'i las byas shing nye bar bsags pa de dag ni rnam grangs gang gis kyang rnam par smin pa so sor mi myong ba ma yin no zhes nga smra'o/_/de yang mthong ba'i chos la'am/_skyes nas sam/_lan grangs gzhan la
[\[267b.7\]]ste/_kun dga' bo de bzhin gshegs pas skyes bu gang zag 'di'i dbang po dang rnam par shes pa 'di ltar mkhyen cing ma 'ongs pa'i chos kun 'byung ba 'di ltar mkhyen to/_/kun dga' bo de la srog gcod pa dang ma bral bar gyur cing ma byin par len pa dang /_brdzun
[\[268a\]]
[\[268a.1\]]du smra ba dang /_phra ma dang /_tshig rtsub mo dang /_tshig 'khyal pa dang /_brnab sems dang /_gnod sems dang /_log par lta bas 'bags shing ma bral bar gyur pa dag ngan song ngan 'gro log par ltung ba sems can dmyal ba rnams su skye bar 'gyur
[\[268a.2\]]ba de dag ni de'i rgyu dang de'i rkyen gyis lus zhig ste shi ba'i 'og tu ngan song ngan 'gro log par ltung ba sems can dmyal ba rnams su skyes par gyur pa yin te/_de bzhin gshegs pas skyes bu gang zag 'di'i dbang po dang rnam par shes pa 'di ltar mkhyen cing ma 'ongs pa'i
[\[268a.3\]]chos kyi kun 'byung ba 'di ltar mkhyen to/_/kun dga' bo de la srog gcod pa dang bral bar gyur cing ma byin par len pa dang /_brdzun du smra ba dang /_phra ma dang /_tshig rtsub mo dang /_tshig 'khyal pa dang /_brnab sems dang /_gnod sems dang /_log par lta bas ma 'bags
[\[268a.4\]]shing bral bar gyur pa dag lus zhig ste shi ba'i 'og tu bde 'gro mtho ris kyi 'jig rten du skye bar 'gyur ba de dag ni de'i rgyu dang de'i rkyen gyis lus zhig ste shi ba'i 'og tu bde 'gro mtho ris kyi 'jig rten du skyes pa yin te/_kun dga' bo de bzhin gshegs pas skyes bu gang
[\[268a.5\]]zag 'di'i dbang po dang rnam par shes pa 'di ltar mkhyen cing ma 'ongs pa'i chos kun 'byung ba 'di ltar mkhyen to/_/kun dga' bo gang zag ni bzhi po 'di dag ste/_bzhi gang zhe na/_gsor mi rung ba rung bar snang ba dang /_gsor rung ba mi rung bar snang ba dang /_gsor mi rung
[\[268a.6\]]ba la gsor mi rung bar snang ba dang /_gsor rung ba la gsor rung bar snang ba dang zhes gsungs so/_/ji skad du tshangs pa'i dra ba las sngon gyi mthar rtogs pa'i rtag par smra ba rnams dang /_phyogs gcig rtag par smra ba dang /_rgyu med pa las kun du 'byung bar smra ba las
[\[268a.7\]]'dod chags dang bral ba rnams la 'dod pa'i khams la dmigs pa'i lta ba kun du 'byung bar gsungs zhes bya ba la/_tshul khrims kyi phung po'i mdo'i mtha' las 'byung ba mdzod kyi gnas gsum par lta ba drug cu rtsa gnyis ni ji ltar tshangs pa'i dra ba las 'byung ba
[\[268b\]]
[\[268b.1\]]bzhin te zhes bya ba der bris par zad do/_/'jig tshogs ni nye bar len pa'i phung po lnga'o zhes bya ba la/_gleng gzhi ni mnyan du yod pa na'o/_/dge slong dag 'jig tshogs la lta ba dang /_'jig tshogs kun 'byung ba dang /_'jig tshogs 'gog pa dang /_'jig tshogs 'gog
[\[268b.2\]]par 'gyur ba'i lam dag bstan par byas/_de legs par nyon la yid la zung shig dang bshad par bya'o/_/'jig tshogs gang zhe na/_nye bar len pa'i phung po lnga rnams te/_lnga gang zhe na/_gzugs nye bar len pa'i phung po dang /_tshor ba dang /_'du shes dang /_'du byed
[\[268b.3\]]dang /_rnam par shes pa nye bar len pa'i phung po'o/_/'jig tshogs kun 'byung ba gang zhe na/_dga' ba'i 'dod chags dang lhan cig par gyur pa'i sred pa yang srid par kun 'byung bar byed pa de dang de la mngon par dga' ba'o/_/'jig tshogs 'gog pa gang zhe na/_gang gi tshe
[\[268b.4\]]'di'i dga' ba'i 'dod chags dang lhan cig par gyur pa'i sred pa yang srid par kun 'byung bar byed pa de dang de la mngon par dga' ba dag ma lus par spangs shing nges par spangs pa zad pa 'dod chags dang bral ba 'gog pa nye bar zhi ba nub par gyur pa'o/_/'jig tshogs
[\[268b.5\]]'gog par 'gro ba'i lam gang zhe na/_'phags pa'i lam yan lag brgyad de/_'di lta ste/_yang dag pa'i lta ba dang /_yang dag pa'i rtog pa dang /_yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba dang /_yang dag pa'i rtsol ba dang /_
[\[268b.6\]]yang dag pa'i dran pa dang /_yang dag pa'i ting nge 'dzin no/_/dge slong dag 'jig tshogs dang /_'jig tshogs kun 'byung ba dang /_'jig tshogs 'gog pa dang /_'jig tshogs 'gog par 'gro ba'i lam dag bstan par bya'o zhes ngas ji skad du bshad pa de rgyas par rab
[\[268b.7\]]tu bshad do zhes gsungs te/_chos sbyin gyi mdor don 'di nyid tshig dang /_yi ge dang /_nges pa'i tshig gzhan gyis bshad do/_/dge slong dag dge sbyong ngam bram ze gang cung zad bdag go zhes yang dag par rjes su lta zhing yang dag par rjes su mthong ba de thams cad ni nye
[\[269a\]]
[\[269a.1\]]bar len pa'i phung po lnga rnams la bdag go zhes yang dag par rjes su lta ste/_lnga gang zhe na/_dge sbyong ngam bram ze de dag gzugs bdag yin no/_/gzugs bdag dang ldan no/_/bdag la gzugs yod do/_/gzugs la bdag yod do zhes
[\[269a.2\]]yang dag par rjes su lta zhing yang dag par rjes su lta'o/_/dge sbyong ngam/_bram ze de dag tshor ba dang /_'du shes dang /_'du byed dang /_rnam par shes pa bdag yin no/_/rnam par shes pa bdag dang ldan no/_/bdag la rnam par shes pa yod do/_/rnam par shes pa
[\[269a.3\]]la bdag yod do zhes yang dag par rjes su lta zhing yang dag par rjes su lta'o/_/dge slong dag byis pa so so'i skye bo thos pa dang mi ldan pa dag bdag go zhes yang dag par rjes su lta ste/_bdag gam/_bdag go zhes bya ba ni mi mkhas pa rnams yin no/_/nga'i zhes bya ba
[\[269a.4\]]dang /_nga'i ma yin no zhes yang dag par rjes su mthong ba dang ma bral na bdag ces mthong ba dang ma bral bas dbang po rnams 'pho zhing reg ste/_dge slong dag reg pa'i skye mched drug po 'di dag gang yang rung ba zhig gi reg pas reg pa'i byis pa so so'i skye bo thos pa dang mi ldan
[\[269a.5\]]pa dag bde ba dang /_sdug bsngal myong zhing nye bar len te/_drug gang zhe na/_mig gi 'dus te reg pa'i skye mched dang /_rna ba dang /_sna dang /_lce dang /_lus dang /_yid kyi 'dus te reg pa'i skye mched de/_dge slong dag yid kyi khams dang /_chos dang ma rig pa'i khams
[\[269a.6\]]yod de/_dge slong dag ma rig pa'i 'dus te reg pas reg nas byis pa so so'i skye bo thos pa dang mi ldan pa rnams la nga'i zhes bya ba dang /_nga'i ma yin zhes bya ba dang /_bdag 'di na zhes bya ba dang /_bdag bzang ngo zhes bya ba dang /_bdag ngan no zhes bya ba dang /_bdag dang
[\[269a.7\]]'dra'o zhes bya ba tshor bar 'gyur ro/_/ma mthong ngo zhes bya ba dang /_ma shes zhes bya ba myong bar 'gyur zhing dge slong dag reg pa'i skye mched drug la gnas par 'gyur ro/_/gzhan yang 'phags pa nyan thos thos pa dang mi ldan zhing ma rig pa dang bral zhing rig pa skyes pa dag ma rig
[\[269b\]]
[\[269b.1\]]pa dang bral zhing rig pa skyes pas nga'o zhes bya ba dang /_nga'i ma yin no zhes bya ba dang /_bdag 'di na zhes bya ba dang /_bdag bzang ngo zhes bya ba dang /_bdag ngan no zhes bya ba dang /_bdag dang 'dra'o zhes bya bar tshor bar mi 'gyur zhing ma mthong ngo zhes bya ba dang /_ma shes so
[\[269b.2\]]zhes bya bar tshor bar mi 'gyur zhing gnas so/_/de ltar shes shing de ltar mthong ba de sngon gyi ma rig pa'i 'dus te reg pa'i tshor ba dag 'gags pa dang nub par gyur cing rig pa'i reg pas/_tshor ba phyi ma dag skye zhing 'byung bar 'gyur ro zhes gsungs so/_/phyin ci log
[\[269b.3\]]ni rnam pa bzhi ste zhes bya ba la/_gleng gzhi ni mnyan du yod pa na'o/_/de nas bcom ldan 'das kyis dge slong rnams la bos te/_dge slong dag bzhi po 'di dag ni sems can rnams kyi sems phyin ci log gis phyin ci log tu byed pa ste/_sems can rnams kyi sems phyin
[\[269b.4\]]ci log dang /_'du shes phyin ci log dang /_lta ba phyin ci log tu byed pa dru bu 'dzings pa lta bu thags 'dzings pa lta bu skye zhing 'jig pa rtswa muny+dza dang bal ba dza lta bu skye zhing 'jig pa 'jig rten 'di nas 'jig rten pha rol du nying mtshams sbyor bar byed pa/_pha rol nas 'dir nying
[\[269b.5\]]mtshams sbyor zhing 'khor la 'khor bar 'jug par byed pa dag go_/bzhi gang zhe na/_mi rtag pa la rtag go zhes sems can rnams 'du shes phyin ci log dang /_sems phyin ci log dang /_lta ba phyin ci log ste/_phyin ci log 'dis sems can rnams kyi sems phyin ci log tu byed
[\[269b.6\]]pa dru bu 'dzings pa lta bu/_thags 'dzings pa lta bu/_rtswa muny+dza dang bal ba dza lta bu skye zhing 'jig pa 'jig rten 'di nas 'jig rten pha rol du nying mtshams sbyor ba pha rol nas 'dir nying mtshams sbyor zhing 'khor la 'khor bar 'jug par byed pa dag go/_/sdug bsngal ba la bde ba'o zhes
[\[269b.7\]]bya ba dang mi gtsang ba la gtsang ngo zhes bya ba dang /_bdag med pa la bdag go zhes bya ba sems can rnams kyi sems phyin ci log dag gis phyin ci log tu byed pa ste/_sems can rnams kyi sems phyin ci log dang lta ba phyin ci log tu byed pa dru bu 'dzings pa lta bu rtswa muny+dza dang bal ba dza lta bu
[\[270a\]]
[\[270a.1\]]skye zhing 'jig pa 'jig rten 'di nas 'jig rten pha rol du nying mtshams sbyor bar byed pa pha rol nas 'dir nying mtshams sbyor zhing 'khor la 'khor bar 'jug par byed pa dag go/_/gang gi tshe de bzhin gshegs pa dgra bcom pa yang dag par rdzogs pa'i sangs
[\[270a.2\]]rgyas rnams 'jig rten du byung ba de'i tshe 'di ni sdug bsngal 'phags pa'i bden pa zhes chos ston par 'gyur zhing /_'di ni sdug bsngal kun 'byung ba/_/'di ni sdug bsngal 'gog pa/_'di ni sdug bsngal 'gog par 'gro ba'i lam mo zhes chos ston par 'gyur te/_dge slong dag
[\[270a.3\]]gang de bzhin gshegs pa dgra bcom pa yang dag par rdzogs pa'i sangs rgyas rnams 'di ni sdug bsngal 'phags pa'i bden pa'o zhes chos ston pa thos shing /_'di ni sdug bsngal kun 'byung ba/_/'di ni sdug bsngal 'gog pa/_'di ni sdug bsngal 'gog par 'gro ba'i lam
[\[270a.4\]]mo zhes chos ston pa mthong ba de dag mi rtag pa la rtag go zhes 'du shes phyin ci log dang /_sems phyin ci log dang /_lta ba phyin ci log spong bar 'gyur zhing /_sdug bsngal ba la bde ba'o zhes bya ba dang /_mi gtsang ba la gtsang ngo zhes bya ba dang /_bdag med pa la bdag go zhes
[\[270a.5\]]bya ba 'du shes phyin ci log dang /_sems phyin ci log dang /_lta ba phyin ci log dag spong bar 'gyur ro/_/sems can mi rtag rtag 'du shes/_/sdug bsngal ba la bder 'du shes/_/bdag med pa la bdag dang ni/_/mi gtsang gtsang ba'i 'du shes can/_/phyin ci log gyur sems
[\[270a.6\]]can rnams/_/sems g.yengs 'du shes bral bar gyur/_/de dang ldan pa'i skye bo rnams/_/yid mi bde ba nyid mi 'gyur/_/be'u dag ma yi phyir 'brang ba/_/skye dang rga ba'i rjes su 'jug_/gang tshe 'jig rten rdzogs sangs rgyas/_/lha mi phan par bzhed pa po/_/spyan ldan nyon
[\[270a.7\]]mongs las rgal ba/_/de bzhin gshegs rnams byung ba na/_/sdug bsngal sdug bsngal 'gog pa dang /_/sdug bsngal kun du 'byung ba dang /_/sdug bsngal yang dag 'da' ba yi/_/zhi ba mya ngan 'das 'gro ba'i/_/'phags lam yan lag brgyad pa dag/_sdug bsngal thams
[\[270b\]]
[\[270b.1\]]cad 'gog pa'i chos/_/nye bar ston byed de yi tshe/_/mi rtag mi rtag nyid du mthong /_/sdug bsngal sdug bsngal nyid mthong ste/_/bdag med pa la bdag med dang /_/mi gtsang mi gtsang nyid du rtogs/_/de ni 'grub bde thob 'gyur zhing /_/mthong ba'i chos la mya ngan 'das/_/
[\[270b.2\]]'jigs pa thams cad las rgal zhing /_/sred pa kun dang bral bar 'gyur/_/zhes gsungs so/_/mdo las kyang ji skad du zhes bya ba la/_/gleng gzhi ni mnyan du yod pa na'o/_/dge slong dag bzhi po 'di dag ni 'phags pa'i bden pa rnams te/_bzhi gang zhe na/_sdug bsngal
[\[270b.3\]]'phags pa'i bden pa dang /_/sdug bsngal kun 'byung ba dang /_sdug bsngal 'gog pa dang /_sdug bsngal 'gog par 'gro ba'i lam 'phags pa'i bden pa'o/_/gang yang 'phags pa nyan thos thos pa dang ldan pa sdug bsngal 'phags pa'i bden pa'o zhes yang dag pa ji
[\[270b.4\]]lta ba bzhin rab tu shes shing 'di ni sdug bsngal kun 'byung ba/_'di ni sdug bsngal 'gog pa/_'di ni sdug bsngal 'gog par 'gro ba'i lam mo zhes yang dag pa ji lta ba bzhin rab tu shes te/_des de'i tshe mi rtag pa la rtag go zhes 'du shes phyin ci log dang /_sems
[\[270b.5\]]phyin ci log dang /_lta ba phyin ci log de dag spong bar byed do/_/sdug bsngal ba la bde ba'o zhes bya ba dang /_mi gtsang ba la gtsang ba'o zhes bya ba dang /_bdag med pa la bdag go zhes 'du shes phyin ci log dang /_sems phyin ci log dang /_lta ba phyin ci log pa dag spong
[\[270b.6\]]bar byed do zhes gsungs so/_/gang yang mdo las gnas brtan kun dga' bos 'phags pa ngag gi dbang phyug gi dbang du mdzad nas zhes bya ba la gleng gzhi ni mnyan du yod pa na'o/_/de nas tshe dang ldan pa kun dga' bo snga dro chos gos dang lhung bzed thogs nas phyi bzhin
[\[270b.7\]]'brang ba'i dge sbyong tshe dang ldan pa ngag gi dbang phyug dang lhan cig mnyan yod du bsod snyoms kyi phyir zhugs so/_/de nas tshe dang ldan pa ngag gi dbang phyug gis bud med kyi tshogs gzhon nu ma kha dog dang ldan pa dga' dga' lta bu gzhan dang gzhan dag mthong nas 'dod chags kyi
[\[271a\]]
[\[271a.1\]]sems skyes te/_de nas tshe dang ldan pa ngag gi dbang phyug 'di snyam du bdag gis bud med kyi tshogs gzhon nu ma kha dog dang ldan pa dga' dga' lta bu gzhan dang gzhan dag mthong nas chags pa'i sems skyes pa ni bdag gis ma rnyed cing rnyed pa ma yin la
[\[271a.2\]]ngan pa rnyed kyis bzang po ma rnyed do snyam du rig nas/_tshe dang ldan pa kun dga' bo la 'di skad ces smras so/_/'dod pa'i 'dod chags zil non pas/_/sems ni yongs su gdungs par gyur/_/gau tam bdag la thugs brtse bas/_/nye bar zhi ba'i thabs gsungs shig_/'du
[\[271a.3\]]shes phyin ci log pa yis/_/khyod kyi sems ni yongs su gdungs/_/sdug pa'i mtshan mar 'dzin spangs nas/_/'dod chags nye bar spong bar 'gyur/_/mi sdug bsgom la rtag tu khyod/_/rtse gcig legs par 'jog par gyis/_/mi sdug me yis skams nas ni/_/yang
[\[271a.4\]]dang yang du sreg mi 'gyur/_/'du byed dman pa nyid dang ni/_/de bzhin sdug bsngal bdag med mthong /_/lus su gtogs pa dran byas nas/_/shin tu skyo ba mang bar 'gyur/_/mtshan ma med pa bsgom byas nas/_/nga rgyal phra rgyas zhi bar 'gyur/_/de nas nga rgyal mngon
[\[271a.5\]]rtogs nas/_/sdug bsngal tha mar byed par 'gyur/_/zhes gsungs so/_/phyi rol pa'i lta bar gyur pa rnams kyi nang na 'di nyid mchog yin te zhes bya ba la/_gleng gzhi ni mnyan du yod pa na'o/_/dge slong dag ngas mchog tu gdags pa bcu bshad par bya ste/_de legs
[\[271a.6\]]par nyon la yid la zung shig dang bshad par bya'o/_/mchog tu gdags pa bcu gang zhe na/_ko sa la'i rgyal po sde rab tu pham byed ji srid du rang gi sa las rnam par rgyal te/_ko sa la'i rgyal po sde rab tu pham byed ces gang du btags nas grags pa 'jug pa ste/_sems can de
[\[271a.7\]]dag rnams las ko sa la'i rgyal po mchog ces bya ste/_ko sa la'i rgyal po sde rab tu pham byed de yang mi rtag pa yongs su 'gyur ba gzhan du srid pa ste/_'phags pa nyan thos thos pa dang ldan pa dag 'di ltar rig nas de'i phyir skyo bar 'gyur zhing de la 'dod chags dang bral ba
[\[271b\]]
[\[271b.1\]]dang /_'dod chags dang bral ba de las grol ba dang rnam par grol bar 'gyur te/_mchog la yang skyo bar 'gyur na dman pa la lta smos kyang ci zhig dgos te/_'di ni mchog tu gdags pa dang po'o/_/ji srid du nyi mas mun pa 'phrog cing phyogs snang bar byed pa de srid du
[\[271b.2\]]stong gi 'jig rten zhes bya ste nyi ma stong dang zla ba stong dang ri'i rgyal po ri rab stong dang /_shar gyi lus 'phags stong dang /_nub kyi ba lang spyod stong dang /_byang gi sgra mi snyan stong dang /_lho'i 'dzam bu gling stong dang /_rgyal po chen po bzhi'i ris kyi lha stong dang /_sum cu rtsa gsum dang
[\[271b.3\]]'thab bral dang /_dga' ldan dang /_'phrul dga' dang /_gzhan 'phrul dbang byed stong rnams dang /_tshangs pa'i 'jig rten stong rnams te/_'di ni stong gi spyi phud kyi 'jig rten gyi khams zhes bya ste/_stong spyi phud kyi 'jig rten gyi khams de dag las tshangs pa stong gi
[\[271b.4\]]bdag po ni mchog ces brjod par bya'o/_/tshangs pa stong gi bdag po de yang mi rtag pa/_yongs su 'gyur ba zhes bya ba nas/_snga ma bzhin du dman pa la lta smos kyang ci dgos te/_'di ni mchog tu gdags pa gnyis pa'o zhes bya ba'i bar du'o/_/dge slong dag 'jig
[\[271b.5\]]rten 'di 'jig par 'gyur ba'i dus yod de/_'jig rten 'jig pa na sems can phal cher 'od gsal gyi lha'i ris su skye bar 'gyur te/_de dag de na gzugs can yid las byung ba dbang po ma nyams shing tshang ba/_yan lag dang nying lag thams cad dang ldan pa/_kha
[\[271b.6\]]dog dang dbyibs legs pa/_rang gi 'od can/_nam mkha' la 'gro ba/_/dga' ba za zhing dga' ba'i zas can/_tshe ring zhing yun ring du gnas te/_'od gsal gyi lha'i ris su skyes nas ring du ma lon pa'i lha de dag las 'od gsal gyi lha'i ris su skyes pa de dag mchog ces
[\[271b.7\]]brjod par bya'o/_/'od gsal gyi lha'i ris su sngar skyes pa de rnams kyang mi rtag pa yongs su 'gyur ba zhes bya ba nas snga ma bzhin du dman pa la lta smos kyang ci dgos te 'di ni mchog tu gdags pa gsum pa'o/_/lam ni rnam pa bzhi ste/_mngon par shes pa bul la dka' ba'i
[\[272a\]]
[\[272a.1\]]lam yang yod/_mngon par shes pa myur la dka' ba'i lam yang yod/_mngon par shes pa bul la sla ba'i lam yang yod/_mngon par shes pa myur la sla ba'i lam yang yod de/_de dag las mngon par shes pa myur la sla ba'i lam 'di ni mchog ces brjod
[\[272a.2\]]par bya ste/_de bzhin du sgrub pa'i sems can rnams kyang mi rtag pa yongs su 'gyur ba zhes bya ba nas/_snga ma bzhin du dman pa la lta smos kyang ci dgos te/_'di ni mchog tu gdags pa bzhi pa'o/_/'du shes ni rnam pa bzhi ste/_chung ngu dang lhan cig skye ba dang /_rgya chen
[\[272a.3\]]po dang /_tshad med pa dang /_cung zad med do zhes cung zad med pa dang lhan cig skyes pa'i 'du shes so/_/de dag las gang 'du shes ni cung zad kyang med do zhes cung zad med pa dang lhan cig skyes pa'i 'du shes ni 'du shes 'di dag las mchog ces brjod par bya zhing /_de bzhin
[\[272a.4\]]du 'du shes med pa'i sems can de yang mi rtag pa yongs su 'gyur ba zhes bya ba dang /_snga ma bzhin du dman pa la lta smos kyang ci dgos zhes bya ba'i bar du ste/_'di ni mchog tu gdags pa lnga pa'o/_/zil gyis gnon pa'i skye mched ni rnam pa brgyad de/_brgyad gang zhe na/_
[\[272a.5\]]nang gzugs su 'du shes pas phyi rol gyi gzugs [(]cung [,]chung [)]ngu kha dog bzang po dang kha dog [(]dan [,]ngan [)]pa rnams la lta ba na gzugs de dag zil gyis mnan te shes/_zil gyis mnan te mthong zhing 'di lta bu'i 'du shes can du gyur pa ste/_'di ni zil gyis gnon pa'i skye mched dang po'o zhes
[\[272a.6\]]sngar mdzod kyi gnas dang por bshad pa bzhin no/_/de dag las gang gzugs med par 'du shes par phyi rol gyi gzugs dkar po dkar po lta bur ston pa 'od dkar po 'byung ba 'di lta ste/_skar ma pa bsangs lta bu ste/_zil gyis gnon pa'i skye mched de dag las zil gyis gnon pa'i
[\[272a.7\]]skye mched 'di ni mchog ces brjod do/_/de bzhin du zil gyis gnon pa'i sems can de yang mi rtag pa yongs su 'gyur ba zhes bya ba nas/_snga ma bzhin du dman pa la lta smos kyang ci dgos zhes bya ba'i bar du ste/_'di ni mchog tu gdags pa drug pa'o/_/zad par gyi skye mched ni
[\[272b\]]
[\[272b.1\]]rnam pa bcu ste/_bcu gang zhe na/_zad par sa dang lhan cig skyes pa steng dang 'og dang logs su gnyis med cing tshad med pa zhes bya ba nas/_snga ma bzhin du zad par rnam par shes pa'i bar du ste/_zad par gyi skye mched de dag las rnam shes mtha' yas skye mched kyi zad par
[\[272b.2\]]gyi steng dang 'og dang logs su gnyis med cing tshad med pa zhes bya ba'i bar gyi skye mched 'di ni mchog ces brjod par bya'o/_/de bzhin du zad par gyi skye mched de la snyoms par zhugs pa'i sems can rnams kyang mi rtag pa yongs su 'gyur ba zhes bya ba nas/_snga ma bzhin du
[\[272b.3\]]dman pa la lta smos kyang ci dgos zhes bya ba'i bar du ste/_'di ni mchog tu gdags pa bdun pa'o/_/phyi rol pa'i lta bar gyur pa rnams kyi nang na mchog ni bdag 'byung bar ma gyur cig_/bdag gi 'byung bar ma gyur cig ces bya ba 'di nyid mchog yin te/_de bzhin du lta
[\[272b.4\]]bar gyur pa'i sems can rnams kyang mi rtag pa yongs su 'gyur ba zhes bya ba nas/_snga ma bzhin du dman pa la lta smos kyang ci dgos zhes bya ba'i bar du ste/_'di ni mchog tu gdags pa brgyad pa'o/_/phyi rol pa'i gtsang zhing dag par smra ba rnams kyi nang na mchog ni 'di yin te/_
[\[272b.5\]]'di lta ste/_mchog tu dag par smra bar btags pa srid pa'i rtse mo ste/_'du shes med 'du shes med min skye mched kyi 'du byed lhag ma'o/_/de bzhin du yongs su dag pa'i sems can de yang mi rtag pa yongs su 'gyur ba zhes bya ba nas/_snga ma bzhin du dman pa la lta smos
[\[272b.6\]]kyang ci dgos zhes bya ba'i bar du ste/_'di ni mchog tu gdags pa dgu pa'o/_/mthong ba'i chos la mya ngan las 'das pa rnams kyi nang na mchog ni 'di lta ste/_mthong ba'i chos la mya ngan las 'das par btags pa reg pa'i skye mched drug ma lus par spangs pa/_nges par spangs
[\[272b.7\]]pa/_byang bar gyur pa/_zad pa/_'dod chags dang bral ba 'gog pa/_nye bar zhi ba/_nus pa ste/_de bzhin du mya ngan las 'das pa'i sems can de yang mi rtag pa yongs su 'gyur zhes bya ba nas/_snga ma bzhin du dman pa la lta smos kyang ci dgos zhes bya ba'i bar du ste/_'di ni mchog
[\[273a\]]
[\[273a.1\]]tu gdags pa bcu pa'o zhes gsungs so/_/bar sdom la/_sde rab pham byed tshangs pa dang /_/'od gsal lam du 'du shes dang /_/zil gnon zad par skye mched dang /_/lta ba rnam dag mya ngan 'das/_/gang yang mdo las lung du ma bstan pa'i
[\[273a.2\]]dngos po bcu bzhi 'byung zhes bya ba la/_lung ring po'i mdo dgu pa las dge slong dag gzhan mu stegs can kun du rgyu dag 'di skad du khyed cag gi dge sbyong gau ta ma 'jig rten rtag go zhes bya ba 'di nyid bden gyi gzhan ni gti mug pa'o zhes bya ba dang /_mi rtag go zhes bya ba dang /_rtag
[\[273a.3\]]kyang rtag la mi rtag kyang mi rtag ces bya ba dang /_rtag pa yang ma yin mi rtag pa yang ma yin zhes bya ba dang /_mtha' dang bcas pa dang /_mtha' med pa dang /_mtha' dang bcas pa yang yin la mtha' med pa yang yin zhes bya ba dang /_mtha' dang bcas pa yang ma yin
[\[273a.4\]]mtha' med pa yang ma yin zhes bya ba dang /_lus de nyid srog ces bya ba dang /_lus las srog de gzhan no zhes bya ba dang /_de bzhin gshegs pa grongs nas yod ces bya ba dang /_de bzhin gshegs pa grongs nas med ces bya ba dang /_de bzhin gshegs pa grongs nas
[\[273a.5\]]yod kyang yod la/_med kyang med ces bya ba dang /_de bzhin gshegs pa grongs nas yod pa yang ma yin med pa yang ma yin zhes bya ba ji ltar lung ston par byed ces 'dri bar 'gyur ba'i gnas yod do/_/de la ma yin no zhes brjod par bya'o/_/dge slong dag gang gi tshe gzhan mu
[\[273a.6\]]stegs can kun du rgyu dag 'di skad du ci'i phyir/_khyed cag dge sbyong gau ta mas chos 'di dag phyogs gcig tu lung ma bstan ces 'dri na 'di skad du brjod par bya ste/_'di dag ni don la nye bar mi mkho ba/_chos la nye bar mi mkho ba/_tshangs par spyod pa la nye bar mi mkho ba/_mngon
[\[273a.7\]]par shes pa dang /_mngon par rtogs pa dang /_mya ngan las 'das pa mi sgrub pa ste/_de'i phyir bcom ldan 'das kyis cha gcig tsam yang lung ma bstan to zhes brjod par bya'o/_/dge slong dag gzhan mu stegs can gyi kun du rgyu dag 'di skad du khyed cag gi dge sbyong gau ta mas gzhan
[\[273b\]]
[\[273b.1\]]cha shas ci zhig lung bstan ces 'dri na 'di skad du brjod par bya ste/_bcom ldan 'das kyis 'di ni sdug bsngal 'phags pa'i bden pa'o zhes phyogs gcig tu lung bstan to/_/'di ni sdug bsngal kun 'byung /_'di ni sdug bsngal 'gog pa/_'di ni sdug bsngal 'gog par
[\[273b.2\]]'gro ba'i lam 'phags pa'i bden pa'o zhes bcom ldan 'das kyis phyogs gcig tu lung bstan to zhes brjod par bya'o/_/dge slong dag gzhan mu stegs kun du rgyu dag 'di skad du ci'i phyir khyed cag gi dge sbyong gau ta mas chos 'di dag phyogs gcig tu lung bstan ces 'dri ba'i
[\[273b.3\]]gnas yod la/_de la 'di skad du brjod par bya ste/_chos 'di dag ni don la nye bar mkho ba/_chos la nye bar mkho ba/_tshangs par spyod pa la nye bar mkho ba/_mngon par shes pa dang /_mngon par rtogs pa dang /_mya ngan las 'das pa sgrub par byed pa'o/_/de'i phyir chos 'di dag
[\[273b.4\]]bcom ldan 'das kyis lung bstan to zhes brjod par bya'o zhes gsungs so/_/mgo gcig tu lung bstan pa dang zhes bya ba la/_gleng gzhi ni mnyan du yod pa na'o/_/dris pa lung bstan pa ni rnam pa bzhi ste/_bzhi gang zhe na/_mgo gcig tu dris pa lung bstan pa dang /_rnam par
[\[273b.5\]]phye ste dris pa lung bstan pa dang /_dri ba dris te lung bstan pa dang /_rnam par gzhag pa lung bstan pa'o/_/mgo gcig lung bstan nyid dang ni/_/rnam par phye ba de bzhin gzhan/_/dris pa lung bstan gsum pa ste/_/rnam par gzhag pa bzhi pa'o/_/dris pa lung bstan bzhi po dag_/
[\[273b.6\]]de dang de la go rims bzhin/_/'di ltar shes shing smra ba dag_/dge slong de nyid rig pa yin/_/rtogs par dka' zhing bzod par dka'/_/zab cing blta dka'i chos can yin/_/mkhas pa don dang don min dang /_/gnyi ka yang dag rig pas na/_/don min yongs su spong byed cing /_/
[\[273b.7\]]don du gyur pa yongs su 'dzin/_/don mngon rtogs pa'i bstan pa de/_/mkhas pa mya ngan 'da' bar 'gyur/_/zhes gsungs so/_/dge slong dag gzugs 'das pa zhig yod par ma gyur na zhes bya ba la/_gleng gzhi ni mnyan du yod pa na'o/_/dge slong dag gzugs 'das pa dang ma 'ongs
[\[274a\]]
[\[274a.1\]]pa yang mi rtag na/_da ltar byung ba lta smos kyang ci zhig dgos te/_dge slong dag 'phags pa nyan thos thos pa dang ldan pa 'di ltar mthong ba dag 'das pa'i gzugs la btang snyoms su bya ba thob cing ma 'ongs pa'i gzugs la mngon par mi dga' zhing da ltar
[\[274a.2\]]byung ba'i gzugs la skyo ba dang 'dod chags dang bral ba dang /_'gog pa thob par 'gyur ro/_/dge slong dag gzugs 'das pa zhig med na 'phags pa nyan thos thos pa dang ldan pa 'das pa'i gzugs la btang snyoms su bya ba yang thob par mi 'gyur na/_gzugs 'das
[\[274a.3\]]pa dag yod de/_de'i phyir 'phags pa nyan thos thos pa dang ldan pa ma 'ongs pa'i gzugs la btang snyoms su bya ba thob par 'gyur ro/_/dge slong dag gal te gzugs ma 'ongs pa zhig med na 'phags pa nyan thos thos pa dang ldan pa dag ma 'ongs pa'i gzugs la mngon par mi
[\[274a.4\]]dga' ba yang mi 'gyur ba zhig na/_gzugs ma 'ongs pa dag yod de/_de'i phyir 'phags pa nyan thos thos pa dang ldan pa ma 'ongs pa'i gzugs la mngon par mi dga' bar 'gyur ro/_/dge slong dag gal te gzugs da ltar byung ba zhig med na 'phags pa nyan thos thos pa
[\[274a.5\]]dang ldan pa dag da ltar byung ba'i gzugs la skye ba dang 'dod chags dang bral ba dang [(]'gag [,]'gog [)]pa thob par yang mi 'gyur ba zhig na/_gzugs da ltar byung ba dag yod de/_de'i phyir 'phags pa nyan thos thos pa dang ldan pa dag da ltar byung ba'i gzugs la skyo ba dang 'dod chags dang
[\[274a.6\]]bral ba dang 'gog pa thob par 'gyur ro/_/dge slong dag de bzhin du tshor ba dang 'du shes dang 'du byed dang rnam par shes pa 'das pa zhig med na zhes bya ba snga ma bzhin te/_dge slong dag 'phags pa nyan thos thos pa dang ldan pa dag 'das pa'i rnam par shes pa la btang snyoms su bya
[\[274a.7\]]ba thob par yang mi 'gyur na zhes bya ba snga ma bzhin du'o zhes gsungs so/_/gnyis pa brten te rnam par shes pa skye'o zhes bya ba skye mched drug gi dbang po'i sdom gyi tshigs su bcad pa/_reg dang ming dang 'dod pa dang /_/bag med pa ni gnyis dag dang /_zhes bya ba'i mdo gnyis
[\[274b\]]
[\[274b.1\]]par bstan pa dag mdzod kyi gnas gsum par/_reg drug 'dus te 'byung ba yin/_/zhes bya ba dang /_chos gsum po 'di dag 'brel zhing 'dus la tshogs pa'o zhes bya ba der bris pa blta bar bya'o/_/gang yang kun du rgyu thor tshugs can rnams kyi dbang du mdzad nas zhes
[\[274b.2\]]bya ba la/_bcom ldan 'das rgyal po'i khab kyi smyug ma'i tshal bya ka lan da ka gnas pa na bzhugs te/_de'i tshe tshe dang ldan pa shA ri'i bu rgyal po'i khab bya rgod phung po'i ri la brten cing gnas so/_/de nas bram ze kun du rgyu thor tshugs can mang po tshe dang ldan pa shA ri'i bu gang
[\[274b.3\]]na ba der nye bar 'ongs te/_nye bar 'ongs nas tshe dang ldan pa shA ri'i bu dang lhan cig yang dag par dga' bar 'gyur ba dang /_bde bar 'gyur ba'i gtam rnam pa sna tshogs byas te phyogs gcig tu 'dug go/_/phyogs gcig tu 'dug nas de nas kun du rgyu thor tshugs can
[\[274b.4\]]mang po de dag gis tshe dang ldan pa shA ri'i bu la 'di skad ces smras so/_/shA ri'i bu khyod cag gi ston pa ci zhig smra zhing ci zhig 'chad par byed/_nga'i ston pa 'di skad du smra zhing 'di skad du 'chad de/_kha cig gis byas shing nye bar bsags na de'i rgyu dang de'i rkyen gyis lus
[\[274b.5\]]zhig ste shi ma thag tu dmyal ba dag tu skye bar 'gyur ba'i mtshams med pa'i las ni lnga po 'di dag ste/_lnga gang zhe na/_pha gsod pa dang /_ma gsod pa dang /_dgra bcom pa gsod pa dang /_dge 'dun gyi dbyen byed pa dang /_de bzhin gshegs pa'i sku la ngan sems kyis khrag
[\[274b.6\]]'byin pa rnams so/_/shA ri'i bu ci las 'das pa zad pa 'gags pa bral ba yongs su gyur pa dag med na bsams bzhin du pha dang ma dang dgra bcom pa srog dang bral ba dang /_dge 'dun gyi dbyen byed pa dang /_de bzhin gshegs pa'i sku la ngan sems kyis khrag 'byin pa dag
[\[274b.7\]]de'i rgyu dang de'i rkyen gyis lus zhig ste shi ma thag tu sems can dmyal bar skye ba'i gnas med do/_/de nas bram ze kun du rgyu thor tshugs can de dag tshe dang ldan pa shA ri'i bus bshad pa la mngon par dga' bar yang mi byed/_khro bar mi byed par stan las langs te song ngo /_/
[\[275a\]]
[\[275a.1\]]de nas tshe dang ldan pa shA ri'i bu kun du rgyu thor tshugs can de dag song nas ring po ma lon par bcom ldan 'das gang na ba der nye bar song ste/_nye bar song nas phyogs gcig tu 'dug pa'i bar du'o/_/de nas tshe dang ldan pa shA ri'i bus bram ze kun du rgyu
[\[275a.2\]]thor tshugs can rnams dang lhan cig gtam gzhan brjod pa ci ltar gyur pa de thams cad rgyas par bcom ldan 'das la gsol te/_/de skad ces gsol pa dang /_bcom ldan 'das kyis tshe dang ldan pa shA ri'i bu la 'di skad ces bka' stsal to/_/shA ri'i bu bram ze kun du rgyu
[\[275a.3\]]thor tshugs can de dag gis ma bsams shing rjes su mi mthun pa so sor brtags pa'i tshig smras te/_byis pa rmongs pa mi gsal ba mi mkhas par 'di skad du las gang 'das pa zad pa 'gags pa bral ba yongs su gyur pa de dag ni med do/_/'di na kha cig gis pha dang ma dang
[\[275a.4\]]dgra bcom pa bsams bzhin du srog dang bral ba dang /_dge 'dun gyi dbyen byas pa dang /_de bzhin gshegs pa'i sku la ngan sems kyis khrag 'byin pa dag de'i rgyu dang de'i rkyen gyis lus zhig ma thag kho nar sems can dmyal bar skye bar 'gyur ba 'di ni gnas ma yin
[\[275a.5\]]zhing go skabs med do zhes nga mi smra'o/_/shA ri'i bu de ci'i phyir zhe na/_las gang 'das pa zad pa 'gags pa bral ba rnam par gyur pa de dag ni yod de/_med pa ma yin te/_'di na kha cig gis pha dang ma dang dgra bcom pa bsams bzhin du srog dang phral ba dang /_dge 'dun
[\[275a.6\]]gyi dbyen byed pa dang /_de bzhin gshegs pa'i sku la ngan sems kyis khrag 'byin pa dag de'i rgyu dang de'i rkyen gyis lus zhig ma thag kho nar sems can dmyal bar skye bar 'gyur ro/_/shA ri'i bu gang gi phyir las gang 'das pa zad pa 'gags pa bral ba yongs su gyur pa de
[\[275a.7\]]dag ni yod cing med pa ma yin te/_'di na kha cig gis pha dang ma dang dgra bcom pa bsams bzhin du srog dang phral ba dang /_dge 'dun gyi dbyen byed pa dang /_de bzhin gshegs pa'i sku la ngan sems kyis khrag 'byin pa dag lus zhig ma thag kho nar sems can dmyal bar
[\[275b\]]
[\[275b.1\]]skye bar 'gyur ro/_/shA ri'i bu las gang 'das pa zad pa 'gags pa bral ba yongs su gyur pa de dag ni yod la med pa ma yin te/_'di na kha cig gis lus kyi log pa'i lam dang ngag dang yid kyi log pa'i lam dag thob par 'gyur te/_shA ri'i bu las gang 'das pa zad
[\[275b.2\]]pa 'gags pa bral ba rnam par gyur pa de dag ni yod de/_de'i phyir 'di na kha cig lus kyi log pa'i lam dang ngag dang yid kyi log pa'i lam dag thob par 'gyur ro/_/shA ri'i bu las gang zad pa 'gags pa bral ba rnam par gyur pa de dag ni yod la med pa ma yin te/_
[\[275b.3\]]'di na kha cig lus kyis nyes par spyod pa dang ngag dang yid kyis nyes par spyod pa dag lus zhig ste shi ba'i 'og tu ngan song ngan 'gro log par ltung ba sems can dmyal bar skye bar 'gyur te/_de'i phyir las 'das pa zad pa 'gags pa bral bar gyur pa de dag yod do/_/
[\[275b.4\]]shA ri'i bu las 'das pa zad pa 'gags pa bral ba 'gags pa yongs su gyur pa de dag ni yod la med pa ma yin te/_'di na kha cig lus kyis legs par spyod pa dang /_ngag dang yid kyis legs par spyod pa dag lus zhig ste shi ba'i 'og tu bde 'gro mtho ris kyi 'jig
[\[275b.5\]]rten du skye bar 'gyur te/_de'i phyir las 'das pa zad pa 'gags pa bral bar gyur pa de dag yod do/_/don dam pa stong pa nyid kyi mdo las zhes bya ba la skye mched drug gi mdo las/_bsdus pa'i sdom gyi tshigs su bcad pa gnyis pa'i sdom gyi tshigs su bcad
[\[275b.6\]]pa bdun pa las te/_'di nyid kyi mdzod kyi gnas gsum par/_bdag med phung po tsam nyid do/_/zhes bya ba'i 'grel par ji skad du bcom ldan 'das kyis las ni yod/_rnam par smin pa yod de zhes bya ba bris par blta bar bya'o/_/gang yang byang chub sems
[\[275b.7\]]dpa' ji skad du zhes bya ba la/_lung ring po ting nge 'dzin dang yang dag par ldan pa'i mdo dang po las 'don te/_de nas bcom ldan 'das kyis lan gnyis kyi bar du tshe dang ldan pa ma 'gags pa la bos te/_ma 'gags pa khyed cag lhan cig 'dus te tshogs nas
[\[276a\]]
[\[276a.1\]]gnas pa rnams mi'i chos bla ma cung zad cig shes pa yod cing /_'phags pa'i khyad par rtogs la/_shes pa dang mthong ba la rig nas gnas sam/_btsun pa de bzhin te bdag cag 'dus te tshogs shing 'dug pa rnams mi'i
[\[276a.2\]]chos bla ma cung zad shes pa yod cing 'phags pa'i khyad par rtogs la shes pa dang mthong ba la reg nas gnas pa na gzugs mthong ba'i snang ba gcig yang dag par shes la/_de la gzugs mthong ba'i snang ba de myur du nub par gyur te/_btsun pa bdag gis
[\[276a.3\]]gzugs mthong zhing shes pa de'i rgyu mtshan legs par yid la byas te rtogs par nus pa ma yin la/_de'i rgyu mtshan yang legs par yid la byas te gzung bar mi nus la/_gang las gzugs mthong ba'i snang ba de nub pa'i rgyu mtshan yang mi shes so/_/ma
[\[276a.4\]]'gags pa de'i phyir gzugs mthong ba'i snang ba de rtogs par 'gyur ba'i rgyu mtshan legs par yid la gyis shig_/de'i rgyu mtshan yang legs par yid la gyis shig_/rgyu mtshan gang gis gzugs mthong ba'i snang ba de nub par gyur pa yang legs par yid
[\[276a.5\]]la gyis shig_/ma 'gags pa nga yang sngon rdzogs pa'i byang chub mngon par ma rtogs pa na gzugs kyi snang ba gcig yang dag par shes shing mthong ste/_gzugs mthong ba'i snang ba de myur du nub par gyur to/_/ma 'gags pa de la nga 'di snyam du gyur te ci
[\[276a.6\]]bdag gis gzugs kyi snang ba yang dag par shes shing mthong ba de yod pa zhig gam/_'on te med pa zhig_/bdag gis gzugs mthong ba de yang yod pa zhig gam 'on te med pa zhig_/de la bdag 'di snyam du gyur te/_gang yang 'jig rten na med pa gang
[\[276a.7\]]yin pa de ni bdag gis shes pa 'am mthong ba'i gnas med do/_/yod pa gang yin pa de bdag la snang zhing yang dag par shes kyi/_med pa ni ma yin no/_/gzugs yod pa gang yin pa de mthong gi_/med pa ni ma yin no/_/ma 'gags pa de la nga 'di snyam du gyur
[\[276b\]]
[\[276b.1\]]te/_ci bdag gi sems la nye ba'i nyon mongs byung bas gzugs mthong ba'i snang ba de nub par gyur to/_/de nas yang nga 'di snyam du bdag gi sems la the tshom gyi nye ba'i nyon mongs pa skyes te/_the tshom gyi nye ba'i nyon mongs pa de sgrib pa'i rgyu yin zhing ting nge
[\[276b.2\]]'dzin 'pho bar byed pa mig nyams par byed pa gzugs mthong ba'i snang ba nub par byed pa'o zhes gsungs so/_/dge slong dag tshur shog ngas nang gdams na nub khyad par du 'gro zhes bya ba la/_gleng gzhi ni mnyan du yod pa na'o/_/dge slong dag chos gang
[\[276b.3\]]dag lhag par mos pa'i gnas mngon sum du byas pa de dang de dag mngon sum du bya ba'i phyir 'jug pa ni mi 'jigs pa dang ldan pa'i de bzhin gshegs pas mkhyen to/_/nga'i nyan thos sgyu dang g.yo med cing drang la drang po'i rang bzhin can dag tshur shog_/ngas
[\[276b.4\]]gdams pa dang /_ngas rjes su bstan pa dang /_ngas chos dag bstan par bya ste/_nang par gdams na dgongs ka khyad par du 'gro zhing dgongs ka gdams na nang par khyad par du 'gro ste/_de ji ltar khyad par can gyi chos yang dag par rtogs pa na yod pa yang yod
[\[276b.5\]]par shes/_med pa yang med par shes/_bla ma dang bcas pa la bla ma dang bcas par shes/_bla na med pa la bla na med par shes/_gang yang shes par bya ba dang /_mthong bar bya ba dang /_mngon par rtogs par bya ba dang /_thob par bya ba de thams cad shes pa
[\[276b.6\]]dang mthong bar 'gyur ba'i gnas yod do/_/dge slong dag slob pa'i stobs rnam pa lnga dang /_de bzhin gshegs pa'i stobs ni rnam pa bcu ste/_slob pa'i rnam pa lnga gang zhe na/_dad pa slob pa'i stobs dang /_brtson 'grus kyi stobs dang /_ngo tsha shes pa'i stobs dang /_
[\[276b.7\]]khrel yod pa'i stobs dang /_shes rab slob pa'i stobs so/_/de bzhin gshegs pa'i stobs bcu gang zhe na/_dge slong dag 'di la de bzhin gshegs pas gnas la gnas dang /_gnas ma yin pa la gnas ma yin pa'o zhes yang dag pa ji lta ba bzhin
[\[277a\]]
[\[277a.1\]]rab tu mkhyen te/_gang yang de bzhin gshegs pas gnas yin pa la gnas dang /_gnas ma yin pa la gnas ma yin pa'o zhes yang dag pa ji lta ba bzhin rab tu mkhyen pa 'di ni gang dang yang dag par ldan na de bzhin gshegs pa dgra bcom
[\[277a.2\]]pa yang dag par rdzogs pa'i sangs rgyas khyu mchog rlabs po che'i gnas su dam 'cha' zhing tshangs pa'i 'khor lo bskor ba la 'khor gyi nang du seng ge'i sgra sgrogs pa de bzhin gshegs pa'i stobs dang po'o/_/gzhan yang de bzhin gshegs pas 'das pa dang ma
[\[277a.3\]]'ongs pa dang /_da ltar byung ba chos sgrub pa dang gnas pa dang /_rgyu dang dngos po dang rnam par smin pa yang dag pa ji lta ba bzhin rab tu mkhyen te/_gang yang de bzhin gshegs pas 'das pa dang ma 'ongs pa dang da ltar byung ba'i chos sgrub pa dang gnas pa dang rgyu dang dngos
[\[277a.4\]]po dang rnam par smin pa yang dag pa ji lta ba bzhin rab tu shes pa 'di ni gang dang yang dag par ldan pas zhes bya ba nas/_'khor gyi nang du seng ge'i sgra sgrogs pa zhes bya ba'i bar du ste/_'di ni de bzhin gshegs pa'i stobs gnyis pa'o/_/gzhan yang de bzhin gshegs
[\[277a.5\]]pas bsam gtan dang rnam par thar pa dang /_ting nge 'dzin dang /_snyoms par 'jug pa dang /_kun nas nyon mongs pa dang /_rnam par byang ba rnam par gzhag pa yongs su dag pa yang dag pa ji lta ba bzhin rab tu mkhyen te/_gang yang de bzhin gshegs pas bsam
[\[277a.6\]]gtan dang rnam par thar pa dang ting nge 'dzin dang snyoms par 'jug pa dang /_kun nas nyon mongs pa dang rnam par byang ba rnam par gzhag pa yongs su dag pa yang dag pa ji lta ba bzhin rab tu mkhyen pa 'di ni gang dang ldan pas zhes bya ba nas snga ma bzhin te/_'di ni de bzhin
[\[277a.7\]]gshegs pa'i stobs gsum pa'o/_/gzhan yang de bzhin gshegs pas sems can gzhan dang gang zag gzhan rnams kyi dbang po mchog dang mchog ma yin pa yang dag pa ji lta ba bzhin rab tu mkhyen te gang yang de bzhin gshegs pas sems can gzhan
[\[277b\]]
[\[277b.1\]]dang gang zag gzhan rnams kyi dbang po mchog dang mchog ma yin pa yang dag pa ji lta ba bzhin rab tu mkhyen pa 'di ni gang dang ldan pas zhes bya ba nas/_snga ma bzhin du ste/_'di ni de bzhin gshegs pa'i stobs bzhi pa'o/_/gzhan yang de bzhin gshegs
[\[277b.2\]]pas sems can gzhan dang gang zag gzhan rnams kyi mos pa sna tshogs yang dag pa ji lta ba bzhin rab tu mkhyen te/_gang yang de bzhin gshegs pas sems can gzhan dang gang zag gzhan rnams kyi mos pa sna tshogs yang dag pa ji lta ba bzhin rab tu mkhyen
[\[277b.3\]]te/_gang dang ldan pas zhes bya ba nas snga ma bzhin du ste/_'di ni de bzhin gshegs pa'i stobs lnga pa'o/_/gzhan yang de bzhin gshegs pas khams sna tshogs dang /_'jig rten du ma dang 'jig rten sna tshogs mkhyen te/_gang yang de bzhin gshegs
[\[277b.4\]]pas khams sna tshogs dang /_'jig rten du ma dang 'jig rten gyi khams sna tshogs yang dag pa ji lta ba bzhin rab tu mkhyen pa 'di ni gang dang ldan pas zhes bya ba nas/_snga ma bzhin te/_'di ni de bzhin gshegs pa'i stobs drug pa'o/_/gzhan yang de
[\[277b.5\]]bzhin gshegs pas thams cad du 'gro ba'i lam yang dag pa ji lta ba bzhin rab tu mkhyen te/_gang yang de bzhin gshegs pas thams cad du 'gro ba'i lam yang dag pa ji lta ba bzhin rab tu mkhyen pa zhes bya ba nas/_gang dang yang dag par ldan pa zhes bya ba'i
[\[277b.6\]]bar du snga ma bzhin te/_'di ni de bzhin gshegs pa'i stobs bdun pa'o/_/gzhan yang de bzhin gshegs pas sngon gyi gnas rnam pa du ma yang dag par rjes su dgongs te/_'di lta ste/_skye ba gcig dang /_gnyis dang /_gsum dang /_bzhi dang /_
[\[277b.7\]]lnga dang /_drug dang /_bdun dang /_brgyad dang /_dgu dang /_bcu dang /_nyi shu dang /_sum cu dang /_bzhi bcu dang /_lnga bcu dang /_drug cu dang /_bdun cu dang /_brgyad cu dang /_dgu bcu dang /_brgya dang /_stong dang /_skye ba brgya stong dang /_skye ba stong
[\[278a\]]
[\[278a.1\]]phrag du ma dang /_skye ba brgya stong phrag du ma dang /_'jig pa'i bskal pa dang /_chags pa'i bskal pa dang /_'jig pa'i bskal pa du ma dang /_chags pa'i bskal pa du ma dang /_'jig pa dang chags pa'i bskal pa du ma yang dag par
[\[278a.2\]]rjes su dgongs te/_sems can 'di dag ming ni 'di lta bu/_rus ni 'di lta bu/_rigs ni 'di lta bu/_bde ba dang sdug bsngal ni 'di lta bu zhig myong /_dus ni ring po 'am thung ngu 'di lta bur gnas/_de'i tshe mtha' ni 'di tsam zhig tu gyur/_de gnas de
[\[278a.3\]]nas shi 'phos nas che ge mo zhig tu skyes so/_/de nas 'chi 'phos te yang che ge mo zhig tu skyes so/_/de nas 'chi 'phos nas 'dir skyes so zhes bya bar rnam pa dang bcas/_dan rtags dang bcas par sngon gyi gnas rnam pa du ma rjes su dgongs te/_gang yang de bzhin
[\[278a.4\]]gshegs pas sngon gyi gnas rnam pa du ma rjes su dgongs zhes bya ba nas/_gang dang ldan pas zhes bya ba snga ma bzhin du ste/_'di ni de bzhin gshegs pa'i stobs brgyad pa'o/_/gzhan yang de bzhin gshegs pa sems can rnams kyi 'chi 'pho ba dang skye ba yang
[\[278a.5\]]dag pa ji lta ba bzhin rab tu mkhyen te/_sems can 'di dag ni lus kyis nyes par spyod pa dang ldan/_ngag gis nyes par spyod pa dang ldan/_yid kyis nyes par spyod pa dang ldan/_'phags pa la skur pa 'debs pa log par lta ba can te/_lus zhig ste shi ba'i 'og tu de'i
[\[278a.6\]]rgyu dang de'i rkyen gyis ngan song ngan 'gro log par ltung ba sems can dmyal ba rnams su skye bar 'gyur ro/_/sems can 'di dag ni lus kyis legs par spyod pa dang ldan/_ngag gis legs par spyod pa dang ldan/_yid kyis legs par spyod pa dang ldan pa 'phags pa la skur
[\[278a.7\]]pa mi 'debs pa yang dag pa'i lta ba can te/_de'i rgyu de'i rkyen gyis lus zhig ste shi ba'i 'og tu bde 'gro mtho ris kyi 'jig rten du skye bar 'gyur ro zhes de bzhin gshegs pas sems can rnams kyi 'chi 'pho ba dang skye ba yang dag pa ji lta ba bzhin du rab tu mkhyen
[\[278b\]]
[\[278b.1\]]te/_gang dang ldan pa zhes bya ba nas snga ma bzhin du ste 'di ni de bzhin gshegs pa'i stobs dgu pa'o/_/gzhan yang de bzhin gshegs pas zag pa zad cing zag pa dag las sems rnam par grol zhing shes rab rnam par grol te/_mthong ba'i chos nyid la rang
[\[278b.2\]]nyid kyis mngon par shes pa mngon sum du byas te/_bdag gi skye ba zad do/_/tshangs par spyod pa bsten to/_/bya ba byas so/_/srid pa 'di las gzhan mi shes so zhes rab tu mkhyen te/_gang yang de bzhin gshegs pas zag pa zad cing zag pa dag las
[\[278b.3\]]sems rnam par grol zhing shes rab rnam par grol te/_mthong ba'i chos la rang nyid kyis mngon par shes pa mngon sum du byas te/_bdag gi skye ba zad do/_/tshangs par spyod pa bsten to/_/bya ba byas so/_/srid pa 'di las gzhan mi shes so zhes bya ba rab tu
[\[278b.4\]]mkhyen pa 'di ni gang dang yang dag par ldan na de bzhin gshegs pa dgra bcom pa yang dag par rdzogs pa'i sangs rgyas khyu mchog rlabs po che'i gnas su dam 'cha' zhing /_tshangs pa'i 'khor lo bskor te 'khor gyi nang du seng ge'i sgra sgrogs pa de bzhin gshegs pa'i
[\[278b.5\]]stobs bcu pa'o/_/dge slong dag de bzhin gshegs pa'i gnas dang gnas ma yin pa mkhyen pa'i stobs 'di la dri ba dris pa na/_ji ltar yang de bzhin gshegs pas gnas dang gnas ma yin pa mkhyen pa'i stobs mkhyen cing gzigs te rnam par mkhyen cing yang
[\[278b.6\]]dag pa nyid du mngon par byang chub nas dris pa lung ston par mdzad do/_/de bzhin gshegs pa'i las kyi rnam par smin pa mkhyen pa'i stobs dang /_de bzhin gshegs pa'i bsam gtan dang rnam par thar pa mkhyen pa'i stobs dang /_de bzhin gshegs pa'i
[\[278b.7\]]dbang po mchog dang mchog ma yin pa mkhyen pa'i stobs dang /_de bzhin gshegs pa'i mos pa sna tshogs mkhyen pa'i stobs dang /_de bzhin gshegs pa'i khams sna tshogs mkhyen pa'i stobs dang /_de bzhin gshegs pa'i thams cad du 'gro ba'i lam
[\[279a\]]
[\[279a.1\]]mkhyen pa'i stobs dang /_de bzhin gshegs pa'i sngon gyi gnas rnam pa du ma rjes su dran pa'i stobs dang /_de bzhin gshegs pa'i 'chi 'pho ba dang skye ba mkhyen pa'i stobs dang /_de bzhin gshegs pa'i zag pa zad pa
[\[279a.2\]]mkhyen pa'i stobs zhes bya ba nas/_dris pa lung ston par mdzad do zhes bya ba'i bar du'o/_/dge slong dag gnas dang gnas ma yin pa mkhyen pa'i stobs ni mnyam par gzhag pa yin gyi/_mnyam par ma bzhag pa ma yin no zhes nga smra'o zhes bya ba nas/_
[\[279a.3\]]rgyas par dge slong dag zag pa zad pa'i stobs ni mnyam par gzhag pa yin gyi mnyam par ma bzhag pa ni ma yin no zhes nga smra'o zhes bya ba'i bar du'o/_/dge slong dag ting nge 'dzin ni lam ste ting nge 'dzin ma yin pa ni lam ngan pa'o zhes gsungs so/_/bram ze
[\[279a.4\]]thams cad yod ces bya ba ni zhes bya ba la/_gleng gzhi ni mnyan du yod pa na'o/_/de nas bram ze rang bzhin nyan bcom ldan 'das gang na ba der nye bar song ste/_nye bar song nas bcom ldan 'das dang lhan cig yang dag par dga' bar 'gyur ba dang /_yang dag
[\[279a.5\]]par bde bar 'gyur ba'i gtam rnam pa sna tshogs byas nas phyogs gcig tu 'dug go/_/phyogs gcig tu 'dug nas bram ze rang bzhin nyan gyis bcom ldan 'das la 'di skad ces gsol to/_/gau ta ma dris pa lung bstan pa'i phyir skabs 'byed na bdag
[\[279a.6\]]phyogs cung zad cig 'dri'o/_/bram ze ji ltar 'dod pa bzhin du dris shig dang lung bstan par bya'o/_/gau ta ma thams cad yod ces bya ba na gau ta ma thams cad yod ces bya ba gang yin/_bram ze de'i phyir khyod nyid la dri bar bya ste ji ltar bzod pa de bzhin du lan thob cig_/
[\[279a.7\]]bram ze 'di ci snyam du sems/_mig yod dam/_gau ta ma mchis lags so/_/gzugs yod dam/_gau ta ma mchis lags so/_/mig gi rnam par shes pa yod dam/_gau ta ma mchis lags so/_/mig gi 'dus te reg pa yod dam/_gau ta ma mchis lags
[\[279b\]]
[\[279b.1\]]so/_/mig gi 'dus te reg pa'i rkyen gyis byung ba'i tshor ba bde ba dang /_sdug bsngal ba dang /_bde ba yang ma yin sdug bsngal ba yang ma yin pa yod dam/_gau ta ma mchis lags so/_/bram ze 'di ci snyam du sems/_rna ba dang /_sna dang /_lce dang /_lus dang /_
[\[279b.2\]]yid yod dam/_gau ta ma mchis lags so/_/chos yod dam/_gau ta ma mchis lags so/_/yid kyi rnam par shes pa yod dam/_gau ta ma mchis lags so/_/yid kyi 'dus te reg pa yod dam/_gau ta ma mchis lags so/_/yid kyi 'dus te reg pa'i
[\[279b.3\]]rkyen gyis byung ba'i tshor ba bde ba dang sdug bsngal ba dang bde ba yang ma yin sdug bsngal ba yang ma yin pa yod dam/_gau ta ma mchis lags so/_/bram ze 'di dag ni thams cad yod ces bya ba ste/_bram ze gang kha cig 'di skad du dge sbyong gau ta mas thams
[\[279b.4\]]cad yod do zhes bstan pa de spangs te ngas rnam pa gzhan du thams cad yod pa'o zhes bstan par bya'o zhes smra ba'i tshig tsam dang dris pa'i lan mi shes shing dris pa'i lan la mgo rmongs pa skyed par byed pa ste/_de ci'i phyir zhe na/_ji ltar yang de'i yul ma yin pa'i
[\[279b.5\]]phyir ro/_/de nas bram ze rang bzhin nyan bcom ldan 'das kyis gsungs pa la mngon par dga' zhing rjes su yi rangs nas stan las langs te song ngo zhes gsungs so/_/'dod pa'i sbyor ba gang zhe na zhes bya ba la/_gleng gzhi ni mnyan du yod pa na'o/_/de nas
[\[279b.6\]]bcom ldan 'das kyis dge slong rnams la bos te/_dge slong dag bzhi po 'di dag ni sbyor ba ste/_'dod pa'i sbyor ba dang /_srid pa'i sbyor ba dang /_lta ba'i sbyor ba dang /_ma rig pa'i sbyor ba'o/_/'dod pa'i sbyor ba gang zhe na/_byis pa so so'i skye bo thos pa dang
[\[279b.7\]]mi ldan pa dag 'dod pa rnams kyi kun 'byung ba dang /_mi snang ba dang /_ro myang ba dang /_nyes dmigs nges par 'byung ba yang dag pa ji lta ba bzhin du rab tu mi shes te/_de 'dod pa rnams kyi kun 'byung ba dang /_mi snang ba dang ro myang ba dang /_nyes dmigs dang nges
[\[280a\]]
[\[280a.1\]]par 'byung ba yang dag pa ji lta ba bzhin rab tu mi shes pa 'dod pa rnams la 'dod pa'i 'dun pa dang /_chags pa dang 'dod pa la dga' ba dang /_'dod pa la nges pa dang /_'dod pa la 'dun pa dang /_'dod pas brgyal ba dang /_'dod
[\[280a.2\]]pa la 'chums pa dang /_'dod pa la lhag par 'chums pa dang /_'dod par bying ba dang /_'dod pa la lhag par zhen pa ste/_de'i sems yongs su gtugs nas gnas te 'di ni 'dod pa'i sbyor ba zhes bya'o/_/de bzhin du srid pa'i sbyor ba dang lta ba'i sbyor
[\[280a.3\]]ba la yang brjod par bya'o/_/ma rig pa'i sbyor ba gang zhe na/_dge slong dag byis pa so so'i skye bo thos pa dang mi ldan pa dag reg pa'i skye mched drug po 'di rnams kyi kun 'byung ba dang mi snang ba dang ro myang ba dang nyes dmigs dang nges par 'byung ba yang dag pa ji lta
[\[280a.4\]]ba bzhin du rab tu mi shes te/_de rig pa'i skye mched drug po rnams kyi kun 'byung ba dang /_mi snang ba dang /_ro myang ba dang /_nyes dmigs dang /_nges par 'byung ba yang dag pa ji lta ba bzhin du rab tu mi shes pas de reg pa'i skye mched drug po rnams la mi
[\[280a.5\]]shes shing ma rig pa rgyas par 'gyur te/_'di ni ma rig pa'i sbyor ba zhes bya'o/_/sbyor ba ma yin pa yang bzhi ste/_bzhi gang zhe na/_'dod par mi sbyor ba dang /_srid par mi sbyor ba dang /_lta bar mi sbyor ba dang /_ma rig par mi sbyor ba'o/_/'dod
[\[280a.6\]]par mi sbyor ba gang zhe na/_'phags pa nyan thos thos pa dang ldan pa 'dod pa rnams kyi kun 'byung ba dang /_mi snang ba dang ro myang ba dang /_nyes dmigs dang /_nges par 'byung ba yang dag pa ji lta ba bzhin du rab tu shes te/_de 'dod pa rnams kyi kun 'byung ba
[\[280a.7\]]dang mi snang ba dang ro myang ba dang nyes dmigs dang nges par 'byung ba yang dag pa ji lta ba bzhin du rab tu shes pas 'dod pa rnams la 'dod pa'i 'dun pa dang /_chags pa dang /_'dod pa la dga' ba dang /_'dod pa la nges pa dang /_'dod pa la 'dun pa dang /_'dod pas
[\[280b\]]
[\[280b.1\]]brgyal ba dang /_'dod pa la 'chums pa dang /_'dod pa la lhag par 'chums pa dang /_'dod par bying ba dang /_'dod pa la lhag par zhen par mi 'gyur ba ste/_de'i sems de la yongs su gtugs te mi gnas pa 'di ni 'dod par mi sbyor ba zhes bya'o/_/srid par
[\[280b.2\]]mi sbyor ba dang /_lta bar mi sbyor ba yang de bzhin du brjod par bya'o/_/ma rig pa'i mi sbyor ba gang zhe na/_'phags pa nyan thos thos pa dang ldan pa reg pa'i skye mched drug po 'di rnams kyi kun 'byung ba dang /_mi snang ba dang /_ro myang ba dang /_nyes dmigs dang /_nges par
[\[280b.3\]]'byung ba yang dag pa ji lta ba bzhin du rab tu shes te/_de reg pa'i skye mched drug po 'di dag ni kun 'byung ba dang /_mi snang ba dang /_ro myang ba dang /_nyes dmigs dang /_nges par 'byung ba yang dag pa ji lta ba bzhin du rab tu shes pas de reg pa'i skye mched drug po rnams la
[\[280b.4\]]mi shes shing ma rig pas rgyas par mi 'gyur te/_'di ni ma rig pa'i sbyor ba med pa zhes bya'o/_/gzhan yang ston pas 'di skad ces bka' stsal to/_/'dod pas sbyor bas yang dag ldan/_/gnyis pa srid pas sbyor ba ste/_/lta ba'i sbyor bas yang dag par/_/ma rig
[\[280b.5\]]sbyor ba sngon 'gro bas/_/bral zhing 'da' bar dka' ba yin/_/sems can 'khor bar skye bar 'gyur/_/'dod pa'i sbyor ba rab spangs shing /_/de bzhin srid pa'i sbyor ba dang /_/lta ba'i sbyor ba rab spangs shing /_/ma rig sbyor la chags bral zhing /_/kun sbyor thams cad
[\[280b.6\]]mi ldan na/_/yang srid dag tu 'gro mi 'gyur/_/zhes gsungs so/_/'dun pa'i 'dod chags ni nye bar len pa zhes gsungs zhes bya ba la/_gleng gzhi ni mnyan du yod pa na'o/_/dge slong dag nye bar blangs pa dang nye bar len pa'i chos dag bstan par bya ste/_de legs par nyon
[\[280b.7\]]la yid la zung shig dang bshad par bya'o/_/nye bar blang ba'i chos rnams gang zhe na/_mig dang gzugs dang /_rna ba dang sgra dang /_sna dang dri dang /_lce dang ro dang /_lus dang reg bya dang /_yid dang chos te/_'di ni nye bar blang ba'i chos rnams zhes bya'o/_/nye bar len pa'i chos
[\[281a\]]
[\[281a.1\]]rnams gang zhe na/_gang las 'dun pa'i 'dod chags te/_'di ni nye bar len pa'i chos rnams zhes bya'o/_/dge slong dag nye bar blang ba dang /_nye bar len pa'i chos rnams bstan par bya'o zhes ngas ji skad du bstan pa de rgyas par rab tu bshad do zhes
[\[281a.2\]]gsungs te/_de bzhin du mdo gzhan mang po las bstan to/_/'di lta ste/_gru rgyun las bzlog phyogs su mngon par 'du bya ba chen pos bkri bar bya zhes bya ba la/_bcom ldan 'das rgyal po'i khab kyi smyug ma'i tshal bya ka lan da ka gnas pa na bzhugs te/_de'i tshe tshe dang
[\[281a.3\]]ldan pa shA ri'i bu rgyal po'i khab kyi bya rgod phung po'i ri la 'dug par gyur to/_/de nas tshe dang ldan pa shA ri'i bus dge slong rnams la bos te/_tshe dang ldan pa dag 'di na dge slong dgon pa'am shing drung ngam/_khang pa stong par song nas 'di ltar so so yang dag par bslab ste/_ci
[\[281a.4\]]nang gi bdag nyid kyi 'dod pa rnams la 'dun pa'i 'dod chags yod pa zhig so sor myong ngam/_'on te med pa zhig ces dge slong des mdzes shing sdug pa'i mtshan ma cung zad cig yid la byed de/_dge slong des mdzes shing sdug pa'i mtshan ma cung zad cig yid la byas pa
[\[281a.5\]]na sems bsten pa la gzhol bar 'gyur zhing /_bsten pa la 'bab pa dang /_bsten pa la bab pa dang /_rjes su mthun par 'gyur te/_'di lta ste/_gru mngon par 'du bya ba chen pos rgyun las bzlog phyogs su bkri bar bya ba de nyid mngon par 'du bya ba med cing 'bad rtsol
[\[281a.6\]]chung ngus rgyun phyogs su 'khyer ba de bzhin du dge slong des bzang zhing sdug pa'i mtshan ma cung zad cig yid la byed de dge slong des bzang zhing sdug pa'i mtshan ma cung zad cig yid la byas pa na/_sems bsten pa la gzhol bar 'gyur zhing /_bsten pa la 'bab pa dang /_bsten pa
[\[281a.7\]]la bab pa dang /_rjes su mthun par gyur na/_tshe dang ldan pa dag dge slong des 'di ltar nga'i sems rang gi 'du byed kyis nye bar bcom zhing chu bzhin du bsten pa dang /_chos rnams kyis nye bar bcom la/_ma zhi zhing ma dul ba nye bar zhi ba'i lam ma rnyed la rtse gcig tu ma gyur pa'o/_/'di ltar ngas mdzes
[\[281b\]]
[\[281b.1\]]shing sdug pa'i mtshan ma cung zad yid la byas pa na sems bsten pa la gzhol bar gyur cing /_bsten pa la 'bab pa dang /_bsten pa la bab pa dang /_rjes su mthun par gyur to zhes rig par bya'o/_/tshe dang ldan pa dag dge slong des 'di ltar 'dod pa'i yon tan lnga rnams la bdag gi
[\[281b.2\]]sems 'dod chags dang bral zhing rnam par grol lo zhes lung bstan par mi bya'o/_/tshe dang ldan pa dag 'di na dge slong dgon pa'am shing drung ngam khang pa stong par song na 'di ltar so sor yang dag par rjes su slob ste/_ci bdag nang gi bdag nyid kyi 'dod pa rnams la 'dun pa'i 'dod
[\[281b.3\]]chags yod pa zhig so sor myong ba'am/_'on te med pa zhig ces dge slong des mdzes shing sdug pa'i mtshan ma cung zad cig yid la byed de/_dge slong des mdzes shing sdug pa'i mtshan ma cung zad cig yid la byas nas sems dben pa la gzhol bar 'gyur/_dben pa la 'bab
[\[281b.4\]]pa dang /_dben pa la bab pa dang /_bsten pa'i rjes su mi mthun par gyur te/_'di lta ste khyim bya'am/_rgyus dag me'i nang du bcug na tshig cing 'khums te zhu bar 'gyur ba de bzhin du dge slong des mdzes shing sdug pa'i mtshan ma cung zad cig yid la byas pa na sems dben pa la
[\[281b.5\]]gzhol bar gyur/_dben pa la 'bab pa dang /_dben pa la bab pa dang /_bsten pa'i rjes su mi mthun par gyur na/_tshe dang ldan pa dag dge slong des 'di ltar nga'i sems rang gi 'du byed kyis nye bar ma bcom zhing /_chu bzhin du bstan pa ma yin zhing /_/chos kyis nye bar ma
[\[281b.6\]]bcom la/_/zhi zhing dul te nye bar zhi ba'i lam rnyed cing rtse gcig tu gyur pa ste/_'di ltar ngas mdzes shing sdug pa'i mtshan ma cung zad yid la byas pa na sems dben pa la gzhol bar gyur/_dben pa la 'bab pa dang /_dben pa la bab pa dang /_bsten pa'i rjes su mi mthun par
[\[281b.7\]]gyur to zhes rig par bya zhing /_dge slong des 'dod pa'i yon tan lnga rnams la nga'i sems 'dod chags dang bral zhing rnam par grol lo zhes lung bstan par bya'o zhes gsungs so/_/ci'i phyir lta ba gsum por zhes bya ba la sogs pa la/_gang yang 'di nyid du gnas mang po bshad de/_ji ltar
[\[282a\]]
[\[282a.1\]]re zhig phung po'i sdom gyi tshigs su bcad pa/_skye la mngon dga' mi bya dang /_/rnam par 'jig pa gsum dag dang /_/yongs su 'dod dang yang dag mthong /_/sdom du gyur pa phyi ma yin/_/zhes sdom gyi tshigs su bcad pa gsum pa'i mdo las bstan pa mdzod kyi
[\[282a.2\]]gnas dang por bcom ldan 'das kyis mdo las sems pa'i tshogs drug ces gsungs pa ni/_gtso bo bstan pa yin zhes bya bar bris zin to/_/lam gyi tshogs dang mdo mang po dag las te/_de la re zhig dbang po'i sgo'i sdom gyi tshigs su bcad pa gnyis pa'i mdo bzhi pa las
[\[282a.3\]]bstan pa/_mdzod kyi gnas drug par gang yang bde ba'i dbang po dang /_yid bde ba'i dbang po dag ni bde ba'i tshor ba'o zhes bya bar 'chad par 'gyur bar blta bar bya'o/_/de dag kyang gzhi phran tshegs las 'byung ba gang yin pa zhes bya ba la/_gleng gzhi ni mnyan du yod pa na'o/_/
[\[282a.4\]]dge slong dag chos gcig dang yang dag par ldan na dran pa nye bar gzhag pa bzhi bsten pa'i skal ba med de/_'di lta ste 'dod chags so/_/'dod chags dang yang dag par ldan na dran pa nye bar gzhag pa bzhi bsten pa'i skal ba med do/_/chos gcig dang yang dag par ldan na dran pa nye bar
[\[282a.5\]]gzhag pa bzhi bsten pa'i skal ba dang ldan te/_'di lta ste 'dod chags med pa ste/_'dod chags med pa dang ldan na dran pa nye bar gzhag pa bzhi bsten pa'i skal ba yod do/_/ji ltar bsten pa bzhin du bsgom pa yang /_lan mang du byed pa dang /_rjes su bsrung ba dang /_reg pa dang /_
[\[282a.6\]]mngon sum du bya ba yang de bzhin no/_/yang dag par ldan pa ji lta ba bzhin du shes pa dang /_mi shes pa dang /_mthong ba dang ma mthong ba dang /_mngon par shes pa dang mngon par ma shes pa dang /_yongs su shes pa dang /_yongs su ma shes pa dang /_spangs pa dang /_ma spangs pa dang /_
[\[282a.7\]]bsgribs pa dang /_ma bsgribs pa dang /_btang ba dang /_ma btang ba dang /_yongs su btang ba dang yongs su ma btang ba dang /_g.yogs pa dang ma g.yogs pa dang /_nub pa dang ma nub pa dang /_yongs su gtugs pa dang yongs su ma gtugs pa yang de bzhin no/_/'dod chags ji lta ba bzhin du
[\[282b\]]
[\[282b.1\]]zhe sdang dang /_gti mug dang /_khro ba dang /_khon du 'dzin pa dang /_'chab pa dang /_'tshig pa dang /_phrag dog dang /_ser sna dang /_sgyu dang g.yo dang /_ngo tsha med pa dang /_khrel med pa dang /_nga rgyal dang /_lhag pa'i nga rgyal dang /_nga rgyal las kyang nga rgyal dang /_mngon pa'i nga rgyal dang /_
[\[282b.2\]]nga'o snyam pa'i nga rgyal dang /_log pa'i nga rgyal dang /_cung zad snyam pa'i nga rgyal dang /_bag med pa dang /_nges pa dang /_yang dag par rtsom pa dang /_tshul 'chos pa dang /_kha gsag dang /_gzhogs slong dang /_rnyed pa 'dod pa dang /_rnyed pa rnyed pas sgrub pa dang /_sdig pa 'dod
[\[282b.3\]]pa dang /_chen po 'dod pa dang /_'dod pas gces spras byed pa dang /_tshig ngan dang /_sdig pa'i grogs po dang /_mi bzod pa dang /_'dod pa dang /_yongs su 'dod pa dang /_'dod chags dang /_chos ma yin pa la chags pa dang /_mi 'phrod pa'i ser sna dang /_'jig tshogs la
[\[282b.4\]]lta ba dang /_dngos por lta ba dang /_dngos po med par lta ba dang /_'dod pa la 'dun pa dang /_gnod sems dang /_rmugs pa dang /_gnyid dang /_rgod pa dang /_'gyod pa dang /_the tshom dang /_rmya ba dang /_mi dga' ba dang /_glal byed pa dang /_zas kyi tshod mi 'dzin pa dang /_sems zhum pa dang /_
[\[282b.5\]]'du shes sna tshogs yid la byed pa dang /_lus kyi gnas ngan len dang /_yang yang 'dod pa dang /_mang du smra ba dang /_mi drang ba dang /_khro ba dang /_rang bzhin ma yin pa'i rjes su 'jug pa dang /_'dod pa'i rnam par rtog pa dang /_gnod sems kyi rnam par rtog pa dang /_rnam par 'tshe
[\[282b.6\]]ba'i rnam par rtog pa dang /_gnyen 'dun gyi rnam par rtog pa dang /_ljongs kyi rnam par rtog pa dang /_mi 'chi ba'i rnam par rtog pa dang /_ngan sems kyi rnam par rtog pa dang /_rigs snyems pa dang yang dag par ldan pa'i rnam par rtog pa dang /_mya ngan dang smre sngags 'don
[\[282b.7\]]pa dang sdug bsngal ba dang yid mi bde ba dang 'khrug pa'o zhes gsungs so/_/mdo'i tshig ji skad du zhes bya ba la/_lung bar ma'i 'dun pa'i sdom gyi tshigs su bcad pa gnyis pa'i mtha'i mdo las tshig 'di skad du rgyu dang rkyen lnga po 'di dag ni the tshom gyi sgrib pa dang /_de las skyes pa
[\[283a\]]
[\[283a.1\]]sdug bsngal dang /_yid mi bde ba'i sems las byung ba'i chos skyed par byed pa ste/_lnga gang zhe na/_'dod pa'i 'dod chags kyis kun nas dkris pa dang /_'dod pa'i 'dod chags kyis kun nas dkris pa de las byung ba sdug bsngal dang yid mi bde ba dag so sor
[\[283a.2\]]yang dag par myong bar byed do/_/gnod sems dang /_rmugs pa dang /_gnyid dang /_rgod pa dang /_'gyod pa dang /_the tshom gyis kun nas dkris pas the tshom gyis kun nas dkris pa dang /_de'i rkyen gyis skyes pa sdug bsngal ba dang /_yid mi bde ba dag so sor yang dag par myong bar byed
[\[283a.3\]]do/_rgyu lnga dang rkyen lnga po 'di dag ni sdug bsngal ba dang yid mi bde ba'i sems las byung ba skyed par byed pa'o zhes gsungs so/_/gya gyu ci yin sdig can lta/_/zhes bya ba la/_dge slong gzhan zhig dge ba can gyi ljongs nas 'ongs te/_nags kyi mtha' gzhan zhig la brten
[\[283a.4\]]cing nye bar gnas so/_/de nas dge tshul ma zhig gis dge slong dang de'i lde mig mthong nas tshigs su bcad pa smras pa/_rtag pa ci zhig slong mo'i zas/_/mi rtag ci zhig dge 'dun zas/_/drang po ci zhig dbang po'i gzugs/_/gya gyu ci zhig lde mig go/_/de nas dge slong
[\[283a.5\]]de 'di snyam du 'di dge tshul ma yin bzhin du tshigs su bcad pa brjod par spobs na/_bdag ci'i phyir spobs par mi bya snyam du bsams nas/_tshigs su bcad pa smras pa/_rtag pa ci zhig mya ngan 'das/_/mi rtag ci zhig 'du byed chos/_/drang po ci zhig 'phags pa'i
[\[283a.6\]]lam/_/gya gyu ci zhig sdig can lta/_/zhes gsungs so/_/sgrib pa lnga po 'di dag ni mi dge ba'i phung po ma 'dres pa yongs su rdzogs pa zhes bya ba la/_gleng gzhi ni mnyan du yod pa na'o/_/dge slong dag mi dge ba'i phung po zhes bya ba ni sgrib pa rnam pa lnga'o zhes smra ba ni de'i
[\[283a.7\]]yang dag par smra ba ste/_de ci'i phyir zhe na/_dge slong dag sgrib pa lnga po 'di dag ni mi dge ba'i phung po ma 'dres pa yongs su rdzogs pa ste/_lnga gang zhe na/_'dod pa la 'dun pa'i sgrib pa dang /_gnod sems dang /_rmugs pa dang /_gnyid dang /_rgod pa dang /_'gyod pa dang /_the tshom gyi
[\[283b\]]
[\[283b.1\]]sgrib pa'o/_/dge slong dag dge ba'i phung po zhes bya ba ni/_dran pa nye bar gzhag pa bzhi'o zhes smra ba ni/_de'i yang dag par smra ba ste/_de ci'i phyir zhe na/_dge slong dag dran pa nye bar gzhag pa bzhi po 'di dag ni dge ba'i phung po ma 'dres pa yongs
[\[283b.2\]]su rdzogs pa ste/_bzhi gang zhe na/_lus dran pa nye bar gzhag pa dang /_tshor ba dang /_sems dang /_chos dran pa nye bar gzhag pa rnams so zhes gsungs so/_/rmugs pa dang gnyid dag ni zas gcig tu gsungs te zhes bya ba la/_
[\[283b.3\]]gleng gzhi ni mnyan du yod pa na'o/_/dge slong dag sgrib pa lnga dang /_byang chub kyi yan lag bdun gyi zas dang zas ma yin pa dag bshad par bya ste/_de legs par nyon la yid la zung shig dang bshad par bya'o/_/dge slong dag sgrib
[\[283b.4\]]pa rnam pa lnga'i zas gang zhe na/_dge slong dag 'dod pa'i 'dod chags kyis kun nas dkris pa'i chos rnams la tshul bzhin ma yin pa'i yid la byed pa lan mang du byed na/_'dod pa la 'dun pa'i sgrib pa ma skyes pa skye bar 'gyur
[\[283b.5\]]zhing /_skyes pa phyir zhing 'phel ba dang yangs par 'gyur ro/_/gnod sems dang /_rmugs pa dang /_gnyid dang /_rgod pa dang /_'gyod pa dang /_dge slong dag the tshom gyis kun nas dkris pa'i chos rnams la/_tshul
[\[283b.6\]]bzhin ma yin pa yid la byed pa lan mang du byed na/_the tshom gyi sgrib pa ma skyes pa skye bar 'gyur zhing /_skyes pa phyir zhing 'phel ba dang yangs par 'gyur te/_'di lta ste/_zas kyis lus gnas pa dang /_zas la lus brten gyi
[\[283b.7\]]zas med par ma yin pa de bzhin du/_sgrib pa lnga po dag kyang zas kyis gnas la zas la brten nas gnas kyi/_zas med par ni ma yin no/_/dge slong dag 'dod pa la 'dun pa'i zas gang zhe na/_sdug pa'i mtshan mar 'dzin pa ste/_
[\[284a\]]
[\[284a.1\]]de la tshul bzhin ma yin pa'i yid la byed pa lan mang du byed na/_'dod pa la 'dun pa'i sgrib pa ma skyes pa skye bar 'gyur zhing /_skyes pa phyir zhing 'phel ba dang yangs par 'gyur ro/_/dge slong dag 'di ni 'dod pa la
[\[284a.2\]]'dun pa'i zas so/_/dge slong dag gnod sems kyi sgrib pa'i zas gang zhe na/_kun nas mnar sems dang /_kun nas mnar sems kyi rgyu mtshan te/_de la tshul bzhin ma yin pa'i yid la byed pa lan mang du byed na gnod sems kyi sgrib pa ma skyes
[\[284a.3\]]pa skye bar 'gyur zhing /_skyes pa phyir zhing 'phel ba dang rgyas par 'gyur ro/_/'di ni gnod sems kyi sgrib pa'i zas so/_/dge slong dag rmugs pa dang gnyid kyi zas gang zhe na/_chos lnga po mi dga' ba dang /_rmya ba dang /_glal byed
[\[284a.4\]]pa dang /_zas kyi tshod mi zin pa dang /_sems zhum pa ste/_de la tshul bzhin ma yin pa'i yid la byed pa lan mang du byed na/_rmugs pa dang gnyid kyi sgrib pa ma skyes pa skye bar 'gyur zhing /_skyes pa phyir zhing 'phel ba dang yangs par
[\[284a.5\]]'gyur ro/_/'di dag ni rmugs pa dang gnyid kyi zas so/_/dge slong dag rgod pa dang 'gyod pa'i sgrib pa'i zas gang zhe na/_chos bzhi po gnyen 'dun gyi rnam par rtog pa dang /_ljongs kyi rnam par rtog pa dang /_mi 'chi ba'i rnam par rtog pa dang /_sngon
[\[284a.6\]]dgod pa dang dga' ba dang rtse ba dang yongs su spyad pa rjes su dran pa ste/_de la tshul bzhin ma yin pa yid la byed pa lan mang du byed na rgod pa dang 'gyod pa'i sgrib pa ma skyes pa skye bar 'gyur zhing /_skyes pa phyir zhing 'phel ba dang yangs par 'gyur
[\[284a.7\]]te/_'di ni rgod pa dang 'gyod pa'i sgrib pa'i zas so/_/dge slong dag the tshom gyi sgrib pa'i zas gang zhe na/_rgyud ni rnam pa gsum yod de/_'das pa'i dus dang /_ma 'ongs pa dang /_da ltar byung ba'i chos so/_/de la tshul bzhin ma yin pa'i
[\[284b\]]
[\[284b.1\]]yid la byed pa lan mang du byed na the tshom gyi sgrib pa ma skyes pa skye bar 'gyur zhing skyes pa phyir zhing 'phel ba dang yangs par 'gyur te/_dge slong dag 'di ni the tshom gyi sgrib pa'i zas so/_/'di lta ste/_zas kyis lus gnas shing zas la lus brten te/_
[\[284b.2\]]lus gnas pa zas med par ma yin pa de bzhin du sgrib pa lnga po dag kyang zas kyis gnas shing zas la brten te gnas kyi zas med par ni ma yin no/_/dge slong dag byang chub kyi yan lag bdun gyi zas ma yin pa gang zhe na/_dran pa yang dag byang chub kyi yan
[\[284b.3\]]lag gi gnas kyi chos rnams la tshul bzhin ma yin pa yid la byed pa lan mang du byed pa/_dran pa yang dag byang chub kyi yan lag ma skyes pa mi skye zhing skyes pa nyams par 'gyur ro/_/chos rab tu rnam par 'byed pa dang /_brtson 'grus dang /_dga' ba dang /_
[\[284b.4\]]shin tu sbyangs pa dang /_ting nge 'dzin dang /_btang snyoms yang dag byang chub kyi yan lag gi gnas kyi chos rnams la tshul bzhin ma yin pa yid la byed pa lan mang du byed na btang snyoms yang dag byang chub kyi yan lag ma skyes pa mi skye zhing skyes pa nyams par
[\[284b.5\]]'gyur te/_'di lta ste/_zas kyis lus gnas shing zas la brten te lus gnas kyi/_zas med par ma yin pa de bzhin du byang chub kyi yan lag bdun po dag kyang zas la brten te gnas kyi zas med par ni ma yin no/_/dge slong dag dran pa yang dag byang
[\[284b.6\]]chub kyi yan lag gi zas ma yin pa gang zhe na/_dran pa nye bar gzhag pa bzhi rnams te/_de la tshul bzhin ma yin pa'i yid la byed pa lan mang du byed na dran pa yang dag byang chub kyi yan lag ma skyes pa mi skye zhing skyes pa dag nyams par 'gyur te/_dge slong
[\[284b.7\]]dag 'di ni dran pa yang dag byang chub kyi yan lag gi zas ma yin pa'o/_/dge slong dag chos rab tu rnam par 'byed pa yang dag byang chub kyi yan lag gi zas ma yin pa gang zhe na/_dge ba'i chos rnams rab tu rnam par 'byed pa dang /_mi dge ba'i chos rnams [(]rang [,]rab [)]
[\[285a\]]
[\[285a.1\]]tu rnam par 'byed pa ste/_de la tshul bzhin ma yin pa yid la byed pa lan mang du byed na chos rab tu rnam par 'byed pa yang dag byang chub kyi yan lag ma skyes pa mi skye zhing skyes pa nyams par 'gyur te/_dge slong dag 'di ni chos rab tu rnam par
[\[285a.2\]]'byed pa yang dag byang chub kyi yan lag gi zas ma yin pa'o/_/dge slong dag brtson 'grus yang dag byang chub kyi yan lag gi zas ma yin pa gang zhe na/_yang dag par spong ba bzhi po rnams to/_de la tshul bzhin ma yin pa yid la byed pa lan mang du byed na brtson 'grus
[\[285a.3\]]yang dag byang chub kyi yan lag ma skyes pa mi skye zhing skyes pa nyams par 'gyur te/_'di ni brtson 'grus yang dag byang chub kyi yan lag gi zas ma yin pa zhes bya'o/_/dge slong dag dga' ba yang dag byang chub kyi yan lag gi zas ma yin pa gang zhe na/_dga' ba dang
[\[285a.4\]]dga' ba'i gnas lta bu'i chos rnams te/_de la tshul bzhin ma yin pa yid la byed pa lan mang du byed na/_dga' ba yang dag byang chub kyi yan lag ma skyes pa mi skye zhing skyes pa nyams par 'gyur te/_dge slong dag 'di ni dga' ba yang dag byang chub kyi yan lag gi
[\[285a.5\]]zas ma yin pa zhes bya'o/_/dge slong dag shin tu sbyangs pa yang dag byang chub kyi yan lag gi zas ma yin pa gang zhe na/_lus shin tu sbyangs pa dang /_sems shin tu sbyangs pa ste/_de la tshul bzhin ma yin pa yid la byed pa lan mang du byed na shin tu sbyangs pa yang dag
[\[285a.6\]]byang chub kyi yan lag ma skyes pa mi skye zhing skyes pa nyams par 'gyur ro/_/dge slong dag 'di ni shin tu sbyangs pa yang dag byang chub kyi yan lag gi zas ma yin pa zhes bya'o/_/dge slong dag ting nge 'dzin yang dag byang chub kyi yan lag gi zas ma yin pa gang zhe na/_ting nge 'dzin
[\[285a.7\]]dang /_ting nge 'dzin gyi rgyu mtshan te/_de la tshul bzhin ma yin pa'i yid la byed pa lan mang du byed na ting nge 'dzin yang dag byang chub kyi yan lag ma skyes pa mi skye zhing skyes pa nyams par 'gyur te/_dge slong dag 'di ni ting nge 'dzin yang dag byang chub kyi yan lag gi zas ma yin pa zhes
[\[285b\]]
[\[285b.1\]]bya'o/_/dge slong dag btang snyoms yang dag byang chub kyi yan lag gi zas ma yin pa gang zhe na/_khams rnam pa gsum po spangs pa'i khams dang /_'dod chags dang bral ba'i khams dang /_'gog pa'i khams rnams te/_de la tshul bzhin ma yin pa'i yid la byed pa lan
[\[285b.2\]]mang du yid la byed na/_btang snyoms yang dag byang chub kyi yan lag ma skyes pa mi skye zhing skyes pa nyams par 'gyur te/_dge slong dag 'di ni btang snyoms yang dag byang chub kyi yan lag gi zas ma yin pa zhes bya ste/_'di lta ste/_zas kyis lus gnas shing zas la brten
[\[285b.3\]]te lus gnas kyi/_zas med par ni ma yin pa de bzhin du byang chub kyi yan lag bdun po rnams kyang zas kyis gnas shing zas la brten te gnas kyi/_zas med par ni ma yin no/_/dge slong dag sgrib pa lnga'i zas ma yin pa gang yin pa de gang zhe na/_'dod pa'i 'dod chags kyi kun nas dkris
[\[285b.4\]]pa'i chos rnams la tshul bzhin yid la byed pa lan mang du byed na 'dod pa la 'dun pa'i sgrib pa ma skyes pa mi skye zhing skyes pa spong bar 'gyur ro/_/gnod sems dang /_rmugs pa dang gnyid dang rgod pa dang /_'gyod pa dang /_the tshom gyis kun nas dkris pa'i chos rnams la tshul bzhin
[\[285b.5\]]yid la byed pa lan mang du byed na the tshom gyi sgrib pa ma skyes pa mi skye zhing skyes pa spong bar 'gyur te/_dge slong dag 'di lta ste zas kyis lus gnas shing zas la brten te lus gnas kyi zas med par ma yin pa de bzhin du sgrib pa lnga po rnams kyang zas kyis gnas shing zas la brten
[\[285b.6\]]te gnas kyi zas med par ni ma yin no/_/dge slong dag 'dod pa la 'dun pa'i sgrib pa'i zas ma yin pa gang zhe na/_mi sdug pa ste de la tshul bzhin du yid la byed pa lan mang du byed na 'dod pa la 'dun pa'i sgrib pa ma skyes pa mi skye zhing skyes pa spong bar 'gyur te/_dge slong dag 'di ni
[\[285b.7\]]'dod pa la 'dun pa'i sgrib pa'i zas ma yin pa zhes bya'o/_/dge slong dag gnod sems kyi sgrib pa'i zas ma yin pa gang zhe na/_byams pa ste/_de la tshul bzhin yid la byed pa lan mang du byed na/_gnod sems kyi sgrib pa ma skyes pa mi skye zhing skyes pa spong bar 'gyur te/_dge slong dag
[\[286a\]]
[\[286a.1\]]'di dag ni gnod sems kyi sgrib pa'i zas ma yin pa zhes bya'o/_/dge slong dag rmugs pa dang gnyid kyi sgrib pa'i zas ma yin pa gang zhe na/_snang ba'i 'du shes te/_de la tshul bzhin du yid la byed pa lan mang du byed na rmugs pa dang gnyid kyi sgrib pa ma skyes pa mi
[\[286a.2\]]skye zhing skyes pa nyams par 'gyur te/_dge slong dag 'di ni rmugs pa dang gnyid kyi sgrib pa'i zas ma yin pa zhes bya'o/_/dge slong dag rgod pa dang 'gyod pa'i zas ma yin pa gang zhe na/_zhi gnas te/_de la tshul bzhin du yid la byed pa lan mang du byed na rgod pa dang 'gyod pa'i sgrib
[\[286a.3\]]pa ma skyes pa mi skye zhing skyes pa spong bar 'gyur te/_dge slong dag 'di ni rgod pa dang 'gyod pa'i sgrib pa'i zas ma yin pa zhes bya'o/_/dge slong dag the tshom gyi sgrib pa'i zas ma yin pa gang zhe na/_rkyen ni 'di lta bu zhes rten cing 'brel par 'byung ba so sor rtog pa ste/_de la tshul bzhin
[\[286a.4\]]du lan mang du yid la byed na the tshom gyi sgrib pa ma skyes pa mi skye zhing skyes pa spong bar 'gyur te/_'di lta ste/_zas kyis lus gnas shing zas la brten te lus gnas kyi zas med par ni ma yin pa de bzhin du sgrib pa lnga po rnams kyang zas kyis gnas shing zas la brten te gnas kyi/_zas med par
[\[286a.5\]]ni ma yin no/_/dge slong dag byang chub kyi yan lag bdun gyi zas gang zhe na/_dran pa yang dag byang chub kyi yan lag gi gnas kyi chos rnams la tshul bzhin du yid la byed pa lan mang du byed na dran pa yang dag byang chub kyi yan lag ma skyes pa dag skye zhing skyes pa dag phyir zhing 'phel ba
[\[286a.6\]]dang yangs par 'gyur ro/_/chos rab tu rnam par 'byed pa dang /_brtson 'grus dang /_shin tu sbyongs pa dang /_ting nge 'dzin dang /_btang snyoms yang dag byang chub kyi yan lag gi gnas kyi chos rnams la tshul bzhin du yid la byed pa lan mang du byed na btang snyoms yang dag byang chub
[\[286a.7\]]kyi yan lag ma skyes pa skye bar 'gyur zhing skyes pa dag phyir zhing 'phel ba dang yangs par 'gyur te/_'di lta ste/_zas kyis lus gnas shing zas la brten te lus gnas kyi zas med par ni ma yin pa de bzhin du byang chub kyi yan lag bdun po rnams kyang zas la brten te gnas kyi
[\[286b\]]
[\[286b.1\]]zas med par ni ma yin no/_/dge slong dag dran pa yang dag byang chub kyi yan lag gi zas gang zhe na/_dran pa nye bar gzhag pa bzhi rnams te/_de la tshul bzhin du yid la byed pa lan mang du byed na dran pa yang dag byang chub kyi yan lag ma skyes pa dag skye bar 'gyur zhing skyes
[\[286b.2\]]pa dag 'phel zhing rgyas pa dang yangs par 'gyur ro/_/dge slong dag 'di ni dran pa yang dag byang chub kyi yan lag gi zas zhes bya'o/_/dge slong dag chos rab tu rnam par 'byed pa yang dag byang chub kyi yan lag gi zas gang zhe na/_dge ba'i chos rnams rab tu rnam
[\[286b.3\]]par 'byed pa dang /_mi dge ba'i chos rnams rab tu rnam par 'byed pa ste/_de la tshul bzhin du yid la byed pa lan mang du byed na chos rab tu rnam par 'byed pa yang dag byang chub kyi yan lag ma skyes pa dag skye bar 'gyur zhing skyes pa dag phyir zhing 'phel zhing
[\[286b.4\]]rgyas pa dang yangs par 'gyur ro/_/dge slong dag 'di ni chos rab tu rnam par 'byed pa yang dag byang chub kyi yan lag gi zas zhes bya'o/_/dge slong dag brtson 'grus yang dag byang chub kyi yan lag gi zas gang zhe na/_yang dag par spong ba bzhi
[\[286b.5\]]rnams te/_de la tshul bzhin du yid la byed pa lan mang du byed na brtson 'grus yang dag byang chub kyi yan lag ma skyes pa skye zhing skyes pa phyir zhing 'phel zhing rgyas pa dang yangs par 'gyur te/_dge slong dag 'di ni brtson 'grus yang dag byang chub kyi
[\[286b.6\]]yan lag gi zas zhes bya'o/_/dge slong dag dga' ba yang dag byang chub kyi yan lag gi zas gang zhe na/_dga' ba dang dga' ba'i gnas lta bu'i chos rnams te/_de la tshul bzhin du yid la byed pa lan mang du byed na dga' ba yang dag byang chub kyi
[\[286b.7\]]yan lag ma skyes pa skye bar 'gyur zhing skyes pa 'phel zhing rgyas pa dang yangs par 'gyur ro/_/dge slong dag 'di ni dga' ba yang dag byang chub kyi yan lag gi zas zhes bya'o/_/dge slong dag shin tu sbyangs pa yang dag byang chub kyi yan lag gi zas
[\[287a\]]
[\[287a.1\]]gang zhe na/_lus shin tu sbyangs pa dang /_sems shin tu sbyangs pa ste/_de la tshul bzhin du yid la byed pa lan mang du byed na shin tu sbyangs pa yang dag byang chub kyi yan lag ma skyes pa skye bar 'gyur zhing skyes pa dag 'phel zhing rgyas pa
[\[287a.2\]]dang yangs par 'gyur te/_dge slong dag 'di ni shin tu sbyangs pa yang dag byang chub kyi yan lag gi zas zhes bya'o/_/dge slong dag ting nge 'dzin yang dag byang chub kyi yan lag gi zas gang zhe na/_ting nge 'dzin dang /_ting nge 'dzin gyi rgyu mtshan te/_de la tshul bzhin du
[\[287a.3\]]yid la byed pa lan mang du byed na ting nge 'dzin yang dag byang chub kyi yan lag ma skyes pa dag skye bar 'gyur zhing skyes pa dag phyir zhing 'phel zhing rgyas pa dang yangs par 'gyur te/_dge slong dag 'di ni ting nge 'dzin yang dag byang chub kyi yan lag gi zas zhes bya'o/_/dge slong
[\[287a.4\]]dag btang snyoms yang dag byang chub kyi yan lag gi zas gang zhe na/_khams gsum po spangs pa'i khams dang /_'dod chags dang bral ba'i khams dang /_'gog pa'i khams rnams te/_de la tshul bzhin du yid la byed pa lan mang du byed na btang snyoms yang dag
[\[287a.5\]]byang chub kyi yan lag ma skyes pa dag skye bar 'gyur zhing skyes pa dag phyir zhing 'phel zhing rgyas pa dang yangs par 'gyur te/_dge slong dag 'di ni btang snyoms yang dag byang chub kyi yan lag gi zas zhes bya ste/_'di lta ste/_zas kyis lus gnas shing zas la brten te
[\[287a.6\]]lus gnas kyi zas med par ni ma yin pa de bzhin du byang chub kyi yan lag bdun po dag kyang zas kyis gnas shing zas la brten nas gnas kyi/_zas med par ni ma yin no/_/dge slong dag sgrib pa rnam pa lnga dang /_byang chub kyi yan lag bdun gyi zas dang zas ma yin pa bstan
[\[287a.7\]]par bya yis zhes ngas ji skad du bstan pa de rgyas par rab tu bshad do zhes gsungs so/_/chos mngon pa mdzod kyi rnam par bshad pa nye bar mkho ba las gnas lnga pa phal cher mdo dang sbyar ba rdzogs so//_//